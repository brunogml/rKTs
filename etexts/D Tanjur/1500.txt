<p>1a</p>
<p>1b</p>
<p>1b.1</p>@#/ /bcom ldan 'das la gzhan dbang phyug la sogs pa ni ma yin pa'o/ /de lta na yang zhes bya ba ni thams cad mkhyen pa nyid kyis so/ /smos te zhes bya ba ni 'bras bu zhes bya ba'o/ /
<p>1b.2</p>gang gi phyir bcom ldan 'das la yang dag pa nyid gsung ba'i rgyu de'i phyir sgrub byed de/ yang dag pa gsung ba'i rtags la ltos pa tshad ma ste tshad ma'i tha snyad bya bar bcom ldan 'das kho na rigs te/ 
<p>1b.3</p>de'i 'bras bu ma yin pa'i phyir ro/ /phyin ci ma log par thams cad gsungs pa'i 'bras bu'i rtags kyis bcom ldan 'das kyis de'i yul can gyi mkhyen pa nyid rjes su dpog gi zhes bya ba'i don to/ /
<p>1b.4</p>ldog pa brjod pa ni rig byed ni ma yin no zhes bya ba'i don to/ /gang gi tshe dbang phyug la sogs pa srid pa de'i tshe/ tshad mas gnod pa yang dag pa ma yin pa brjod pa'i phyir de thams cad shes pa nyid du nges
<p>1b.5</p>pa thabs med do/ /byed pa po med pa'i phyogs la yang gdon mi za bar sgra rnams don dang 'brel bar 'dod dgos na/ de yang med do zhes bstan pa ni rig byed ni 'ga' yang zhes bya ba'o/ /'di ni zhes
<p>2a</p>
<p>2a.1</p>bya ba ni bcom ldan 'das so/ /gzhan la ni zhes bya ba ni tshad ma'i spyod yul ma yin pa la'o/ /bshad par bya'o zhes bya ba ni le'u 'di nyid du'o/ /de ltar tha snyad du bcom ldan 'das tshad mar
<p>2a.2</p>bsgrubs nas don dam pa la ltos nas sbyor ba ni/ yang na zhes bya ba'o/ /de ldan te/ bcom ldan 'das kyang gnyis su med pa rtogs pa nyid kyi zhes bya ba ni/ ma shes don gyi gsal byed kyang / /zhes bya ba'i skabs kyi/ de 'di la mnga'
<p>2a.3</p>zhes bshad pa'i sgo nas khyab 'jug dang dbang phyug la sogs pas ma rtogs pa gnyis su med pa'i de kho na gsal bar mdzad pa dang / bcom ldan 'das kyang tshad ma yin te/ mngon sum la sogs pa rang gi yul la tshad ma yin
<p>2a.4</p>par ni mi zad do/ /zhes don gyis 'phangs pa yin no zhes bya ba'i tha tshig go/ /'o na ci ltar bcom ldan 'das thams cad mkhyen pa yin no zhes brjod ce na/ don thams cad yongs su shes pa ni zhes gsungs so/ /de ltar
<p>2a.5</p>rtag pa dang mi rtag pa'i rnam par dbye ba la ma ltos pa spyi dbang phyug la sogs pa don ji lta ba bzhin shes pa'am rig byed dang 'brel bar sgrub par byed pa tshad ma'i tha snyad kyi rgyu mtshan ni yod pa ma yin no zhes bstan nas/ rtag pa dang mi
<p>2b</p>
<p>2b.1</p>rtag pa'i khyad par gyi rang bzhin gyis kyang tshad mar mi 'thad do zhes bstan pa'i don du gal te zhes bya ba la sogs pas phyogs snga ma 'god do/ /rtag pa'i dus thams cad du gnas pa yin gyi skad cig las gzhan dus cung zad gnas pa ni ma yin no/ /sogs pa'i sgras ni 'dod pa'i skyes bu
<p>2b.2</p>la sogs pa bzung ngo / /dbang phyug la sogs pa las gzhan de bzhin gshegs pa bsal bas so/ /tshad ma rtag pa nyid min zhes bya ba la yod pa'i sgras ni yod pa'i tha snyad du rung ba brjod do/ /yod pa'i tha snyad du rung ba'i tshad ma rtag pa ni yod pa ma yin no zhes bya ba'i don to/ /yang na
<p>2b.3</p>med pa kho na'o zhes bya ba'i don to/ /de la phyogs dang po la gtan tshigs su bsams pa ni 'grel par tshad ma med pa'i phyir ro zhes 'chad par 'gyur ro/ /'bras bu nyid la sogs gtan tshigs ltar snang ba ni bkod nas sun 'byin par 'gyur ro/ /phyogs gnyis pa la ni gtan tshigs
<p>2b.4</p>gnyis yid dngos yod rtogs pa tshad phyir dang zhes bya ba de dngos po yod pa'i rtogs pa gang yin pa de tshad ma yin pa'i phyir ro/ /ji ltar shes pa tsam mam dbang phyug dang rig byed rtag pa tshad ma yin zhes pa'i don to/ /mi rtag pa yang tshad ma ma yin par ni mi rtag na yang tshad ma med ce na zhes bya ba
<p>2b.5</p>'dis bstan to/ /gal te 'byung ba dang 'jig pa'i bar du dbang phyug gi blo yul thams cad la khyab pa gcig yin la/ tshad mar 'gyur ba de dbang phyug la 'du ba'i phyir tshad ma'i tha snyad du byed kyi rang gi ni ma yin no snyam du dogs na/ shes bya mi rtag pa nyid kyis de ni mi rtag pa nyid phyir
<p>2b.6</p>ro zhes gsungs so/ /'o na dngos po yod pa'i rtog pa'i mi rtag pa dang 'du ba can gyi rgyu nyid kyis na 'brel ba'i phyir dbang phyug tshad ma yin no/ /rig byed kyang rgyu mtshan gyi rgyu yin pa nyid kyi tshad mar brjod do zhe na/ 'di yang ma 'brel ba'i phyir mi rigs so zhes ston pa ni/ rim bzhin skye
<p>2b.7</p>ba can dag ni/ /zhes gsungs so/ /gzhan yang zhes bya ba ni phyogs gnyis pa bstan pa tsam mo/ /gang yang rung ba ni ma yin no zhes bya ba ni rtogs pa tshad ma ma yin no zhes 'brel to/ /dngos pos stong pa'i snang tsam ni tshad ma ma yin no zhes pa'i don to/ /gal te mi slu ba
<p>3a</p>
<p>3a.1</p>dang ldan pa tshad ma yin gyi dngos po'i rtog pa ni ma yin gyi rjes su dpag pa yang tshad ma yin pa'i phyir ro zhe na/ mi slu ba'i de nyid ni lhag par zhen pa'i byas pa'i don dang 'brel pa las yin te/ des na gal te 'di 'dra ba rnam par dpyad nas/ de'i dngos po yod
<p>3a.2</p>par rtogs pa ni de dang 'brel pa'i lhag par zhen pa la brjod par 'dod pa yin no/ /des na shes pa yul la rag las par grub po/ /de las cir 'gyur zhe na/ gang gis zhes so/ /gal te zhes bya ba ni gzhan gyis te/ gzhan gyis mi rtag pas gzhan mi rtag pa nyid ni 'thad pa
<p>3a.3</p>ma yin no snyam du bsams pa'o/ /shes bya'i rang bzhin la zhes bya ba la sogs pa ni grub pa'i mtha'o/ /byed pa la sogs pa'i rnam par rtog pa gsum las shes bya las skyes pa'am/ de'i rang bzhin du khas blangs na ni de mi rtag pas shes pa mi rtag pa nyid du gsal lo/ /phyogs
<p>3a.4</p>gzhan yang mi srid pas byed pa'i phyogs rtogs par byed do/ /'on te zhes bya ba ni gzhan gyi'o/ /don nyid ces bya ba ni grub pa'i mtha'o/ /de lta bur gyur pa ni gsal ba'i rang bzhin du gyur pa'o/ /shes pa po'i byed pa ni ma yin no zhes bya ba ni shes pa'i skabs yin pa'i phyir ro/ /rang bzhin
<p>3a.5</p>tha dad pa med pa'i phyir dang / tha dad na yang de nyid mi rtog pa nyid do snyam du dgongs pa'o/ /'on te zhes bya ba ni gzhan gyi'o/ /de bzhin du 'di yang zhes bya ba ni shes pa po yang ste/ de bzhin du byed pa mi 'dra ba dang ldan pa'i rang bzhin ma yin no zhes bya ba'i don to/ /'di la bshad pa
<p>3a.6</p>zhes bya ba ni grub pa'i mtha'o/ /gal te mig la rang bzhin gyis byas pa'i byed pa mi 'dra ba med pa de lta na yang nus pas byas pa ni ldog tu med pa kho na'o/ /gang gi phyir der zhes bya ba gzugs 'dzin pa la dbang phyug gi byed pa tha dad pa tsam gyis yin pa ltar mig gi yang de ltar ni ma yin te/ 
<p>3a.7</p>'on kyang rjes su 'gro ba dang ldog pa las yin no/ /de'i phyir zhes bya ba ni byed pa po'i phyir ro/ /de ltar 'gyur ba zhes bya ba ni gsal ba'i rang bzhin no/ /'di la zhes bya ba'i don la/ 'dzin pa'i byed pa 'ga' zhig yang med do/ /de'i phyir shes pa rtag pa'i sgo nas dbang phyug tshad mar ji
<p>3b</p>
<p>3b.1</p>ltar 'gyur/ 'on te zhes bya ba ni gzhan gyi'o/ /gzhal bya yin yang don de nyid tshad mar 'gyur la rag las te/ rang nyid gsal ba'i phyir ro/ /'di yang gzhan gyis khas blangs pa la ma ltos par ji snyed srid pa'i tshad dpyad pa yin te/ rtsod pa'i gnas yin pa'i phyir ro/ /de dang
<p>3b.2</p>'brel ba ni shes pa po dang 'brel pa ste/ yul dang yul can gyis so zhes bsams pa'o/ /grub pa'i mtha' ni 'di ltar bsams pa yin te/ 'ga' zhig la 'ga' zhig nye bar sbyor ba dang yul dang yul can nyid kyis 'brel pa yin te/ gzugs la mig bzhin no/ /nye
<p>3b.3</p>bar sbyor ba de yang rtag pa las bsams pa yin te/ log pa med pa'i phyir ro/ /'on te des zhes bya ba ni don zhes lhag ma'o/ /'di yang gyi na yin no zhes ston pa ni ci ltar na zhes bya'o/ /don rang nyid gsal ba'i phyir des mthong ngo zhes bya ba gsum pa'i don 'khrul pa'i phyir ro/ /
<p>3b.4</p>gzhan dag rjes su 'gro ba tsam gyis des mthong bar grub pa ni/ de ltar de yod na zhes bya ba ste/ dbang phyug ni shes pa yod na zhes de ltar de don gsal ba'i rang bzhin du 'gyur ba'i phyir dbang phyug des mthong zhes bya bar brjod na ni nam mkha' la sogs pa yod na yang mthong bde yod pa'i phyir/ 
<p>3b.5</p>ji ltar dbang phyug de nyid lta ba po yin/ yod na'i 'dun pas nam mkha' la sogs pa la yang 'gyur ba'i phyir de dag kyang lta ba por 'gyur ro/ /mkha' la zhes bya ba ni gzhan gyi'o/ /dus dang phyogs la sogs pa la yang nye bar mtshon par bya'o/ /don de ni mthong ba'i de'o/ /de bstan
<p>3b.6</p>pa ni ming ngo / /grub pa'i mtha' ni bstan pa'i tshig la brjod la de yang dbang phyug de las yin gyi nam mkha' la sogs pa ma yin no zhes bya ba gang las 'dod/ gal te nam mkha' la shes pa med pa'i phyir de las tshig ma yin no snyam na/ dbang phyug bzhin du 'du ba srid pa'i phyir nam
<p>3b.7</p>mkha' la sogs pa la shes pa ci ste mi 'dod/ de lta na 'o na de nyid dbang phyug tu 'gyur te/ mi 'thad pas ni don tha dad par mi 'gyur ro zhe na/ ma yin te/ nam mkha' la sogs pa dbang phyug las tha dad par 'jog pa med par thal ba'i phyir ro/ /de ltar gzhan gyi rnam par gnas
<p>4a</p>
<p>4a.1</p>pa'i sun 'byin pa bstan nas/ dbang phyug bzhin du nam mkha' la sogs pa la yang tshig gi rgyu nyid dngos po la rtog par mi nus te/ rtag pa nyid kyis ldog pa med pa'i phyir ro zhes bya ba'i dngos po nye bar sdud pa ni/ rnam par kun du zhes bya'o/ /'di ni
<p>4a.2</p>thams cad mkhyen pa la yang dad pas rtogs par bya ba yin no zhes ston pa ni don gang zhes bya ba'o/ /'di ni 'das pa yang ma yin te/ phyogs gcig 'das pa'i phyir ro/ /de bzhin du ma 'ongs pa yang yin no/ /spyi'i don gang yin pa de ci ltar gsal bar 'gyur/ ci'i phyir 'das
<p>4a.3</p>pa la sogs pa snang bar mi 'gyur zhe na/ 'das pa nyid na zhes gsungs so/ /nye bar mtshon pa tsam ste/ ma 'ongs pa nyid yin na zhes bya bar yang blta'o/ /don 'das pa dang ma 'ongs pa yin nam shes te/ mi gsal ba de'i phyir/ 'das pa dang ma 'ongs pa rang gi ngo bos snang ba ji ltar
<p>4a.4</p>'gyur/ med pa gsal na ni 'khrul pa kho nar 'gyur la/ rang gi ngo bo gsal na yang da ltar ba kho nar 'gyur ro/ /de lta yin dang 'das pa la sogs par mi 'thad do/ /'on te yang me long bzhin dbang phyug gi shes par 'pho ba'i don dmigs pa'i phyir ci ltar 'das pa la sogs
<p>4a.5</p>par mi nyams she na/ 'das pa la sogs pa ci ltar zhes gsungs so/ /gal te me long gi dpe la brten nas lan 'debs par 'dod na de'i tshe me long bzhin du shes pa la yang 'das pa dang / ma 'ongs pa dag mi 'pho ba'i phyir de ga la rtogs zhes bya ba'i tha tshig go/ /da ltar ba
<p>4a.6</p>yang me long du 'pho bar mi rigs te/ phyin ci log gi rang bzhin gyi don mthong ba'i phyir dang / thogs pa dang bcas pa der mi 'jug pa'i phyir ro/ /des na dpe des dbang phyug kyang 'khrul pa nyid du thal ba zlog dka'o snyam du dgongs pa'o/ /'o na gang zhig da ltar ba me long du 'pho ba
<p>4a.7</p>brjod pa der yang 'pho ba'i don yin/ bcom ldan 'das kyis 'das pa dang ma 'ongs pa rtogs pa yang ci ltar rtogs na yang da ltar ba nyid du thal lo zhes dogs na/ de lta bu'i snang ba ni zhes gsungs so/ /me long yod na zhes bya ba ni mtshon pa ste/ bzhin la sogs pa yod na'o/ /
<p>4b</p>
<p>4b.1</p>bzhin dang me long la sogs pa'i mthu de'i rnam pa can gyi shes pa nyid skye ba yin no zhes bya ba 'di nyid ni 'phros pa'i don te/ de skyon med do/ /de bzhin du rim gyis skye ba'i chos can gyi chos dang phrad nas bcom ldan 'das kyis shes pa yang de dang de'i rnam pa can gyi shes pa nyid skye ba yin gyi/ 
<p>4b.2</p>de'i tshe 'das pa la sogs pa'i dngos po nye bar gnas pa ni ma yin pas gang gis ha cang thal bar 'gyur/ rnam pa dang da ltar ba ni da ltar ba nyid du 'dod pa kho na'o/ /de'i rnam par rig pa las gzhan pa'i gzhan rig pa yang med pa'i phyir 'khrul ba nyid kyang ma yin te/ rnam pa gzhan med
<p>4b.3</p>pa'i phyir ro/ /de'i rnam pa can yang gsal ba'i tshul gyi bye brag las 'das pa la sogs pa'i dngos po mthong bar rnam par gzhag ste/ ji ltar de ni don sogs dus ldan par zhes 'chad par 'gyur ro/ /des na nyes pa'i dogs pa med do zhes bstan par 'gyur ro/ /gzhan la ni shes pa
<p>4b.4</p>rnam par med pa nyid kyi dngos po nyid gsal ba'i phyir da ltar ba nyid du thal bar bzlog par dka'o/ /dngos po mi gsal na ni snang ba tsam la rtogs par rnam par gzhag pa'i phyir 'khrul bar 'gyur bas bzlog dka'o/ /'on te dbang phyug la yang 'das pa dang ma 'ongs pa dag gi dngos po
<p>4b.5</p>dang phrad nas/ de lta bur gyur pa'i snang ba skye ba nyid 'das pa la sogs pa rig par 'gyur te/ rnam pa gzhan mi srid pa'i phyir ro snyam du dogs nas/ snang ba rtag pa'i 'bras bu ni zhes gsungs so/ /sngar brjod ces bya ba ni rtag pa zlog pa med pa ni 'gar yang nye bar sbyor ba
<p>4b.6</p>ma yin no zhes bya ba 'dis so/ /de lta yin dang dbang phyug la yang 'bras bu ma yin pa'i snang ba tsam yod pa'i phyir 'das pa la sogs pa 'dzin pa yin na/ nam mkha' la sogs pa la yang de bzhin du 'gyur ro zhes bya ba ni phyed phyi ma'i don to/ /de ltar dbang phyug gi 'das pa dang ma 'ongs
<p>4b.7</p>pa rtogs pa sun phyung nas/ da ltar ba yi don thams cad rtogs pa sun 'byin pa gal te don de don de'i zhes bya ba'o/ /don 'di yin te shes pa dang ldan pa tshol ba zhes bya ba des bshad pa'i don nan tan bya ba'i phyir yang yin la nges pa mthong na ni de'i stobs las byung ba'i sgra nges pa'i don
<p>5a</p>
<p>5a.1</p>rtogs par byed par 'gyur bas nan tan gyi rgyur rung bar 'gyur ba yin no/ /gang gi tshe don mthong ba'i de ma thag pa nyid du nges par ma rtogs na ni de'i tshe/ don thams cad mthong bas na/ dbang phyug de'i tshe tshig gang yin pa de'i don gang zhig yin par brjod de/ 
<p>5a.2</p>gang zhig ma yin no zhes bya ba'i don to/ /des na kun mthong ba las byung ba'i sgra ni don thams cad kyi rjod byed yin par 'gyur ro/ /des na dbang phyug mnyes par bya bas thar pa thob po zhes bya ba'i ngag la tshig rnams don nges pa med pa'i phyir 'ga' zhig du yang rjes su sgrub par mi
<p>5a.3</p>'gyur ro/ /des na don thams cad mthong ba don med do zhes bya ba'o/ /gal te don thams cad mthong yang nges pa'i yul can gyi brjod 'dod pas sgra brjod pa'i phyir sgra don thams cad kyi rjod byed du mi 'gyur ro/ /de lta ma yin na/ khyed la yang nyes pa 'dir ci ltar mi 'gyur zhes dogs na
<p>5a.4</p>brjod 'dod nges pa zhes bya ba gsungs so/ /bsam pa ni 'di yin te/ brjod par 'dod pa ni skyes bu las tha dad par rtogs pa gcig pu yin no zhes bya ba ni gzhan gyi lugs yin no/ /des na sngon po brjod par 'dod pa gang yin pa de nyid ser po la sogs pa yang yin no/ /des na don
<p>5a.5</p>thams cad brjod par 'dod pas sbyar ba ri rab kyi don thams cad kyi rjod byed du 'gyur ro zhes ston pa ni brjod 'dod nges pa zhes bya ba ni rtag pa la 'thad pa ma yin no zhes bya ba yin no/ /des na tshig de las don nges pa rtogs pa nges par mi 'gyur ro zhes bya ba'o/ /nged kyi ltar na ni skad cig ma nyid kyi don
<p>5a.6</p>so so la tha dad par khas blangs pa'i skyon med do/ /'on te yang brjod par 'dod pa ni don so so la tha dad pa kho na'o/ /grub pa'i mtha' gnod pa ni yang gnod pa ma yin pa nyid de/ tshad mas gnod pa nyid gnod par 'dod pa'i phyir ro zhe na/ de ltar na 'o na skyes bu las ma yin no zhes bya
<p>5a.7</p>ba brjod par 'dod pa nges pa ni rtag pa la mi 'thad de/ de dag ni rang gi bdag nyid du gyur pa'i phyir ro/ /de lta yin dang dper na mthong ba bzhin du des kyang don 'ga' zhig yongs su bzung ba'am dor ba med pa'i phyir nye bar ma bkod pa zad do/ /'on te kho bo cag skyes bu'i rang bzhin du mi 'dod de/ 
<p>5b</p>
<p>5b.1</p>yon tan gzhan yin pa'i phyir ro snyam na/ de lta yang de de'i 'bras bu'am 'bras bu ma yin/ 'bras bu yin na de lta na 'di yin gyi gzhan ma yin no zhes bya ba brjod 'dod pa nges pa zhes bya ba ni rtag pa la 'thad pa ma yin no/ /de ltar byas pas brjod 'dod mtha' dag gis sbyar ba'i
<p>5b.2</p>sngon po sgra'i don thams cad kyi rjod byed du 'gyur ro/ /'bras bu ma yin pa nyid yin na ni de rtag pa yin la/ de lta na dbang phyug rtag pa nyid kyi brjod 'dod yin gyi gzhan gyi ni ma yin no zhes bya ba'i brjod 'dod nges pa zhes bya ba ni rtag pa la 'thad pa ma yin no/ /gnyi ga rtag pas na phan gdags
<p>5b.3</p>bya dang 'dogs byed kyi dngos po nyid med pa'i phyir ro zhes bya ba'i tha tshig go/ /sun 'byin pa gzhan yang brjod pa ni/ brjod 'dod de dag ces bya ba la sogs pa'o/ /gal te yon tan yin pa'i phyir brjod par 'dod pa tha dad pa yin gyi/ skyes bu'i rang bzhin ma yin zhing de bzhin
<p>5b.4</p>mthong ba yang tha dad pa yin na/ de'i brjod par 'dod pa po dang lta ba po lhan cig gcig tu ji ltar 'gyur/ gcig nyid yin na ni don gcig pa'i rang bzhin yin pa'i phyir mthong ba nyid la lta ba po yin la 'dod pa'i rang bzhin yin pa'i phyir brjod 'dod nyid brjod par 'dod pa po yin par
<p>5b.5</p>'gyur gyi/ de dag gi rang bzhin la dbang phyug gis ni reg pa med de mtshan nyid mi mthun pa'i phyir ro/ /de dag kyang dbang phyug gis rang bzhin ma yin pas na de'i sgo nas dbang phyug lta ba po dang brjod par 'dod pa por yang mi 'gyur ro/ /des na lta ba po nyid brjod par 'dod pa po ma
<p>5b.6</p>yin pa'i phyir/ khyed kyi de ci ltar tshad ma yin/ mthong nas brjod par 'dod pas ston pa'am/ mthong ba'i rang bzhin tshad mar 'gyur grang na/ de gnyi ga yang med pa kho na'o/ /gzhan gyi dogs pa ni gal te zhes bya ba'i don 'di yin te/ gal te brjod par 'dod pa'i don 'dzin
<p>5b.7</p>pa mthong ba yang blta bar bya ba'i don 'dzin na de'i tshe nyes pa 'dir 'gyur ba zhig na/ gang gi tshe dbang phyug nyid brjod par 'dod pa dang / blta bar bya ba'i don 'dzin par byed pa yin pa de'i mthong nas brjod par 'dod pas ston pa tshad ma ma yin par ji ltar 'gyur zhes bya ba'o/ /lan
<p>6a</p>
<p>6a.1</p>du brjod par 'dod dang zhes bya ba'o/ /brjod par 'dod pa dang gzhan mthong bar gyur pa ste/ de dag gi ngo bor ni brjod par 'dod dang gzhan pa nyid do/ /gsal ba dang mi gsal bas na 'gal ba'i bdag nyid de ci ltar dbang phyug gcig gis 'dzin pa yin/ gzung
<p>6a.2</p>bar bya ba tha dad pa'i phyir 'dzin par byed pa yang tha dad pa kho nar rigs so zhes bya ba'i don to/ /gal te yang 'dir gzung ba tha dad kyang 'dzin pa tha dad par khas mi len na 'on ni mngon sum dang rjes su dpag par yang tha dad par mi 'gyur ro zhes thal bar ston pa ni de lta na yin na zhes bya ba'o/ /
<p>6a.3</p>gnyen mi mtshungs pa nyid du 'gyur te/ gang zhig gzhan de bzhin pa nyid ces bya ba'i tshul gyis gzhan grangs can gyi phyogs la brten nas dogs par byed pa ni/ gal te de yang zhes bya'o/ /yang dag tu zhes bya ba ni rang bzhin gyi ngo bos so/ /yang dag tu zhes bya bas ni mngon sum dang
<p>6a.4</p>rjes su dpag pa'o/ /gal te du ba la sogs pa mthong ba'i de ma thag tu me rjes su 'gyur ba ni mngon sum dang rjes su dpag pa dag rim gyis yin la/ rjes su dpag pa'i dus su yang du ba la sogs pa mthong ba'i phyir lhan cig tu 'byung ba ma yin nam/ des na ci ltar 'byung ba dang 'byung ba
<p>6a.5</p>dag gcig nyid yin snyam na/ de ga las zhes smras so/ /'di la lan rang bzhin gcig nyid ces bya ba ste/ cig car yang nye bar mtshon par bya ba'o/ /tshad ma yis ni rtogs pa min/ /zhes bya ba ni gcig nyid sgrub par byed pa'i mngon sum dang rjes su dpag pa med pa ste ji skad bshad pa'i
<p>6a.6</p>rang bzhin ma grub pa'i phyir dang / chos rjes su 'gro ba yang bkag pa'i phyir ro/ /yang na tshad mas gnod pa nyid de zhes bya ba'i don te/ so sor nges pa'i gzung ba'i rang bzhin nges par rtogs pa'i phyir dang / rnam par rtog pa dang gzhan pa nyid kyis 'gal ba'i phyir ro/ /de ltar na
<p>6a.7</p>bzung ba tha dad pa'i phyir na mngon sum dang rjes su dpag pa gnyis dag bzhin du tha dad pa'i phyir dbang phyug brjod par 'dod pa dang cig shos dag gi 'dzin byed ma yin te/ des na sngar gyi nyes pa las mi grol lo/ /des na shes pa'am brjod par 'dod pa tha dad pas ni dbang phyug thams
<p>6b</p>
<p>6b.1</p>cad mkhyen pa nyid dam nye bar ston pa nyid du 'thad pa ma yin no snyam du bstan nas/ 'di rtag pa nyid la tshad ma yang med do zhes ston pa ni/ rtogs pa de'am gzhan gyis ni zhes bya ba'o/ /rtogs par byed pa de'am gzhan gyi dus tha dad par nye bar mtshon pa'i dngos po gang zhig cig gis
<p>6b.2</p>bya bar rtogs pa de gcig kho na'o zhes bya bar bden nam ci mi bden pa nyid ston pa nyid kyis sgrub byed ngo shes pa sun phyung ba'i phyir ro/ /bden pa min no zhen ni de'i tshe rtag pa nyid do zhes bya ba'i tshig don med do/ /de'am gzhan gyis zhes bya ba ni phal mo ches rtogs pa yin yang zhes bya ba'i tha
<p>6b.3</p>tshig go/ /'on te zhes bya ba ni gzhan gyi dogs pa ste/ de gzhan gyis ma shes mod/ rtogs pa po de rang nyid kyis ni bdag /de rnam kun zhes bya ba rtag pa dang thams cad shes pa nyid la sogs pa'i rang bzhin du shes par byed de yang dag par nges par byed do zhe na/ sun 'byin pa ni/ 
<p>6b.4</p>de ni de lta zhes bya ste/ 'di la tshad ma ci yang med do zhes bya ba'i don to/ /gzhan yang de kho na'am kun brjod par thams cad rig par yin no zhes ston pa ni/ rang rig nyid las gzhan pa ni zhes bya ba'o/ /rang rig pa tsam la rtag pa'am thams cad rig pa nyid ga la yod de/ snga ma
<p>6b.5</p>dang phyi ma yang gzhan rig pa med pa'i phyir ro/ /des na don dam pa ma yin no/ /kun rdzob pa yang ma yin te/ rtag pa nyid dang thams cad rig pa nyid ni dam pa'i ltos nas nod pa'i phyir ro/ /des ni zhugs pa zin pa'i rnam 'grel gyi cha nyid bshad pa'i phyir skabs rtsom pa ni ci ste yang zhes
<p>6b.6</p>bya ba'o/ /shes bya mi rtag pa nyid ces bya ba ni rim gyis skye ba'i gtan tshigs so/ /shes par byed pa po gang yin pa zhes bya ba ni skabs kyi dbang phyug go/ /bshad pa zhes bya ba ni grub pa'i mtha'o/ /rtogs pa skye ba dang ci ste 'brel snyam na/ nam mkha' dang zhes smos so/ /yul 'ba'
<p>6b.7</p>zhig ni skyed byed ma yin gyi 'on kyang dbang phyug kyang yin no/ /rtag pa dang khyab pa yin na de yang skyed byed ma yin te/ ldog pa med pa spyod pa'i skabs su bstan zin pa bzhin no/ /rnam pa gzhan gyi sgo nas kyang rtag pa sgyu ma yin par bstan pa'i don du gal te rang bzhin de nyid kyis zhes smos so/ /
<p>7a</p>
<p>7a.1</p>ci ste rtag pa gzhan la mi ltos mod/ lhan cig byed pa'i rim pas 'bras bu rim pa can du 'gyur ba la ni nyes pa med do snyam na/ gal te lhan cig byed pa dag nyid ces gsungs so/ /de dang cig shos kyi gnas skabs ces bya ba ni lhan cig byed pa nye ba dang mi nye ba'i
<p>7a.2</p>gnas skabs so/ /rang ngam gzhan gyis zhes bya ba la ni rtogs pa po 'am gzu bos zhes bya ba'i don to/ /tshig tsam zhes bya ba ni dbang phyug du smra ba don du gnyer ba tsam gyis sbyar ba'i phyir ro/ /gal te rtag pa la phan gdags su med kyang / des lhan cig byed pa la ci ste ma ltos snyam na/ 
<p>7a.3</p>de la zhes smos te rtag pa la'o/ /des zhes bya ba ni rtag pas so/ /de lta na zhes bya ba ni gzhan gyi'o/ /bcom ldan 'das grub pa la sgrub par ma gyur cig snyam pas/ sbyin pa la sogs pas zhes smras so/ /'o na ci ltar zhe na/ chags pa dang bral ba dang zhes smras so/ /de nam yang
<p>7a.4</p>zhes bya ba ni sngar 'khor ba nyid yin pa las phyis tshad ma'i rang bzhin nyid du skye bar 'gyur ba ni ma yin no zhes bya ba'i don to/ /phan gdags pas ni rang bzhin 'gyur ba mtshon par byed pa po zhes ston pa ni gnod par byed pa zhes smos so/ /de ni zhes bya ba ni phan gdags pa'am gnod par byas pa'i
<p>7a.5</p>rtogs pa la sogs pa'i sgras ni goms pa la sogs pa gzung ngo / /de ston pa ni 'dod chags la sogs pa'i gnyen po ston pa'o/ /sems can la byams pa ni byams pa'o/ /de la ni 'di 'dra ba'i bya ba yod pa ma yin no zhes bya ba 'dod chags la sogs pas gdungs pas nyams su ma myong
<p>7a.6</p>ba ni de'i rgyu mtshan tshol ba ma yin la/ de med pas na gnyen po goms pa med cing de med pa'i phyir ni rab tu zhi ba rig pa med do/ /des gzhan la ci zhig nye bar ston zhes bya ba'i tha tshig go/ /'dis 'khor ba spro bar byed pas na 'khor ba'i spros pa ste chags pa dang sdang ba dang bde ba dang sdug
<p>7a.7</p>bsngal la sogs pa'o/ /de'i rang gi mtshan nyid de rtogs pa de mngon sum du byed pa'o// /des na thams cad yongs su shes pa ma yin no/ /'on te rang gi ngo bos sdug bsngal ba la sogs pa mngon sum du byed pa yin na de'i tshe 'di 'khor ba nyid do/ /'khor ba'i rang bzhin ni de tsam du zad pa'i
<p>7b</p>
<p>7b.1</p>phyir ro/ /de nyid kyi phyir nyams su myong na ni 'khor ba nyid du zhes gsungs so/ /dgongs pa ni 'di yin te/ ci ltar khyed sdug bsngal la sogs pa dmigs pa'i dngos por rtogs pa gzhan 'khor bar 'dod pa de bzhin du dbang phyug kyang 'gyur te/ dmigs pa'i rang bzhin du khyad par med pa'i
<p>7b.2</p>phyir dang / 'du ba yang mtshungs pa'i phyir ro/ /bdag gi rnal 'byor pa ni gzhan gyi sdug bsngal la sogs pa dmigs pa'i dngos po nyid du rtogs la gzhan ni rang gi shes pa'i bdag nyid du rtogs pas nyes pa med do zhes bya ba'o/ /gzhan 'dod chags la sogs pa'i rang
<p>7b.3</p>bzhin yin yang tshad mar mi 'gal lo zhes ston pa ni/ 'on te zhes bya ba'o/ /'dod chags la sogs pa dang ldan pa la ni 'di mi srid do snyam na/ 'dod chags la sogs pa dang ldan pa nyid ces smras so/ /mi nyams pa zhes bya ba ni rgyun du gnas pa'i phyir ro/ /gang la dbang
<p>7b.4</p>phyug dang 'dod chags mi 'gal ba de nyid tshad ma yin no zhes bya ba'i don to/ /grub pa'i mtha' ni rtogs par sla'o/ /tshul 'di de gcig pu'i yin gyi gzhan ni ma yin no zhes bya ba ni dad pas brun pa yin no/ /'on te 'di ni zhes bya ba ni gzhan gyi'o/ /des na zhes bya ba ni dbang phyug mi
<p>7b.5</p>srid pas so/ /gal te de ltar zhes bya ba la sogs pa ni grub pa'i mtha'o/ /don ni 'di yin te/ gal te dbang phyug la sogs pa'i ched du gnyen po ston na de'i tshe gnyen po goms pa nyid kyis 'dod chags dang bral ba la sogs par byed pa de'i phyir gnyen po goms pa med pa'i phyir nges
<p>7b.6</p>par chags pa la sogs par mi 'gyur ro zhes grub bo/ /des na de'i dbang phyug la sogs pa glo bur der ci ltar 'gyur/ /'di nyid 'chad pa ni 'dod chags dang bral ba la sogs pa zhes bya ste/ byed pa po'i tshig go/ /de ltar dbang phyug gi dbang phyug la sogs pa mi 'thad do zhes
<p>7b.7</p>bsgrubs nas/ gzhan du med pa'i nus pa dang ldan pa nyid rnam par brtag par byas nas sel bar 'dod pas/ gzhan yang zhes gsungs so/ /tshigs su bcad pa gcig gi mthar bya rog gi dri bas ci zhes rtogs par bya ba'i phyir rnam par rtog pa gcig go/ /gang gi zhes bya ba ni nus
<p>8a</p>
<p>8a.1</p>pa dang ldan pas so/ /don du gnyer ba la mchog sbyin la zhes bya ba ni brjod par 'dod pas byed pa po yin te/ bdag gis bram ze la byin te/ des ni ci bzhin rtogs zhes bya ba bzhin no/ /'on te mchog sbyin pa'i nus pa ni/ de la nus pa de med na zhes bya ba ni rnam par rtog pa
<p>8a.2</p>gnyis pa'o/ /re zhig 'di nyid la sun 'byin pa gzhan yang ci ltar yod ces bya ba'o/ /gal te rgyu med pa'i phyir dbang phyug la/ dbang phyug bu sbyin pa'i nus pa med pa de'i tshe de la mtho ris thob par byed pa la sogs pa gzhan yang ji ltar brjod de/ rgyu med pa'i phyir ro/ /dbang phyug gi nus pa'i rgyu
<p>8a.3</p>ni 'gal ba yod pa ma yin no/ /des na gnyi ga'i nus pa yang med do zhes bya ba'i don to/ /phyogs dang po la brjod pa ni de 'dra ba'i dbang phyug byin pas rjes su 'dzin pa'i nus pa ni dbang phyug de la yod pa ni gsal bar tshad ma can ma yin par 'gyur te/ ser sna la sogs pas zin pas phyin ci log gi
<p>8a.4</p>nyes par ston pa yang srid pa'i phyir ro/ /de bzhin du 'ga' zhig la 'gor 'gor nas dbang phyug byon nam de lta ma yin pas kyang rung ste nyes pa'i dbang du gyur pa ston te/ nus pa yod na ma nyes par byas pa la sogs pa la mi ltos pa'i phyir ro/ /bcom ldan 'das nyid kyis thugs su chud pa'i
<p>8a.5</p>lam nye bar ston pa'i sgo nas/ rtogs pa po rnams kyi rjes su sgrub pa med pa dang / 'phyos pa dag gis mngon par 'dod pa sgrub pa med pa dang 'phyos pa mi 'gal te/ des bcom ldan 'das kho na tshad ma yin no/ /don 'di yang yin te zhes bya ba ni mchod sbyin pa nyid do/ /bshad pa/ 
<p>8a.6</p>'di la/ rnam 'gas phan 'dogs med phyir ro/ /zhes bya ba ni snga ma dang 'brel par bya'o/ /mi rtag na yang zhes bya ba ni rtag pa la yang ste/ tshad ma med par brjod pa ni thun mong yin pa'i phyir ro/ /de ltar spros nas 'jug pa la sogs pa/ gzhan gyi tshad ma bkod na sun 'byin par 'dod pa/ rjes su
<p>8a.7</p>'dzin pa'i nus pa ni/ /de la tshad ma med par 'gyur/ /zhes bya ba 'di la brjod par bya ba'i lhag ma sun dbyung ba'i phyir/ 'on te mnyes par zhes phyogs snga ma bslang ba'o/ /mnyes pa'i rim gyis chos ston pa des 'dod chags la sogs pa nye bar zhi ba'i rnam pa de'i rjes su 'byin par byed pa ste/ 
<p>8b</p>
<p>8b.1</p>des na tshad ma yin no/ /dbang phyug mnyes par byas pa las 'dod pa mtha' dag grub po zhes bya ba ni dbang phyug nyid kyis nye bar bstan pa yin no/ /grub pa'i mthar ni don 'di yin te/ gal te 'jig rten gyi nye bar bzung ba ji snyed pa de thams cad des bshad pa nan tan du byas pa las gyur par
<p>8b.2</p>des na de'i tshe 'di rigs pa zhig na/ 'di la ni tshad ma 'ga' yang med do/ /des na rtogs par byed pa na/ des bshad pa/ rjes su sgrub pa yis zhes bya ba'o/ /des bshad pa'i lung ni blang ba'i rang bzhin nyid kyis khyad par can du 'dod do/ /lung tsam gyi sgras ni tshad ma lhan cig med
<p>8b.3</p>par bya ba med par ston pa'o/ /lan du de ltar phan tshun zhes bya ba'o/ /de nyid bshad pa ni des bshad pa nyid kyi phyir lung ste lung gi khyad par yin la khyad par can gyi lung las kyang de bshad pa nyid do/ /gal te 'di ni dbang phyug gis bshad pa yin no zhes khyad par la ltos pa ma yin te/ 
<p>8b.4</p>grags pa nyid las grub pa'i phyir khyab mjug la sogs pa'i lung bzhin no/ /des phan tshun brten par ji ltar 'gyur zhe na/ brjod pa gal te khyab 'jug la sogs pa ltar/ dbang phyug gi ming tsam gyis lha tsam gyi lung byed pa srid pa yin na/ de'i tshe lung khyad par de 'dra ba ci ltar 'gyur/ 
<p>8b.5</p>des na ji skad brjod pa'i thams cad pa nyid la sogs pa'i yon tan dang ldan pa nyid lung byed pa po yin par brjod dgos pas byed pa po de yang khyad par can gyi lung nyid lam yin no zhes bya ba mi spong ngo / /gang gis thams cad la lta ba'i thams cad mthong ba dang / gang gis mngon par 'dod pa sgrub
<p>8b.6</p>pa'i rjes su 'dzin par byed pa de'i rang bzhin gang la yod pa de la de skad ces bya'o/ /phyed snga ma bshad nas phyed phyi ma rnam par 'grel pa ni/ gal te 'dir zhes bya ba'o/ /'di ltar zhes bya ba ni phyogs snga ma nyid gzhung 'dzugs pa'o/ /mngon sum du ma grub pa'i dbang phyug la ni lan 'di
<p>8b.7</p>brjod par mi bya'o zhes 'brel to/ /ci'i phyir de ltar yin zhe na/ 'di ltar zhes bya ba'o/ /brgal zhing brtag pa'i rnam pa brjod pa ni/ 'di ci ltar zhes bya ba'o gal te 'byung ba nyid kyis zhes bya ba nas/ mtshungs pa zhes bya ba'i bar ni gzhan gyi'o/ /gal te 'byung ba nyid kyis me
<p>9a</p>
<p>9a.1</p>bsreg bya sreg na/ de'i tshe nam mkhas kyang sreg par 'gyur ro/ /'on te rang bzhin so sor nges pa'i phyir me kho nas sreg gi/ nam mkhas ma yin na de'i tshe yon tan thams cad ga la yod pa'i rgyu de dang bral yang dbang phyug yon tan dang ldan bas na de 'dra ba'i
<p>9a.2</p>nus pa dang ldan pa yin no zhes bya ba'o/ /mi mtshungs te zhes bya ba ni lan no/ /gzhan ni zhes bya ba ni dbang phyug go/ /gtan tshigs des na rang bzhin kho nas dbang phyug ni nus pa mtshungs pa med pa dang ldan no zhes bya ba 'di lan ma yin no/ /de lta ma yin na zhes bya ba ni gal te lan 'di yin
<p>9a.3</p>na'o/ /de'i tshe bdag nyid mngon 'dod ces bya ba la sogs pa go sla'o/ /dngos po rang bzhin nyid brjod do zhes bya ba'i rnam pa de ltas gzhan gyis brjod pa'i rnam pa bsal bas thams cad rgyal ba thob par 'gyur ro zhes bya ba'i don to/ /'ga' zhig tu lan brjod pas zhes 'don pa der yang de ltar
<p>9a.4</p>zhes bya ba rnam pa 'dis gal te rtsod pa'i rnam pa de 'dra ba'i lan thebs na de'i thams cad rgyal bar 'gyur ro zhes bya ba'i don to/ /de'i phyir zhes bya ba ni mjug sdud pa'o/ /de ltar snga ma'i brjod bya lhag ma'i lan btab nas/ brtsam pa'i don gyi gzhi 'dings pa ni/ gal te tshad ma yod pa yin
<p>9a.5</p>te zhes bya ba la sogs pa'o/ /de 'di ni de ltar sbyar ba yin no/ /rtogs pa ni de ltar yin te legs par brjod do zhes bya ba 'di de ma thag tu don 'di yang yin te zhes bya ba nas/ tshad ma yod pa ma yin no zhes bya ba'i tha tshig go zhes bya ba'i bar gyi gzhung gi dum bu yin la/ chad gzhug nyes
<p>9a.6</p>kyis 'khrul pa skyed pa phyis 'dri mkhan gyis gzhan du dris pa yin te/ mi mthun pa'i phyir ro/ /bshad par ni gzhan dag gis ma dpyad pas de kho na ltar dar ba yin no/ /sdod 'jug ces bya ba la sogs pa ni bsdad cing 'jug pa zhes bzlog pa gtsor bstan pa'o/ /dbyibs kyi khyad
<p>9a.7</p>par zhes bya ba ni rdul phra rab la yang dbyibs zlum po srid pas/ rtsod pa byed pa ni cha shas ldan pa bzung ba'i don du khyad par zhes smos so/ /don byed ces bya ba ni/ don bya ba med pa'o/ /sogs pa'i sgras ni sems pa'i nye bar len pa can ma yin pa 'di dang / 'bras bu nyid dang skye ba
<p>9b</p>
<p>9b.1</p>dang ldan pa la sogs pa bzung ngo / /de la sdod nas 'jug pa dang don byed pa ni chos nyid 'bras bu'i gtan tshigs yin la/ lhag ma ni chos can nyid do/ /dbyibs ni gnyi ga yang 'bras bu yin te/ dbyibs ni chos can yin la/ de dang ldan pa ni chos can yin no/ /nye bar 'god pa yang chos
<p>9b.2</p>kyi sgo nas sam/ chos can gyi sgo nas kyang bya ste/ thams cad tshad ma'i dbang du byas pa'i phyir ro/ /gal te 'di dag 'bras bu'i bdag nyid yin mod/ de de lta na yang dbang phyug ci ltar 'grub snyam nas 'bras bu las zhes smos so/ /de lta min na zhes bya ba ni gal te 'bras bu las rgyu mi 'grub
<p>9b.3</p>na de'i tshe mig la sogs pa rgyu gzhan las rjes su dpog par mi 'gyur na/ 'gyur ba yang yin no/ /des na 'bras bu las rgyu mi 'grub pa ma yin no/ /'bras bu gtan tshigs de dag nyid ston pa ni/ 'di ltar zhes bya ba la sogs pa'o/ /mdor bsdus pa yin pa'i phyir yan lag gnyis
<p>9b.4</p>kyang nye bar mtshon pa tsam yin no/ /des na phyogs kyi chos ni dpag par bya ba nyid du byas so/ /chos mi mthun pa'i dpe ni rdul phra rab blta'o/ /de ltar 'bras bu'i gtan tshigs thams cad rjes su 'gro ba dang ldog pa dang ldan par 'dod pa yin no/ /blo dang ldan pa'i rgyus byin gyis
<p>9b.5</p>brlabs pa yin te zhes bya ba la sogs pa ni bsgrub bya 'phangs pa ste/ rigs pa can gna' ma'i lugs kyi rjes su 'brangs nas rnam 'grel 'jug pa ston pa'o/ /'am gyi sgras ni dbang phyug byed pa po nyid dpyad par 'os pa dang / dbyibs kyi khyad par ma grub par yang sdud pa'o/ /des
<p>9b.6</p>na bshad pa yang de kho na ltar yin no/ /lhag ma'i dpyad ni mdun du sems par 'gyur ro/ /ma grub pa'i phyogs yin pa'i phyir ro zhes bya ba la sogs pa 'dis ni gtan tshigs phyogs kyi chos ma yin pa zhes bya ba ni grub pa la sgrub pa'i nang du 'dus so zhes brjod pa yin no/ /yang don med pa nyid de/ 
<p>9b.7</p>'chad par 'gyur ba dang bsgrub par 'gyur ba'i phyir ro/ /ma nges pa bzhin du ma grub pa ni nye bar sdud par mi 'gyur ro/ /thams cad du yang don med pa dang mi nus pa'i nyes pa gnyis kho na brjod par 'gyur ro/ /des na mtha' dag pas de nyid yin yang gzhan gyi nang du bsdu ba bsams pa ci bya ste/ 
<p>10a</p>
<p>10a.1</p>don med pa kho nas dngos su gsal ba'i phyir ro/ /dper na gnod bar 'gyur ba'i phyogs la gtan tshigs kyi skyon yod kyang mi brtsi ba de bzhin du yang bsdu ba la yang gus par mi bya'o/ /nus pa med pa yang dbye ba rnam pa gsum yod pa'i phyir de'i rnam pa gnyis kyi nang du
<p>10a.2</p>ma grub pa la sogs pa gsum gdon mi za bar bsu dgos so/ /des na don med pa'i nyes pa ni gzhan kho na'o snyam du dgongs pa'o/ /gzhan ji ltar phyogs 'grub na gang gi sgrub pa la grub pa'i nyes par 'gyur zhe na/ thams cad las kyi mtshan nyid zhes gsungs so/ /de ga las zhe na/ 'di
<p>10a.3</p>ltar zhes bya ba la sogs pa'o/ /las de yang yid yin gyi lus la sogs pa ni ma yin te/ des na de ni sems pa nyid do/ /des na chos mngon pa las/ las las 'jig rten sna tshogs skyes bar brjod pa'i phyir/ sems can kho nar byed par bstan to/ /de bas na blo dang ldan pa'i rgyus byin
<p>10a.4</p>gyis brlabs par bsgrub pa ni grub pa la sgrub pa kho na'o/ /gal te las las zhes bya ba la sogs pa'i don ni 'di yin te/ las las skyes pa nyid ni mi 'dod pa ma yin no/ /gal te de'i sgo nas 'khor ba thams cad rgyu yin par brjod na de'i 'gal ba ci yod/ thams cad dbang phyug gis byin
<p>10a.5</p>gyis brlabs pa kho na rgyu yin no zhes grub pa na grub pa la sgrub pa ci 'dra ba zhig ces bya ba'o/ /de nyid gzhan gyi lugs kyis khungs 'byin pa ni/ de skad du yang zhes bya ba'o/ /de ni zhes bya ba ni 'gro ba'o/ /dbang phyug gis bskul ba ni bcug pa'o/ /des mngon
<p>10a.6</p>par gsal ba ni byin gyis brlabs pa sems pa'i mtshan nyid las kyi ming can chos nyid las yin no/ /gzhan gyi ltar na chos yon tan gzhan yin pas de lta na yang / sangs rgyas pa la grub pa sems pa'i rang bzhin khas blangs nas khyad par bsgrub par 'dod pa yin no/ /gal te
<p>10a.7</p>de ltar grub kyang grub pa la sgrub pa nyid do snyam pa dbang phyug gi sems pas zhes bya ba'o/ /de ni med de zhes bya ba ni grub pa'i mtha'o/ /sems pa gzhan de ni dbang phyug gi sems pa'o/ /sgrub par byed pa don med pas smras pa ni dbang phyug la ltos pa la gzhan gyis bsam pa med pa ni zhes bya ba la sogs
<p>10b</p>
<p>10b.1</p>pas bstan nas/ de la zhes bya ba la sogs pas don med pa nyid gzhung 'dzugs par byed do/ /don 'di yin te/ gal te 'bras bu la rgyu 'jug pa'i phyir chos dang chos ma yin pa rgyur 'dod cing de dag kyang sems pa'i rang bzhin yin la nges par rtogs pa'i sgra'i don yang de nyid yin na de'i
<p>10b.2</p>tshe/ nges par rtogs par gzhan gyi bya ba ci yod ces bya ba yin no/ /gal te sems pa tsam nges par rtogs pa'i don yin na/ 'khor ba yang nges par rtogs pa can du thal lo/ /'di ni de'i zhes bya ba'i sems pa tsam gyi mthar thug pa yin gyi dbang phyug gi ji lta ba bzhin ma yin no/ /dbang phyug gi
<p>10b.3</p>'di la ni 'di bsgrub par bya ba yin no/ /'di ni 'di'i nye bar len pa la sogs pa'o/ /'dis ni 'di bsgrub par bya'o zhes bya ba'i rnam par nges pa rtog par byed pa yin no/ /des na sems pa dang ldan par gnas par mtshungs kyang / yon tan khyad par can dang ldan pa'i dbang phyug sgrub
<p>10b.4</p>par brtson pa yin pa'i phyir ro/ /sgrub par byed pa don med par ji ltar 'gyur/ sgrub par byed pa'i stobs kyis grub pa yod kyang don med par rtsod pa'i skabs ni yod pa ma yin no snyam du dogs pa na/ dpe ma grub ces brjod pa nyid gsal bar byed pa ni de lta na yang dpe ma grub bo zhes bya ba'o/ /
<p>10b.5</p>de lta na yang zhes bya ba ni blo dang ldan bcom dor nas/ dbang phyug khas len pa yin no zhes bya ba'i don to/ /dpe ma grub pa nyid ston pa ni bum pa la sogs pa'i sems pa dang ldan pas zhes bya ba nas thug pa med par 'gyur ro zhes bya ba'i bar ro/ /'dis ni mthun pa'i phyogs med pa'i phyir de la
<p>10b.6</p>gtan tshigs med pa'i phyir 'gal ba yin no zhes bstan to/ /yang na ldog pa khyab par ma bstan pa'i mthun pa'i phyogs dang mi mthun pa'i phyogs la ma mthong ba tsam la ltos nas ldog pa'i phyir thun mong ma yin pa'i ma nges pa yin no/ /des na sgrub par byed pa'i stobs las rten pa gsal ba yin
<p>10b.7</p>no/ /'on te zhes bya ba ni gzhan mthun phyogs sgrub pa'o/ /bcug nas zhes bya ba ni dbang phyug gis so/ /ci'i phyir zhe na thams cad shes pa'i phyir na'o/ /dbang phyug gi thams cad shes pa yin zhes bya ba'i don to/ /tshigs su bcad pa'i don nyid 'chad pa ni 'di ltar zhes bya ba la sogs pa'o/ /
<p>11a</p>
<p>11a.1</p>nges par rtogs mi nus pa ni yul thams cad do/ /gal te yang rdza mkhan rang gi bya ba'i nye bar len pa la sogs pa/ don cung zad shes pa yin pa de lta na yang ma lus par shes pa ni ma yin no/ /'dis yang dag par sbyin pa rang gi mtshan nyid kyi shes pa ni ma yin
<p>11a.2</p>no/ /phan 'dogs byed ma lus par shes pa yang ma yin te/ chos la sogs pa ma rtogs pa'i phyir ro/ /dbang phyug gis ni thams cad shes pa'i phyir bum pa la sogs pa la rdza mkhan skul bar byed pa po zhes rnam par 'jog pa yin no zhes bya ba'o/ /de yang ma yin te zhes bya ba'o/ /byed pa
<p>11a.3</p>po sgrub pas zhes bya ba ni thams cad grub pa por thams cad shes pa nyid 'grub par 'gyur ba thabs gzhan med pa'i thams cad byed pa po nyid kyang thams cad shes pa de nyid las yin no zhes rnam par gnas pa na thams cad byed pa po nyid dang / kun shes pa nyid gnyis phan tshun rten pa chen por 'gyur
<p>11a.4</p>ro/ /des na gcig kyang 'grub par mi 'gyur ro snyam du dgongs pa'o/ /gal te dbang phyug dam pa zhes bya ba'o/ /gzhan du ni ma yin no zhes bya ba ni thams cad byed pa po ma yin par 'gyur ro/ /skul bar byed pa zhes bya ba ni rdza mkhan la sogs pa bskul ba'i sgo nas bum pa la sogs pa
<p>11a.5</p>byed pa'o/ /de lta ma yin na zhes bya ba thams cad shes pa nyid dang bral ba na'o/ /de'i phyir phan tshun rten pa'i nyes pa gcig kyang mi 'grub pa'i phyir dpe bsgrub byas stong ngo / /'di'i thams cad mkhyen pa nyid ni srid pa tsam gyi yul yang ma yin no zhes bstan pa'i phyir/ gzhan yang
<p>11a.6</p>zhes gsungs so/ /ci'i phyir 'jug par ni mi byed ce na/ spyod pa dang ldan pa ni zhes gsungs te/ dam pa ma yin pa'i spyod pa la ni 'jug par mi byed do zhes bya ba'i don to/ /de ni zhes bya ba ni dbang phyug go/ /log par 'jug pa zhes bya ba ni chos ma yin pa byed pa'o/ /don 'di yin
<p>11a.7</p>te thams cad shes pa yin na thams cad grub pa bzod par dka' ba'i 'khor ba'i sdug bsngal du lta ba'i skye bo la brtse ba kho nar rigs kyi/ dam pa ma yin pa'i spyod pa la bskul bar ni mi 'gyur ro zhes bya ba'o/ /'on te de'i bsam ba rtogs par sus nus she na/ kye ma dad pa 'di ni shin du
<p>11b</p>
<p>11b.1</p>che ste/ shan pa la sogs pa yang yul du gyis shig /thams cad shes pa nyid la sogs pa'i yon tan la the tshom za yang 'di dbang phyug dam pa nyid yin par ci ltar 'gyur/ bsam pa ma rtogs par ni thams cad shes pa the tshom za ba yang mi ldog go/ /des na bum pa la sogs par
<p>11b.2</p>byed par nus pa ma yin pas skabs nyams so/ /des na rtsa ba nyid shor ro zhes brjod pa na de ci ltar tshad ma yin zhes bya ste/ de 'dra ba'i rnam par dpyod pa med pa'i phyir ro/ /yongs su rdzogs pa'i rnam par dpyod pa med pas the tshom yang grub pa'i phyir de srid pa'i tha snyad du nus pa ma yin no/ /'on
<p>11b.3</p>te zhes bya ba ni gzhan gyi'o/ /des na zhes bya ba ni dam pa'i nye bar bstan pa byed pas so/ /de yang ma yin te zhes bya ba ni grub pa'i mtha'o/ /chos ma yin pa yang zhes pa ni chos 'ba' zhig la ma yin pa'o/ /re zhig dang por zhes bya bar ni 'chad par 'gyur ro/ /'on te zhes bya ba ni gzhan
<p>11b.4</p>gyis te des na sdig pa la rang dbang du 'jug pa mi byed de snyam du bsams pa'o/ /de lta yin na zhes bya ba ni lan no/ /de'i las kyis byin gyis brlabs nas dbang phyug rtogs par byed pa nyams pa'o/ /rtogs pa dang ldan pa ni gzhan gyis byin gyis brlabs kyang mi 'os pa mi byed do/ /des
<p>11b.5</p>na 'di ni de'i las kyis byin gyis brlabs kyang skye bo'i sdig pa la mi 'jug par mi 'gyur ro/ /las gang gis khyod kyis brlabs nas sdig pa la 'jug par byed pa'i las de yang zhes go sla'o/ /'on te zhes bya ba ni gzhan gyi'o/ /byed pa ni ma yin gyi 'on kyang skye bo ni rang nyid chos ma yin pa
<p>11b.6</p>byed pa yin no snyam du bsams pa'o/ /de las gzhan pa'i dbang phyug bzhin no zhes bya ba ni 'jig rten gyi dbang phyug bzhin no/ /de yang snying po med de zhes bya ba ni grub pa'i mtha'o/ /gang gis skye bo rnams sdig pa byed pa 'gog par byed par dbang phyug gzhan la rnam pa 'dra ba'i nus pa yod
<p>11b.7</p>pa ma yin no/ /des na de dag gis chos ma yin pa'i byed pa de'i 'bras bu myong du 'jug pa yin no/ /dbang phyug ni 'jig rten thams cad las 'das pa'i blo dang ldan par 'dod do/ /des na de ni sdig pa byed pa dgag par nus pa nyid do/ /de ltar yin yang chos ma yin pa byed pa med pa'i phyir de'i
<p>12a</p>
<p>12a.1</p>'bras bu myong bar byed pa ma yin snyam du dgongs pa'o/ /'on te 'di nus pa med pa nyid yin na zhes bya ba ni gzhan gyi'o/ /'di ni sdig pa byed pa'i zlog pa la nus pa med pa kho na'o zhes blta bar bya'o/ /sdig pa'i dbang phyug gi rjes su 'gro ba dang ldog pa'i rjes su byed pa
<p>12a.2</p>ma yin pa kho na'o zhes bsam pa'o/ /lan du de lta yin na zhes bya ba ste nus pa med pa yin na'o/ /ci dang 'dra bar ma byas she na/ sdig bzhin zhes gsungs so/ /dper na dam pa'i don dang ldan pa nyid med par khas blangs pa'i phyir skye bo rnams kyi sdig pa nyid des ma byas pa bzhin du 'bras bu
<p>12a.3</p>gzhan la yang des byas par yid ches pa ci yod/ des na sdig pas 'khrul pa'i phyir 'dis 'bras bu la ma khyab pas na dam pa'i don dang ldan pa chos la sogs pa yang de las yin pa ci ste khas len/ sogs pa'i sgras ni thar pa dang yon tan gzhan du gzung ngo / /'di la zhes bya ba ni gzhan
<p>12a.4</p>la chos ma yin pa'i 'bras bu ster ba la'o/ /de'i tshe bden pa dang bden pa ma yin pa nye bar ston pa tshad mar ci ltar khas len te ma yin pa kho na'o zhes bya ba'i don to/ /khyed tshad ma dang ldan pa chen po yin no zhes 'brel to/ /de lta yin na zhes bya ba ni chos dang chos ma yin pas skul bar byed pa po
<p>12a.5</p>yin na yang ngo / /bdag nyid ni rtag pa la sogs pa'i yon tan dang ldan pa'o/ /gzhan gyi dogs pa bsu nas 'gog pa ni gal te srog chags thams cad kyi bdag kun 'bras bu thams cad kyi byed pa po ma yin te/ ri la sogs pa'i 'bras bu la sems can 'ga' zhig gi ched du bsam pa'i
<p>12a.6</p>bya ba ma dmigs so zhes bya ba'i don to/ /gal te de ltar rtogs na de'i tshe yang dbang phyug de'i thams cad kyi byed pa po ste/ byed pa por smra ba gang du dgos te/ de ltar ma dmigs pa ni thun mong yin pa'i phyir ro/ /lag pa'i rtsom pa la sogs pa ni pha rol po rang nyid kyis 'dod pa ma yin pas
<p>12a.7</p>'dod pa tsam yod do zhes brjod par bya ba yin na/ de yang sun phyung ba yin te/ mi rigs pa'i bya ba mthong ba'i phyir ro/ /de'i phyir de byin gyis brlabs pa tsam gyis 'bras bu thams cad skye ba yin te/ dngos po'i nus pa ni bsam gyis mi khyab pa'i phyir ro zhes bya ba tsam zhig lus pa yin
<p>12b</p>
<p>12b.1</p>no/ de lta na ni 'o na lta ba'i dra bas bcings pa'i bdag thams cad nyid kyis thams cad byed pa la chad pa ci yod de/ 'dir yang dngos po'i nus pa bsam gyis mi khyab pa'i phyir ro zhes ni brjod par nus pa'i phyir ro/ /nus pa gzhi nges pa can du dmigs pa na gzhan du dogs pa na mi
<p>12b.2</p>'thad do/ /'di ni mun par lag pa noms pa yin pa'i phyir/ gnod byed med pa las gzhan du rnam par rtog pa la yang dgag pa ci yod/ de lta yin yang bdag mang pos ri la sogs pa gcig byed par 'gyur te/ thun mong gi las kyi skyed pa'i phyir zhes bya ba'i rtog par yang 'gyur ba
<p>12b.3</p>kho na'o/ /de lta na rtog pa 'di mtha' zhig tu 'gyur ro zhe na ri la sogs pa mang po rnams kyang bdag gcig gis byed do zhes bya ba'i rnam par rtog pa kho nar yang 'gyur ba kho na ste/ gnyi ga la yang gnod pa'i tshad ma med pa'i phyir ro/ /ri la sogs pa gcig kho nas byas so zhes nges pa ni ma yin no/ /gzhan
<p>12b.4</p>dag rnam pa ci zhig ltar byed pa po gcig yod par nges pa'i dogs pa bsu nas sel ba ni/ 'on te gzhan dang zhes bya ba'o/ /gal te thams cad la byed pa po gcig sgrub pa la yon tan ci yod ce na/ byed pa po 'di zhes smos so/ /de las mngon par 'dod pa'i don 'grub pa'i phyir/ 
<p>12b.5</p>bsnyen cing bkur bar bya ba yin no zhes bya ba'i don to/ /gal te thams cad mkhyen pa tsam gyis bsnyen par 'os pa ma yin nam snyam na/ kun shes pa tsam gyis zhes smras so/ /thams cad byed pa po ma yin pa'i phyir mchog sbyin la sogs pa'i nus pa med pa'o/ /kun mkhyen yin yang
<p>12b.6</p>zhes bya ba ni thams cad byed pa la sogs pa'i yon tan dang ldan yang zhes bya ba'i don to/ /ci ltar zhe na/ dgos pa med pa'i phyir te/ dgos pa chung ba'i phyir ro/ /ji ltar dgos pa chung snyam na/ bu ram dar ba byed pa po/ /zhes gsungs te/ 'di rigs pa dang mi rigs pa
<p>12b.7</p>'dres pa la grags pa yin no/ /de nyid gsungs pa ni/ don dang don byed la 'chel zhes bya ba'o/ /rtog pa yin na ni gzhan la phan pa kho na rigs na/ de ni phan pa 'ga' zhig res 'ga' byed la don ma yin pa ni sna tshogs pa byed pas 'dres pa'i bya ba can yin te/ des
<p>13a</p>
<p>13a.1</p>'di la phan pa chung ba kho na'o/ /de'i phyir mchog sbyin pa'i 'bras bu thams cad mkhyen pa nyid kyi don du thams cad byed pa po gcig don du gnyer ba ni don med do zhes bya ba'i don to/ /de ltar byed pa po 'di gtso bo ste zhes bya ba la sogs pa bsal nas tshig le'ur byas
<p>13a.2</p>pa snga ma'i don brjod pa'i phyir bshad pa/ kun shes nyid du grub na/ thams cad byed par nus pa yin zhing thams cad byed par nus pa yin na ni/ thams cad byed pa po yin la/ thams cad byed pa po yin na yang thams cad shes pa nyid yin pa'i phyir 'khor lor 'gyur ro/ /sngar
<p>13a.3</p>ni go rims kyi khyad par la nges pa la ltos pa kho nas phan tshun rten par brjod la/ de lta na dngos po la ltos nas kyang gzhan gyis smras pa nyid las 'khor lor 'gyur ba yin no/ /thams cad kyi byed pa po gcig 'dod pa yin te/ de lta ma yin na thams cad mkhyen par mi 'gyur ro zhes
<p>13a.4</p>smras pas ni/ thams cad shes pa yod pas thams cad byed pa po'i bya ba bstan pa'i phyir ro/ /sun 'byin pa gzhan yang brjod pa ni rdza mkhan la sogs pa thams cad shes pa ma yin pa yang bum pa la sogs pa'i byed pa por mthong na/ bum pa la sogs pa'i rang bzhin gyi dpe de nyid las
<p>13a.5</p>ro la sogs pa la yang thams cad rig pa'i byed pa po ci ltar 'grub ste/ thams cad rig pa ma yin pa kho nar 'grub po zhes bya ba'i don to/ /gal te 'di 'dra ba'i khyad par dang 'gal ba ni rjes su dpag pa thams cad la rnyed par sla ba yin nam/ byed pa po thams cad rig pa nyid du 'gyur
<p>13a.6</p>dgos so zhes kyang mi brjod pas/ gang gis khyad par dang 'gal bar dogs par 'gyur snyam du dogs na/ de lta zhe na zhes smos so/ /don 'di yin te/ 'chad par 'gyur ba'i tshul gyis 'bras bu tsam la blo dang ldan pa ma khyab pa'i phyir dpe la mthong ba tsam gyis khyab par grub par 'dod pa
<p>13a.7</p>yin no/ /mthong ba de ni thams cad rig pa ma yin pa la yang yod do/ /des dpe'i rjes su 'brangs nas brtags pa ni/ gal te thams cad rig pa ma grub pa na de'i tshe gnyug ma'i dbang phyug grub pa nyams so/ /dpe la mthong ba tsam sgrub bam/ de lta ma yin 'bras bu la sogs
<p>13b</p>
<p>13b.1</p>pa la thams cad shes pas khyab pa ma grub pa gang yin pa de gnyi ga ni blo dang ldan pa la yang mtshungs so/ /gzhan yang dbang phyug 'di byed pa po med pa nam mkha' la sogs pa la ni dogs par bya ba ma yin no/ /'bras bu byed pa po mthong ba rnams la yang rdza mkhan la sogs pa yin pa po dge'o/ /
<p>13b.2</p>ri la sogs pa gzhan la yang las nyid nus pa'i phyir dbang phyug ni dgos pa med do/ /las kyi nus pa ni gdon mi za bar khas blang dgos te/ de lta ma yin na phan 'dogs byed nyid mi 'gyur ro zhes ston pa ni rang gi bya ba zhes bya ba la sogs pa'o/ /ci ltar byed pa po yin zhes bya ba ni skabs
<p>13b.3</p>kyi thams cad dbang phyug gis zhes bya ba'o/ /gal te las kyi nus pa khas blangs pas ri la sogs pa la dbang phyug spong na de'i tshe rdza ma la yang rdza mkhan don med do/ /de la ma mthong ba zhes bya bas ni nus pa ma yin no zhe na/ de ni ma yin te 'bras bu de lta bu la ni byed pa po'i nus pa mngon sum
<p>13b.4</p>gyis grub pa'i phyir na spang bar mi nus pa'i phyir ro/ /ri la sogs pa la ni de ltar ma mthong ngo / /de nyid kyi phyir rjes su dpog go zhe na/ 'di la sgrub par byed pa'i nus pa/ phyis sems par 'gyur ro zhes bshad zin to/ /rnam par gzhag pa'i nyes pa 'di ni zhar las byung ba yin
<p>13b.5</p>te/ 'di yang bstan bcos su ni dpyad par bya ba yin pa'i phyir ro/ /gzhan bum pa la sogs pa la dbang phyug don med par brjod par mi bzod nas/ gal te shes kyang zhes smras so/ /khyad par med phyir zhes bya ba ni sun 'byin pa'o/ /de bzhin zhes bya ba ni shes kyang ngo / /gzhan
<p>13b.6</p>gyi bsams pas bskul bar mi rigs pa nyid du dogs pa bsu ba ni/ 'on te zhes bya ba'o/ /kun du zhes bya ba ni/ rdza mkhan la sogs pa 'bras bu la mkhas pa gang yin pa'i yang ngo / /bskul ba'i sgo nas thams cad byed pa po nyid kyis bdag thams cad shes pa nyid du ci 'grub
<p>13b.7</p>bya ba'i snyam pa'i 'bras bu'i blos/ don med kyang skul bar byed do zhes bya ba'i tha tshig go/ /lan du de ni de ltar gang gis shes zhes bya ba'o/ /rang gi tshig tu brjod pa tsam mo snyam du dgongs pa'o/ /gzhan yang zhes bya ba ni/ sun 'byin pa bzhin no/ /'on te gang zhig rang nyid nges
<p>14a</p>
<p>14a.1</p>par brtags nas 'jug pa de'o/ /blo yang dbang phyug gi mthu las de 'dra bar gyur pa yin no snyam na/ kun gyi blo nyid ces gsungs so/ /rdza mkhan mkhas par mthong ba ni dgag par bya ba ma yin no/ /'on kyang de'i dbang phyug nyid las yin no zhes gzhan
<p>14a.2</p>bskul yang slar gso bar byed de snga ma bzhin tshad ma ma yin pa kho na'o/ /'on te re zhig rdza mkhan la lhan cig skyes pa'i mngon shes ni yod pa ma yin te/ byis pa la sogs pa'i tshe yang yod par thal ba'i phyir ro/ /des na de'i res 'ga' ba de yang ma mthong ba 'ga' zhig gi nus pa las yin
<p>14a.3</p>pa'i phyir/ de nyid dbang phyug yin no snyam na/ rgyu ni zhes gsungs so/ /byed mkhas pa'o zhes bya ba'i don byed pa po nyid gang yin pa de ni 'jim pa dang / dbyig pa dang 'khor lo la sogs pa de ltar tshogs pa yin no zhes rgan po rnams kyis nye bar bstan pa las yin no/ /sogs pa'i sgras
<p>14a.4</p>ni bstan pa med kyang bya ba'i rim pa mthong ba las de 'dzin pa yin no/ /nye bar ston pa po nyid la nye bar bstan pa ga las yin zhe na/ de las gzhan pa'i nye bar ston pa'i thad las so/ /de bzhin thog ma med pa'i phyir snga ma snga ma las phyi ma phyi ma 'byung ba yongs su rdzogs pa'i phyir dbang phyug
<p>14a.5</p>rtag pas ci bya snyam du dgongs pa'o/ /des na 'jug pa thams cad ni zhes bya ba ni mjug sdud pa'o/ /rdza mkhan la sogs pa ni rang bsdad cing bsdad cing 'dug pa yin la/ ste'u la sogs pa yang bzo bya bar 'dod pas yin zhing / rdul phra rab la sogs pa ni las kyi mthu las yin
<p>14a.6</p>no/ /de bzhin du don bya ba byed pa la sogs pa yang dbang phyug gis bskul ba las ma yin no zhes bshad par rig par bya'o/ /dbang phyug thams cad kyi byed pa po ma yin mod/ gtso bo la sogs pa ni ma yin no snyam na/ de'i phyir zhes gsungs so/ /rig pa de nyid kyi phyir ro/ /
<p>14a.7</p>gtso bo yon tan gsum gyi rang bzhin du skyes bu gdod ma nas yod pa dang / dbyig gi snying po la sogs pa lung las ji ltar brtags pa rnams ni byed pa por nges pa ma yin no zhes bya ba'i don to/ /dngos su brjod pa'i gtan tshigs gsum sun phyung zin kyang da yang dbyibs kyi khyad par la
<p>14b</p>
<p>14b.1</p>brjod pa ni/ dbyig dang ldan pa'i phyir ro zhes bya ba yang zhes bya ba'o/ /rtsa bar dbyibs kyi khyad par ldan pa'i sgra byas pa'i phyir/ chos tsam gtan tshigs su nges par gzung du 'os pas na/ dbyibs dang ldan pa zhes smos so/ /de yin dang gang dang gang dbyibs yin pa'am/ 
<p>14b.2</p>dbyibs dang ldan pa gang yin pa de dang de ni blo dang ldan pas sngon du song ba yin te zhes gnyi ga yang skyes bu'i 'bras bu'i 'bras bur 'dod pa yin no/ /'bras bu yin yang gtan tshigs ma yin par ci ltar 'gyur zhe na/ dbyibs thams cad ces gsungs so/ /bar 'dir dbang phyug
<p>14b.3</p>du smra ba la glag thod pa'i grangs can sun dbyung ba'i phyir nye bar dgod pa ni/ de la ci ltar zhes bya ba la sogs pa'o/ /sems pa'i rgyu dang rjes su 'brel pa ma yin zhes bya ba ni sems pa can gyi rgyu dang ldan pa ma yin pa'o/ /de ltar zhes bya ba ni sems pa ma yin pa'i rgyu dang ldan pa'o/ /
<p>14b.4</p>gal te gcig sems pa med pa'i rgyu dang ldan pa yin pas bum pa la sogs pa yang de bzhin du yin no zhes bya ba go ga las she na/ gtso bo zhes bya bas zhes smos so/ /gang gi phyir gsal ba mtha' dag sems pa med pa'i rang bzhin can gtso bos bcug pa yin pa de'i phyir bum
<p>14b.5</p>pa la sogs pa yang de bzhin du yin no snyam du dgongs pa'o/ /gal te bum pa la sogs pa rdza mkhan la sogs pas byed par ma dmigs sam/ des de skad ci ste brjod snyam du dogs na/ ji ltar shing las zhes gsungs so/ /'di ni shing sems pa med pa'i rgyu can du bstan to/ /
<p>14b.6</p>bum pa la sogs pa yang mtshungs pa nyid du ston pa ni de bzhin zhes bya ba la sogs pa'o/ /'jim gong la yang bum pa'i rang bzhin du bum pa nyid yod pa'i phyir ro/ /'o na rdza mkhan ci dgos snyam na/ rdza mkhan dag la sogs pa ni zhes smras so/ /dper na rang gi bu lon khyer mkhan la
<p>14b.7</p>gtad pa'i rdzas nor bdag gis blang bar bya ba yin la/ dbang po'i tshogs tsam gyi nye bar mkho ba yin pa de bzhin du gnas pa'i bum pa nyid mngon par gsal ba la yang rdza mkhan la sogs pa yang nye bar mkho ba kho na'o/ /de bzhin du lus dang kha dog dbyibs dag ni zhes bya ba yang nye bar
<p>15a</p>
<p>15a.1</p>mtshon pa tsam ste/ blo la sogs pa'i rnam pa ma lus pa yang yin no/ /skyed byed de dang 'dra ba las zhes bya ba ni rgyu de dang 'dra ba kho na las so/ /rnam par dpyad par bya ba brjod pa ni/ rdza mkhan gyi zhes bya ba la sogs pa'o/ /gnas pa nyid mngon par gsal
<p>15a.2</p>ba yin no snyam du bsam pa'o/ /gal te gnas pa nyid mngon par gsal ba zhes bya ba 'di la nges pa ci yod de/ mi mkhas pa gal te snga na med pa skyed par byed na ci skyon snyam na/ shing gi sa bon zhes bya ba la sogs pa gsungs so/ /sa bon rigs mi mthun pa zhes bya ba ni gang zhig sa
<p>15a.3</p>bon la nus pa'i rang bzhin du rnam par gnas pa'i shing gi dbyibs de dang rigs mi mthun pa'o/ /gal te skyes bus snga na med pa skyed par byed na de'i tshe wa da'i sa bon gyis kyang shing sha pa'i dbyibs ci ste mi skyed ces bya ba'i don to/ /gal te zhes bya ba ni dbang phyug tu smra ba'i'o/ /dbyibs
<p>15a.4</p>zhes bya ba ni bum pa'i cha byad do/ /ma yin te zhes bya ba ni grangs can gyi'o/ /de 'dra ba nyid yin pa'i phyir ro zhes bya ba ni bum pa'i rang bzhin nyid yin pa'i phyir ro/ /de nyid smras pa ni 'jim gong gi zhes bya ba'o/ /dper na zhes bya ba 'di ma grub par dogs pa ni de yang ci ltar zhes bya ba ste nus
<p>15a.5</p>pa yod do zhes bya ba de'o/ /yod pa de nyid gsal bar byed pa ni 'dir zhes bya ba'o/ /rgyu'i sa bon med pa'i phyir zhes bya ba ni sa bon gyi rgyu shing nus pa'i rang bzhin du med pa'i phyir ro/ /de la tshig le'ur byas pa dang po rnam par 'grel pa ni sa bon gyi rgyu'i zhes bya ba'o/ /de ni zhes bya ba ni sa
<p>15a.6</p>bon no/ /gnyis pa rnam par 'grel pa ni/ dbang phyug ma yin zhes bya ba ste/ dbyibs kyi rgyu ma yin no zhes 'grel to/ /'di la bshad zin pa'i sun 'byin pa nyid shes byed du dran par byed pa ni rigs mi mthun pa'i shing gi rgyu'i sa bon gang yin pa de las mi 'byung ba'i phyir ro/ /'di
<p>15a.7</p>nyid sgrub pa ni dbang phyug de'i rgyu yin na zhes bya ba'o/ /rdza mkhan gyis zhes bya ba ni rdza mkhan la brten nas so/ /'jim gong las zhes bya ba ni nye bar len par 'gyur bas so/ /rdza mkhan la yang bum pa la sogs pa zhes bya ba'i don ni 'di yin te/ yang na rdza mkhan bum pa ma yin
<p>15b</p>
<p>15b.1</p>mod/ de ltar na yang bum pa de la nus pa'i rang bzhin du rnam par gnas pa'i bum pa la sogs pa'i dbyibs las bum pa la sogs pa'i dbyibs byung ba yin te/ rgyu'i gcig de la ni nus pa'i rang bzhin gyi 'bras bu yod pa yin no zhes bya bas ni kho bo cag gi phyogs yin no zhes bya ba'o/ /mjug
<p>15b.2</p>sdud pas ni des na zhes bya ba'o/ /de la byed pa ni 'ga' yang med do zhes bya ba ni med pa'i skyed pa byed pa med do zhes bya ba'i don to/ /de'i longs spyod par 'dod pas zhes bya ba ni rdza mkhan la sogs pa skyes bu'i longs spyod par 'dod pas zhes bya ba'i don to/ /'jug pa'i phyir ro zhes bya ba ni byed pa'i
<p>15b.3</p>phyir ro zhes bya ba'i tha tshig go/ /dbang phyug du smra ba dag gi dogs pa bsu ba ni/ 'on te skyes bu'i zhes bya ste blo dang dbang po la sogs pa'i rang bzhin can tha snyad pa'i skyes bu dag go/ /de lta ma yin zhes bya ba ni gal te 'dod chags la sogs pa dang bral ba gcig med na de'i tshe dbyibs dang
<p>15b.4</p>mdog la sogs pa sus bstan ces sbyar ro/ /bsam pa ni 'di yin te/ gang zhig dbyibs dang mdog la sogs pa ci 'dra ba 'dod pa de la gtso bos de bstan par bya ba yin la/ 'dod pa de yang 'ga' zhig gis so sor nges pa la bstan pas na nye bar gnas kyang goms pa las de kho nar 'gyur ro/ /ma bstan na ni goms pa med pa'i phyir gtso bos ci
<p>15b.5</p>zhig bstan ces bya ba'o/ /grangs can gyi bsam pa ni dbang phyug gis bstan pa las so sor nges pa las 'dod pa ma yin mod goms pa las gyur pa yin te/ dper na ltad mo pa rnams kyi 'dod pa thog ma med pa'i nye bar bstan pa las/ de ltar sgeg pa la sogs pa'i nyams kyis gar ni dga' bar bya ba yin no zhes bya bar
<p>15b.6</p>'gyur ba dang / res 'ga' res 'ga' mthong ba las ni yang dang yang du blta 'dod par 'gyur ba de bzhin du 'khor ba'i skyes bu rnams kyi yang blta 'dod pa bzlog pa'i don du blo la sogs pa rnam par 'gyur ba'i khyad par de dang de dag ston par byed pa yin no zhes bya ba'o/ /skyes bu rnams kyis
<p>15b.7</p>'dod pa de ltar 'gyur mod/ de'i bsam pa'i dbang gis gtso bo sems dpa' med pa go ci ltar 'jug snyam na/ mi shes phyir na'o me ni zhes smras so/ /bshad zin pa'i sems pa med pa rgyu yin pa nyid gsal bar byed pa ni/ 'di ni rigs pa ma yin te zhes bya ba'o/ /de rgyu zhes
<p>16a</p>
<p>16a.1</p>bya ba ni don rnams kyi rgyu'o/ /'on te gcig gi rgyu sems pa'i rang bzhin ma yin par dmigs mod/ thams cad kyang de kho na ltar yin no zhes bya ba go ga las snyam na/ don rnams rgyu ni zhes smras so/ /sems pa med pa'i rgyu ni mi rigs pa ma yin no/ /
<p>16a.2</p>gal te thams cad kyi rgyu rtogs pa dang ldan pa yin na/ de'i tshe ra la sogs pa'i ril ma la sogs pa zlum por byas pa la dgos pa ci yod/ dgos pa med par ni rtogs pa med pa dang ldan pa 'jug pa ma yin no/ /des na rgyu ni sems pa kho nar 'thad do/ /de ltar grangs can gyi lugs la
<p>16a.3</p>brten nas dbang phyug bkag na grangs can rang gi lugs bzang po yin par rlom na de ltar na gtso bo nyid rgyur 'gyur ro zhes smras so/ /gtso bo sems pa med kyang rgyu yin pa ni mi 'thad do zhes ston pa ni/ de la 'di skad brjod de zhes bya ba'o/ /gal te rjes 'gro zhes bya ba ni rjes su 'gro
<p>16a.4</p>bar khas len zhes bya ba'i don/ de skabs kyis de'i rang bzhin can gyi rgyu grub par bya pa'i don du zhes bya ba yin no/ /bde ba la sogs pa rnams dngos po yin pa de'i phyir/ de nyid de'i dngos po'i rang bzhin nyid rgyur ci ste mi 'dod/ skyes bu rnams kyang sems pa can dang dngos po
<p>16a.5</p>nyid yin pa'i phyir sems pa'i rang bzhin nam dngos po'i rang bzhin gyi rgyu yang de dag la ci mi 'dod/ de ltar gtso bo'i rgyur khas blangs nas ha cang thal ba brjod pa yin no/ /da ni de'i rgyu nyid ma yin no zhes ston pa ni yang dag par na zhes smras so/ /dbyibs la sogs pa thams cad
<p>16a.6</p>gtso bo der 'dus pa'o/ /de ga las she na/ nus kun rang bzhin can gyis ni zhes gsungs so/ /'di ni rtag pa nyid la sogs pa nye bar mtshon pa tsam yin no/ /lan du mthong min zhes bya ba la sogs pa'o/ /dbang po las 'das pa'i gtso bo de ni de 'dra ba'i rgyu yin no zhes bya ba
<p>16a.7</p>tshad mas 'thad pa ma yin no/ /de 'dra ba'i zhes bya ba ni rtag pa la sogs pa'i rang bzhin can no/ /de la re zhig rtag pa ma yin zhes ston pa ni 'bras bu 'bras bu gzhan las te zhes bya ba'o/ /gang 'bras bu yin pa de ni 'bras bu gzhan sngon du song ba can yin te/ dper na 'bras bu gzhan bzhin no/ /'di
<p>16b</p>
<p>16b.1</p>thams cad kyang 'bras bu nyid yin no/ /des na gtso bo rtag pa ma yin no snyam du dgongs pa'o/ /rgyu med pa'i rgyu ni zhes bya ba la sogs pa ni bshad pa'o/ /gang gi phyir rgyu med pa'i rgyu ma dmigs pa des na dmigs pa'i rang bzhin gyi rjes su 'brangs ba nyid kyis gtso bo rgyu nyid du rnam par 'jog pa yin
<p>16b.2</p>no/ /gzhan la rab tu grub pa'i tshul gyis 'di grub pa yin no zhes bstan ba'i phyir rtog pa'i sgra byas so/ /dmigs pa'i rang bzhin gyi rjes su 'brangs pa kho nas rgyu med pa'i gtso bos rgyu nyid du rnam par 'jog par dogs pa ni 'on te tha dad pa rnams zhes bya ba'o/ /gang gis de skad brjod pa de ltar mthong
<p>16b.3</p>bas yod dam zhe na/ bum pa kham phor la sogs pa zhes smras so/ /lan ni de yang ma yin te zhes bya ba'o/ /snying stobs la sogs pa dang zhes bya ba ni snying stobs dang rdul dang mun pa rnams so/ /skyes bu rnams zhes bya ba ni bdag rnams so/ /rnam pa ci yang rung bar gzhung gzugs
<p>16b.4</p>par 'dod nas 'o na zhes smras so/ /snying stobs la sogs pa dang skyes bu rnams dang ri la sogs pa rnams dngos kyi rjes su 'gro ba'i phyir dngos po'i rang bzhin gyi rgyu kho nar yod pa yin la/ de nyid ni dbang phyug du 'dod do zhes bya bar bsams pa'o/ /yon tan gsum sogs rang bzhin zhes
<p>16b.5</p>bya ba ni bde ba la sogs pa'i rang bzhin nyid la sogs pa'o/ /ci'i phyir ma grub ce na/ dngos po nyid kyis rjes su 'gro ba'i phyir zhes bya ba'o/ /dngos po dngos po zhes bya ba la sogs pa ni bshad pa'o/ /sun 'byin pa gzhan brjod pa ni/ 'ji ba la sogs pa'i rang bzhin las zhes
<p>16b.6</p>bya ba la sogs pa'o/ /'ji ba la sogs pa zhes bya ba ni dngos po thams cad sdud pa'o/ /de lta yin na zhes bya ba ni gzhan gyis smras pa'o/ /'bras bu de dang de la ltos nas rgyu'i rang bzhin de dang der rjes su 'jug pa na yon tan gsum gyi rang bzhin du 'dod pa kho na'o zhes bya ba'i don to/ /lan du
<p>16b.7</p>de ni med de zhes smras so/ /'bras bu ngo bos zhes bya ba ni rang gi ngo bo rgyu yod pa dang med pa'i rjes su 'jug pa yin gyi rnam pa kun gyis min te/ rnam pa dang nus pa la sogs pas ni ma yin no/ /'di ni mngon sum gyis grub pa kho na'o zhes ston pa ni me sogs gzhan du gyur pa las gzhan
<p>17a</p>
<p>17a.1</p>du zhes bya ba la sogs pa'o/ /bshad pa ni gang zhig gang gis zhes bya ba la sogs pa'o/ /gang zhig ces bya ba ni 'bras bu ste de'i rgyu ni de yin no/ /rgyu gang gis rjes su 'gro ba dang / ldog pa'i rjes su byed pa ni gang gis rjes su 'gro ba dang ldog
<p>17a.2</p>pa'i rjes su byed pa'o/ /de'i rang bzhin ni ma yin no zhes bya ba ni rgyu'i rnam pa dang nus pa'i rjes su 'jug pa'i bdag nyid de'i 'bras bu ma yin no zhes bya ba'i don to/ /de lta yin na nyes pa ci yod snyam na/ de lta yin dang zhes gsungs so/ /rgyu'i rang bzhin gyi rjes su 'jug pas 'bras
<p>17a.3</p>bu nyid yin na ni rgyu dang 'bras bu'i dngos por mi 'gyur ro zhes 'brel lo/ /gang zhig mi 'gyur zhe na/ me las zhes bya ba la sogs pa'o/ /ci'i phyir mi 'gyur zhe na/ de la 'dra ba med pa'i phyir zhes smos so/ /'on te zhes bya ba la sogs pa ni gzhan gyi'o/ /me la sogs pa
<p>17a.4</p>der yang ngo / /lan ni gal te zhes bya ba'i khyab pa med pa'i phyir ro zhes bya ba ni me dang du ba la sogs pa nyid la 'khrul pa mthong ba'i phyir ro/ /gang gi 'khrul pa de yang zhes bya ba ni gzhan gyi'o/ /de lta na zhes bya ba ni lan no/ /des na thug pa med par thal ba'i phyir zhes bya ba ni rnam par
<p>17a.5</p>gnas pa med par thal ba'o/ /ci ste gzhal bya yin pa'i phyir rtag go zhes bya ba 'di la/ glog la sogs pa'i 'khrul pa tshad mas mthong ba'i phyir ma nges par rnam par gnas pa med par ci ltar thal zhe na/ ma yin te/ skabs su bab pa la yang tshad mas gnod pa spang bar dga' ba'i phyir
<p>17a.6</p>ro/ /de ltar gtso bo'i rgyu yin par gsal bar sgrub pa na/ grangs can la brten gzhan med pa'i phyir las rgyu nyid khas len pa'i dogs pa ci ste yang zhes bya ba la sogs pas bsdu nas zlog par byed pa ni/ de ni gang las grub ces bya ba'o/ /'o na khyed kyis kyang las las 'jig rten sna tshogs
<p>17a.7</p>bsgrubs pa yin no zhes khas blang bar mi bya'o snyam na/ 'di ni re zhig bzhag go zhes gsungs so/ /tshu rol mdzes pa la gcig pu ma gtogs pa'i rgol ba thams cad las smra ba ni thun mong yin pa'i phyir na bdag gcig pu la dri bar bya ba ma yin no/ /de la rjes su 'gro ba tshol ba'am/ 
<p>17b</p>
<p>17b.1</p>lung gi rjes su 'gro ba ni bdag la yang ring ba ma yin no/ /de las lhag par khas len na ni tshad ma'i stobs la ltos pa yin no/ /de ni dpyad zin pa'i phyir 'di ni bzhag go/ /de ltar grangs can zhar las bsal nas rtsa ba dbang phyug du smra ba nyid sel ba ni/ gzhan brjod do zhes bya ba'o/ /
<p>17b.2</p>ya rabs gzhan ni zhes bya ba ni dbang phyug las so/ /gal te zhes bya ba ni sun 'byin pa'o/ /de med ces bya ba ni sdug bsngal lam sdug bsngal gyis 'jigs pa ste/ 'dod chags la sogs pa yin kyang snyam du zhe bzhag pa'o/ /'o na ji ltar 'dod chags dang bral ba la yang sdug bsngal
<p>17b.3</p>dang sdug bsngal gyi 'jigs pa med ce na bsgoms pa'i zhes gsungs te/ bdag med pa'i bsgoms pa rab kyis mthar thug par 'gyur/ tsan dan dang ste'u mnyam pa la ni dmyal ba la sogs pa'i mes reg kyang gdung ba med na bsam pa tsam gyis lta ci smos des na 'dod chags dang bral ba la
<p>17b.4</p>ni sdug bsngal lam sdug bsngal gyis 'jigs pa med do/ /rtsed mo la sogs pa'i don du 'jug pa'i rnam par dpyod pa'i stobs kyis bsal to/ /de ni de ltar nyid 'gyur ba zhes bya ba ni bsgoms pa med par rang gi ngo bo nyid kyis de khyad par can du 'phags par gyur pa yin no zhes bya ba yang mi
<p>17b.5</p>rigs so/ /ci'i phyir zhe na/ 'di de khyad par du 'phags pa dang ldan pa 'di de'i rang bzhin yin na 'gro'i rang bzhin du yang 'gyur bas dbang phyug gis ci bya/ pha rol pos smras pa/ rang bzhin 'di ni dbang phyug de gcig pu'i yin no zhe na/ lan du ni zhes bya ba la sogs pa'o/ /'di
<p>17b.6</p>nyid rnam pa gzhan gyi sgo nas sun phyung ba'i phyir gzhan yang zhes gsungs so/ /tha mal pa'i dbang phyug khyad par can gyis rjes su gzung bas dbang phyug thob pa 'di ni re zhig mthong ba yin no/ /de yang de bas lhag pa'i dbang phyug las yin zhing de bzhin du mi dang lhan cig gcig nas
<p>17b.7</p>gcig tu brgyud pa yin na yang rang bzhin gyis grub pa'i dbang phyug ga la yod ces bya ba'i don to/ /de lta na 'o na tha ma dbang phyug gang yin pa de ni gzhan la phan 'dogs par byed pa nyid yin gyi/ phan gdags par bya ba ni ma yin pa'i phyir rtag tu gnas par 'gyur ro snyam na/ brgya byin tshangs
<p>18a</p>
<p>18a.1</p>pa zhes smos so/ /don 'di yin te/ gang dag mi la brten nas brgya byin dang tshangs pa la sogs pa khyad par can gyi chos dang ldan pa'i tha snyad la brten pa de dag kyang bsod nams dang ye shes la sogs pa'i yon tan khyad par can du byung ba gong nas gong du 'phel
<p>18a.2</p>bar bsgrub pa kho na yin gyi dbang phyug bzhin du rtag pa ni ma yin no/ /des na brgya byin dang tshangs pa la yon tan khyad 'byung srid na ste/ shugs kyis 'phangs pas de'i rgyu srid na zhes bya ba'i don to/ /de'i tshe dbang phyug nyid kyang de bzhin du yon tan khyad par du byung ba phul du phyin bas thob pa yin
<p>18a.3</p>pa'i phyir/ rtag pa ma yin gyis slar la gzhan bzhin du 'khor ba nyid du 'gyur srid do/ /gzhan gyis 'on te de yang med nyid na zhes smras te/ yon tan phul du byung ba de yang med na'o/ /dbang phyug thob pa zhes bya ba la sogs pas snga ma'i tshul la ltos nas yang gi sgra byas so/ /lan du yon tan
<p>18a.4</p>khyad par can grub pa med pa des na 'di 'khor ba nyid du 'gyur gyis dbang phyug ni ma yin te ji skad brjod pa'i yon tan dang ldan pa ma yin no/ /'di ni bzhad gad dang bcas bas bsal bar byed pa ni/ gang zhig ces bya ba la sogs pa'o/ /gang zhig dpe mthong ba yon tan phul du byung bas 'di la
<p>18a.5</p>dbang phyug yin pa bsnyon pa des dpe ma mthong ba ngo bo nyid kyis grub pa gzhan du'ang bzod dam ci ste mi bzod pa nyid do/ /'di nyid dpe sngon du song bas ston pa ni gang zhig ces bya ba la sogs pa'o/ /gong nas gong du 'gyur ba'i zhes bya ba ni dbang phyug gi'o/ /rang bzhin la zhes bya ba ni
<p>18a.6</p>gnas skabs gzhan dang gzhan la'o/ /de'i rjes su 'brang ba ni yon tan 'phel bar byas pa'i rjes su 'gro ba gang yin pa ste dpe yod pa'i phyir ro/ /'brangs nas zhes bya ba ni de'i dbang gis rab tu 'gyur ba la bsnyon pa'o/ /dpe med ba'i phyir mngon par 'dod pa'i dbang phyug gis rang bzhin gyis
<p>18a.7</p>grub pa rjes su 'gro ba med pa'i dngos po la yid ches pa ci yod/ ji ltar gang dbang phyug yin pa de ni yon tan 'phel bas byas pa yin te/ dper na dbang po la sogs pa bzhin no/ /rab kyis mthar phyin bar gnas pa yang dbang phyug yin no zhes bya ba'i bsgrub par bya ba 'dis dam pa'i skye
<p>18b</p>
<p>18b.1</p>bo'i tshogs kyi rjes su 'jug par byas pa dang / rang bzhin gyis grub pa ni gang du mthong bas na rjes su 'gro ba med pa'i phyir tshad ma med pa can du bstan pa yin no/ sgrub par byed pa 'di la gzhi ma grub par ni mi brtsad de/ gzhan gyi lugs las phan tshun 'gal ba tsam brjod par 'dod pa'i phyir
<p>18b.2</p>ro/ /gal te dbang phyug du 'dod na yon tan 'phel bas byas par 'dod dgos pas rtags ma yin no/ /'on te yon tan 'phel bas byas par mi 'dod na ni de'i tshe dbang phyug nyid du 'gyur ro zhes bya bas so/ /des na 'bras bu'i gtan tshigs dang rgyu ma dmigs pa khas blangs pa la ltos nas
<p>18b.3</p>thal bar grub pa'i rang bzhin can 'di gnyis ni 'di 'dra ba'i don khas blang bar mi nus so zhes bya ba 'di gtsor byed pa yin no/ /khyab pa ci ltar zhe na/ yon tan 'phel ba gcig med na yang dbang phyug med pa'i phyir dang / de yod na yang yod pa'i phyir dang / rgyu dang 'bras bu'i dngos po grub
<p>18b.4</p>pa'i phyir ro thams cad du de ltar 'gyur ba la ltos pas kyang ci zhig bya/ de lta yin na yang gang zhig mi mthun pa'i phyogs kyis the tshom gyis dkrugs pas bsgrub bya spong ba de thams cad mthong ba med par rang bzhin gyis grub pa bzod pa ci ltar 'gyur te/ des na nyes pa snga ma las mi 'grol
<p>18b.5</p>lo snyam du dgongs pa'o/ /de'i phyir zhes bya ba ni mjug sdud pa'o/ /byed pa pos zhes bya ba ni yon tan 'phel ba'i mthu las skyes pa'o/ /khas blangs nas dgag pa smras pa ni gang zhig rgyu'i yon tan dang ldan pa ma yin pa te/ gang la rgyu'i byed pa med pa'i skyes bu de zhes bya ba'i don to/ /
<p>18b.6</p>rnam par 'grel pa ni khyad par las khyad par du mthong ba'i phyir/ gang zhig de bskyed pa la mngon par brtson pa'i khyad par de las so/ /shin tu mtshan nyid mi mthun pa zhes bya ba la sogs pa ni phyed phyi ma 'chad pa'o/ /'dis ni dbyibs khas blangs nas 'dod pa'i khyad par ma grub par
<p>18b.7</p>brjod pa yin no/ /de nyid ni med do zhes ston pa ni gzhan yang zhes bya ba'o/ /de la dbyibs med pa ni rdul phra rab byed pa kho na yin pa'i phyir rdul phra rab dag ni chos mi mthun pa'i dpe ma yin no zhes bya ba'i skyon gnyis pa ni ma grub pas bsdus pa yin no/ /ji ltar brjod ces bya bas ni rdul phra rab
<p>19a</p>
<p>19a.1</p>rnams 'bras bu yin pa'i phyir ro snyam du dgongs pa'o/ /'on te zhes bya ba la sogs pas ni rdul phra rab rnams 'bras bu yin pa dang / gtan tshigs ma grub pa nyid spong ba'o/ /grub pa'i mtha'i don ni ma grub pa nyid gtso bo'i skyon yin no zhes bya ba
<p>19a.2</p>yin no/ /'on te zhes bya ba ni ma grub pa spong ba'o/ /rang bzhin de zhes bya ba ni yul de dang de non par skyes pas so/ /de ltar brjod de zhes bya ba ni dbyibs su brjod pa'o/ /de lta yin na zhes bya ba ni lan no/ /'di ni nyes pa gzhan bkal ba yin te/ mi mthun pa'i dpe med pa ni gnas pa
<p>19a.3</p>kho na'o/ /'on te zhes bya ba ni gnyi ga spong ba'o/ /de lta bur 'khrul ba skyed par byed pa nyid kyis dbyibs su brjod kyis 'bras bu nyid kyis ni ma yin pas de kho na ltar sgrub par byed pa yin no zhes bya ba'i don to/ /sun 'byin pa ni de lta na ni 'o na zhes bya ba'o/ /'di dbyibs 'di 'dra bar byas so zhes
<p>19a.4</p>'jig rten 'khrul par 'gyur mod/ dbang phyug ni ma yin no zhes bya ba'i don to/ /gzhan dag gis khas blangs par ni rtog ce na zhes pa'i dogs pa 'di ni 'di yin no/ /dbang phyug gi dbyibs logs shig par mi mthong yang 'di la 'jig rten dbyibs su rtogs par 'gyur ro zhes nges
<p>19a.5</p>par brtags nas 'jug pa yin no zhes bya ba'o/ /phyed phyi mas ni sun 'byin pa'o/ /de la don ni 'di yin te/ rang gis nam yang ma rtogs pa'i dbyibs ci ltar byed ces rtsod pa na/ gzhan gyis blangs pa'i zhes bya ba'i lan ci yin/ rang gis ma dmigs pas ni gzhan gyis khas blangs pa tsam
<p>19a.6</p>gyis byed nus pa ma yin no zhes bya ba'i don to/ /'on te zhes bya ba ni dogs pa'o/ /dum bu'i yan lag can gyi sgo nas rdul phra rab kyis brtsams pa'i yan lag can ni re zhig yod pa yin no/ /de yang dum bu'i yan lag can rnams ldan pa med par mi 'grub bo/ /rtsom par byed pa de dag nyid
<p>19a.7</p>kyi ldan pa de ni brjod pa des na dbyibs ni grub pa kho na'o/ /de'i phyir brjod pa'i skyon gyis go skabs med do snyam na/ lan du 'di ni phyi nas brtag bya ste zhes bya ba ni tshu rol mdzes pa pa'i skabs su'o/ /da ni yang na the tshom za ba yin zhes bya ba rnam 'grel gyi lhag ma bshad pa'i phyir/ dpe'i
<p>19b</p>
<p>19b.1</p>tshig bsnan nas skabs 'byed pa ni/ yang na zhes bya ba'o/ /dpe la zhes bya ba ni chos mi mthun pa'i dpe la'o/ /the tshom za ba ni gtan tshigs nges pa ma yin pa ste/ mi mthun pa'i dpe la yang yod pa'i phyir ro/ /'di ni bsgrub par bya ba la the tshom za ba'i rgyu mtshan bsgrub pa'i don du the tshom gyis
<p>19b.2</p>sgras brjod pa yin no/ /rnam par 'grel pa ni de nyid kyis zhes bya ba'o/ /ma nges pa nyid do zhes bya ba ni gtan tshigs ma nges pa ste/ mi mthun pa'i dpe dbang phyug la yang yod pa'i phyir ro/ /gal te gtan tshigs gsum dngos su bshad pa yin la/ skabs su bab pa ni dbyibs yin
<p>19b.3</p>na/ de ni lus med pa'i dbang phyug la yod pa ma yin pa ma yin nam/ des na de ci ltar de ma nges pa yin zhes dogs pa sel bas/ de las gzhan gyis ma yin no zhes bstan pa'i don dang dbyibs ma grub pa'i phyir zhes gsungs so/ /don bya ba byed pa'i rang bzhin zhes bya ba ni nye bar
<p>19b.4</p>mtshon pa ste/ bsdad nas 'jug pa yang ngo / /'on te dbang phyug de la don bya ba byed pa nyid med pa kho na ba des na 'di yang ci ltar ma nges pa yin snyam na/ de lta bu'i rang bzhin de ni zhes gsungs te don bya ba byed pa'i rang bzhin no/ /gal te dbang phyug kyang gzhan kho nas bskul bar
<p>19b.5</p>bya ba ma yin nam/ des na ci ltar don bya ba byed pa'i phyir ma nges pa yin zhe na/ dbang phyug de ni zhes gsungs so/ /'di yang khas blangs pa dang 'gal ba'i rnam pa nyid du rig par bya'o/ /'on te 'di ni rang nyid ces bya ba la sogs pa ni sngar brjod pa nyid do/ /'on kyang khyad par bsgrub pa'i don
<p>19b.6</p>du rjes su brjod pa yin no/ /lan du rdza mkhan la sogs pa zhes gsungs so/ /gzhan gyis dogs pa ni de dag gis zhes bya ba ste/ rdza mkhan la sogs pas so/ /lan du nus pa nyid du mthong ba zhes bya ba'o/ /'on te zhes bya ba ni rgol ba ste/ dbang phyug rjes su dpag pas mthong ba
<p>19b.7</p>ni nus pa yod pa yin no/ /des ni rjes su dpag pas dbang phyug gzhan rjes su dpog na nus pa yin gyi rdza mkhan gyi nus pa ma yin no snyam na/ sun 'byin pa brjod pa ni dbang phyug la yang dbang phyug gzhan rjes su ma dpags na nus pa med par thug pa med de dbang phyug gzhan dang gzhan rjes su
<p>20a</p>
<p>20a.1</p>dpag pas so/ /de ltar dbang phyug gzhan dang gzhan dpog pa ni gcig kyang dbang phyug ma yin te/ gzhan la rag las pas 'jug pa'i phyir ro snyam du dgongs pa'o/ /rnam pa gzhan gyi sgo nas kyang yang na dpe la the tshom za ba yin zhes bya ba de
<p>20a.2</p>bshad pa'i don du gzhan yang zhes gsungs so/ /dbyibs yod med de lta na yang de la ltos nas rdul phra rab chos mi mthun pa'i dpe ma yin no zhes tshigs su bcad pa phyed kyis don to/ /'di ni dpe rdul phra rab la the tshom za ba yin zhes bya ba yin te/ sgrub par byed pa'i tshad ma med do
<p>20a.3</p>zhes bya ba'i don to/ /de nyid kyi phyir na zhes bya ba ni rdul phra rab nyid kyi phyir ro zhe'o/ /rnam pa de lta zhes bya ba ni med pa'i rang bzhin du'o/ /cha med pa'i rang bzhin gyi rdul phra rab ni tshad ma 'gas kyang rtogs pa med do/ /gzhan gyi bsam pas rdul phra rab sgrub par byed pa'i tshad ma yod pa'i
<p>20a.4</p>dogs pa bsu ba ni/ 'on te 'di skad du zhes bya ba'o/ /lan ni rdul brgyad pa las zhes bya ba'i'o/ /de ltar rags pa nyid kyis mthong bzhin pa'i rags pa'i snga ma rjes su dpog par 'gyur mod/ gzhan gyi blta bya'i mthar 'dod pa dgu pa brgyad pas pha rol rdul bdun pa la sogs pa
<p>20a.5</p>yod do zhes ga las rtogs/ gzhan gyi las ni gal te rjes dpag las zhes bya ba ste bshad zin pa las so/ /de las gzhan yang zhes bya ba ni grub pa'i mtha'o/ /rdul phra rab rtogs pa las/ pha rol ma rtogs pa ga las/ de ltar na ni rjes su dpag pa brgyud pas na rdul phra rab mi grub bo
<p>20a.6</p>snyam du dgongs pa'o/ /gal te 'bras bu rags pa las phra mo dpag par bya ba ma yin nam/ des na gal te rdul brgyad kyi brtsams pa rags pa yang yin na/ de'i tshe des phra mo rtogs par byed do/ /de lta yin dang ji srid de dang des rdul phra rab kyi bar du rtogs par byed pa'i phyir/ gang gis
<p>20a.7</p>rjes su dpag pa gzhan dang 'jug pas rdul phra rab mi 'grub par 'gyur ba rdul phra rab las gzhan pa'i rjes su dpag pa 'jug pa'i skabs gang la yod snyam du dogs na/ 'di rdul brgyad po'i zhes gsungs so/ /gzhan du zhes bya ba ni rdul phra rab dang rdul phra rab gnyis pa'o/ /ci'i phyir
<p>20b</p>
<p>20b.1</p>grangs yongs su ma chad ce na/ rdul phra rab mthong ba yin na ni zhes gsungs so/ /'on te rgyu rdul brgyad pa de rags pa yin pa des na de ni rdul gnyis par yang mi 'gyur na/ rdul phra rab tu lta ci smos/ des na go bar byed pa ni rags pa yin gyi gzhan gyi ni ma yin la/ de yang grub pa
<p>20b.2</p>kho na bas/ ma grub pa'i nyes pa med do snyam du bsams pa'o/ /sun 'byin pa ni gang gi tshe zhes bya ba'o/ /gang gi tshe rdul gnyis pa la sogs pa ma mthong ba de'i tshe gang la ltos na rdul brgyad par rags pa yin rjes su dpag bya la ltos na ni zhes bya ba ni dogs pa'o/ /thug pa med par
<p>20b.3</p>zhes bya ba ni lan no/ /don 'di yin te rag las pa nyid kyis gzhan rjes su dpog la rjes su dpag pas gzhan grub pa las kyang rigs pa nyid yin pas na/ ji srid gzhan rjes su dpag pa de srid rags pa ma yin la/ ji srid rags pa ma yin pa de srid kyang gzhan rjes su dpag pa
<p>20b.4</p>med do/ /des na phan tshun rten ba'i phyir/ rags pa nyid ma nges pas na/ des dngos po nyid tsam gzhan rjes su dpog pa yin gyi 'bras bu nyid du ni ma yin no/ /des na rdul phra rab tu 'dod pa las kyang gzhan rjes su dpog pa de las gzhan rjes su dpog pa'i phyir thug pa med par thal
<p>20b.5</p>lo/ /de nyid bshad pa ni/ rjes dpag la ni ltos bcas pas/ /zhes bya ba'o/ /des na gang dang gang du rdul phra rab rnam par gzhag tu 'dod pa de dang der rjes su dpag pa gzhan dang gzhan gyis 'gog pa'i phyir rdul phra rab gnas ba med do/ /'on te zhes bya ba ni gzhan dag rnam pa gzhan du rdul phra
<p>20b.6</p>rab rnam par gzhag pa'i phyir smras pa'o/ /lta bar bya ba'i rang bzhin nyid rdul phra rab yin no/ /gang gi tshe zhe na mthar thug par 'gyur ba ni ste gang las chung ba'i blta bya gzhan med pa ste/ rdul brgyad pa zhes bsnyad pa gang yin pa'o zhes bya ba'i don to/ /'o na ni de chos mi mthun pa'i dpe ma
<p>20b.7</p>yin no zhes bya ba'i don to/ /de ltar chos mthun pa'i bsgrub pa dang / chos mi mthun pa'i dpe la the tshom za ba'i rnam pa gnyis bshad nas/ da ni rnam pa thams cad du gzhan gyis 'dod pa'i 'bras bu nyid ni mi srid do zhes bya ba skabs su bab pa'i sun 'byin pa ci ste btang snyoms su dgongs nas/ 
<p>21a</p>
<p>21a.1</p>yang the tshom za ba yin zhes bya ba'i rtsa ba rnam par 'grel pas gal te rdul phra rab zhes gsungs so/ /gcig nas gcig tu brgyud nas rdul phra rab de dag nyid kyis brtsams pa'i phyir ro/ /rdul phran rnams ni grub ce na yang de'i bsgrub par bya ba blta bar bya ba la sogs
<p>21a.2</p>pa ni de nyid kyis grub pa'i phyir ro zhes gnas dang gnas su spro bar 'gyur ro/ /de'i phyir 'di khas blangs pas ci bya/ rdul phra rab rnams kyis brtsams pa'i yan lag can ni 'thad pa yang ma yin no zhes ston to/ /phyogs gcig gis zhes bya ba la sogs pa'o/ /dgongs pa ni 'di yin te/ 
<p>21a.3</p>rdul phra rab phan tshun 'dres pa dag gis brtsams pa'i rdul bum pa'i tshogs kyis ldan pas yan lag can bsgrub par bya ba yin no/ /de la de dag rnams bdag nyid thams cad dam phyogs gcig gis reg par 'gyur grang na/ phyogs dang po la ni rdul phra rab thams cad gcig gi 'du bar 'gyur
<p>21a.4</p>ba'i phyir rnam pa de lta bu yan lag can mi srid do/ /'on te gnyis pa yin na de'i tshe/ phyogs gcig gis ni reg na de/ de ci ltar rdul phran yin par 'gyur/ ci ste rdul phran ma yin zhe na/ thams cad phyogs ni zhes gsungs so/ /'on te zhes bya ba ni gzhan gyi'o/ /lan ni de yang
<p>21a.5</p>ma yin te zhes bya ba'o/ /gal te rdul phra rab rnams ma reg par yang ldan pa de skyes na/ de'i tshe ldan pa de nyid yin mod ces blta bar bya ste/ rdul phra rab rnams ni gzhan du 'gyur ba ma yin no snyam du dgongs pa'o/ /yang na de nyid ces bya ba ni rdul phra rab nyid de gzhan du gyur pa ni ma
<p>21a.6</p>yin no zhes bya ba yin no/ /de lta yin mod mi 'thad pa ci yod snyam na/ ji ltar zhes gsungs so/ /'on te zhes bya ba ni gzhan gyi'o/ /rdul phra rab der yan lag can gzhan yod pa des rdul phra rab de la rnam pa gcig pa can gyi blor 'gyur ro snyam na/ lan du brtags pa'i phyir zhes bya ba'o/ /
<p>21a.7</p>gal te zhig na ni thal ba 'dir mi 'gyur ro zhes bya ba'i don to/ /gal te kho bo cag la sogs pa dag gis rdul phra rab mthong bar mi nus pa kho na ma yin nam/ des na de skad ci ste brjod ces dogs pa bsu nas bshad pa ni gal te zhes bya ba la sogs pa'o/ /'on te de dag gnyi ga ni zhes bya ba
<p>21b</p>
<p>21b.1</p>ni rdul phra rab dang yan lag can gyi rang bzhin no/ /lan du 'phro 'du zhes gsungs te/ yan lag rnams la yan lag can gyi'o/ /ci ltar yin zhes bya ba ni gnyis po so sor rtogs pa'i phyir ro/ /sun 'byin pa gzhan ni de lta yin na ni zhes bya ba la sogs pa ste/ yan lag can
<p>21b.2</p>dang rdul phra rab dag dbang phyug gis so sor mthong na'o/ /gzhan du ni mthong ba zhes bya ba ni tha mi dad par mthong ba'o/ /'on te bdag cag la ltos na ni 'phrod pa 'du ba can yin la/ dbang phyug la ltos nas ni ma yin no snyam du sems pa de'i tshe yang skyes bu so so la dngos po tha dad pa yin no zhes
<p>21b.3</p>bya ba 'di shin tu legs pa zhig go/ /gzhan du mthong ba gcig po 'khrul ba yin no zhes bya ba ni mi rigs pa med do/ /gal te rdul phra rab gnas pa nyid la tshad mar grub par rtsol ba ma yin nam/ des na rdul phra rab sun 'byin pa'i go skabs ga la yod ce na bden te/ rnam 'grel
<p>21b.4</p>mdzad pas 'di gzhan du ma gsungs pa'i phyir/ 'ga' zhig gi tshe rnam pa 'di yang rig pa tsam du 'grub pa'i rgyu mtshan du 'gyur ro snyam du dogs te/ 'di'i don du bsams nas skabs su brjod pa yin no/ /dngos po nyid du ni phyi rol rig pa ma yin pas nyid kyis rnam par rig pa
<p>21b.5</p>tsam du grub par 'gyur ro/ /de ltar yin dang dbang phyug re ba na shin du rgyang ring ba'i phyir skabs ma shor la/ chos mi mthun pa'i dpe 'chad pa ni 'bras bu yin pa nyid kyi phyir ro/ /yan lag ldan pas yan lag can brtsams pa yin no zhes gang brjod pa de yang ma 'brel lo zhes
<p>21b.6</p>ston pa ni/ rags pa cha shas ldan pa zhes bya ba ste/ gang dang gang rags pa de thams cad cha shas ldan pa sngon du song ba yin no zhes bya ba'i khyab pa ma grub pa'o zhes bya ba'i don to/ /gal te 'jim gong la sogs pa la dmigs par ji ltar ma grub ce na/ gal te zhes bya ba la sogs
<p>21b.7</p>pa'o/ /dper na lag pas 'jim pa blangs nas gong bur sbyor bar mthong ba de bzhin du myu gu la sogs pa bskyed par bya ba la ni de'i cha shas gzhan gyis bsdus pa'am rang nyid 'dus pa ma mthong ngo zhes bya ba'i don to/ /de nyid gsal bar byed pa ni 'di ltar zhes bya ba'o/ /shing wa dA
<p>22a</p>
<p>22a.1</p>de la yan lag ldan pa ji ltar 'gyur te mi 'gyur ba kho na'o/ /gang gi tshe mi 'gyur snyam na/ yan lag rnams sngon yod min na ste med pa'i tshe'o/ /gal te sngar yan lag rnams med kyang ldan pa ni yod par 'gyur ro snyam na/ yan lag yod pa rnams zhes
<p>22a.2</p>gsungs so/ /yan lag can yang ga la yin te zhes bya ba ni rtsom par byed pa'i ldan pa med pa'i phyir ro/ /mun khung gi bar ni gti mug chen pos bsgribs ba rnams so/ /bdag cag gis de kho na bstan pa'i rgyu de las ni zhes bya ba ni ma mthong ba lhan cig byed pa can gyi nye bar len pa'i
<p>22a.3</p>rgyu chung ngu las so/ /kho bo cag thams cad ces sbyar bar bya ste/ rigs pa smra ba kho bo cag ces bya bar bsam pa'i phyir ro/ /de lta na ci ltar nges par 'grub/ 'on te zhes bya ba ni gzhan gyi'o/ /rdul phra rab kyi tshogs 'dus par ma mthong yang 'jim gong la 'jim pa 'dus pa mthong
<p>22a.4</p>ba'i dpes yod par 'grub po zhe na/ sun 'byin pa ni sgron ma'i dpe zhes gsungs so/ /dper na mun khung na gnas pa'i byis pa sgron mas gsal bar byed pa zhes bya ba'i tshul gyis so/ /grangs can lta ba zhes bya ba ni gal te dpe tsam gyi bsgrub bya 'grub na'o/ /de lta yin na skyon ci
<p>22a.5</p>yod snyam na/ de'i phyir zhes smos te/ grangs can gyi lta ba 'ongs pa'i phyir ro/ /ci'i phyir 'di thag ring por 'gyur snyam na/ sgron ma la sogs zhes gsungs so/ /des na sems pa med pas gsal ba'i phyir ci ltar dbang phyug sgrub byed yin/ 'on te sgron ma la yang sems pa
<p>22a.6</p>can gyis byin gyis brlabs pa kho na mngon par gsal bar byed pa yin pas des ji ltar dbang phyug sgrub byed ma yin par 'gyur snyam na/ de yang zhes gsungs so/ /lan ni sngar btab po zhes bya ba ni nus pa nyid du mthong ba ji ltar nus pa ma yin pa zhes bya ba la sogs pas so/ /gang gi phyir
<p>22a.7</p>de ltar blo tsam sgrub na gtan tshigs thams cad grub pa la sgrub pa dang / khyad par can dbang phyug la yang dpe ma grub pas na khyab pa med pa'i phyir ma nges pa dang / ci ltar mthong ba bzhin rtogs pa na yang 'dod pa la gnod pa'i 'gal bar 'gyur ba dang / dbang phyug de nyid kyis
<p>22b</p>
<p>22b.1</p>kyang ma nges pa dang / dbyibs kyang med pas ma grub pa dang / shing la sogs pas 'khrul pa'i phyir ma nges pa dang / dbang phyug byed pa po yin pa la yang dpyad mi bzod pa des na zhes mjug sdud pa'o/ /de de de dang de las yin/ /zhes bya ba ni de dang de las de dang de skyes so zhes tha snyad kyis
<p>22b.2</p>te/ 'bras bu'i tshogs rnams sems pa can gcig la nges pa nyid ma yin na dbang phyug gi gtam yang med do zhes bya ba'i don to/ /de ltar min na zhes bya ba ni gal te gcig la byed pa po sems pa can mthong ba tsam gyis thams cad la/ 'bras bu nyid la sogs pa tsam mthong ba'i phyir byed
<p>22b.3</p>pa po sems pa can/ rjes su dpog na de'i tshe ser po yang dkar po yin te/ dngos po nyid yin pa'i phyir dkar po gzhan bzhin no zhes bya bar 'gyur ro/ /thal ba 'di spang ba'i don du gzhan gyis/ mngon sum gnod pas min zhe na zhes smras so/ /dngos po nyid yin pa la ni ser po
<p>22b.4</p>dkar po nyid du dpog par mi 'gyur ro/ /mngon sum gyis gnod pa'i phyir ro zhes bya ba'i tha tshig go/ /de 'dir zhes bya ba ni grub pa'i mtha' ste/ mngon sum gyis gnod pa de dbang phyug rjes su dpag pa 'dir med ces tshad ma gang la rtogs te/ mtshan nyid dang ldan pa la gnod pa
<p>22b.5</p>mthong na de'i mtshan nyid can gzhan la yang gnod pa dogs pa mi ldog pa'i phyir dang / rtswa la sogs pa la skyes bu med par mthong ba'i phyir ro/ /'on te de las ma mthong ba'i byed pa po yod pa yin no zhe na/ mngon sum dang mi dmigs pa gnyis kyis med na mi 'byung ba grub pa khas
<p>22b.6</p>blangs pas na/ rang bzhin gyis bskal bas ltar btung ba dang cig shos khas blangs bar mi 'thad pa'i phyir dang / khas len na yang ldog pa mi 'grub pa'i phyir med na mi 'byung par med par thal ba'i phyir ro/ /'on te khyab pa 'dzin pa'i dus na skyes bur bltar rung ba las ldog
<p>22b.7</p>pa grub pa nyid kyis ma mthong ba sems pa med pa la ldog pa 'grub bo zhe na/ de lta na ni 'o na rtswa la sogs pa la ni gnod pa la sogs par gnas so/ /'dir yang mthong ba'i sems pa can ldog pa grub pa nyid ma mthong ba'i sems pa can ldog pa'i phyir ro/ /rnyed na ni 'jug la gong
<p>23a</p>
<p>23a.1</p>na ni ldog pa zhes bya bar ni mi rigs so/ /de'i phyir gnyi ga la yang mngon sum gyis gnod pa med pa'i phyir gnod pa tshad mas ma grub pa'o/ /'di tsam gyis gsal bar yin yang gzhan gyis smras pa ni rigs pa can nga'i dbang phyug rjes su dpog pa
<p>23a.2</p>la gnod pa dmigs pa med pa'i phyir na de'i gnod pa nyid ma yin na'o/ /bdag gis gnod pa ma mthong ba de tsam gyis gnod pa med pa yin no zhes bya ba'i don to/ /lan du rigs pa can khyod kyis gnod pa mi dmigs pa'i mtshan nyid kyis ma mthong ba ni tshad ma ma yin pa kho
<p>23a.3</p>na'o/ /tshad mas khas blangs na ci skyon zhe na/ gal te khyod kyis ma dmigs pa'i ma mthong ba tshad ma yin na de'i tshe dbang phyug kyang ma dmigs pa'i phyir de yang 'gog par 'gyur ro/ /de ni rjes su dpag pa las grub pa'i phyir de lta ma yin no zhe na/ 'di ni snying po med de ma
<p>23a.4</p>dmigs pa tsam las the tshom du 'gyur na rjes su dpag pa'i go skabs yod kyi de las khyad par gcig tu nges par grub na ni ma yin no/ /'on te dbang phyug med par grub pa la ni ma mthong ba tshad ma ma yin te the tshom za ba'i phyir ro/ /des na rjes su dpag pa la 'jug go snyam na/ 'o na
<p>23a.5</p>ni gnod pa med pa las kyang ma mthong ba tshad ma ma yin pa kho na'o/ /de lta na yang dbang phyug ci ltar 'grub/ des na gnod pa dang gnod pa med pas byas pa'i khyad par ni yod pa ma yin no/ /des na lhan cig 'byung pa tsam mthong ba las thams cad thams cad la rjes su dpog pa
<p>23a.6</p>zhes bya ba ni legs par gnas pa yin no/ /du ba la me bzhin du sems pa tsam sems pa can gyi khyad par gyis ni 'bras bu nyid la sogs pa la khyab pa tshad mas ma grub po zhes ston pa ni/ gzhan yang zhes bya ba la sogs pa'o/ /dngos po zhes bya ba ni don bya ba byed pa'o/ /de
<p>23a.7</p>bzhin du sgrub par byed pa gzhan dag kyang nye bar mtshon par bya ba yin no/ /ci'i phyir rjes su dbog par byed pa ma yin zhe na/ skyes bu'i 'dod pas zhes bya ba la sogs pas gsungs so/ /de lta ma yin na zhes bya ba ni gal te 'dod pas gtan tshigs bsgrub bya bsgrub par bya ba'i phyir 'jug
<p>23b</p>
<p>23b.1</p>na/ de'i tshe dbang phyug las bzlog pa yang 'grub par 'gyur ro/ /ji ltar dbang phyug med par thal zhe na/ de yang zhes smos te/ dbang phyug med pa yang ngo / /de'i phyir gdon mi za bar khyad par 'dzin pa khas blang ba bya dgos so/ /khyab pa rtog pa de yang rnam pa gnyis te/ 
<p>23b.2</p>mngon sum dang rjes su dpag pa dag las sam/ bzlog na gnod pa can gyis tshad mas so/ /de la mngon sum dang mi dmigs pa'i dbang du byas nas bshad pa ni 'on kyang zhes bya ba'o/ /gang ji ltar zhes bya ba ni gang ci 'dra ba zhes bya ba'i don to/ /de 'dra ba nyid ces bya ba ni 'das
<p>23b.3</p>pa na byed pa po dang bya ba'i tshig go/ /'dis ni nges pa'i 'bras bu ni go bar byed pa yin la/ nges pa'i rgyu ni go bar bya ba nyid yin no zhes spyi chen po spangs pa yin no/ /'di nyid rnam 'grel la sbyor ba ni zhes bshad pa ni zhes bya ba'o/ /dbyibs la sogs pa ci 'dra bar gyur pa'o/ /
<p>23b.4</p>dbyibs la sogs pa de las byin gyis rlob pa po sems pa dang ldan pa rjes su dpog pa gang yin pa de ni rigs pa nyid yin no/ /ci 'dra ba yang yin la/ byin gyis rlob pa po yang de yin pa de yod pa dang / med pa'i rjes su 'jug par dbyibs la sogs ba grub na ni dbyibs la sogs
<p>23b.5</p>pa de las/ byin gyis rlob pa po de 'dra ba rjes su dpog pa gang yin pa de ni rigs pa nyid yin no/ /'dir ni bum pa la sogs pa rnam pa gzhan la ni khyab pa yin la/ ri la sogs pa rnam pa gzhan du 'gyur ba las ni rjes su dpag par rtsom pa'i phyir tshad ma'i rjes su 'brangs pa
<p>23b.6</p>ga la yod ces bya ba'i don to/ /de lta na 'o na sgra mi rtag ste byas pa'i phyir bum pa bzhin no zhes bya ba 'di yang rjes su dpag pa ma yin te/ rigs shin tu mi 'dra ba yod pa'i phyir ro zhe na/ ma yin te/ gang gi phyir bum pa nye bar mtshon byar byas nas mngon sum gyi rjes las byung ba'i
<p>23b.7</p>rnam par rtog pas yul du byas pa 'bras bu ma yin pa las ldog pa tsam khyad par gyis rnam par ma bcad pa'i spyi ni mi rtag pa tsam gyis khyab par shes par 'dod pa na/ gal te bzlog pa la gnod pa'i rjes su dpag pa sbyar bar nus na de'i tshe mi rtag pa nyid kyang rjes su dpog gi gzhan
<p>24a</p>
<p>24a.1</p>du ni ma yin no/ /skabs su ni ci ltar me'i mtshan nyid kyi dngos po 'di med na sngar ma dmigs pa'i du ba'i dngos po gzhan gyi tshe 'di dmigs pa na dmigs pa des 'bras bu yin pa'i phyir/ khyab pa khyad par can gyis sbyin la brten pa yin no/ /de bzhin du de
<p>24a.2</p>'dra ba'i skyes bu'i mtshan nyid kyi dngos po'i'am/ sems pa can tsam med na/ ci ltar yongs su mthong ba'i bum pa la sogs pa med la/ de yod na ni yod pa de'i 'bras bu yin pa'i phyir 'bras bu'i khyad par la khyab pa grub kyi 'bras bu tsam la ni ma yin te/ sems pa can gyi byed
<p>24a.3</p>pa'i sngon rol du 'bras bu tsam ldog pa ma grub pa'i phyir ro/ /me'i bya ba'i snga rol du ni du ba tsam log pa grub pa nyid do/ /des na 'bras bu'i khyad par gyi rang bzhin nyid sgrub par byed pa yin gyi 'bras bu tsam ni ma yin no/ /du ba la yang lo ma las byung ba la sogs pa nang gi dbye ba yod
<p>24a.4</p>do zhe na/ yod mod gal te de dag kyang mngon sum gyi rjes la byung ba'i rnam par rtog pas gzhan las ldog ba nyid kyi sgo nas 'dzin na de'i tshe nyes pa ci yod de/ sngar bshad pa'i tshul gyis du ba tsam la khyab par rtogs pa'i mi ldog pa'i phyir ro/ /skabs su bab pa ni khyab pa rtogs pa med
<p>24a.5</p>ces bstan zin to/ /de nyid kyi phyir tshong dus su phyin pa'i bum pas kyang de 'dra ba'i bzo brjes su dpag pa kho na'o/ /ri la sogs pa'i rnam pas ni ma yin no/ /shin du rigs mi mthun pa'i lha khang la sogs pa'i go bar byed pa ni khyab pa so sor bzung ba'i 'bras
<p>24a.6</p>bu nyid do/ /de nyid kyi phyir de'i tshe bzo rig pa khyad par can rjes su dpog gi bum pa byed pa'i bzo dang ldan pa ma yin no/ /gal te ri la sogs pa la yang khyad par dang ldan pa nyid rjes su dpog par 'gyur zhe na/ gal te lha'i khang pa gzhan bzhin du ri gzhan la byed pa
<p>24a.7</p>mthong na ni 'gyur ba kho na'o/ /de'i phyir mngon sum gyi khyab pa bzung na ni 'bras bu'i rigs khyad par can sems pa can dang 'brel pa 'grub pa'i phyir 'bras bu tsam las ni rjes su dpog pa ma yin no/ /rtswa la sogs pas 'khrul pa yang spang bar mi nus so/ /'di ltar mngon
<p>24b</p>
<p>24b.1</p>sum dang mi dmigs pa'i byed pa ni bltar rung ba'i rang bzhin med na mi 'byung ba yin pa'i phyir/ bltar rung ba'i lus can sems pa can gyi khyad par kho na dang / khyab pa rtogs par bya ba yin la/ bltar rung ba ni rtswa la sogs pa skye bo la ma dmigs pa grub pa kho na'o/ /'on te
<p>24b.2</p>bltar rung ba'i khyad par dang bral ba'i rtog pa dang ldan pa tsam dang khyab pa 'dzin par 'dod pa yin no/ /de'i tshe mngon sum la brten pa ma yin no/ /gal te mi mthong ba'i sems pa can srid par byas nas 'khrul ba spang na de'i sems pa can med pa la 'bras bu med par sems pa na srid
<p>24b.3</p>pa 'di gar song na/ gang gis ldog pa 'grub par 'gyur/ /rgyu dang 'bras bu'i ngo bo ni rjes su 'gro ba dang / ldog pa'i rang bzhin yin no/ /gal te de rdza mkhan ldog pa nyid la sems pa can ldog par brjod na/ rtswa la sogs pa skyes pa la yang de bzhin du thal bar 'gyur
<p>24b.4</p>bas 'khrul pa ga la spong / des na sems pa can gyi byed pa ni bum pa la sogs pa bsgrub pa nyid la brjod par bya'o/ /gal te mngon sum gyi khyab pa 'dzin pa'i byed pa bltar rung ba'i rang bzhin kho na la ltos pa yin la/ bltar rung ba yang rang bzhin gyis bskal pa spangs
<p>24b.5</p>pa kho nas yin gyi/ khyab pa med par thal ba'i phyir/ /yul dang dus kyis bskal pa spangs pas ni ma yin pa de'i tshe/ rgod pa la sogs pa la blos khyab par ji ltar rtogs te/ gzhan gyi rgyud ni rang bzhin gyis bskal ba'i phyir ro/ /gang las ldog pa 'grub par 'gyur
<p>24b.6</p>ba 'dod pa'i sems log pa na rgod pa'i sems ldog pa'i tshe sems gzhan ldog par yang ji ltar rtogs she na ma yin te/ rang rig pa'i spyod yul nyid kyis blo gzhan la yang bltar rung ba nyid mi ldog pa'i phyir ro/ /gang zhig khyab pa 'dzin pa la zhugs pa'i rang rig pa de nyid gzhan
<p>24b.7</p>du med do zhes bya ba 'dis ci bya ste/ me la yang khyab pa 'dzin pa mngon sum de nyid ni me gzhan la yang yod pa ni ma yin no/ /mthong ba'i tha snyad kyi sgrub byed de 'dra ba'i mngon sum gyi yul nyid ni mtshungs pa kho na'o/ /khyad par ni 'di yin te/ rigs pa ni nam yang rang
<p>25a</p>
<p>25a.1</p>rig pas blta bar bya ba nyid las 'da' ba med la/ me ni re 'ga' rung ba tsam gyis kyang dbang po'i shes pa'i spyod yul yin no/ /de'i phyir rang gi mngon sum la ltos pa'i blta bar bya ba ni gnyi ga la yod do/ /'pho ba'i me ni de 'dra ba'i mngon
<p>25a.2</p>sum du rung ba ma yin te/ des na de bcad pa'i don kho nar gsal zhing 'bar ba'i gzugs kyis me khyab byed du nges par bya ba yin no/ /gang zhig gis bkab par thal ba de ltar sems kyi rigs rig pa ma yin pa ni 'ga' yang med do/ /'dod pa'i sems bkab pa'i dus
<p>25a.3</p>su sems gzhan ma bkab mod/ 'dod pa'i sems med na rgod pa med pa zhes bya ba de tsam gyis rgyud gzhan grub po/ /sems tsam nges pa ma yin no zhes bya ba 'di cis bya ste/ khyad par grub na spyi 'bad pa med par grub pa'i phyir ro/ /yang na dbang phyug rjes su dpog pa bzhin
<p>25a.4</p>gzhan gyi rgyud rjes su dpag pa yang mi 'thad pa kho na'o/ /de la ni kho bo cag gis khas blangs pa tsam yin pa'i phyir nyes pa med do/ /de'i phyir gal te blo dang ldan pa bltar rung ba'i lus kyis khyad par can kho na dang khyab pa brjod par 'dod pa dang / de grub pa tsam gyi sems pa can
<p>25a.5</p>tsam gyis byas par nges pa nyid du 'dod pa yin na 'gyur mod chad pa ci yod/ 'on kyang rtswa la sogs pas 'khrul pa zlog par dka' ba kho na'o zhes bya bar gnas so/ /de nyid kyi phyir ci 'dra ba'i byin gyis rlob po zhes bshad pa gzhan byas pa yin no/ /de'i phyir rgyu dang 'bras bu'i dngos
<p>25a.6</p>po'i mtshan nyid kyi 'brel pa sgrub pa'i don du ni mngon sum dang mi dmigs pa la brten pa legs pa ma yin te/ rang bzhin gyis bskal ba spangs pa kho nas bltar rung ba'i yul can pa'i phyir dang / sems pa can log pas 'bras bu tsam ldog pa ma grub pa'i phyir na/ go
<p>25a.7</p>rims bzhin du bsgrub bya dang sgrub byed la ltos nas nges pa dang the tshom za ba dag gis ma nges pa mi spong ba'i phyir ro/ /bzlog pa la gnod pa'i tshad mas 'gog pa la 'jug pa yang 'di tsam nyid kyis bsal ba yin no/ /'di ltar gal te yang 'bras bu tshogs pas bsgrub par bya ba yin
<p>25b</p>
<p>25b.1</p>par nges pa de lta na yang tshogs pa skyes bu la rag las so zhes bya ba 'di ga las yin de bzhin du mthong ba'i phyir ro zhe na/ 'o na ni rjes su 'gro ba dang ldog pa'i sgrub byed mngon sum dang rjes su dpag pa'i byed pa de nyid 'ongs pa yin la/ de yang rigs kyi khyad par gyi yul can yin
<p>25b.2</p>no zhes bstan zin to/ /de'i phyir rigs gang zhig tshogs pa skyes bu la rag las bar rtog pa de 'dra ba nyid na/ ldog pa yin gyi 'bras bu tsam ni ma yin no/ /skyes bu'i 'bad pa med par rgyu'i tshogs par 'gyur na thams cad kyi tshe 'gyur ro zhes bya ba yang rigs pa ma yin te/ ma
<p>25b.3</p>mthong ba yongs su smin pa'i lhan cig byed pa can rgyu thams cad kyi yongs su gyur pa brgyud pa la ltos pa ni res 'ga' ba nyid du 'thad pa'i phyir ro/ /sems pa can gyi byed pa med par yang shing phung dud pa'i mtshan nyid kyi tshogs pa can gyi me byung ba'i ni mthong ba yang yin no/ /ma mthong ba
<p>25b.4</p>rtogs pa la ni/ sgra la sogs pa'i 'bras bu bzhin du sun dbyung bar bya'o/ /du ba'i rjes su dpag pa la ni sun 'byin pa'i skabs med pa'i phyir mi mtshungs so/ /mngon sum la brten pa'i byed pa sun 'byin pa 'di ni blo dang ldan pa tsam bzhin du nye bar len pa la sogs pa mngon par
<p>25b.5</p>shes pa la sogs pa bsgrub par bya ba la yang thun mong yin pa'i phyir/ bde byed la sogs pas nye bar len pa la sogs pa mngon par shes pa'i khyad par bshad pas ni grub pa la sgrub pa spong bar rung yang / de ltar 'dod pa bsgrub par ni mi nus so/ /gang gi rigs can gyi 'bras
<p>25b.6</p>bu la byed pa po rjes su dpog pa de dang / de la de'i nye bar len pa la sogs pa mngon par shes pa nyid yin pa'i phyir/ 'di la mi 'dod pa med do/ /gang las nges par mang po shes pa nyid du yang 'gyur ba skyes bu byas pa'i 'bras bu'i rigs thams cad la/ byed pa po gcig
<p>25b.7</p>nyid du nges pa yang ma yin te/ mang po rnams kyi byed pa yang mthong ba'i phyir ro/ /thams cad mkhyen pa nyid ni rgyang ring du spang ba nyid las brjod pa don med do/ /de nyid kyi phyir de'i rtsis khong du ma bcug par blo dang ldan pa tsam gyis dbang du byas nas mngon sum tsam la brten
<p>26a</p>
<p>26a.1</p>pa'i khyab pa la sun 'byin pa brjod do/ /re zhig tha dad pa dag gi dngos po pa'i 'brel pa ni rgyu 'bras las gzhan ma yin la de yang ma grub pa zhes ston pa theg pa kho na'o/ /de'i phyir tshad ma'i rjes su 'brangs nas mngon sum dang mi dmigs pa dag
<p>26a.2</p>las gzhan ni rgyu dang 'bras bu grub pa la sgrub byed med do/ /de la brten pa na yang khyad par nyid rgyu dang 'bras bu'i dngos por nges pa'i phyir/ de tsam zhig mngon sum gyi rjes su 'brangs nas sun phyung pa yin no/ /de'i phyir de ltar dbyibs la sogs pa sgrub par byed pa ni rigs
<p>26a.3</p>so zhes blta'o/ /de ltar sgrub byed nyid du rigs pa brjod nas de'i 'bras bu rjes su dpag pa yang 'thad par brjod pa'i sgo nas de nyid rnam par 'grel pa ni dbyibs sam zhes bya ba ste/ dbyibs kyi khyad par ro/ /dngos po nyid dam zhes bya ba ni don bya ba byed pa'o/ /'o na khyad
<p>26a.4</p>par 'gyur ba'i rnam 'grel gyi don ci yin zhes bya ba'i dogs pa sel ba ni gzhan du ni ma yin no zhes bya ba ste/ ri la sogs pa rnam pa gzhan las ni byed pa po rdza mkhan rjes su dpog pa'am/ ri la sogs pa nye bar len pa la sogs pa rigs pa rjes su dpog pa'am/ ma mthong ba rjes
<p>26a.5</p>su dpog pa ni ma yin no/ /de ltar 'di thams cad rnam 'grel mdzad pas bshad pa'i bum pa la sogs pa tha dad pa'i dngos po la khyab byed nyid du rab tu 'grub pa'i blo dang ldan pa ni dbyibs zhes sgra mtshungs pas tha dad la med pa'i ri la sogs pa las rjes su dpag par rigs
<p>26a.6</p>pa ma yin no/ /de nyid kyi phyir ri la sogs pa'i nye bar len pa la sogs pa rigs pa rjes su dpog pa yang spangs pa yin la/ khyab pa ma rtogs pa nyid kyis mthong ba rjes su dpog pa yang spangs pa yin te/ dper na skya bo skya bo zhes sgra mtshungs pas tha dad pa med pa'i
<p>26a.7</p>skya bo'i rdzas las skya bo'i khyad par la khyab par byed pa nyid du rab tu grub pa'i me rjes su dpog par mi rigs pa bzhin no/ /'di nyid 'chad pa ni gal te zhes bya ba'o/ /byed pa po'i khyad par ni rdza mkhan la sogs pa'i gnas skabs kyi mtshan nyid dam/ bum pa'i nye bar len pa
<p>26b</p>
<p>26b.1</p>la sogs pa mngon par shes pa'i mtshan nyid dam/ bltar rung ba'i mtshan nyid de/ de'i rjes su 'gro ba'i dbyibs btang nas zhes bya bas de rjes su 'jug pa can gyi dbyibs bzhag ste'o/ /dngos po tsam zhes bya ba ni bsdad nas 'jug pa dang / 'bras bu'i nyid la sogs pa'i nye
<p>26b.2</p>bar mtshon par bya'o/ /khyad par can gyis khyab pa bor nas spyi la brten na zhes bya ba'i don to/ /dpe'i rnam par 'grel pa ni skya bo'i rdzas las zhes bya ba yin no/ /ci'i phyir skya bo'i rdzas las me rjes su dpag par mi rigs snyam na/ de la zhes gsungs te/ me rjes su dpog
<p>26b.3</p>pa'o/ /'o na du ba nyid las zhes bya ba ni gzhan gyi'o/ /lan ni 'dir smras pa zhes bya'o/ /gang gis du ba de nyid las zhes bya ba la sogs pa ji skad brjod pa'i nyes par 'gyur ba/ du ba nyid tha dad pa las na skya bo'i khyad par du gyur pa ma yin no/ /du ba khyad par ma yin na du ba'i khyad par du
<p>26b.4</p>rtogs pa'i skya bo gang yin pa zhes bya ba'i don ma rtogs nas du bar rtogs pa'i zhes 'dri bar byed do/ /len ni me'i zhes bya ba'o/ /de'i phyir dper na skya bo'i rdzas las me rjes su dpag pa ma yin pa de bzhin du 'bras bu tsam las kyang dbang phyug rjes su mi dpag ste/ skyes bus khyab par ma
<p>26b.5</p>grub pa'i phyir ro/ /'dir lan 'thad par ma mthong nas/ rnam pa 'ga' zhig gi sgo nas dkrugs par bya ba'i phyir gzhan gyi gal te zhes smras so/ /myu gu 'ba' zhig du ma zad de/ du ba 'dir yang na rjes su 'gro ba ste yod pa dang / ldog pa ste med pa de dag gi rjes su 'jug pa
<p>26b.6</p>nyid ji ltar rtogs par bya ste/ khyab pa rjes su 'gro ba la sogs pa ni bzung bar mi nus pa'i phyir ro snyam du dgongs pa'o/ /rjes su 'gro ba dang ldog pa'i rjes su byed pa'i rnam pa nyid ston pa ni du ba 'di zhes bya ba'o/ /lan ni rgyu 'bras dngos por ma bzung bar zhes bya ba'o/ /rnam 'grel
<p>26b.7</p>gyi don gsal bar byed pas mjug sdud pa ni de'i phyir zhes bya ba'o/ /dbyibs kyi khyad par can yang yin la bum pa la sogs pa'i dpe yang yin zhing tha dad pa'i dngos po yang yin pa ste/ de la mthong ba'i dngos po'i khyad par skyes bu byin gyis brlabs pa'i bye brag gang yin pa
<p>27a</p>
<p>27a.1</p>de rjes su dpag par rigs pa ma yin la zhes 'brel to/ /mthong ba zhes bya ba ni rang sgrub pa'i sgra'i don te/ don gyis 'ongs pas na dpe zhes bya ba'i tha tshig go/ /de ni sgra mtshungs pa tha dad pa med pa'i rtags las rjes su dpag par rig pa
<p>27a.2</p>ma yin no zhes bya bar blta'o/ /de bzhin du nye bar len pa la sogs pa mngon par shes pa'am/ ma mthong ba'i dbang phyug kyang rjes su dpag par mi rigs so zhes bya ba 'di ni gcig tu nges pa yin no/ /gang du dpe mthong ba yang rjes su mi dpog pa der ma mthong ba ni smos mi dgos
<p>27a.3</p>so snyam du dgongs pa'o/ /gal te khyad par gyis khyab par rtogs kyang spyi las rjes su dpog na de'i tshe du ba ma yin pa'i dkar po las kyang me dpog par thal lo zhes bya ba 'di la lan smras pa ni/ /'on te yang zhes bya ba la sogs pa'o/ /mngon sum gyis 'dod pa nyid gsal bar byed
<p>27a.4</p>pa ni thams cad du zhes bya ba'o/ /lan ni med do zhes bya ba ste/ gnod pa med pa tsam gyis ni rjes su dpag pa 'jug pa ma yin no/ /gal te gnod pa med pa las rjes su mi dpog na gang las dpog ce na/ de ni 'brel pa mthong ba las yin no zhes le'u dang por brjod pa yin no/ /
<p>27a.5</p>'brel pa yang de'i bdag nyid las gzhan de las byung ba kho na yin la/ blo dang ldan pa dang 'bras bu gnyis la ni 'di yod pa ma yin no zhes dpyad ma thag pa kho na'o/ /de lta min na zhes bya ba ni 'brel pa la ma ltos par gnod pa med pa tsam las rjes su dpog na'o/ /'on te 'dir gnod
<p>27a.6</p>pa yod pa kho na yin te/ des na rdza mkhan rjes su dpag par ci ltar thal zhe na/ grog mkhar rdza mkhan gyis byas pa la ni zhes gsungs te/ grog mkhar rdza mkhan gyis byas par rjes su dpog pa la ni gnod pa yod pa ma yin no/ /gal te zhes bya ba la sogs pa ni gzhan
<p>27a.7</p>gyi'o/ /gal te byed pa po rdza mkhan yin na de'i tshe zhes khong nas drangs te/ dmigs pa nyid du 'gyur ro zhes sbyar ro/ /ci zhes bya ba ni grub pa'i mtha' ste/ ci ltar mngon par 'dod pa'i bsgrub bya ri la sogs pa la dbang phyug kyang dmigs sam ci/ ma dmigs pa kho na'i phyir bsgrub
<p>27b</p>
<p>27b.1</p>par bya ba yin no zhe na/ rdza mkhan yang mi dmigs pa kho na'o/ /de ni grog mkhar 'ga' zhig la dmigs pa gnod do zhes rtswa la sogs pa la yang blo dang ldan pa dmigs pa la gnod pa med dam ci mngon sum gyi dbang du byas pa'i phyir ro zhes dgongs pa'o/ /gal te de lta na zhes bya ba la
<p>27b.2</p>sogs pa ni 'di brjod pa yin te/ /re zhig gnod pa yod dam med kyang bla ste/ lhag ma ni gdon mi za bar brtag par bya dgos so/ /des na las bzhin du dbang phyug kyang ci ste mi rtag ces bya ba'o/ /lan du de ci zhes bya'o/ /de lta na ni 'di brtags pa tsam tu 'gyur na tshad ma'i 'jug pa
<p>27b.3</p>bsam par bya ba yang yin no snyam du dgongs pa'o/ /'on te zhes bya ba ni gzhan gyi'o/ /sun 'byin pa ni des na de las kyang zhes bya ba'o/ /'di nyid la sun 'byin pa gzhan brjod pa ni gzhan yang zhes bya ba la sogs pa'o/ /'bras bu grog mkhar de la yang ngo / /gzhan
<p>27b.4</p>gyis brtags pa nyid du dka' na zhes smras so/ /de zhes bya ba ni grog mkhar la rdza mkhan rtog pa'o/ /lan du dbang phyug la yang med dam ci zhes bya ba'o/ /phyed phyi ma'i rkang pa dang po 'chad pa ni 'on te zhes bya ba'o/ /gnyis pa 'chad pa ni gal te zhes bya ba'o/ /'di dag kyang
<p>27b.5</p>byas pa ma yin te zhes bya ba ni/ ri la sogs pa dag skyes bus byas pa ma yin no zhes blta'o/ /ci phyed rgas pa 'dzin tam zhes bya ba ni phyed rgas pa la yod pa'i nor ni phyed rgas pa'i nor te/ ga hal sogs pa'i yin pa'i phyir cha'o/ /dper na 'ga' zhig phyed rgas pa'i nor ni 'dod kyi de
<p>27b.6</p>ni ma yin pa de bzhin du khyed kyang rdza mkhan dang / dbang phyug du rtogs pa gnod pa'i dbang gis rang rgas pa las dbang phyug gi cha 'dod pa 'di ni mi 'thad do/ /rnam pa gzhan du zhes bya ba ni mi mdzes par ro/ /'chad pa ni ci skyes bu zhes bya ba la sogs pa'o/ /des na 'di yang
<p>27b.7</p>brtags pa tsam kho na'o/ /de'i phyir bum pa la sogs pa'i dbyibs skyes bu med na mi 'byung bar dmigs pa ci 'dra de 'dra ba ni ri dang rgya mtsho la sogs pa la ma yin pa'i phyir de la skyes bus byas pa nyid rjes su dpog pa ma yin no/ /gal te de bzhin du sgra la byas pa las mi rtag pa nyid
<p>28a</p>
<p>28a.1</p>kyang rjes su dpag par mi bya ste/ der yang bum pa la gnas pa'i byas pa nyid sgra la yod pa'am/ sgra la yod pa nyid bum pa la yod pa ni ma yin no/ /sgra la byas pa nyid kyi phyir de lta mi rtag pa nyid mi 'dod pa yang ma yin no/ /des na 'di ni
<p>28a.2</p>ltag chod yin te/ chos tha dad pa rnam par rtog pa'i phyir ro/ /de skad du yang slob dpon phyogs kyi glang pos rang gi gzhung du 'bras mtshungs kyi mtshan nyid 'di nyid/ 'bras nyid gzhan gyi cha yis ni/ /zhes bya ba la sogs bas gsungs so zhes bya ba'i dogs pa 'di bsdus nas
<p>28a.3</p>rnam 'grel las/ bsgrub byas rjes su 'gro ba'i phyir zhes bya ba la sogs pa'o/ /re zhig gang gi tshe mngon sum la ltos nas khyad par can gyi rigs dang 'brel ba'i 'brel par rtogs par byed pa de'i tshe 'di rigs pa yin no/ /gang gis bzlog na gnod pa can gyi rjes su dpog pa'i
<p>28a.4</p>stobs kyi 'bras bu byas pa nyid la bsgrub bya mi rtag pa nyid kyi spyis rjes su 'gro ba'i phyir/ spyir bsgrub byar byed pa la gang zhig 'brel pa can tha dad pas tha dad pa'i skyon brjod pa de'i tshe na kho bo cag gi lugs kyis de 'bras mtshungs su 'dod do/ /'dir dbyibs tsam la skyes bus byas pas sgrub
<p>28a.5</p>pa'i rjes su dpag pa ni 'ga' yang med de/ /mngon sum yang me las du ba skye bar mthong ba ltar rigs kyi khyad par gyi yul can kho na rgyu dang 'bras bu'i dngos por rtogs par byed pa yin no/ /des na 'dir yang gal te rigs kyi khyad par la brten pa skyon ma yin na de'i tshe gang du
<p>28a.6</p>yang ma yin pa'i phyir thams cad las thams cad brtags par thal lo/ /rigs kyi khyad par la brten na yang / khyab pa'i rigs kyi khyad par nyid las rjes su dpog pa yin gyi gzhan las ni ma yin no zhes bya ba'i rnam par dbye bar 'gyur ro/ /de'i phyir khyab pa spyir grub pa la
<p>28a.7</p>ni 'di 'dra ba ltag chod kho na ste/ ming ni cir yang gdags la rag go/ /khyad par gyi khyab pa ma grub na ni lan nyid do zhes gnas so/ /gal te yang rnam 'grel la 'jug pa'i tshul 'di nyid bshad pa byed pas kyang bzhed pa yin mod kyi/ de lta na yang rkang
<p>28b</p>
<p>28b.1</p>mig gi lugs sun dbyung bar dgongs nas rnam pa gzhan du sbyar nas phyis gtso bo la sbyor ba na/ rnam 'grel de nyid la 'jug pa ni/ gal te skyon 'di zhes bya ba la sogs pa'o/ /'bras bu du ma'i phyir na 'bras mtshungs so zhes bya ba ni rkang mig gi mdo ste/ 'bras bu rtsol
<p>28b.2</p>byung de du ma yod pa'i phyir ro/ /de nyid rnam par 'grel pa ni/ ji ltar zhes bya ba la sogs pa'o/ /de bzhin du dbyibs gzhan gyi 'bras bu yang mthong ba'i phyir/ bsgrub par bya ba blo dang ldan pa la gcig tu nges pa ma yin te/ dper na rtsol ba las byung ba nyid bsgrub bya
<p>28b.3</p>'bras bu nyid la gcig tu nges pa ma yin pa bzhin no/ /des na ci ltar 'bras mtshungs te lan ltar snang ba yin pa de bzhin du 'di yang yin no zhes bya ba'i tha tshig go/ /rnam 'grel gyi 'bras bu zhes bya ba ni rtsol ba'i 'bras bu ste/ brtsal ma thag pa nyid du zhes bya ba'i don to/ /
<p>28b.4</p>bsgrub par bya bas 'bras bu nyid la sogs pa zhes bya ba 'dir mdo la yod pa'i rjes 'gro zhes bya ba la ltos par bya'o/ /sgrub par byed pa'i yul ni sgrub byed brtsal ma thag pa nyid kyi yul la'o/ /ci ltar tha dad par brjod pa'i skyon yin zhe na/ 'bras bu nyid ces bya ba la
<p>28b.5</p>sogs pa smos so/ /'di bsgrub bya brjod pa ni ma yin gyi 'on kyang rtsol ba'i 'bras bu nyid brjod pa ste/ skabs kyis na brtsal ma thag pa yin no zhes bya bar bsams pa'o/ /des na sgrub par byed pa 'bras bu rtsol ma thag pa nyid la 'brel pa tha dad pa'i sgo nas brtags pa
<p>28b.6</p>yin no/ /ci ltar brtsal ma thag pa'i sgras skyes pa dang mngon par gsal ba gnyi ga brjod pa de ltar ni gtan tshigs kyi 'khor lo bshad pa'i skabs su ston par 'gyur ro/ /tshul 'dis 'grel pa can tha dad pa tha dad par brjod pa'i skyon gang yin pa de ni/ 'bras mtshungs
<p>28b.7</p>yin te/ rtag pa la gsal ba mi srid pa'i phyir ro/ /gsal ba yod kyang rigs pa can gyi lugs kyis ltag chod ma yin no zhes ston pa ni de la yang zhes bya ba ste/ sgra ni 'bras bu yin te/ brtsal ma thag pa yin pa'i phyir ro zhes bya ba la sogs pa la yang spang ste/ 
<p>29a</p>
<p>29a.1</p>gzhan 'ba' zhig tu yin par ni ma zad pa'o/ /brjod pa'i rnam pa bshad pas ni rtsol bas sgrib pa gsal ba gang yin pa de las mngon par gsal bar gyur pa la yang brtsal ma thag pa nyid yod pa kho na yin pa des nam nges pa yin no zhes de ltar
<p>29a.2</p>yang mi 'gal na zhes bya ba de'i tshe yang 'gal ba ma yin na'o// /ma nges pa'i nyes pa rjod par byed pas 'gal bar mi byed na'o/ /de ltar byas pa'i rigs pa can la sogs pa'i lugs ltar na ni ma nges pa nyid brjod par 'gyur bas ltag chod ma yin no/ /'o na khyod kyi ltar na
<p>29a.3</p>ci ltar ltag chod yin zhe na/ 'on kyang zhes gsungs te/ mngon par gsal ba dang skye ba yongs su dor pa'i spyis kyang brtsal ma thag pa la sogs pa sgrub par byed par 'gyur ba yin no/ /gal te khyad par gnyis srid pa yin na/ ji ltar yongs su dor nas sgrub byed du
<p>29a.4</p>'gyur zhe na/ gang gi phyir zhes rtag pa la ni zhes gsungs te/ byed pa 'ba' zhig tu ni ma zad kyi gsal ba yang ngo / /'gal ba ni tshad mas mi 'thad pa'o/ /des na khyad par gnyi ga mi srid pa'i phyir kho bo cag gi ltar na ma nges pa brjod pa ni ltag chod do/ /de lta ma
<p>29a.5</p>yin na zhes bya ba ni rtag pa la mngon par gsal ba srid na'o/ /'dir rkang mig gi lan no/ /bsam pa ni 'di yin te/ rtag pa la ni gsal bar 'dod pa kho na'o/ /de lta na yang spyis kyang sgrub bar byed ba yin bzhin du tha dad pa'i skyon brjod pa ni ltag chod kho na yin gyis ma nges pa nyid du
<p>29a.6</p>brjod pa bden pa ni ma yin te/ sgra mngon par gsal bar mi 'thad pa'i phyir ro zhes bya ba'o/ /'bras bu gzhan nyid yin na zhes bya ba la sogs pa ni bshad pa ste/ gzhan nyid yin na zhes bya ba ni brtsal ma thag pa nyid mngon par gsal ba dang / skye ba'i gsal ba nyid rnam pa
<p>29a.7</p>gnyis yin na'o/ /'on te sgra la mi dmigs pa'i rgyu bar chod la sogs pa yod pa nyid do/ /des na rtsol ba rgyu ma yin pa ni 'dod pa kho na'o snyam na/ sgra la ni zhes gsungs so/ /des na zhes bya ba ni bar chod kyi rgyu mi 'thad pas so/ /de ni zhes bya ba ni sgra'o/ /de la zhes bya ba
<p>29b</p>
<p>29b.1</p>ni ka ba la sogs pa'o/ /nye bar sdud pa ni des na zhes bya ba ste/ /skye ba ni ma yin no zhes bya ba'i don to/ /sgra la ni bar chod kyi rgyu 'ga' yang ma dmigs te/ des na brtsal ma thag pa ni skye ba'i sgo nyid nas yin no zhes bya bar bsams pa'o/ /'di sun 'byin pa ni ka ba 'ba'
<p>29b.2</p>zhig tu ma zad kyi sgra la'ang bsal ma thag tu mngon par gsal ba de ni yod pa ma yin no zhes bya ba 'di gang las ci ltar zhes bya ba ni go rims bzhin du gzhal bya dang tshad ma dag spangs pa'o/ /gang gi tshe 'di rtogs par mi nus she na/ gal te mngon par gsal ba dang zhes bya ba'o/ /
<p>29b.3</p>gal te mngon par gsal ba dang / 'grel pa rtag pa la yang 'thad pa dang ldan pa yin te/ nyes pa brten pa ma yin pa de'i tshe sgra la de ma thag tu gsal ba yod pa ma yin no zhes bya ba 'di ci ltar rigs zhes bya ba'i don to/ /'on te yang zhes bya ba la sogs pa ni gzhan gyi'o/ /
<p>29b.4</p>bar chod pa la sogs pa'i rgyu ni gsal bar rtogs pa med pa med do zhes 'brel to/ /sogs pa smos pas ni nges pa med pa la sogs pa mi dmigs pa'i rgyu gang ci yang rung ba bzung ste/ dper na bram zes gnas pa'i rlung brtags pa'i lta bu ste/ de yang ma mthong ba kho na'o snyam na/ lan
<p>29b.5</p>du de yang mi bden te zhes bya ba'o/ /bum pa la sogs pa 'ba' zhig la bar chad la sogs par brtag par ni ma zad de sgra la'ang ngo / /yang 'di 'dra ba'i rtog pa de ga las yin snyam na/ gang gi phyir sgra ni 'jig pa ma yin pa nyid de/ dmigs pa'i snga rol du zhes rtogs par
<p>29b.6</p>bya'o/ /ci'i phyir mi 'jig ce na/ ngo shes pa ni yin pa'i phyir zhes gsungs so/ /bum pa la sogs pa la yang zhes bya ba ni 'chad pa'o/ /'on te zhes bya ba ni gzhan gyi'o/ /mi dmigs pa'i gnas skabs na yang skyes bu gzhan gyis dmigs pa'i phyir na bum pa 'di ni gnas
<p>29b.7</p>pa kho na'o zhes de ltar rtogs pa yin na'o/ /sun 'byin pa ni gzhan gyis zhes bya ba'o/ /de ltar rtogs kyi zhes bya ba ni bum pa 'di ni gnas pa kho na'o snyam par rtogs pa'o/ /ci ltar gzhan gyi dmigs pa las gzhan de ltar rtogs pa yin zhe na/ brgyud nas zhes gsungs
<p>30a</p>
<p>30a.1</p>te/ gzhan gyis dmigs nas bum pa yod ces brjod pa de las gzhan la de ltar rtogs pa skye ste de ltar na brgyud nas gzhan gyis dmigs pa las de ltar rtogs pa yin no/ /rang nyid ces bya ba ni snga ma dang sbyar bar bya'o/ /dngos su zhes bya ba ni
<p>30a.2</p>dngos su byed pa'i shes pa las so/ /chen po yin no zhes bya ba 'dis ni gzhan gyis mthong bas ni ngo shes pas brtan par rtogs pa ma yin no zhes bya ba 'di bstan pa yin no/ /gzhan yang zhes bya ba ni sngar mthong ba gang zhig da ltar mthong ba de ni gzhan gyis bar du mthong ba yin no
<p>30a.3</p>zhes bya ba 'di ngo shes pa las gzhan gyis shes pa ma yin no/ /de lta ma yin na res 'ga' gzhan kho na zhig gzhan gyis rtogs par 'gyur ro/ /des na ngo shes pa la ma brten par gzhan las kyang / de rtag pa nyid du ci ltar rtogs/ de'i phyir gang dag ngo shes pa tshad ma
<p>30a.4</p>yin pa dang / rtag pa la mngon par gsal ba yang 'dod pa de'i ltar na/ ma nges pa nyid brjod pa 'di ni lan ltar snang ba ma yin te/ spyis sgrub par byed pa ma yin pa'i phyir ro/ /kho bo cag gi lugs ltar na ni/ bzlog pa yin pa'i phyir na/ lan ltar snang ba kho na'o zhes
<p>30a.5</p>gnas so/ /de nyid kyi phyir na kho bo cag gi sun 'byin pa nyid skabs su bab pa yin te/ dbyibs la sogs pa'i spyi chen po la ni khyab par byed pa'i phyir ro zhes bya bar dgongs pa yin no/ /gang yang 'dir ngo shes pa la brten pa nyid gsal ba'i don du tre lo tsa nas sgra yongs su brtag
<p>30a.6</p>par brjod pa de ni gzhan du bsam par bya ba yin pas re zhig bzhag go/ /da ni rnam 'grel gyi don ji lta ba nyid la sbyar ba'i don du yang na zhes gsungs so/ /de skad du bshad pa yin no zhes bya ba ni/ bsgrub bya'i rjes 'gro'i phyir 'bras bu zhes bya ba la sogs pa'i rnam par 'grel ba'o/ /
<p>30a.7</p>'di'i zhes bya ba ni 'bras mtshungs kyi mtshan nyid do/ /'bras bu zhes bya ba ni byas ba'o/ /gzhan gyis zhes bya ba ni bum pa la yod pas so/ /de'i tshe zhes khong nas phyung la 'dir cir 'gyur zhes sbyor ro/ /mi rtag pa dag la med do zhes rtsod par byed na zhes sbyar ro/ /'gal ba
<p>30b</p>
<p>30b.1</p>ltar snang ba ni mthun pa'i phyogs la med pa tsam las bsams nas so/ /rtag pa la yang med do zhes rtsod par byed pa yin na zhes 'brel to/ /ci ltar zhe na/ mi rtag pa 'ba' zhig tu ni ma zad de/ rtag pa dag la yang med do zhes so/ /gal te byas pa tsam la mi rtag pas khyab pa
<p>30b.2</p>tshad mas des na ni sgra la yang god pa med do/ /des na gcig kyang sun 'byin ba ma yin no zhes bya ba ni ltar snang ba sgra'i don to/ /des na 'di nyid 'bras mtshungs kyi mtshan nyid du rigs so zhes thugs la bzhag nas/ rkang mig gi mtshan nyid ni zhes bya ba gsungs te/ ngo shes
<p>30b.3</p>pa'i tshad ma dang / rtag pa gsal bar khas blangs pas na ma nges pa nyid du 'gyur ba'i phyir ro/ /gal te rnam pa 'di lta bu'i sun 'byin pa'i 'bras mtshungs yin na/ 'o na rnam rtog mtshungs pa ji ltar gyur pa yin zhe na/ rnam rtog mtshungs pa ni zhes gsungs so/ /byas
<p>30b.4</p>pa nyid kyis byas pa bsgrub bya dang dpe chos mtshungs pas chos mthun na yang ngo / /khyad par tshos pa nyid dang / mig gi gzung bya nyid la sogs pa dang brjod par nye bar bgrod pa'o/ /dper na zhes bya ba ni 'chad pa'o/ /snga ma bzhin du zhes bya ba ni brtsal ma thag pa'i phyir
<p>30b.5</p>sgra mi rtag ste bum pa bzhin no zhes sngar brjod pa gang yin pa de bzhin du bum pa dang / bsgrub par bya ba'i chos can sgra chos mthun pa nyid sgrub par byed pa byas pas byas pa ste/ de chos can sgra la mi rtag pa nyid bsgrub par byas pa na/ sun 'byin pa brjod pa lta bu'o/ /ci skad brjod ce
<p>30b.6</p>na/ bum pa nyid mi rtag pa yin gyis gzhan sgra ni ma yin te/ tshos par bya ba nyid dang / mig gis gzung ba nyid med pa'i phyir ro snyam du bsams pa'o/ /gal te rnam pa 'di lta bu'i nyes pa khyed ci ltar spang zhes dogs na/ mjug sdud pa'i sgo nas spang pa ni de'i phyir
<p>30b.7</p>zhes bya ba'o 'dir ni zhes bya ba ni skyon gyi rnam pa 'di lta bu la ni sngar brjod pa lan yin no/ /de yang gang zhe na/ phyis kyang zhes bya ba la sogs pa'o/ /gal te zhes bya ba ni gzhan gyi'o/ /'dir yang zhes bya ba dbang phyug sun 'byin par yang 'bras mtshungs dang 'dra ba nyid do
<p>31a</p>
<p>31a.1</p>zhes 'brel to/ /dper na sgra la sogs par mi rtag pa nyid la sogs pa bsgrub par bya ba la/ bya rog nag po 'brel ba med pa yin pa de bzhin no/ /gal te 'di gzhi dang gzhi can 'brel ba ma grub pa ma yin nam skabs su bab pa ni de
<p>31a.2</p>ltar ma yin no zhes dogs par mi bya ste/ shin tu ma 'brel ba tsam gyis 'di dper brjod pa 'dod pa'i phyir ro/ /'o na gang zhig sgrub byed du 'gyur zhe na/ dbyibs zhes bya ba la sogs pa smras so/ /gal te thams cad thams cad du 'dod pa bsgrub par 'gyur mod ce na/ rigs gzhan
<p>31a.3</p>las ni zhes smos te/ bum pa la sogs pa la rab tu grub pa'i skyes bu ni dbyibs dbyibs zhes bya ba'i sgra'i spyi mthong ba las ri la sogs pa la sgrub par byed par mi rigs so/ /de yod pas zhes bya ba ni sgra yod pas so/ /gzhan gyis khas blangs pa zhes bya ba ni sgra'i brjod bya
<p>31a.4</p>nyid rjes su 'jug pa sgrub par byed par 'gyur ro zhes khas blangs pa'o/ /'di ni zhes bya ba ni sgra'i brjod bya nyid rjes su 'gro bar sgrub byed yin pa yang spangs pas so/ /ser skya la sogs kyi zhes sogs pa'i sgras ni rgyal ba ba bzung ngo / /sems med sogs zhes bya ba'i sogs
<p>31a.5</p>pa'i sgras ni nang ma yin pa la sogs pa gzung ngo / /mi rtag sogs phyir zhes bya ba ni bshad ma thag pa'i bsgrub bya bde ba la sogs pa sems med pa dang / nang ma yin pa la sogs pa'i sgrub byed do/ /sogs pa'i sgras ni skye ba can la sogs pa'i gtan tshigs gzung ngo / /dang gi sgras ni
<p>31a.6</p>sogs pa'i sgras bsdus pa'i nam mkha'i gos can rnams kyi shing rnams shun pa thams cad bshus na 'chi ba'i gtan tshigs de las sems dang ldan pa yang dpyad pa yin no/ /dang gi sgra yang gi don can ni 'dir yang rtogs par bya ste/ bde ba la sogs pa sems pa med pa can nam gzhan
<p>31a.7</p>shing rnams sems pa can dag mi rtag pa dang 'chi ba la sogs pa'i sgrub byed gang las so/ /grub pa nyid khang bzangs yin te de'i rtser 'dzeg par 'gyur ba ni mi rtag pa la sogs pa'i sgrub byed de yang sgra tsam mtshungs pa nye bar 'dod pa kho na'o/ /ci'i phyir zhe na/ don gyi de kho na nyid
<p>31b</p>
<p>31b.1</p>med pa'i phyir te/ mi rtag pa la sogs pa'i sgras bstan par bya ba'i don dngos por med pa'i phyir ro/ /don med pa'i phyir ro zhes 'don pa ni mi rtag pa la sogs pa'i don de med pa'i phyir ro zhes rtogs par bya'o/ /re zhig grangs can la ltos nas 'di nyid gsal bar byed pa
<p>31b.2</p>ni 'di ltar zhes bya ba'o/ /grangs can de'i phyir mi rtag pa ni mi gsal ba yin gyi zhes 'brel to/ /mi gsal ba'i mi rtag pa nyid sgrub byed du ci ste mi 'gyur zhe na/ mngon par mi gsal ba'i zhes bya ba smos te/ phyir rgol ba ma grub pa'i phyir ro zhes bya ba'i don to/ /
<p>31b.3</p>'o na zhes bya ba ni gzhan gyi'o/ /skal ba zhes bya ba ni 'di ci zhig ces bya ba ni grub pa'i mtha' smra ba 'dri ba'o/ /mi mngon pa'i bdag nyid do zhes bya ba ni gzhan gyis smras pa'o/ /'o na zhes bya ba la sogs pa ni grub pa'i mtha'o/ /gtso bo la sogs pa zhes la sogs pa'i sgras ni skyes bu
<p>31b.4</p>rnams gzung ngo / /'on te mi mngon pa tsam gyis ni mi rtag pa ma yin gyi/ 'on kyang yod pa mi mngon pa'i zhes brjod par 'dod pa yin no snyam na/ yod pa mi mngon pa'i zhes gsungs so/ /gtso bo la sogs pa mi rtag par thal ba spong ba'i dogs pa bsu ba ni snang ba zhes bya ba'o/ /gtso
<p>31b.5</p>bo la sogs pa ni gtan du mi snang ba kho na ste/ des na mi rtag pa nyid ma yin no snyam du bsams pa'o/ /snang ba zhes bya ba 'di ci zhig zhes bya ba sun 'byin ba ste/ shes pa'am shes bya ba'i rang bzhin yin zhes rnam par rtog pa nyid zhe la gzhag pa yin no/ /de la rnam par rtog pa dang po sun
<p>31b.6</p>dbyung ba'i phyir gal te don gyi zhes gsungs so/ /de'i tshe ji ltar snang ba bltar rung ba mi snang ba bltar mi rung bar 'gyur snang bzhin pa gang yin pa de nyid ni mi snang bar 'gyur ba ma yin no/ /'gyur na ci skyon zhe na/ de spangs na zhes gsungs te/ snang ba nyid spangs na ste/ don gyis na
<p>31b.7</p>tha mi dad pa'i phyir ro zhes dgongs pa yin no/ /gnyis pa gsal ba'i phyir gsungs pa ni 'on te zhes bya ba'o/ /de zhes bya ba ni snang ba'i bdag nyid med pa nyid ji ltar rjes su 'gro ba med pa ma yin/ rjes su 'gron ni de nyid gnas par thal bas dngos po snang ba nyid yin par 'gyur ro/ /
<p>32a</p>
<p>32a.1</p>cha 'gas rjes su 'gro yang snang ba nyid du 'gyur bar mi nus so zhe na/ 'o na snang bar 'gyur ba de nyid shes pa yin par smra ba yin na/ de yang med pa kho na'o/ /dngos po'i rang bzhin gnas na de la ci zhig byung na/ gang gi dngos po med pa de rjes su
<p>32a.2</p>'gro ba med par mi 'gyur/ de'i phyir ji ltar rjes su 'gro ba med par gzhig pa ma yin zhes gsungs so/ /'on te yang shes pa ni rjes su 'gro ba med pa kho nar zhig pa yin la/ don ni bskal pa yin la/ mi rtag pa yang de nyid yin na des na sgra tsam mtshungs
<p>32a.3</p>pa nye bar bkod pa ci ltar yin zhe na/ gzhan med na zhes gsungs te/ shes pa med na don gzhan bskal pa par yang mi 'gyur ro/ /'on kyang don gtso bo dang 'dra bar na gtan du mi mthong ba'i bdag nyid yin pas mi rtag pa nyid med par thal lo zhes bshad pa
<p>32a.4</p>ni de yang zhes bya ba ste/ don de yang ngo / /gang gi phyir de ltar dngos po'i gnas par sgrub byed ma grub pa de'i phyir ro/ /mi rtag pa nyid la sogs pa tshad mas rab tu grub pa gang yin pa de yang sgrub par byed pa ma yin te/ bzlog na gnod pa can gyi tshad ma med pa'i phyir ro zhes
<p>32a.5</p>rtogs par bya'o/ /sems pa can du sgrub pa'i rtags kyang sgra mtshungs par bkod pa tsam yin no zhes ston par byed pa ni shun pa thams cad bshus na zhes bya'o/ /'on te 'di ni sangs rgyas pa la grub pa kho na ma yin nam des na/ de skad ji ste brjod snyam du dogs na/ rnam shes
<p>32a.6</p>la sogs zhes gsungs so/ /ma grub pa ni the tshom za ba'o/ /sangs rgyas pa gang la zhes bya ba la sogs pa ni 'chad pa'o/ /de la sogs pa zhes bya ba ni rnam par shes pa dang dbang po la sogs pa 'gags pa'i rang bzhin no/ /gal te rnam par shes pa la sogs pa 'gags
<p>32a.7</p>pa ni shing rnams la yod pa kho na ma yin nam/ de'i phyir 'gags pa'i rang bzhin gyis 'chi ba ji ltar ma grub ce na/ rnam par shes pa 'gags pa ni zhes gsungs so/ /de bzhin du tshe 'gags pa yang tshe med pa la yod pa ma yin no zhes blta bar bya'o/ /gang gis tha dad
<p>32b</p>
<p>32b.1</p>par ston pa ci tshe rnam par shes pa lus tha dad pa yin nam zhes dogs na/ tshe ni srog yin zhes bya ba la sogs pa gsungs so/ /rnam par shes pa la sogs pa sngon du 'gro ba'i 'gags pa khas len na sems pa yod pa'i sgrub byed nye bar bgod pa'i don med par thal ba'i phyir ro
<p>32b.2</p>snyam du dgongs pa'o/ /'on te yang shing dag la 'chi ba khas blangs kyang sems pa khas blangs pa ni ma yin te/ des na de'i sgrub byed 'god pa yin no snyam du sems na/ 'chi ba khas len na zhes gsungs so/ /gang gi phyir yod pa sngon du 'gro ba 'gogs pa'i rang bzhin 'chi ba
<p>32b.3</p>yin par khas mi len pa des na sangs rgyas pa 'di/ de yang zhes bya ba ni skam pa tsam mo/ /de yang grub po zhe na zhes bya ba ni 'chi ba de yang ngo / /'on te zhes bya ba ni gzhan gyi'o/ /'chi ba'i don mthong ba gang yin pa de las sgra der brjod par 'dod pa yin te/ de med na mi 'byung ba
<p>32b.4</p>yin na zhes bya ba'i don to/ /lan du/ 'chi ba grub na zhes bya ba la sogs pa'o/ /de'i sgras ni 'chi ba'i sgra'o/ /'brel pa ni 'chi ba las zhes rtogs par bya'o/ /de las zhes bya ba ni 'chi ba'i sgra las so/ /de lta bu'i 'chi ba las zhes bya ba la sogs pa ni bshad pa'o/ /de lta
<p>32b.5</p>bu'i 'chi ba mthong ba las byung ba yin na/ de lta bu'i 'chi ba mthong ba las byung ba'i sgra las 'chi ba grub la/ 'chi ba grub na yang de lta bu'i 'chi ba mthong ba las byung ba'i sgra grub pa'i phyir phan tshun brten pa'i nyes pa yin no/ /rwa can nyid do zhes bya ba ni go'i sgras brjod par bya ba yin
<p>32b.6</p>pa'i phyir ro snyam du dgongs pa'o/ /des na 'dis ni ser skya la sogs kyi zhes bya ba'i rnam 'grel bshad nas mjug sdud pa ni des na zhes bya ba la sogs pa'o/ /brgya la 'dir tshul 'di 'grub par 'gyur ro snyam du dogs na skabs su bab pa nyid brjod pa ni de bzhin du zhes gsungs so/ /dbyibs
<p>32b.7</p>la sogs pa la yang bsgrub byas khyab pa'i don med pa'i phyir/ sgra tsam mtshungs pa kho na'o snyam du dgongs pa yin no/ /de nges par ma rtogs pas bsam pa gzhan du brtags nas rtsod pa ni/ gal te khyad par zhes bya ba la sogs pa'o/ /'o na de'i tshe zhes khong nas byung la/ 
<p>33a</p>
<p>33a.1</p>byas pa nyid la sogs pa gzhan yang zhes sbyar ro/ /don ni 'di yin te/ gal te 'chi ba dang dbyibs la sogs pa'i gtan tshigs la/ rnam par shes pa la sogs pa 'gags pa dang / rtsom pa dang ldan pas khyab pa'i mtshan nyid khyad par
<p>33a.2</p>yongs su rtogs pas gtan tshigs ma yin na/ de'i tshe byas ba nyid kyang gtan tshigs ma yin par 'gyur ro/ /gal te khyad par yongs su brtags pas 'chi ba la sogs pa gtan tshigs ma yin yang byas pa la sogs pa yang gtan tshigs ma yin par go ci ltar 'gyur
<p>33a.3</p>snyam du dogs na/ rgol ba gzhan ltos pas sam zhes smras so/ /gang gi phyir rgol ba gzhan la ltos pas te/ phyir rgol ba la ltos nas ni thams cad ma grub pa nyid yin no/ /'chi ba la sogs pa'i gtan tshigs kyi khyad par ma grub par brjod pa yang phyir rgol ba la
<p>33a.4</p>ltos nas yin no/ /byas pa la yang slar rgol ba bram ze la ltos pa kho nas rigs ba can gyis brjod pa nam mkha'i yon tan gyi sgra la brten pa'i khyad par ma grub la/ du ba la yang skad cig ma'i rang bzhin gyi ri la sogs pa la brten pa ma grub pa'o/ /khyad par rnam par rtog pas
<p>33a.5</p>kyang thams cad ma grub pa nyid de/ bsgrub par bya ba dang dpe'i chos can gyi dbye bas gtan tshigs tha dad par rtogs pa ni thams cad mtshungs pa'i phyir ro/ /'di nyid gsal bar byed pa ni 'di ltar zhes bya ba la sogs pa'o/ /nam mkha'i yon tan ni sgra yin la/ de'i chos byas pa
<p>33a.6</p>nyid mi rtag pa'i sgrub byed du rigs pa can gyis brjod pa ni gzhan te/ phyir rgol ba la bram ze la ma grub pa'o/ /bsgrub par bya ba sgra dang dpe bum pa la sogs pa de dag gi chos byas pa nyid ni phan tshun du ni zhes bya ba dpe dang bsgrub bya'i chos can la ma grub pa nyid rim gyis phyogs gnyis
<p>33a.7</p>gsal bar byed pa'o/ /de lta yin dang 'ga' yang sgrub par byed par mi 'gyur na de ltar yang ma yin no/ /de'i phyir dbang phyug sgrub pa la yang sun 'byin pa 'di yod pa ma yin no zhes bya ba ni rtsod pa'i don to/ /phyogs dang po la ni phyed snga mas lan 'debs pa'o/ /lung
<p>33b</p>
<p>33b.1</p>gi zhes bya ba ni ma grub kyang gnod par byed pa ma yin no/ /'ga' la yang ni zhes bya ba ni byas pa la sogs pa la'o/ /nam mkha'i chos nyid ni nye bar mtshon pa ste/ skad cig ma nyid la sogs pa yang de bzhin du 'dod pa'i phyir te/ rgol ba gzhan la ltos nas thams
<p>33b.2</p>cad ma grub pa nyid do zhes brjod zin to/ /gnyis pa la brjod pa ni khyad par rtogs par byed na ni zhes bya ba'o/ /gang gi phyir nam mkha'i yon tan nyid ma grub pas byas pa la mi gnod pa dang khyad par yongs su rtogs pa na yang gtan tshigs med par thal bar 'gyur ba de'i phyir
<p>33b.3</p>zhes bya ba la sogs pa'o/ /dngos po'i rang bzhin sgrub byed du byas pas/ bsgrub byas khyab pa nyid du ma grub pa la ni ma grub pa nyid brjod pa'i mtshan nyid kyi tshul 'di yin no/ /chos can gyi rang bzhin nam/ bsgrub byas khyab pa'i gtan tshigs kyi rang bzhin 'di grub na ni bstan bcos
<p>33b.4</p>las bstan pa'i khyad par gnod byed ma yin te/ khyad par de ma grub kyang zhes blta bar bya'o/ /spyir brjod pa'i don khyad par gyi mthar thug par byas te/ ston pa ni sgra ni nam mkha' la brten bzhin zhes bya'o/ /dper na sgra nam mkha' la brten pa nyid ma grub kyang chos can sgra grub pa
<p>33b.5</p>dang / byas pa'i khyab pa grub pa la gnod byed ma yin pa bzhin no/ /lung las zhes bya ba ni 'chad pa'o/ /gal te chos can gyi khyad par de 'dra ba ni rgol ba rigs pa can rang nyid kyis brtags pa ma yin nam/ des na de ma grub pa'i gnod pa'i rgyu mtshan du ji ltar mi 'gyur zhe na/ 
<p>33b.6</p>de bzhin du khyad par zhes gsungs so/ /rang gi bstan bcos las bstan pa nam mkha'i yon tan gyi khyad par yongs su rtog pa yin na yang ngo / /gal te nam mkha'i yon tan gyi sgra ni chos can zhes khyad par brjod pa sngon du 'gro ba can 'di'i sbyor ba yin par gyur na ni de'i tshe ni nyes pa
<p>33b.7</p>'dir 'gyur ba yin na/ de ltar ni ma yin te/ sgra tsam chos can du bzung ba'i phyir ro/ /khyad par de ni ma smras kyang 'dod pa yin no zhe na/ de lta na yang re zhig mi rtag pa nyid du grub pa yin la/ nam mkha'i yon tan grub pa ni dpyad pa gzhan du 'os so snyam du dgongs so/ /
<p>34a</p>
<p>34a.1</p>ci'i phyir chos can ma grub pa ma yin zhe na/ chos can nyid ni zhes gsungs so/ khyad par ma grub na zhes bya ba ni nam mkha'i yon tan nyid la sogs pa'i khyad par ma grub na'o/ /'o na khyad par rtogs par ci'i phyir mi 'gyur zhe na/ khyad par yongs
<p>34a.2</p>su rtogs pa yang zhes gsungs so/ /ci'i phyir mkho ba ma yin snyam na/ de la zhes smos te/ byas pa nyid la sogs pa la'o/ /byas pa nyid dang mi rtag pa nyid gnyis spyir khyab pa grub pa'i phyir ro snyam du dgongs pa'o/ /'di nyid bstan pa ni 'di ltar zhes bya ba la sogs pa'o/ /
<p>34a.3</p>khyad par nam mkha'i yon tan zhes bya ba'i mtshan nyid rab tu grub pa na'o/ /ci'i phyir mi 'dod ce na/ rgyu'i de ma thag byung zhes gsungs so/ /ci'i phyir khyad par rjes su ma 'brel ce na/ snga ma dang zhes gsungs te/ snga ma'i rang bzhin dben pa'i byas pa nyid dang / phyi ma'i rang
<p>34a.4</p>bzhin gyis dben pa'i mi rtag pa nyid ni sgra dang bum pa'am gzhan du yang rung ste/ 'gar yang khyad par yod pa ma yin no/ /de ga las she na/ phyogs de ni zhes gsungs te/ ri la sogs pa'i mtshan nyid do/ /yang na phyogs dang lhan cig gnas pas na/ phyogs bcas te
<p>34a.5</p>sgra'o/ /de zhes bya ba ni byas ba la sogs pa'i gtan tshigs so/ /ci'i phyir zhe na/ de ni gcig tu zhes gsungs so/ /des na zhes bya ba ni mjug sdud de/ gang gi phyir de lta yin pa des na byas pa nyid la sogs pa 'di la bsgrub bya dang dpe dbye bas rnam par rtog pa med do/ /'dis
<p>34a.6</p>ni grub nas ma grub kyang / khyad par gnod byed ma yin te zhes bya ba la sogs pa bshad pa yin no/ /'o na dbyibs la sogs pa la ji ltar rnam par rtog pa yod ces dogs pa sel ba na/ dngos po'i ngo bor ma grub la/ tshul 'di zhes bya ba'i rnam 'grel gyi cha rnam par 'grel pa
<p>34a.7</p>ni dbyibs la sogs pa la ni zhes bya ba'o/ /de dang zhes bya ba sems pa can la sogs pa'i bsgrub bya dang 'brel ba ma grub pa nyid do/ /de nyid kyi phyir 'dir ni rnam par rtog pas nyes bar 'gyur ba kho na'o/ /'di la skyon gzhan yang yod pa kho na ma yin nam/ ci ste ma brjod ce na/ lhag ma
<p>34b</p>
<p>34b.1</p>ni zhes gsungs so/ /tha dad dngos la rab grub pa/ /zhes bya ba la sogs pas/ nyes pa lhag ma ni sngar brjod zin pa kho na bas yang mi brjod do snyam du dgongs pa'o/ /de bas na dbyibs la sogs pa'i sgrub par byed pa bsgrub bya dang 'brel pa ma grub pa'i phyir na/ dbyibs la sogs pa'i
<p>34b.2</p>sgra tsam du sgrub byed du lus pa yin no zhes ston pa ni dbyibs kyi sgra tsam ni zhes bya ba'o/ /sgra ma grub kyang zhes bya ba ni lus can nyid la sogs pa'i sgra'o/ /sgrub par byed pa'i dngos po grub na bsgrub bya grub par 'gyur ro/ /spyir brjod pa'i don khyad par du ston pa ni 'ug pa las byung ba ni
<p>34b.3</p>'ug pa pas te bye brag pa'o/ /'ug pa'i cha byad 'dzin pa'i bde byed kyi slob mar grags pas na gzegs zan no/ /mi rtag pa zhes bya ba ni dus cung zad gnas pas so/ /rdul phran dag ni zhes bya ba ni/ gzugs dang / dri dang / ro dang / reg pa yin gyi sgra ni ma yin te/ bye brag pas
<p>34b.4</p>yon tan nyid du khas blangs pa'i phyir dang / rdul phra rab tu khas blangs pa'i phyir ro/ /yang na don dam par sgra yang rdul phra rab yin pa'i phyir nyes pa med do/ /dpe ni bum pa bzhin no zhes bya bar blta'o/ /sgrub par byed pa 'di yang gzhan gyi lugs kyis brjod pa yin te/ des
<p>34b.5</p>na ma khyab pa nyes pa med de/ lhan cig byung bar mthong ba tsam gyis khyab pa khas blangs pa'i phyir ro/ /gzhi ma grub pa'i nyes par yang dogs par mi bya ste/ rdul phra rab dag la log par rtogs pa med pa'i phyir ro/ /sgrub par byed pa'i sbyor ba 'dir lus can yin pa'i phyir
<p>34b.6</p>ro zhes bya ba'i sgra ni sangs rgyas pa dang bye brag pa phan tshun mngon par 'dod pa'i yul reg pa dang ldan pa dang / thams cad du song ba ma yin pa'i rdzas kyi tshad kyi mtshan nyid la grub pa ma yin no/ /ci'i phyir rigs pa can la sgra 'di reg bya dang ldan pa la ma grub ce na/ rdzas thams cad du song ba ma
<p>34b.7</p>yin pa'i zhes gsungs so/ /'dir sangs rgyas pa la ci ltar grub ce na/ bde bar gshegs pa pa rnams la ni zhes gsungs so/ /reg pa'i ni rang gi yul dang gzhan skye ba'i gegs byed pa yin te/ de dang ldan pa'o/ /sangs rgyas pa des mngon par 'dod pa'i don reg pa
<p>35a</p>
<p>35a.1</p>dang ldan pa'i mtshan nyid ni sangs rgyas pa dang bye brag pa gnyis ka las grub pa'i phyir ro/ /de lta bu nyid ces bya ba ni mi 'khrul pa'am grub pa nyid yin na bsgrub bya'i don 'grub pa'o/ /'di gnyis la zhes bya ba sgra dang dngos po dag la'o/ /dngos po'i rang bzhin
<p>35a.2</p>de nyid 'khrul pa la sogs pa yin na zhes sogs pa'i sgras ma grub pa dang / 'gal ba yin na zhes rtogs par bya'o/ /mi 'khrul bar 'dod kyang zhes bya ba ni bsgrub bya la'o/ /don de dngos po'i rang bzhin gyis sgrub byed de la brten pa'i dpyad pa mi 'khrul ba'i yul can nyid nye bar mkho ba
<p>35a.3</p>yin no/ /sgra'i dpyad pa yang 'di nyid du bya'o zhe na/ dngos po 'khrul pa dang zhes bya ba gsungs so/ /phyis zhes bya ba ni rjes su dpag pa'i yul la tshig tshad ma nyid du mi 'dod cing zhes bya ba der ro/ /de bzhin du rtag pa la yang tshad med nyid ces bya bar grub po zhes 'brel to/ /gzhan gyi lta
<p>35a.4</p>bas dbang phyug 'ba' zhig khams gsum gyi rgyur grub pa ni ma yin no zhes bstan pa'i phyir/ rtag pa nyid kyis nam mkha' la sogs pa dang zhes gsungs so/ /'di nyid brtsal bas bsal bar bya ba'i phyir 'di ltar zhes gsungs so/ /ci ltar de rang bzhin gang gis dbang phyug ces
<p>35a.5</p>bya ba'i dngos po de rgyu yin pa de lta nyid ces bya ba rang bzhin de nyid kyi nam mkha' la sogs pa'i dngos po de rgyu ma yin par pha rol gyis gang gi tshe khas blangs pa de'i tshe/ gang gis de ci ltar dbang phyug ces bya ba'i dngos po de rgyur 'dod la/ rgyu ma yin te rgyu ma yin par mngon par 'dod pa'i
<p>35a.6</p>nam mkha' la sogs pa gang gis rgyur mi 'dod ces sbyar ro/ /gnyi ga yang rang bzhin mtshungs pa'i phyir rang dbang du rgyu nyid dam cig shos su 'gyur ro snyam du dgongs pa'o/ /yang na ji ltar 'byin par byed pa'i gnas skabs na/ dbang phyug ces bya ba'i dngos po de ji ltar rgyu yin pa
<p>35a.7</p>de lta bu nyid yin pa'i phyir dbang phyug ces bya ba'i dngos po de gang gi tshe rgyu ma yin pa de'i tshe/ dbang phyug ces bya ba'i dngos po de rgyu nyid du 'dod la rgyu ma yin par mi 'dod pa zhes bya ba 'di gang gis de ji ltar yin/ rtag pa nyid kyis khyad par med pa'i phyir thams cad kyi tshe rgyu ma yin pa
<p>35b</p>
<p>35b.1</p>kho nar 'dod par bya zhes bya ba'i don to/ /'chad pa ni ji ltar dbang phyug ces bya ba la sogs pa'o/ /gal te nam mkha' la sogs pa ni skye ba can mtha' dag gi rgyu mtshan gyi rgyu yin no zhes bya ba 'di gzhan la rab tu grub pa kho na ma yin nam zhen ma yin te/ byed pa po rang dbang can nyid
<p>35b.2</p>brjod par 'dod pa'i phyir ro/ /de nyid kyi phyir 'on te de ni zhes bya ba la sogs par dogs pa yin no/ /de ni zhes bya ba ni dbang phyug go/ /'dod pa'i mtshan nyid kyi shes pa zhes bya ba ni rang gi lugs kyis brjod pa yin no/ /gzhan gyi lugs kyis ni 'dod pa dang shes pa tha dad
<p>35b.3</p>pa kho na'o/ /de la yang zhes bya ba ni nam mkha' la sogs pa la yang ngo / /'di ltar dper rtag pa nyid kyis dbang phyug la shes pas cung zad kyang mi 'byed pa de bzhin du nam mkha' la yang yin no/ /de lta mod kyi gal te shes pa de dbang phyug gi yin na de'i tshe nam mkha'i yang yin par
<p>35b.4</p>ci ste mi 'dod/ des na shes pa ni gnyi ga la mtshungs pa yin no/ /des na dbang phyug 'ba' zhig ni rgyu ma yin no/ /'on te dbang phyug la ni shes pa dang lhan cig 'du ba'i 'brel pa yod kyi nam mkha' la sogs pa la ni med do/ /des na dbang phyug kho nas rgyu yin no snyam na/ 
<p>35b.5</p>ma yin te/ 'du ba'i 'grel pa ni de la yang mtshungs pa'i phyir ro/ des na dbang phyug bzhin du nam mkha' yang rgyu yin pa'am/ yang gnyi ga yang ma yin no zhes gnas so/ /sun 'byin pa gzhan ma brjod pa ni gzhan yang zhes bya ba'o/ /de'i 'dod pa skyes pa dang / 
<p>35b.6</p>'bras bu yang skyes pa ni bya rog dang ta la phrad pa ltar gzhan gyis sbyar ba yin nam/ 'on te 'bras bu 'dod pas sbyar ba yin zhes 'di la nges pa ci yod/ 'di la ni rang dbang du byed pa po nyid kyang yod pa ma yin no zhes ston pa ni gal te la sogs zhes bya ba la sogs pa'o/ /de'i
<p>35b.7</p>tshe rgyu nyid yin te/ rang dbang gi rang bzhin na/ de lta min na ste gal te rang dbang du mi 'dod na/ kun gyi rgyu zhes bya ba la sogs pa ni rtogs sla'o/ /'on te lhan cig byed pa la mi ltos par ci ltar brjod ce na/ 'o na ni rang dbang nyid nyams pa mi zlogs so/ /rnam pa ci ltar
<p>36a</p>
<p>36a.1</p>yang rung ste/ 'dir rgyur 'gyur ro zhe na/ gal te las la sogs pa'i tshogs pa yod pa na/ de'i dbye ba las sngar 'bras bu ma dmigs pa las/ de yod pas dmigs nas ni de ltar 'gyur ba zhig na/ de ltar ni nus pa ma yin te/ bdag nyid
<p>36a.2</p>thams cad kyis tshogs pa mngon sum du bya bar mi nus pa'i phyir ro/ /dbang phyug ni rgyur rigs pa yang ma yin no zhes ston pas na/ rnam 'grel rnam pa gzhan du sbyor bar byed pa ni yang na ni zhes bya ba'o/ /de nyid kyi phyir bshad pa 'di'i rjes su 'brangs nas sbyor ba gnyis pa mdzad do/ /
<p>36a.3</p>'on te bsams nas 'gro ba sprul pa la 'jug pa des ni ci ltar rgyu ma yin zhe na/ 'dod chags la sogs pa thams cad las zhes gsungs so/ /'jig rten zhes bya ba la sogs pa ni gzhan gyi dogs pa'o/ /lan ma yin te zhes bya ba la sogs pas so/ /'jig rten gzhan gyi las
<p>36a.4</p>gang yin pa de'i gzhan gyi dbang du gyur pas na/ 'di ni dbang phyug ma yin pa nyid de rang dbang ma yin pa kho na'o/ /des na ji skad brjod pa 'di ji ltar dbang phyug yin te/ dbang phyug ma yin pa kho na'o/ /'on te gzhan gyi las las kyi gzhan dbang du gyur pa'i mtshan nyid kyi khyad par ni
<p>36a.5</p>'jig rten de la brtse ba'i tshul gyis byas pa yin no/ /zhe na/ lan du dmyal ba la sogs pa ste dud 'gro dang yi dgas la sogs pa de bsgrubs pa'i phyir brtse ba med pa cis dbang phyug yin te/ brtse ba dang ldan pa ni de ltar 'gyur bar mi rigs so/ /thams cad bde ba kho nar ci ste mi
<p>36a.6</p>skyed snyam du dgongs pa'o/ /gzhan gyis 'jig rten las nyid ces bya ba smos so/ /de 'dra zhes bya ba ni dmyal ba la sogs pa'i sdug bsngal byed pa des dmyal ba la sogs pa sdug bsngal ba yin gyi 'gro ba bde bar bya ba de la dbang phyug ni nus pa med do zhe na/ sun 'byin pa ni 'di
<p>36a.7</p>dam pa min zhes bya ba ste/ de lta na ni 'o na dbang phyug dam pa nyid du mi 'gyur ro/ /ci'i phyir zhe na/ dam pa gal te zhes bya ba la sogs pa gsungs so/ /nus pa med kyang zhes bya ba ni nus pa dang bral ba'o/ /de ni zhes bya ba ni dam pa'o/ /ci'i phyir mi 'jug ce na/ dam
<p>36b</p>
<p>36b.1</p>pa min pa'i bya ba ni zhes smos so/ /sdig pa'i bya bas phung po rnams la sdug bsngal bskyed pa na/ rma la rgya tshwas 'debs pa yin no/ /'on te zhes bya ba ni gzhan gyi'o/ /tshul 'di zhes bya ba ni gang zhig bsod nams byed pa de ni bde ba myong du 'jug la/ gang zhig sdig pa byed pa de ni sdug bsngal
<p>36b.2</p>myong du 'jug pa'o/ /dbang phyug 'di ni tshul de nyid gsal bar byed pa'o/ /de zhes bya ba de ma thag tu brjod pa'i tshul bya ba'i phyir ro/ /ci'i phyir de ltar yin zhes bya ba'i dogs pa sel bas/ dbang phyug gis bsams pa smras pa ni nga'i rang bzhin 'di lta bu zhes bya ba ste/ 
<p>36b.3</p>dbang phyug nga'i'o/ /lan de ni bdag la'ang zhes gsungs so/ /gal te zhes bya ba ni gzhan gyi dogs pa'o/ /'jig rten de yang ngo / /lan phan tshun rten de nyid ces bya ba'o/ /'jig rten ni dbang phyug gis bskul nas las sna tshogs byed la/ las sna tshogs kyi sgo
<p>36b.4</p>nas kyang 'jig rten gyi dbang phyug bskul ba ste/ las la dbang phyug bskul ba dang / dbang phyug las la bskul ba zhes bya ba'i don gang yin pa'o/ /de ltar 'gyur mod kyi ci skyon ce na/ de ltar yin na zhes bya ba phan tshun brten pa yin na/ las kyi bskul ba dang dbang phyug
<p>36b.5</p>gi bskul ba gcig kyang yod par mi 'thad de/ gcig med na gzhan yang med pa'i phyir ro/ /gzhan yang dbang phyug la dge ba'i las la bskul ba'i nus pa yod dam med/ de la yod pa'i phyogs 'gog pa ni gal te zhes bya ba'o/ /nus pa med min zhes bya ba ni/ nus pa yod
<p>36b.6</p>pa nyid na zhes bya ba'i don to/ /de'i tshe ni 'gro ba legs pa'i las byed pa kho nar 'gyur na/ de lta yang ma yin te/ chos ma yin pa byed pa dag mthong ba'i phyir ro 'on te las gnyis ka la bskul bar nus pa yin na/ de lta na ni bu ram mngar bar byed pa po yin pa'i phyir rtogs pa
<p>36b.7</p>dang ldan pas blang bar bya ba ma yin par 'gyur ro zhes bshad zin to snyam du dgongs pa'o/ /gnyis pa sel ba ni gal te 'jig rten de 'dir zhes bya ba'o/ /de'i tshe las smra ba nyid dge ste/ gdon mi za bar khas blang bar bya ba yin pa'i phyir/ lhag pa bkag pa'i phyir ro/ /rgyal
<p>37a</p>
<p>37a.1</p>ba ni mtho ba'i rtser phyin pa ste/ sgrub par byed pa med kyang gnod byed mi srid pa'i phyir ro/ /des na 'dir phyogs gsum srid de/ 'gro ba las kyi gzhan dbang yin pas sam/ 'dod pa dang mi 'dod pa byed pa'i ngang tshul yin pas sam/ yang na bcom
<p>37a.2</p>ldan 'das de'i bsam pa'i khyad par brtag par sus nus zhes bya ba'o/ /phyogs dang po la ni 'bras bu skyed pa'i tshogs pa'i nang du gtogs pa yin yang / rgyu gzhan bzhin du rang dbang nyid nyams par brjod pa yin no/ /de'i ngang tshul yin pa la yang bu ram dang mngar bar byed pa po nyid
<p>37a.3</p>du brjod pa zin pa kho na'o/ /gnyi ga ltar na yang snying rjes sbyor bar byed pa nyid ni thag bsrings pa kho na'o/ /gsum pa ni rkang pa brkyang ba tsam du zad pas 'di ni shan pa bzhin du rtogs pa dang ldan pa dag gis blang bya nyid du brtag par 'dod pa ma yin no/ /gang gi tshe bsam pa brtag par mi
<p>37a.4</p>nus pa de'i tshe ni snying rje zhugs pa yin no zhes bya ba'i tshig 'khyar ba kho na ste/ gzhan la gzhan gyi skyon yon nges pa'i rtags med pa'i phyir ro/ /yod kyang snying rje med pa kho na ste/ dmyal ba la sogs pa la 'god pa'i phyir te/ de ltar mang du smras pas chog go/ /ci ste yang zhes bya
<p>37a.5</p>ba la sogs pa ni rang dbang du ma gyur mod/ rgyu tsam du ni 'gyur ro snyam du bsams pa'o/ /lan ni de lta na ni 'o na zhes bya ba'o/ /de 'dra ba byed pa ni de 'dra ba kho nas shes par nus pa yin no zhes bya ba ni khas blangs pa dang 'gal ba yin no/ /bdag cag la sogs pas ni zhes bya ba ni gal
<p>37a.6</p>te de'i byed pa rtogs par mi nus kyang / rnam par 'jog na ni zhes zhe la gzhag pa ste/ de'i tshe mtshon dang zhes bya ba la sogs pa rtogs par sla'o/ /'on te zhes bya ba ni gzhan gyi'o/ /sdong dum gyi zhes bya ba ni shing dum gyi'o/ /lan du sdong dum gyi yang zhes bya ba'o/ /de ni zhes bya ba ni
<p>37a.7</p>byed pa'o/ /'o na ma dmigs pa nyid kyis zhes bya ba ni gzhan gyi ste/ sdong dum bltar rung ba la bltar mi rung ba'i byed pa'i mtshan nyid kyi rang bzhin med pa'i phyir ro snyam du bsams pa'o/ /lan ni 'o na de lta na zhes bya ba'o/ /'dir bsam pa ni sdong dum la ni byed pa mngon sum
<p>37b</p>
<p>37b.1</p>gyis gnod pa yin la/ rtag pa la ni rang bzhin khyad par med pa ste/ rim dang rim ma yin pas don bya ba nyid kyi rang bzhin gyi khyad par med par byed pa yang ni mi rung ste/ don byed pa nyid du mi rung ngo / /des na rim dang rim ma yin pa dang bral ba'i rjes su dpag pas gnod pa'i
<p>37b.2</p>phyir mtshungs so/ /'on kyang mngon sum gyis ni nus pa ma nges pa nyid du yang rtogs par 'gyur gyi rjes su dpag pa la ni ma yin no/ /bshad pa 'di ni bla bas btang snyoms su bzhag te/ gzhan 'chad pa yin no/ /phyogs de la ni 'bras bu'i rang bzhin khyad par zhes sbyar ro/ /
<p>37b.3</p>dper na bum pa la rdza mkhan gyi lag pa'i byed pas bsgrub par bya ba 'jim pa la sogs pa'i khyad par bzhin du/ gal te 'bras bu la yang gang zhig dbang phyug med na mi 'gyur bar brtag par bya ba'i rang bzhin gyi khyad par 'ga' zhig dmigs na ni de'i tshe rdza mkhan bzhin du de mthong ba la
<p>37b.4</p>brtag pa 'di'i byed pa yang rtogs par rigs pa ma yin gyis/ de lta ma yin na ni 'bras bu'i khyad par ma mthong na yang rgyu'i khyad par rtogs na ha cang thal ba'i phyir rtag pa'i byed pa mi 'thad do/ /'chad ba ni rgyun gyis sam zhes bya ba'o/ /ji ltar rtag snyam na rgyun gyis sam
<p>37b.5</p>gzhan du ther zug pa'i rtogs pa'o/ /gang gi tshe mi 'thad ce na/ rang bzhin gyi khyad par med par ro/ /su'i zhe na 'bras bu'i ste/ 'bras bu'i rang bzhin gyi khyad par med par ro/ /nye bar mtshon par ci ltar 'thad ces bya ba ni byed pa nye bar mtshon par mi 'thad pa kho na'o zhes bya ba'i
<p>37b.6</p>don to/ /dbang phyug la yang zhes yang gi sgra ni rim pa bzhin du sbyor ro zhes bya ba ni skabs su bab pa dang sbyar ba'o/ /phyed phyi ma rnam par 'grel ba ni rtag la ldog pa med pa'i phyir zhes bya ba'o/ /rtag pa la ni re zhig lta ba po nyid med pa kho na'o/ /gal te lta ba po 'ga' zhig yod
<p>37b.7</p>du chug kyang / de lta na yang ldog pa med pa nyid kyis na nus pa rtogs par dka'o/ /ci'i phyir zhe na/ rtag tu gnas zhes bya ba 'dis ni dus khyad par brjod la/ khyab pa smos pas ni yul khyab pa'o/ /rdul phra rab las ni dus kyis byas pa'i ldog pa nyid spangs pa yin no/ /
<p>38a</p>
<p>38a.1</p>gal te ldog kyang de rgyu nyid du rtogs pa de'i tshe nyes pa ci yod snyam na/ gang dag yod na zhes smos te/ sngar yang gang zhig med na ma byung ba zhes bya ba la ltos par bya'o/ /las yod na zhes bya ba ni rdza ma la spyod pa'i las yongs su smin pa yod na'o/ /
<p>38a.2</p>'di ni gdon mi za bar khas blang bar bya ba nyid du brjod pa yin te/ rdza mkhan la sogs pa la ni mngon sum dang mi dmigs pa byed pa 'jug pa nyid yin pas las gzhan ni don med do/ /des na gnyis las gcig khas blang bar bya bar 'gyur ro zhes bya bar rigs pa yin no/ /
<p>38a.3</p>'jim gong la sogs pa la ni so sor rjes su 'gro ba dang ldog pa mthong ba'i phyir/ gcig bzhag pa'i rtsod pa med do/ /thug pa med mod ci skyon ce na/ rjes su 'jug pa med pa'i zhes smos so/ /rjes su 'jug pa dang bral ba ni rjes su 'jug pa med pa ste/ rgyu nyid du rtogs pa
<p>38a.4</p>med pa gang yin pa de la de skad ces brjod do/ /de'i rtogs pa de'i 'jug pa de khas len na ste/ 'dod na ni de las gzhan la yang gegs 'ga' yang med do/ /de khas len pa nyid nyes pa chen po yin no zhes bya ba'i don to/ /thug pa med par 'gyur zhes bya ba 'di rnam pa gzhan du
<p>38a.5</p>bshad pa'i phyir na zhes gsungs so/ /ci'i phyir zhe na/ rgyu rnams kyi rgyu yang zhes gsungs so/ /de nyid yin pa'i phyir zhes bya ba ni gna' ma de nyid min pa'i phyir ro/ /de legs shes byas pa na zhes bya ba ni de la sogs pa legs par bsgrubs pa na'o/ /de'i khyad par ni 'bras
<p>38a.6</p>bu'o/ /gshol gyi byed pa la sogs pa de las gzhan dag las khyad par du 'gyur ba yin pas na khyad par ro/ /stsogs pa'i sgras ni shal bas bshal ba la sogs pa gzung ngo / /nges pa'i rnam par 'gyur ba'i rjes su 'gro ba ni rnam par 'gyur ba dang ldan pa ste/ de dang rjes su
<p>38a.7</p>'brel pa ste/ nas la sogs pa'i myu gu rnams kyi rgyas pa la sogs pa'i mtshan nyid do/ /gshol gyi byed pa bzhin du yul la sogs pa la khyad par yod par ma mthong bas rtsod pa byed do/ /phan tshun nye bar 'gro ba'i rkyen gyis khyad par las dmigs pa la sogs pa rnams
<p>38b</p>
<p>38b.1</p>tshogs pa'i skad cig la rang bzhin la brten pa'i khyad par med kyang / nus pas byas pa'i khyad par ni gdon mi za bar khas blang dgos so zhes bya ba ni lan gyi don to/ /'di yang rnam pa gzhan du 'chad pa ni gal te 'bras bur gyur pa'i blos khyad par med par/ yul dang dbang
<p>38b.2</p>po tshogs pa'i rgyu yin pa de bzhin du dbang phyug 'di yang rgyu yin no zhe na ma yin te/ 'bras bu rnam par shes pa de la yang khyad par yod pa'i phyir ro/ /de nyid ldog pa'i sgo nas ston pa ni rgyun gyi khyad par med par ni zhes bya ba la sogs pa'o/ /khyad par grub pa yin zhes bya ba ni bshad pa
<p>38b.3</p>dang po ltar na rgyu la brten pa'i khyed par ro/ /lhag ma ni go sla'o/ /gnyis pa ni 'bras bu la brten par brjod par 'dod pa yin no/ /'bras bu shes pa la brten pa rtogs pa'i rang bzhin la sogs pa'i rang bzhin gyi tshogs bya ba la rnam par shes pa'i mtshan nyid kyi 'bras bu'i rgyun de'i
<p>38b.4</p>khyad par don dang 'dra ba la sogs pa'i mtshan nyid med par ni so so so sor de re re zhing nus pa med pa'i gzugs la sogs pa rnams tshogs pa la'ang ste/ dngos po'i bdag nyid thams cad bskyed pa la yang nus pa med par 'gyur ro/ /don 'di yin te/ so sor 'bras bu de
<p>38b.5</p>skyed par mi nus pa rnams/ gal te tshogs pa'i gnas skabs su yang rang gis byas pa'i khyad par gyis mtshon par mi byed na/ sha za la sogs pa bzhin du de rnams kyi nus pa ji ltar brtag par bya/ rgyu nyid kyang yod pa yin te/ des na 'bras bu'i khyad par grub bo/ /
<p>38b.6</p>de lta na yang yul la sogs pa las ni de'i rnam pa la sogs pa yin no/ /de ltar 'di ni rgyu nyid la ni 'bras bu la gnas pa'i khyad par skyed par byed pa nyid kyis khyab par brjod pa yin te/ gang gi phyir de med pas na/ rgyur mi 'gyur ro snyam du thugs la bzhag pa yin no/ /'di nyid
<p>38b.7</p>'chad pa ni mig la sogs pa rnams ni zhes bya ba la sogs pa'o/ /'bras bu'i rang bzhin gyi khyad par nyid la rgyu nyid du nges par byed do zhes bya ba ni tha snyad du byed pa ste/ 'di ni nges par bzung ba gtso bor byed pa'i tshig go/ /rang bzhin gyi khyad par de nyid ston pa ni 'bras bu rnam par shes
<p>39a</p>
<p>39a.1</p>pa zhes bya ba la sogs pa'o/ /de'i phyir rang bzhin 'di dag go/ /rtag pa'i rang bzhin gyi khyad par yod pa'i phyir ro/ /bya ba'i rang bzhin phan tshun spangs pa gang yin pa de dang ldan pa'i mig la sogs pa ni 'bras bu rnam par shes pa'i rgyu yin gyi gzhan
<p>39a.2</p>du ni ma yin no zhes bya ba'i don to/ /yang ji ltar na rang gis bskyed par bya ba'i 'bras bu'i khyad par gcig la 'di dag rnam pa tha dad pa'i sgo nas byed pa 'jug par brjod kyi so sor gzhan la mi ltos par mtha' dag bskyed pa'i sgo nas ni ma yin zhe na/ gang gi phyir 'di dag ni zhes gsungs so/ /
<p>39a.3</p>rnam pa'i tshogs ni rang bzhin gyi tshogs so/ /'di nyid ston par byed pa ni mig las ni zhes bya ba la sogs pa'o/ /gal te re re las rang bzhin mtha' dag skye bar 'gyur na ni de'i mig las kyang rtogs pa'i rang bzhin du 'gyur gyi yid la byed pa 'ba' zhig las ni ma yin no/ /de bzhin du
<p>39a.4</p>gzhan la yang ci ltar rigs par khyad par bya'o/ /yang ji lta bu nyid du mi 'gyur zhe na/ re re las de ltar mthong ba med pa'i phyir ro zhes gsungs so/ /so sor bdag nyid thams cad skyed par ma mthong ba'i phyir ro/ /des na rgyu la ni khyad par skyed par byed pas khyab pa yin la/ de med pa'i
<p>39a.5</p>phyir dbang phyug ni rgyu ma yin no zhes grub pa'i mtha' smra bas bsams par rtogs nas gzhan gyis 'on te mig ces smras so/ /de bzhin du zhes bya ba dang po ni dpe la sogs pa'o/ /'dis ni yul dang yul can gnyis khyad par med pa'i phyir 'bras bu shes pa khyad par med par bstan to/ /
<p>39a.6</p>de bzhin du zhes bya ba gnyis pa ni don la sbyor ba'o/ /'dir ni 'di ltar bsams pa yin te/ dper na khyad par de dang de dag bskyed pa'i sgo nas rgyu nyid du dmigs pa de bzhin du rnam pa 'di lta bu yang dmigs pa kho na'o/ /des na gzugs sam mi gzhan dang gzhan nye bar gnas pa'i
<p>39a.7</p>dus bzhin du khyad par gyi rang bzhin skyed pa'i byed pa med pa bzhin du yang rgyu nyid yin no zhes bya ba yin no/ /'di la zhes bya ba ni grub pa'i mtha'o/ /gal te ha cang thal ba'i phyir dbang phyug rgyu yin la/ de lta na mig dang gzugs dag la smos su ci yod ce na/ 'di la yang rang rang
<p>39b</p>
<p>39b.1</p>gi khyad par bskyed par bshad zin to/ /gnas skabs der yang rang gi khyad par ji lta ba'i khyad par bskyed pa ni yod pa kho na'o zhes ston pa ni mig dang zhes bya ba la sogs pa'o/ /de'i phyir zhes bya ba ni 'bras bu rnam par shes pa'i rang bzhin gyi khyad par rtogs pa las gzugs
<p>39b.2</p>la sogs pa rgyu nyid du rnam par gzhag pa yin no zhes sbyar ro/ /yang na gang gi phyir de ltar rnam par shes pa khyad par can yin pa de'i phyir gzugs la sogs pa rgyu nyid yin gyi gzhan du ni ma yin no zhes bya ba'i tha tshig go/ /gzugs kyi khyad par las zhes bya ba ni bshad par
<p>39b.3</p>bya ba'i tshig nye bar bkod pa'o/ /bshad pa ni yongs su gsal ba dga' ba dang mi gsal ba mi dga' ba ste/ dga' ba dang mi dga' ba la brten pa de dag la sogs pa gzugs nyid la sogs pa gang dag yin pa dag go/ /de dag nyid kyi mtshan nyid de rang bzhin gang la yod pa'i
<p>39b.4</p>gzugs kyi khyad par de la de skad ces bya'o/ /ni'i sgra ni tshig gi rgyan no/ /'dis ni yul gyi khyad par las 'bras bu rnam par shes pa'i khyad par bstan to/ /yul can gyi khyad par las 'bras bu rnam par rnam par shes pa'i khyad par ston pa ni de bzhin du mig phyed
<p>39b.5</p>btsums pa'i zhes bya ba la sogs pa'o/ /'bras bu rnam par shes pa la gnas pa'i khyad par de ni khyad par dang bcas pa'i mig la sogs pa dang / /'brel pas rgyu mig la sogs pa'i 'bras bur ni nga'o zhes bdag nyid 'bras bu nyid du rtogs par byed cing
<p>39b.6</p>rang dang 'brel pa'i 'bras bu yang rtog par byed do/ /gal te dbang phyug rgyu nyid du rtog pa la yang rigs pa 'di nyid ma yin nam zhe na/ de bzhin du dbang phyug ces bya ba la sogs pa'o/ /de ltar dbang phyug ni rang gi rnam par 'gyur pas/ 'bras bu rnam par bsgyur bar
<p>39b.7</p>byed pa ni ji ltar yang rtogs par nus pa ma yin snyam du dgongs pa'o/ /bar skabs kyi brjod pa rdzogs nas skabs nyid brjod pa ni des na zhes bya ba ste sngar bshad pas na'o/ /snga ma bzhin du rnam pa gnyis su bshad pa yin no/ /rnam pa 'di ni gnyi ga yang dbang phyug la
<p>40a</p>
<p>40a.1</p>yod pa ma yin no zhes ston pa ni rgyu las ldog pa'i rang bzhin de nyid ces bya ba ste/ rtag pa'i phyogs la ni go sla'o/ /khyad par bsam pa yang ci ltar sngar ma skyes pa de bzhin du da ltar yang yin pa'i phyir sdong dum dang sha za la sogs pa bzhin du rtag pa
<p>40a.2</p>dang mi rtag pa nyid la ma ltos par rgyu las bzlog pa nyid rang bzhin yin no// /gzugs la sogs pa la ni de ltar dogs par bya ba ma yin no zhes ston pa ni gzugs la sogs pa rgyu nyid du rtogs pa la ni zhes gsungs so/ /lus pa'i dus na khyad par dang khyad par can gyi rgyu skye
<p>40a.3</p>pa'i phyir mi rtag pa nyid kyis na khyad par skyed pa'i rgyu mtshan yin na'o/ /de'i phyir zhes bya ba ni mjug sdud pa'o/ /yon tan ni khyad par phul du phyin pa'o/ /tshogs na zhes bya ba ni yon tan srid 'gyur ba zhes bya ba'am/ tshogs na de dag rgyu yin no zhes 'brel to/ /khyad
<p>40a.4</p>par med phyir ro zhes bya ba ni rtag pa nyid kyis rang bzhin gyi khyad par med pa'i phyir ro/ /bshad pa gnyis pa la ni yon tan 'bras bu la brten pa'o/ /lhag ma ni snga ma bzhin no/ /dbang phyug la sogs pa ma yin zhes bya ba ni rgyu ma yin pa'o/ /khyad par med phyir ro zhes
<p>40a.5</p>bya ba ni dbang phyug la sogs pa las 'bras bu la brten pa'i khyad par grub pa med pa'i phyir ro/ /dbang phyug la sogs pa zhes stsogs pa'i sgra ni rang bzhin dang skyes bu la sogs pa bzung ngo / /de ltar tshad ma'i mtshan nyid la rgyu dang 'bras bu'i gnas skabs kyi dbye ba can bcom
<p>40a.6</p>ldan 'das tshad mar grub pa'i skabs su tshad ma gzhan dgag pa byas pa na/ rtag pa'am/ thog ma med pa'i skad cig brgyud pa 'jug pa'i rang bzhin can gyi skyes bu khyad par 'ga' zhig nyid tshad ma yin gyi/ sbyin pa dang brtse ba la sogs pa'i sgrub byed can ni ma yin no zhes
<p>40a.7</p>bya ba 'di dgag par brtsams pas/ dbang phyug du smra ba bzlog pa na/ gzhan gyis gal te zhes smras so/ /yongs su shes pa dang / stsogs pa'i sgras skyed pa'i rgyu ste/ go rims bzhin du shes par byed pa dang / skyed par byed pa'o/ /sgrub par byed pa rnams sun
<p>40b</p>
<p>40b.1</p>phyung ba'i phyir dang brtag pa'i phyir med na'o/ /'o na ni rgyu rnam pa gnyis po de gzhan bcom ldan 'das la yang mi 'gyur te/ srid pa ma yin no gal te yang rtag par khas blangs pa ma yin pa de lta na yang bsgrub par bya ba nyid khas blangs pa tsam gyis gdon mi za bar rgyu rnam pa
<p>40b.2</p>gnyis yod par 'gyur ram ci/ gang gi phyir med pa de'i phyir skye ba yang med la nges pa yang med pa des na tshad ma grub pa ci 'dra ba zhig yin/ /gnyis pa de med pa nyid brjod pa yin/ 'di ltar zhes bya ba ste/ 'di ni rnam 'grel na yod pa'i rnam par 'grel pa'o/ /
<p>40b.3</p>de sgrub byed ni skye ba'am shes pa'i'o/ /skyed byed med na yang ga las 'grub par 'gyur ba gang gis rjes su sgrub/ gal te 'bras bu de 'byung bar nges pa yin na ni de'i tshe gus par rjes su sgrub pa dang / grub pa dang bcas pa'i rjes su sgrub par 'gyur ba yin no zhes bya ba ni/ 
<p>40b.4</p>tshu rol mdzes pa pa dang / dpyod pa pa la sogs pa'o/ /de la re zhig skyed byed med pa brjod pa ni/ re zhig ces bya ba'o/ /gal te gang gi rgyu rjes su bsgrubs pas so/ /gal te mthu bsam gyis mi khyab pas na/ sngags la sogs pas de 'grub par 'gyur ro snyam
<p>40b.5</p>na/ sngags dang zhes smras so/ /rgyud ni sman no/ /stsogs pa'i sgras ni nor bu la sogs pa ste/ de'i lus thams cad la mthong ba'i phyir ro/ /gal te de sgrub byed yin na/ de'i tshe byed pa thams cad thams cad mkhyen par 'gyur na/ de ni phan tshun 'gal ba'i de kho na
<p>40b.6</p>nyid ston par byed pa rnam la 'thad pa ma yin no/ /da ni shes par byed pa med par brjod pa ni/ de nges pa'i rgyu yang zhes bya ba'o/ /ka ba la sogs pa la mi slu ba mthong ba'i phyir gzhan la yang shes par rjes su dpog go snyam na/ phyogs gcig ces smos so/ /tshig ni
<p>40b.7</p>lung ngo / /yang skyed par byed pa med pa'i phyir thams cad rig pa mi srid par bstan pa'i phyir/ thams cad yongs su shes pa'i rgyu dbang po shes pa yin nam/ dbang po dang don nam/ goms pa dang bcas pa'i yid kyi shes pa'am rjes su dpag pa zhig yin zhes bya
<p>41a</p>
<p>41a.1</p>ba'i rnam par rtog pa zhe la bzhag nas rim gyis 'gog pa ni/ lkog tu gyur pa'i don zhes bya ba la sogs pa'o/ /gnyis pa zlog pa ni/ dbang don zhes bya ba'o/ /dbang po la ni khyad par 'ga' yang ma mthong ba kho na la/ don yang rgyang ring ba dang
<p>41a.2</p>phra ba la sogs pa'i ngo bos gnas skabs de nyid yin no/ /gal te de ltar na yang de gnyis thams cad rig pa'i rgyu yin na de'i tshe skyes bu mtha' dag thams cad rig pa kho nar 'gyur ro zhes bya ba ni ha cang thal ba'o/ /dbang po'i shes pas thams cad rig par khas blangs nas nyes pa
<p>41a.3</p>gzhan smras pa ni/ mi gtsang ba la sogs zhes bya'o/ /'on te dbang po rnams ni phrad nas 'dzin pa'i phyir nyes pa 'di med do snyam na/ dbang po phrad nas 'dzin pa na zhes gsungs te/ dbang po phrad nas 'dzin par gnas pa na/ thams cad rig par ji ltar brjod de/ /
<p>41a.4</p>gang zhig ma phrad pa de nyid du rnam par shes pa mi skye ba'i phyir ro/ /des na dbang po ma phrad par 'dzin pa ni khas blang bar mi bya ste/ des na nyes pa snga ma kho na'o/ /gsum pa sel ba ni/ de'i yid kyis zhes bya ste/ thams cad mkhyen pa nyid du 'dod pa de'i'o/ /sngar ni dbang
<p>41a.5</p>po'i rjes su mi 'jug pa'i yid kyi shes pa yang med pa kho na te/ dbang po'i rjes su 'gro ba kho nas 'jug pa yin no/ /'di ga las snyam na/ yid kyi shes pa rang dbang ni zhes smra ste/ dbang po'i rjes su mi 'jug pa'o/ /des na goms pa las gsal ba yin yang yid kyi
<p>41a.6</p>shes pa de'i yul du thams cad 'gyur ba ma yin te/ de dbang po'i rjes su 'brangs pas na nges pa'i yul can yin pa'i phyir ro/ /'o na lung la brten pa yin gyi rnam shes gsal ba las ni thams cad yul du 'gyur ro snyam na/ lung la brten pa khas len na/ yid kyi rnam par
<p>41a.7</p>shes pa 'di thams cad kyi yul can ma yin pa 'ba' zhig tu ma zad kyi/ 'khrul pa nyid du yang thal bar 'gyur te/ phyi rol gyi don dang 'brel pa med pa'i phyir ro/ /lung gis ni khams gsum gyi khongs su gtogs pa'i rigs mtha' dag ston pa yang ma yin gyi/ 'on kyang nye
<p>41b</p>
<p>41b.1</p>bar mkho bas 'ba' zhig kho na yin no/ /des na de la brten pa'i yid kyi rnam par shes pas goms pa las tshad ma'am/ yul thams cad gsal ba nyid ji ltar skyed par byed/ des na yid kyi rnam par shes pa yang rgyu ma yin no/ /'o na rjes su dpag pas thams cad
<p>41b.2</p>bzung nas bsgom par 'gyur ba ni 'khrul pa ma yin no/ /snyam pa'i dogs pa sel bas/ bzhi pas sun 'byin par byed pa ni/ rjes su dpag pas ni rang nyid kyi lkog tu gyur pa'i don grub ma yin te/ rtags med pa'i phyir ro zhes bya ba'i don to/ /des na zhes bya ba ni thams
<p>41b.3</p>cad bsgrub pa'i rjes dpag med pa dang / thams cad kyi yul can gyi bsgom pa med pas so/ /de'i phyir rjes su dpag pa yang rgyu ma yin no snyam du bsams pa'o/ /de ltar rgyu mi dmigs pas thams cad mkhyen pa med pa pa nyid du bsgrubs nas mi bzod pas ci rung ba smros shig/ /
<p>41b.4</p>bstan bcos dang mtshon cha'i thabs dang / bzo la sogs pa dang / der rab kyi mthar thug pa'i blo can ni re zhig mthong ba yin pa de bzhin du don gzhan la yang 'gyur ba yin no snyam pa'i dogs pa sel bas/ des ni srid pa tsam yang ma yin no zhes ston pa ni/ bstan bcos la sogs
<p>41b.5</p>pa zhes bya ba'o/ /don 'di yin te/ mthong ba'i bstan bcos la sogs pa ni/ ngo mtshar la sogs pas goms par byed pa srid pas blo rab tu 'gyur ba yang srid kyi ma mthong ba la re ba su yod/ rnam pa gzhan gyis kyang de nges pa med do zhes ston pa ni/ de'i shes bya zhes bya ba la
<p>41b.6</p>sogs pa'o/ /de nges pa'i rgyu'i tshig kyang med do zhes ston pa ni/ gang zhig chags pa dang zhes bya ba'o/ /don 'di yin te/ tshig rnams ni 'dod chags la sogs pa dang / rnam par rnam pa dang / 'brel pa yin la thams cad mkhyen pa ni khyed nyid kyis de dang bral bar 'dod pa
<p>41b.7</p>yin no/ /des na de la tshig srid pa ma yin no/ /g.yar po ni brnyas pa ste/ des byas pa ni g.yar po'o/ /des sam de brgyan pa'i de ltar byed pa po dang / shes par byed pa med pa'i phyir/ med pa dang ma nges par sgrub pa yin no/ /rgyu mi dmigs pa med kyang thams cad rig pa mi
<p>42a</p>
<p>42a.1</p>'thad do/ /de ltar rim gyis sam cig car thams cad shes par 'gyur na/ de la re zhig rim gyis ni ma yin no zhes ston pa ni/ byung gyur zhes bya ba'o/ /so sor zhes bya ba ni rang gi mtshan nyid kyi rang bzhin gyis so/ /re res zhes bya ba ni gcig gcig
<p>42a.2</p>go/ /rgya mtsho la sogs pa re re nas bstan pa'i phyir/ de yongs su shes pa nyid yin la de bzhin du yang nges par bya'o snyam na/ phyogs gcig yongs su shes pa ni zhes smras te/ tshig las phyogs gcig yongs su shes par rjes su dpog par ni su la med pa zhes bya bar 'gyur
<p>42a.3</p>te/ thams cad la yod pa kho na'o zhes bya ba'i don to/ /'on te gzhan la rnam pa de 'dra ba'i tshig med pa ma yin nam/ des na ji ltar phyogs gcig yongs su shes pa rjes su dpog ce na/ skyes bu zhes smras so/ /des na phyogs gcig yongs su shes pa yod pas thams cad
<p>42a.4</p>thams cad rig pa nyid du 'gyur ro/ /gal te bstan bcos la sogs pa gcig nyid goms par byed pa na/ 'don pa po rnams kyi shes rab dang yid gzhungs pa la sogs pa chung ngu dang 'bring dang chen po tha dad par mthong ba ma yin nam/ de bzhin du rab kyi mthar phyin pa'i shes
<p>42a.5</p>pa yang yod par 'gyur ro snyam na/ khyad par dang ldan pa zhes smras so/ /shin tu zhes bya ba tshig phrad kyi tshogs ni lhags pa'i don to/ /'on te phyogs gcig yongs su shes pas ni/ thams cad mkhyen pa nyid ma yin gyi/ 'on kyang phyogs gcig gi de kho na mngon
<p>42a.6</p>du byas pa'i phyir ro snyam na/ phyogs gcig de nyid ces smras so/ /'di ni zhes bya ba phyogs gcig gi kho na shes pa ni'o/ /gzhan la zhes bya ba ni ri rab la sogs pa la 'khrul pa'i rgyu yin te/ de'i yul can gyi shes pa yod pa la nges ba skyed par byed pa ma yin pa'i phyir ro/ /cig
<p>42a.7</p>car gyi phyogs la brjod pa ni/ cig car zhes bya ba'o/ /ci'i phyir ma yin zhe na/ don gang la shes pa yongs su rdzogs pa'i don de 'khor ba 'dir thog ma yin par brjod do/ /'di la don 'di yin te/ gal te 'khor ba thog ma med pa nyid yin na/ de'i tshe thams cad
<p>42b</p>
<p>42b.1</p>rig pa med do/ /'on te thams cad rig pa yod na de'i tshe rang gi gzhung las grub pa'i thog ma med pa ma yin no zhes bya ba'o/ /grub pa'i mthar ni bsam pa 'di yin te/ ci 'dra ba'i thams cad mkhyen pa la skyon 'di dag yod pa de 'dra ba ni bsgrub par mi 'dod de/ kho bo
<p>42b.2</p>cag ni ngan 'gro dang 'khor bas 'jigs pas/ de spong ba la nye bar mkho ba'i dngos po thams cad yongs su shes pa'i nye bar ston pa po mngon par 'dod pa yin no/ /de la ni 'di 'dra ba'i sun 'byin pa yod pa ma yin la/ de la ni byed pa po dang / shes par byed pa'i gtan
<p>42b.3</p>tshigs kyang grub pa yin no zhes bya ba'o/ /thams cad thams cad rig pa rig pa'i phyogs la ni sun 'byin pa 'di dag yod pa ma yin no zhes phyis ston par 'gyur ro/ /nges bshad nan tan byas pa'i phyir/ /zhes bya ba de ni nges bshad pa rjes su bsgrub pa'i don du'o/ /gzhan rjes su
<p>42b.4</p>bsgrub par 'dod pas zhes bya ba ni thar pa la sogs pa'i lam mo/ /gzhan shes pa zhes bya ba ni rgya mtsho la sogs pa'i rdul phra rab kyi grangs la sogs pa'o/ /gang gi de'i nye bar ston pa brjod par 'gyur pa/ de yongs su shes pa na gdon mi za bar thar pa'i shes pa grub pa
<p>42b.5</p>yang ma yin no zhes bshad pa ni de nges kyang zhes bya ste/ grangs de las kyang de gdon mi za bar nges pa ni mi 'thad pa'i phyir ro/ /'on te zhes bya ba ni srin bu'i grangs la sogs pa kho na shes ba bya dgos so zhes bya ba 'di la nges pa ci yod/ thams cad shes pa na mngon par
<p>42b.6</p>'dod pa yang shes par 'gyur ba yin no zhe na/ sun 'byin pa ni ma yin te zhes bya ba ste nges pa ma yin no zhes 'brel to/ /ci'i phyir zhe na/ srin bu'i grangs la sogs pa thams cad du 'dzin pa'i shes pa yod pas shes pa ste/ nges pa med pa'i phyir te rtags med pa'i phyir ro/ /
<p>42b.7</p>de nyid ces bya ba ni 'dod pa nyid do/ /shes par bya ba ni gzhan la nye bar bstan pa'i don du shes par 'os pa yin no/ /gal te ston pa po la 'dod pa'i shes pa yod mod/ 'di tshad ma gang gi tshe yin zhe na/ gal te de shes pa na zhes smos so/ /de las de nye bar ston pa po'i thad nas
<p>43a</p>
<p>43a.1</p>mi shes pa gang dag yin pa de dag gis de'i tshe de'i yul gyis shes pa shes pas na ste/ mngon par 'dod pa'i yul can gyi shes pa yongs su shes pas na 'di mi shes pa rnams kyi tshad ma nyid yin te/ gal te de ltar shes na gdul bya rnams kyi tshad ma
<p>43a.2</p>nyid yin no zhes bya ba'i don to/ /gzhan la yang zhes bya ba ni rdul phra rab kyi grangs la sogs pa yang ngo / /gal te 'di mngon par 'dod pa tsam rig pas tshad ma yin na/ de'i tshe mngon par 'dod pa rig pa gzhan dag kyang tshad mar 'gyur ro snyam na/ 
<p>43a.3</p>skyes bu'i don gyis zhes smos so/ /skyes bu'i don gyis gtso bo shes pa zhes bya bas ni byang grol gyi mtshan nyid kyi bsgrub bya shes pa brjod do/ /skad cig 'jig pa dang / bdag med pa la sogs pa tshad mas yongs su dag pa thams cad kyi spyi'i mtshan nyid du
<p>43a.4</p>gyur pa'i de kho na shes pa zhes bya ba 'dis ni byang grol gyi lam de kho na yongs su shes pa brjod do/ /de nyid tshad ma yin gyi zhes bya ba ni mngon par 'dod pa tsam rig pa ni ma yin no/ /ci'i phyir de lta bur gyur pa kho na tshad ma yin zhe na/ 'di de tsam gyi zhes bya ba skyes bu'i don dang tshad
<p>43a.5</p>mas yongs su dag pa thams cad kyi de kho na yongs su shes pa tsam gyis nye bar brten par bya ba yin gyi sa'i dbyibs la sogs pa mngon par 'dod pa tsam shes pas ni ma yin no/ /lhag ma zhes bya ba ni mngon par 'dod pa tsam shes pa'o/ /de'i phyir skyes bu'i don gyi gtso bo
<p>43a.6</p>dang / tshad mas yongs su dag pas thams cad kyi de kho na dag shes par byed pa kho na tshad ma yin no/ /de yang zhes bya ba ni gnyis shes pa nyid do/ /gang la srid ce na zhes bya ba ni dri ba'o/ /lan ni gang gis nye bar bstan pa'o zhes bya ba'o/ /tshig med par ni gzhan gyis
<p>43a.7</p>yongs su shes pa'i spyod yul nges par bzung ba la yang dag pa'i thabs gzhan yod pa ma yin no/ /tshad mas mthong ba zhes bya ba ni 'gro ba'i don de kho na'o/ /gzhan nyid ces bya ba ni 'jig rten gyi dbyibs la sogs pa'o/ /ci'i phyir zhe na/ 'jig rten gyi dbyibs la sogs pa de la yang
<p>43b</p>
<p>43b.1</p>mi shes pa zhes bya ba mngon du ma byas pa srid pa'i phyir ro/ /med ba'i blo gang la yod pa ni med pa'o/ /thams cad la zhes bya ba ni thar pa la sogs pa'i lam la yang ste/ dngos po'i rnam pa thams cad yongs su shes pa ma yin par khas blangs pa'i phyir ro/ /gzhan la
<p>43b.2</p>yang zhes bya ba ni bcom ldan 'das la yang ngo / /'di la yang zhes bya ba ni thar pa'i lam la yang ngo / /grub pa'i mthar ni dgongs pa 'di yin te/ rtag pa la sogs pa'i de kho na dang / rdzas dang yon tan la sogs pa'i gzhal bya la ni tshad ma'i gnod pa
<p>43b.3</p>yod par nges pa'i phyir de dag nye bar ston pa brgyud pa nyid skyabs yin no/ /des na 'jig rten gyi dbyibs la sogs pa la yang de nyid dogs par bya ba yin no/ /bcom ldan 'das la ni gal te dngos po thams cad yongs su shes par the tshom zar bcug pa de lta na yang bdag
<p>43b.4</p>med pa la sogs pa'i de kho na dang / gzhal bya'i spyi phung po lnga la sogs pa la tshad ma grub pa'i stobs kyis gzhal bya'i khyad par 'jig rten gyi dbyibs la sogs pa dang / rdul phra rab kyi grangs la sogs pa yongs su shes pa srid pa mi 'gal te/ gtso bo'i don mi slu ba'i phyir ro/ /des na bcom
<p>43b.5</p>ldan 'das kho na tshad ma yin no/ /dngos po ni skad cig ma nyid la sogs pa nye bar bstan pa'o/ /de la zhes bya ba ni tshad mas yongs su dpyad pa la'o/ /ma shes pa yin par dogs pa zhes bya ba ni nye bar ston pa po ma shes pa yin par dogs pa gang yin pa'o/ /ci ltar zhes bya ba ni 'gog
<p>43b.6</p>pa ste de la nye bar ston pa po yongs su shes pa po yin par nges pa kho na'o zhes bya ba'i don to/ /'di la shes pa yin par ma nges kyang ston pa ma yin no zhes bya bar ston pa ni de la nye bar ston pa po ma shes pa yin par dogs su chug pa zhes 'brel to/ /ma shes pa yin par dogs pa de
<p>43b.7</p>lta na yang mi rtag pa nyid la sogs pa de la'o/ /ci'i phyir zhe na/ tshad mas zhes gsungs te/ de bzhin du gzhan gyis nye bar bstan pa rtag pa nyid la sogs pa la ni 'jug pa ma yin no snyam du dgongs pa'o/ /'on te zhes bya ba ni gzhan gyi'o/ /gal te de skad cig ma nyid la
<p>44a</p>
<p>44a.1</p>sogs pa nye bar bstan pa tshad mas mthong du chug pa de lta na yang nye bar ston pa po la de mngon du byed pa yod do zhes bya ba ni nges pa ma yin te/ de'i nye bar bstan pa ni srin bu'i yi ge bzhin du 'gyur srid pa'i phyir ro snyam na/ 'di la/ shes pa yongs su dag med par/ /brjod pa yongs
<p>44a.2</p>su dag pa med/ /ces 'chad par gyur pa'i lan bzhag ste gzhan gsungs pa ni de ni 'dir 'gyur te zhes bya ba la sogs pa'o/ /tshad mas mthong ba gang yin pa ste/ ston pa zhes bya ba'i don to/ /zhi bas lha zhes pa skyes pa gang gis so/ /
<p>44a.3</p>gzhan de'o/ /khyab 'jug dang / bde byed dang / dbyig gi snying po la sogs pa'i mu steg pa dag la yongs su shes pa btsir yang ci yod/ de med pa kho na'o/ /de dag la ni khyad par du yang yongs su shes pa yod pa ma yin no zhes bya ba'i don to/ /de'i phyir zhes bya ba ni mjug sdud
<p>44a.4</p>pa'o/ /gal te yang bcom ldan 'das dang gzhan la mngon du byed par the tshom za ba khyad par med pa de lta na yang bcom ldan 'das kho na tshad ma yin te/ tshad ma dang ldan pa'i don gsungs pa'i phyir ro/ /gzhan ni ma yin te bzlog pa'i phyir ro zhes bya ba ni khyad par yin no/ /'o na da ni
<p>44a.5</p>gang gis bsten par bya bar 'gyur ba 'di las 'bras bu lhag pa ci zhig 'thob ce na/ bden te/ byas pa shes pas sam/ bsod nams mngon par 'dod pas yin pa'i phyir skyon med do/ /mtho ris zhes bya ba ni bsdu ba'o/ /gal te mtho ris kyi lam la chad ma'i byed pa
<p>44a.6</p>med pa de lta na yang de yongs su shes pa srid pa bstan pa yin no zhes brjod pa yin no/ /thigs pa'i tshad la sogs pa gzhan ni yongs su shes pa med kyang bcom ldan 'das de'i mtho ris la sogs pa'i lam shes pa de ni srid pa yin no/ /gang gi phyir de lta bu'i mi tshad ma yin
<p>44a.7</p>pa de'i phyir de'i ye shes ni zhes bya ba la sogs pa ni rnam 'grel lo/ /chos kyi dngos po'i de kho na nyid dam/ blang bya dang spang bya'am/ mngon par mtho ba'i sgrub byed shes pa ni chos mkhyen no/ /kun zhes bya ba ni sbas pa shes pa la sogs pa'o de nyid kyi phyir thams
<p>44b</p>
<p>44b.1</p>cad thams cad rig pa'i phyogs la brjod pa'i skyon ni khas ma blangs pa nyid kyis bsal ba yin no/ /gzhan yang zhes bya ba ni rigs byed pa po'i thug pa med pa nyid du 'gyur ro zhes bya ba ni thams cad mkhyen pa gcig nyid du rnam par gnas par mi 'grub par 'gyur ro/ /de lta yin pa la nyes pa brjod
<p>44b.2</p>pa ni de ltar 'gyur ba yang ma yin te zhes bya'o/ /grub pa'i mtha' thams cad ces skabs su bab pa phyogs gcig gi khyad par yin te gang su yang rung ste/ shes bya'i phyogs gcig rig par byed pa de thams cad ni tshad ma ma yin no zhes bya ba'i don to/ /ci'i phyir ma yin snyam du
<p>44b.3</p>dogs pa sel bas rnam 'grel rnam par 'grel ba ni/ gang gi phyir zhes bya ba'o/ /blang ba dang dor ba la phyogs gcig nyid yin no snyam na/ skyes bu'i don gyis mtshan nyid phyogs gcig ces gsungs so/ /dgag pa ni 'phen pa'i don nam chung ba'i don to/ /gang la skyes bu'i
<p>44b.4</p>don tsam med par blang bya dang dor bya'i de kho na nyid de yang gang yin snyam na/ de la zhes gsungs so/ /'dis ni 'khor ba'i sdug bsngal dang / de'i rgyu dang / 'khor ba zhi ba dang zhi ba'i thabs bstan pa yin no/ /de la sdug bsngal gyi rgyu brjod pa ni rab tu zhi ba'i thabs dang de
<p>44b.5</p>'gal bar bstan pa'i phyir ro/ /des na skyes bu'i don mchog bstan to/ /de bas ni mngon par mtho ba dman la/ de bas kyang ches 'jig rten 'di'i bde ba dman pa'o/ /de la dang po la ni tshad ma'i byed pa ston par 'gyur ro/ /gnyis pa la tshul ji ltar 'gyur snyam na mtho
<p>44b.6</p>ris kyi lam yang zhes gsungs so/ /gang zhig tshad mas gcod par srid pa de gang gis rig par byed pa de ni tshad ma yin no zhes 'brel te/ tshad ma srid par brjod pa ni yod par lhag par mos pa'i don du yin no/ /dngos po yod pa kho na las 'ga' zhig gi tshe tshad ma
<p>44b.7</p>rnyed par srid kyi med pa la ni ma yin no/ /yod par yid ches pa de yang skyes bu'i don mchog tu 'gyur ba nges par legs pa'i yan lag la bcom ldan 'das kyi bka' slu ba med par mthong ba las 'gyur ro/ /gal te 'jig rten 'di pa yang 'bras bur 'dod pa ma yin nam/ bcom
<p>45a</p>
<p>45a.1</p>ldan 'das kyis gsungs pa de med pa yin nam ci zhe na/ bud med dang dmangs rigs zhes gsungs te/ rnam par dpyod pa dang mi ldan pa mtshon ba lhur byed pa tsam mo/ /gzhan yang zhes bya ba ni dug sel ba la sogs pa'o/ /med pa ma yin no zhes
<p>45a.2</p>bya ba 'dis ni mi ldan pa rnam par gcod pa'i phyir na 'di ni 'dod rgyal du yang bya'o/ /'bras bu snga ma dag kho na la 'bad par bya'o zhes ston pa yin no/ /ni'i sgra ni khyad par la ltos nas so/ /gang phyir skyes bu'i don gyi gtso bo rigs pa tshad ma ma yin par mi 'thad pa de'i phyir zhes bya ba la sogs
<p>45a.3</p>pa'o/ /e ta zhes bya ba ni tshur shog cig pa'o/ /ring po mthong ba nyid las thams cad mthong bar grub pa ma yin nam/ des na khyed ji ltar ring po mthong ba la mi rtsi snyam na/ ring po mthong ba yod do zhes gsungs so/ /gal te de ltar zhes bya ba ni gal te ring po mthong bas thams cad
<p>45a.4</p>rig par 'grub na/ de'i tshe bya rgod la sogs pa yang thams cad rig pa de yin te/ ring po mthong ba yod pa'i phyir ro/ /thams cad shes so snyam pa'i blo ni thams cad shes pa'i shes bya shes pa las 'gyur ba yin no/ /thams cad shes pa'i shes bya ma shes na ni 'dis thams cad
<p>45a.5</p>shes so zhes bya ba 'di la bdag cag la thabs yod pa ma yin pa nyid do/ /gzhal bya'i phyogs gcig yongs su shes pa las kyang mtha' dag shes pa nyid du srid pa yang bdag cag la med do zhes bshad pa ni/ de yi phyogs gcig rnam shes pas/ /zhes bya ba ste/ shes bya mang po de'i
<p>45a.6</p>phyogs gcig shes par gyur pas rnam shes zhes bya ba srid pa'i ming can shes bya gzhan thams cad kyi yul can ni de'i shes bya nyid la ste/ ring po mthong ba'i shes pa can nyid la 'grub pa yin gyi bdag cag la ni ma yin no/ /'grel pa ni bud med dang zhes bya ba la sogs pa'o/ /gal
<p>45a.7</p>te de shes na shing la sogs pa nyid shes par 'gyur mod gzhan dang 'brel pa'i de shes pa go ci ltar rtogs she na/ shing la sogs pa ni gzhan dang 'brel pa'i rnam par shes pa'i khyad par can du rtogs pa'i phyir ro/ /gzhan du na 'di 'dis rtogs so zhes bya bar mi 'gyur ro zhes sngar
<p>45b</p>
<p>45b.1</p>brjod zin to/ /'di nyid bshad pas ni rang nyid kyis zhes bya ba'o/ /phyed phyi ma 'grel ba ni gzigs pa ring du song ba'i chen po gang yin pa ste shAri'i bu la sogs pa'o/ /gzigs pa ring du song bas zhes bya bas ni bcom ldan 'das kyi mkhyen pa'i khyad par can/ shes bya'i phyogs gcig
<p>45b.2</p>yongs su shes pa'i rgyu mtshan bstan to/ /de dag gis bcom ldan 'das la mtha' dag mkhyen pa srid par rtogs pa gang yin pa de ni bcom ldan 'das kyi mkhyen pa'i khyad par can gyi phyogs gcig yongs su shes pa sngon du 'gro ba can yin gyi/ de dag gis kyang don dam par thams cad
<p>45b.3</p>mkhyen pa nyid rtogs pa ni ma yin no/ /de nyid kyi phyir bdag nyid chen po rgya chen po ni rig la zhes ston par 'gyur ro/ /shA ri'i bu la sogs pa de dag gi yang thams cad shes pa nyid de nyid srid pa de yang / shA ri'i bu la sogs pa bas dman pa gzhan gyis yin no/ /gnyi ga'i
<p>45b.4</p>mtshan nyid kyi zhes bya ba ni nye bar mkho ba'i thams cad mkhyen pa dang thams cad thams cad mkhyen pa'i mtshan nyid do/ /gal te thams cad thams cad rig pa nyid spangs pa kho na ma yin nam 'di'i rgyu btsal bas ci bya zhe na/ ma yin te/ de 'dra ba bla na med pa'i yon tan can la mi 'dod pa med
<p>45b.5</p>pa'i phyir ro/ /'on kyang de nges pa tsam spangs pa yin no/ /dper na phyogs dang po la tshad mas mi slu ba dang ldan pa'i nye bar bstan pa nges pa'i rgyu yod pa de bzhin du/ rdul phra rab so sor rig pa la ni ma yin no/ /gal te don thams cad nye bar ston pa mi slu ba dang ldan pa yod na ni phyogs
<p>45b.6</p>dang po la ji lta bar 'di nyid rgyu srid pa yin no snyam du dgongs pa'o/ /sgrub pa gang las yin te rgyu med pa'i thams cad mkhyen pa khas ma blangs pa'i phyir grub pa skyes pa gang las yin te/ rgyu gang yin pa zhes bya ba ni tshig tsam tha dad par zad kyi so sor don gnyis nye bar bzung ba ni ma yin no/ /
<p>45b.7</p>rnam 'grel gyi cha la 'di ltar ram 'di ltar yang 'jug par bya'o zhes bya ba'i don to/ /dri ba dang po la lan du/ sgrub byed thugs rje goms pa las/ /zhes bya ba'o/ /tshad ma grub pa ni thugs rje goms pa las 'gyur ba yin no/ /de zhes bya ba ni thugs rje'o/ /blo lus te blo'i
<p>46a</p>
<p>46a.1</p>rang bzhin gang yin pa de la brten pa'i phyir mngon par 'dod pa'i gnas skabs 'thob pa yin no/ /'di ni 'dri ba dang po nyid kyi lan yin no zhes gsal bar byed pas na 'chad pa ni tshad ma de'i zhes bya ba'o/ /goms pa'i yan lag dang bcas pa zhes bya ba ni goms
<p>46a.2</p>pa dang lhan cig tu'o/ /'dri ba gnyis pa la yang lan 'di nyid yin no/ /yang na zhes bya ba ni sgrub byed ni rgyu ste/ skabs kyis na tshad ma'i yin no/ /des na zhes bya ba ni thugs rjes so/ /thugs rje tsam gyi gzhan gyi don ston pas gzhan la tshad mar 'gyur ba yin no zhes bshad pa ni
<p>46a.3</p>thugs brtse ba dang ldan pa ni zhes bya ba'o/ /thabs ni gzhan gyi don ston pa'i thabs la'o/ /thabs de yang rang nyid tshad mar grub pa yin no zhes bya ba ni rang nyid shes bya thams cad la mngon sum gyi rang bzhin nyid du grub pa ste/ rang gi don phun sum tshogs pa zhes bya ba'i don to/ /
<p>46a.4</p>thugs rje de nyid ces bya ba ni brjod par 'dod pa'i gnas kyi zhes bya ba'i don to/ /thams cad shes pa ma yin no zhes bya ba ni/ ci ltar mngon par 'dod pa'i thams cad mkhyen pa nyid ma yin na'o/ /de'i thabs goms pa ni thams cad mkhyen pa'i thabs goms pa'o/ /gal te zhes
<p>46a.5</p>bya ba la sogs pa ni tshu rol mdzes pa pa phyir zlog pa byed pa'o/ /gang gi lus med pas goms pa mi 'grub pa/ blo lus la brten pa yang ci ltar zhe na/ 'di ltar zhes bya ba'o/ /lus kyi bdag nyid dam zhes bya ba ni rang bzhin yang rang bzhin can la brten pa zhes brjod par
<p>46a.6</p>'dod pas so/ /yon tan ni chos so/ /'dis ni gnas pa nyid rnam pa gsum du brjod pa yin no/ /gang gi phyir tshu rol mdzes pa pa de ltar rtsod pa de'i phyir rnam 'grel mdzad pas bshad pa ni'o/ /de la bshad pa dang po'i phyogs la ni/ blo ni lus la brten phyir ro/ /zhes bya
<p>46a.7</p>ba ni don tha dad pa gnyis ka la yang sbyar bar bya'o/ /gnyis pa la ni phyi ma kho na dang zhes bya ba ni khyad par ro/ /phyogs snga ma'i cha ni rnam par bkral zin pa'i phyir na/ grub pa'i mtha'i cha rnam par 'grel pa ni snga ma'i zhes bya ba'o/ /rjes su 'gro ba zhes bya ba ni blo ni phyi ma la rgyu nyid kyis
<p>46b</p>
<p>46b.1</p>khyad par byed pa yin pa'i phyir rjes su 'jug pa'o/ /rjes su 'gro ba yang yin la blo yang yin zhes bya ba nas phyis snga ma yang 'di yin pas zhes tshig rnam par sbyar ro/ /lus 'ba' zhig blo'i rten yin pa gang yin pa de bkag pa'i phyir ro/ /gzhan du yang zhes bya ba ni rang bzhin nyid du gyur pa yin
<p>46b.2</p>yang ngo / /gzhan dag 'bras bu dang rang bzhin gyi phyogs sbyar bar bya ba'i phyir gal te zhes brjod do/ /lus la brten pa zhes bya ba ni rang bzhin la yang brten pa nyid du brjod par 'dod pa'i phyir na lus kyi rang bzhin zhes bya ba'i don to/ /ci ltar lus la brten pa yin zhe na/ pha ma'i lus
<p>46b.3</p>la brten par zhes gsungs so/ /gzugs dang / kun du spyod pa dang / sems gsal ba dang / stsogs pa'i sgras so sor nges pa'i dngos po'i sred pa la sogs pa de ni pha ma de dag gi rjes su 'gro ba ste rjes su 'jug pa yin no/ /bskyed par bya ba lus kyi zhes bya ba ni rang bzhin gyi phyogs
<p>46b.4</p>so/ /gnyi ga la dpe ri mo'o/ /stsogs pa'i sgras ni du ba la sogs pa'o/ /ri mo byed pa'i gzugs 'dri ba la bzo bo'i shes pa ni gzugs shes pa'o/ /stsogs pa'i sgras ni mdog la sogs pa'i shes pas te de'i rjes su 'gro ba can no/ /ci ltar gnyi ga'i dpe yin snyam na/ smras pa
<p>46b.5</p>rtsig pa la brten pa ste rtsig pa'i rang bzhin no/ /de la 'jig rten 'di'i lus ni/ rtsig pa lta bu yin no/ /pha ma ni ri mo byed pa lta bu yin no/ /dpe dang mthun pa lhag ma ni go sla'o/ /rang bzhin dang 'bras bu'i phyogs gnyis nyid yin yang dpe gzhan gyis bstan pa ni/ yang na a
<p>46b.6</p>mra'i zhes bya ba la sogs pa'o/ /rtsig pa la ni ri mo'i rang bzhin nyid rtsol ba las ltos pa yin gyi a mra la ni ma yin no/ /de bzhin rtsig pa la ni pha'i gnas lta bu'i ri mo mkhan gzhan kho na las ri mo byung ba yin gyi lus gzhan gyi dod po'i rtsig pa'i gzhan nas 'ongs pa ni ma yin no/ /
<p>46b.7</p>du ba ni me las skyes pa yin gyi 'ga' zhig nas 'ongs pa ni ma yin no zhes bya ba ni khyad par ro/ /phyogs gsum pa brjod pa ni/ chang la brten pa'i mos pa'i nus pa ni zhes bya ba'o/ /chang la brten pa ni chang gi chos so/ /de bzhin du zhes bya ba ni 'jig pa na gzhan la brten pa ma yin pa la
<p>47a</p>
<p>47a.1</p>'ga' zhig nas 'ongs pa yang ma yin no zhes bya ba'o/ /'dis ni snga ma dang phyi ma'i 'jig rten dag med par bstan to/ /'dir rang bzhin dang chos kyi phyogs dag la khyad par ci zhig yod ce na/ de kho nar ni 'ga' yang med mod kyi/ 'on kyang tha snyad tsam
<p>47a.2</p>gyis byas pa yin no/ /tha dad pa'i tha snyad ni tha dad par lhag par zhen pas yin la/ tha dad pa med par lhag par zhen pas ni rang bzhin nyid do/ /bum pa'i rang bzhin zhes bya ba ni tha dad par brjod par 'dod pa yin yang tha dad pa med par lhag par zhen pa nyid do/ /de bzhin du a
<p>47a.3</p>mra'i dmar po/ /rtsig pa'i ri mo zhes bya ba yang rang bzhin kho na yin no/ /nus pa'i lugs tha dad pas tha mi dad pa nyid du tha snyad du byed do/ /gang gi tshe nus pa yang nus pa can gyis rang bzhin nyid do zhes de kho na'i rjes su 'brang ba dang rtsig pa la ri mo a mra'i dmar po zhes brjod par 'dod
<p>47a.4</p>pa de'i tshe rang bzhin dang / chos kyi phyogs dag bzlog pa yang yin pa'i phyir tha dad pa ni de kho na ma yin pa spros pa tsam gyi don yin no/ /yang na gzhan gyi lugs ni 'di 'dra ba tsam du zad pa'i phyir nyes pa med do/ /de skad du bshad pa yang zhes bya ba ni phur bus so/ /de kho na'i
<p>47a.5</p>sgra ni chos brjod pa yin yang 'dir grags pas tshad mas yongs su nges pa'i don la brjod do/ /sa la sogs pa nyid ces bya ba 'di rnam par bcad pa brjod pa ni/ nam mkha' la sogs pa ni ma yin la zhes bya ba'o/ /de nyid yin gyi de nyid ma yin pa ni ma yin no/ /sa la sogs pa
<p>47a.6</p>de nyid ma yin na rnam par shes pa tsam mam/ chos thams cad stong pa de kho na yin par 'gyur na/ 'di gnyis de kho na yin na ni de kho na nyid yin pa nyid do zhes nges par bzung ba'i phyir gsal ba yin no/ /de'i tshogs la zhes bya ba ni sa dang chu dang me dang rlung gi tshogs la'o/ /de
<p>47a.7</p>nyid bshad pa ni tshad med pa zhes bya ba'o/ /phabs ni chang gi rtsi'o/ /stsogs pa'i sgras ni chu la sogs pa'o/ /ri mo bzhin dang zhes bya ba ni rtsig pa la ltos nas so/ /rang bzhin yin pa'i phyir a mra'i dmar po yang rtogs par bya ba'o/ /du ba bzhin no zhes bya ba ni 'bras bu yin pas so/ /
<p>47b</p>
<p>47b.1</p>ri mo mkhan la ltos pa'i ri mo yang rtogs par bya ba yin no/ /'pho bar mthong ba zhes bya ba ni/ gzhan nas 'di'am/ 'di nas gzhan du 'pho bar mthong ba ste/ de med pa'i phyir snga ma dang phyi ma'i skye ba dag med do zhes bya ba'i don to/ /de la sa dang / chu dang / me dang / rlung zhes bya
<p>47b.2</p>ba ni de nyid do zhes bya ba'i mdo re zhig sun 'byin pa ni de nyid ma yin te zhes bya ba'o/ /'o na ni gzugs la sogs pa nyid de nyid yin par 'gyur ro zhe na/ de dag kyang lnga zhes gsungs so/ /gzhan du zhes bya ba ni gzugs la sogs pa las tha dad par ro/ /sa la sogs pa ni de
<p>47b.3</p>nyid yin pa nyid do zhes nges par gzung ba'i gtsor byas pa'i don sun 'byin pa ni skad cig ma nyid la sogs pa'i sgrub pa ni zhes bya ba'o/ /de'i phyir de nyid ni rnam pa bzhi kho na'o zhes bya ba mi 'thad do/ /grangs nges par gzung ba nyid la sun 'byin pa gzhan yang brjod pa ni gzhan yang zhes bya ba'o/ /
<p>47b.4</p>blta bya zhes bya ba ni myong bya'o/ /rten lnga ni dbang po lnga'o/ /de nyid yin pa nyid do zhes bya ba ni/ sun dbyung ba'i phyir thams cad stong pa la gang brjod pa zhes bya ba'o/ /gal te thams cad stong pa la tshad ma yod na de'i tshe thams cad stong pa nyid ma yin te/ de sgrub pa'i tshad ma nyid yod pa'i
<p>47b.5</p>phyir ro/ /gal te stong nyid ces bya ba ni tshad ma yang stong na'o/ /de'i tshe tshad ma med pa de chos thams cad stong pa nyid du sgrub pa'i tshad ma med do/ /des na 'di gnyis ni 'gal lo/ /chos thams cad stong pa zhes bya ba 'dis 'phangs pa'i rtsod pa de yang med do zhes bya ba'i don te/ 
<p>47b.6</p>tshad ma med par ni bsgrub bya mi 'grub po snyam du bsams pa'o/ /'on te kun rdzob pa'i tshad ma la brten nas stong pa nyid 'grub ce na/ 'o na ni nyams su myong ba las stong pa nyid ma yin par ci ste nges par mi byed/ 'di la kun rdzob nyid las skyon gzhan ni brjod par byar med do/ /kun rdzob par
<p>47b.7</p>sgrub pa ni 'dod pa nyid yin pa'i phyir ci ltar thams cad stong pa nyid du 'grub/ gal te rnam par shes pa tsam yang ma yin te zhes dang po kho nar smras pa ma yin nam/ ci ltar na de yal bar dor nas dbu ma nyid nye bar bkod ce na/ thams cad stong nyid ci 'dra dang / /zhes bya ba la sogs pa
<p>48a</p>
<p>48a.1</p>gsungs te/ thams cad stong nyid ci 'dra dang / /zhes bya ba ni/ rtag pa'i chos thams cad stong pa nyid yin no zhes bya ba'i don to/ /ji skad chos kyi rgyal tshab kyis/ /yang dag ma yin kun rtog yod/ /de la gnyis po yod ma yin/ /stong pa nyid ni de la yod/ /
<p>48a.2</p>ces bya ba/ yang dag ma yin kun rtog ni/ /sems dang sems byung khams gsum pa/ /zhes gsungs pa bzhin no/ /'di la yang dag pa ma yin pa'i gzung ba dang 'dzin pa gnyis kun du brtags pas zhes bya bas so/ /des na 'di 'dra ba'i stong bar smra ba la brten pa yin no/ /de ltar yang
<p>48a.3</p>slob dpon zhi ba mtsho'i bzhed pa bkod nas sna tshogs gnyis med kyi rgyas btab pas/ sgro 'dogs pa dang skur pa 'debs pa'i mtha' gnyis de kho na nyid du spangs pa'i phyir rnam par shes pa'i tshul nyid dbu ma yin par rtogs par 'gyur ro/ /ji skad du mgon po de nyid kyis/ stong pa ma yin
<p>48a.4</p>mi stong min/ /de lta bas na thams cad brjod/ /yod pas med pas yod pa na/ /de ni dbu ma'i lam yin no/ /zhes gsungs pa bzhin no/ /des na lugs 'di gnyis de kho nar tha dad med pa'i phyir gcig bstan pa kho nas gnyis pa yang bstan pa yin no/ /'di la ni nyams su myong
<p>48a.5</p>ba dang 'gal ba yang med de gsal ba'i rang bzhin mi 'gog pa'i phyir ro/ /'on te mi 'gal mod/ 'di 'dra ba'i stong pa nyid la yang sgrub par byed pa ci yod ce na/ de la tshad ma ci 'dra ba zhes gsungs so/ /shes pa nyid dang gsal bzhin pa nyid la sogs pa'o zhes bya ba'i don to/ /de
<p>48a.6</p>la 'jig rten snga ma sun 'byin pa'i skabs kyis dang po'i phyogs gnyis sun dbyung ba'i phyir rtsod pa la tha snyad btags nas rjes su rjod par byed ba ni gal te zhes bya ba'o/ /pha ma'i lus la sogs pa zhes bya ba la sogs pa'i sgras ni/ zas la sogs pa'i mthong ba nyid gzung ngo / /lus
<p>48a.7</p>kyi 'byung ba chen po zhes bya ba ni bskyed par bya ba'i lus kyi'o/ /gzhan du zhes bya ba ni 'di nyid kyis bshad pa ni 'jig rten pha rol nas 'ongs pa nyid du zhes bya ba'o/ /dgag pa'i dbang du byas pa'i phyir rang bzhin mi dmigs pa ltar bcos pa'o/ de la/ gal te 'gro 'ong ma mthong phyir/ /zhes
<p>48b</p>
<p>48b.1</p>bya ba'i sun 'byin pa 'chad par 'gyur bas the tshom za ba'i phyir/ skye ba snga ma'i 'thad pa bshad pa ni de ni mi bden te zhes bya ba'o/ /pha ma'i lus 'ba' zhig las skye ba ni ma yin no/ /'byung rngub la sogs pa ni rang gi rigs la ltos pa med par mi 'thad do/ /ci'i phyir de ltar mi 'thad ce
<p>48b.2</p>na/ g.yo ba la sogs pa'i mtshan nyid can gyi rang bzhin gyi khyad par las te de'i phyir ro/ /gal te g.yo ba nyid dang 'dod pa'i khyad par la sogs pa'i chos kyis byas pa'i rang bzhin gyi khyad par las/ rang rigs la ltos pa med pa ste/ snga ma'i nye bar len pa la ma ltos par mi
<p>48b.3</p>'thad pa nyid do zhes bshad pa yin mod/ snga ma'i nye bar len pa ni pha ma'i goms pa nyid yin no snyam na/ g.yo ba la sogs pa yang zhes gsungs so/ /gang la g.yo ba la sogs par bzhag pa de'i bdag nyid de/ sngar gyi blo dang dbang po la sogs pa de goms pa gang yin pa de'i
<p>48b.4</p>rjes su 'gro ba can yin no/ /rnam par bcad bya brjod pa ni/ /pha ma'i zhes bya ba la sogs pa'o/ /bzlog pa la gnod pa brjod pa ni de lta ma yin na zhes bya ba'o/ /dam pa ma yin pa'i skye bo dang 'brel pa'am/ de 'dra ba'i bstan bcos mthong ba las pha las skyes pa'i chos dang ldan pa nyid
<p>48b.5</p>la sogs pa las zlog pa goms pa las chos dang ldan pa ma yin pa la sogs par 'gyur bas ni/ goms pa la sogs pa rnams kyi goms pa sngon du song ba can nyid du gsal 'debs par byed do/ /de lta ma yin na pha ma'i rang bzhin nyid rjes su 'jug par 'gyur ro/ /'ga' zhig la dngos po
<p>48b.6</p>'ga' zhig gi rang bzhin rjes su 'jug pa mthong bas ni de yang de kho na bzhin goms par gyur pa yin no zhes nges pa yin no/ /gang dang gang g.yo bag dang chos dang ldan pa la sogs pa'i chos su gyur pa de thams cad ni sngon goms pas bskyed pa yin te/ dper na dbus kyi gnas skabs na rnam pa gzhan du gnas
<p>48b.7</p>pa goms pa las rnam pa gzhan du 'gyur ba bzhin no/ /srog chags rnams kyi dang po'i gnas skabs kyi g.yo ba la sogs pa yang de bzhin du gyur pa yin no zhes bya ba ni/ don gyi 'bras bu'i gtan tshigs so/ /tshad ma'i 'bras bu brjod pa ni de'i phyir zhes bya ba ste/ ma yin par bkab pas rang
<p>49a</p>
<p>49a.1</p>gi goms pa nyid las 'gyur ba yin no zhes bya ba'i don to/ /g.yo bag dang goms pa dag rgyu dang 'bras bu'i dngos por grub pas na ma nges pa ma yin no/ /'o na gang gi tshe pha ma'i lus la sogs pa rgyur 'thad ce na/ gal te zhes bya ba la sogs pa'o/ /gal te
<p>49a.2</p>bu chung gi rang bzhin de dag pha ma'i rang bzhin yod na ste/ pha ma'i rang bzhin nye bar gnas pa na zhes bya ba'i don to/ /sngar srid pa gzhan du yod par 'gyur na/ de'i tshe pha ma'i lus la sogs pa yang rgyu nyid do zhes 'thad pa yin te/ gnyi ga rgyu yin yang skabs la gnod pa med do/ /yang na
<p>49a.3</p>gal te bu chung gi 'dod pa la sogs pa thams cad sngar pha ma'i rang bzhin la yod par gyur na de'i tshe'o/ /lus la sogs pa yang zhes yang gi sgras ni srid pa ma yin te/ ma dang pha'i lus la sogs pa rgyu nyid du srid par rtogs pa rigs pa yin no zhes bya ba'i don to/ /de lta ma yin na rang la
<p>49a.4</p>brten pa'i g.yo bag la sogs pa nang nas rang bzhin gang zhig skyed byed dag la yod par ma gyur pa de nyid goms pa las skyes pa yin no zhes bya bar 'gyur ro/ /bu chung gi rang bzhin mtha' dag pha ma gnyis la gdon mi za bar gnas pa yang ma yin no/ /de ma yin yang bzlog par dogs
<p>49a.5</p>so zhe na/ 'on te zhes gsungs so/ /sngar goms pa med pa na g.yo bag ma dmigs la/ goms pa yod na yod par nyams su myong ba'i phyir 'dir yang rgyu dang 'bras bu'i dngos po ni mngon sum dang mi dmigs pa gsum gyis grub pa yin no/ /'dir 'di ma grub na ni gzhan du yang mi
<p>49a.6</p>'grub par thal lo snyam du dgongs pa'o/ /'di na 'jigs pa yang ma yin no zhes brjod pa ni de yang zhes bya ba'o/ /rgyu dang 'bras bu'i dngos po grub pas na rgyu mi dmigs pas gtan tshigs mi mthun pa'i phyogs las ldog par grub par bstan pa'i phyir gal te zhes bya ba la sogs pa'o/ /gal
<p>49a.7</p>te goms pa sngon du 'gro bar grub par de'i tshe rang gi goms pa dang bral ba zhes bya ba la sogs pa'o/ /rten med pa ni rgyu med pa'o/ /des na rgyu mi dmigs pa thal ba sgrub pa'i gtan tshigs kyis gtan tshigs mi mthun pa'i phyogs las nges pa kho nar zlog par byed do/ /de ltar ma yin na zhes bya ba
<p>49b</p>
<p>49b.1</p>rgyu med par 'byung na'o/ /ngag las tha snyad du byed pa yin no zhes bya ba la ltos par bya'o/ /dper na 'dir sngar zhugs pa'i mi dmigs pas ldog pa nges pa dang / goms pa yod na g.yo ba mthong ba na/ rim par 'byung ba'i mngon sum gnyis kyi rjes su 'gro ba rtogs pa ltar/ gang du
<p>49b.2</p>mngon sum sngon du 'gro ba'i mi dmigs pa srid pa der yang rjes su 'gro ba ni mngon sum nyid kyis 'dzin cing phyis kyi mi dmigs pa rim par byung bas ni ldog pa 'dzin pa yin te/ ar tsa Tas ci ltar gtan la phab pa bzhin no/ /de'i phyir da ltar mig la sogs pa g.yo
<p>49b.3</p>ba la sogs pa dang ldan pa ni g.yo ba'i rigs mthun pa g.yo ba'i gsal ba gzhan gang yin pa de goms pa de las byung ba'i ngang tshul gang la yod pa'i mig la sogs pa de sngon du 'gro ba can yin no/ /sogs pa'i sgras bsdus ba'i chos gzhan yang de bzhin du rtogs par bya'o/ /de 'dra ba'i du ba de ni
<p>49b.4</p>gzhan med pa las kyang skye ba ma yin te/ 'on kyang de lta bu nyid las yin te/ rgyu rigs kyis mthun par 'grub pa'i phyir ro/ /de dang rigs mi mthun pa las kyang rigs mi mthun pa ma yin pa 'byung na ni rgyu med pa nyid du thal ba'i phyir ro/ /rgyu med pa yin na yang rtag tu yod pa'am med par
<p>49b.5</p>'gyur zhes bya ba la sogs pa'i nyes pa'i tshogs kyi go skabs su thal ba'i phyir ro/ /de nyid kyi phyir nags dang cig shos kyi rgyal mo ga gon gnyis bzhin du gcig tu rtogs pa yin yang / rigs gcig tu gzhag pa'i rgyu mtshan ma yin no/ /des na shin du rnam par phye ba'i rnam pa
<p>49b.6</p>can gyi 'bras bus ni rgyu la 'khrul pa med do/ /'o na ni skye ba dang po na yang khyad par gzhan nyid yod do snyam na/ goms pa las shes gsungs so/ /khyad par 'gyur ni 'dus byas pa ste/ bzlog pa goms pa las bzlog pa'i chos can gang yin pa'o/ /skye ba dang por zhes
<p>49b.7</p>bya ba ni bu chung la'o/ /de bzhin gnas zhes bya ba ni 'di ldog pa'i chos can nyid du de bzhin du gnas so zhes tshig rnam par sbyar ro/ /'di ni 'bras bu tha mi dad par brjod do/ /des na rgyu tha dad par mi rtag go snyam du dgongs pa'o/ /du ba ni de lta bur gyur pa gzhan las ma yin
<p>50a</p>
<p>50a.1</p>pa'i phyir rgyu tha dad par mthong ba las 'bras bu tha dad par rjes su dpog par 'gyur ba la rag go/ /de'i phyir 'khor ba'i 'du byed pa thams cad ni goms pas byas pa kho na'o/ /de yang skyes ma thag pa dang mngal du yod pa ma yin pa'i phyir/ skye ba
<p>50a.2</p>gzhan gyis goms pa kho nas byas pa yin no zhes gnas so/ /gal te 'dus byas pa 'di 'jig rten pha rol gyi goms pas byas pa yin no zhes bya ba 'di mi dmigs pas gnod pa ma yin nam snyam na/ de zhes gsungs so/ /gal te goms pa sngon du 'gro ba can ci 'dra ba'i g.yo ba la
<p>50a.3</p>sogs pa'i 'du byed pa mthong ba las de ltar grub pa de bzhin du 'jig rten pha rol pa ma yin pa'i goms pa sngon du 'gro ba can kho nar mthong ba'i phyir de lta bu nyid 'grub par 'gyur ba'i phyir 'jig rten pha rol ni mi 'grub po zhe na/ de nyid kyi phyir zhes gsungs te/ 'du byed pa dang goms
<p>50a.4</p>pa gnyis rgyu dang 'bras bu'i dngos por grub pa nyid kyi phyir ro/ /'di nyid gsal 'debs pa ni 'bras bu ni rgyu dang lhan cig ces bya ba'o/ /gal te de la rgyu nyid ma mthong ba'i phyir gang gi 'brel par 'gyur ba/ 'bras bu de'i 'bras nyid du ci ltar 'gyur zhe na/ rgyu ma mthong yang
<p>50a.5</p>zhes gsungs so/ /de ltar 'jig rten rgyang 'phan gyi 'dod pa bsal nas bzhad gad du bya ba'i phyir/ de'i phyir 'dir zhes gsungs so/ /glen pa gzhan gyis khyu mchog dang ma he dag ci lta ba bzhin du ma nges pa'i phyir khyu mchog gi sgras ma he la brjod pa ste/ ma he rwa ring po gang yin pa de ma'i
<p>50a.6</p>lto na ci ltar gnas te/ de gnas na ma ci ltar mtsho snyam du bsams pa'o/ /des na ma he gnas pa ci ltar srid pa dag smros shig ces dris pa na'o/ /de lta bur gyur pa nyid do zhes bya ba ni don 'di yin te/ dper na sngar skyes pa 'phel ba la sogs pa med par ma he de ltar tha snyad byed pa tsam
<p>50a.7</p>bzhad gad kyi gnas yin pa de bzhin du sngon goms pa med pa nyid du skye ba dang po'i 'du byed pa la sogs pa la de ltar tha snyad tsam byed pa la bzhad gad kyi gnas yin no zhes bya ba'o/ /'on te gang las zhes bya ba ni gzhan gyi'o/ /de tsam gyis ni lan mi 'thob ste/ yongs su gyur pa thams
<p>50b</p>
<p>50b.1</p>cad yod pa'i phyir ro/ /des na khyad par de lta bu sems pa yin no snyam pas phan tshun zhes smras so/ /nam gyi sgras ni brjod pa'i phyogs mi 'dod par phyogs gzhan khas blangs pa'i don to/ /dmigs zhes bya ba ni ma yin pa ste/ med pa'i tha snyad nyid kyi yul yin no zhes bya ba'i don
<p>50b.2</p>to/ /gal te bltar rung bar khas blangs na skyon 'dir 'gyur gyi mtshon par bya ba ma yin pa nyid yin na nyes pa 'dir ci ltar 'gyur snyam na/ 'on te zhes bya ba'o/ /'di ni bltar rung ba ma yin pa des na med pa'i tha snyad kyi yul nyid ma yin no snyam du bsams pa'o/ /de lta yin na zhes
<p>50b.3</p>bya ba khyad par bltar mi rung ba yin na'o/ /mthong ba zhes bya ba ni rgyu nyid du nges par rtog pa'o/ /brtag par bya ba ni nges par bya ba'o/ /gal te 'ga' zhig la goms pa rgyur mthong ba ni de lta na yang yongs su gyur pa'i khyad par nyid ci ste mi rtag snyam na/ ma mthong ba rtog na ni zhes gsungs
<p>50b.4</p>te/ gal te tshad mas mthong ba'i dngos po'i ngo bo dor nas chos kyi khyad par nyid brtag par bya ba yin na/ de'i tshe du ba yang sa'i yongs su 'gyur ba'i khyad par nyid kyis bskyed par 'gyur gyi mes bskyed par ni mi 'gyur ro/ /gang gi phyir 'di ni shin du brtag par dka'o/ /des na
<p>50b.5</p>lus kyi 'byung ba rgyu ma yin la pha ma'i rang bzhin yang ma yin pa des na 'byung rngub la sogs pa ni zhes mjug sdud pa'o/ /de ltar sngon gyi goms pa bsgrubs pas/ ri mo mkhan gyi ri mo ltar 'bras bu nyid yin pa'i phyogs sun phyung ba yin la/ de nyid kyis rtsig pa'i ri mo dang a mra'i
<p>50b.6</p>smin pa ltar rang bzhin yin pa'i phyogs dang / chang gi nus pa ltar yon tan yin pa'i phyogs kyang spangs pa yin no/ /'di'i lus kyi 'bras bu yin pa bkag pas ni du ba ltar 'bras bu yin pa'i phyogs bkag cing srid pa snga ma yang bsgrubs pa yin no/ /de bzhin du 'chad par 'gyur ba dag
<p>50b.7</p>la yang ci rigs par dpag par bya'o/ /'jig rten phyi ma sgrub pa'i don du skabs rtsom pa ni gal te zhes bya ba'o/ /'bras bu 'du byed pa las so/ /rjes su dpag pa de bshad pa ni med pa gang gis so/ /gang gis de skad brjod pa sngar mtshams sbyor ba'i nus pa dang ldan pa ci zhig mthong zhe na/ /snga ma snga ma'i zhes
<p>51a</p>
<p>51a.1</p>gsungs so/ /mthong ba'i 'du byed pa las snga ma rjes su dpags shing rjes su dpags pa des ni de'i snga ma/ de'i yang snga ma yang rjes su dpags pas rjes su dpags pa'i rjes su dpag pa las zhes bya ba la sogs pas de ltar thog ma med pa'o/ /g.yer bag ste goms
<p>51a.2</p>pas so/ /rang bzhin ji lta bu'i g.yer bag med pa las she na/ lus la ltos nas mi 'gul ba dang / sems la ltos nas zhan pa'o/ /sogs pa'i sgras ni ngag gi rgyu ba zhan pa la sogs pa gzung ngo / /snga na med pa'i sems can skye ba zhes bya ba ni/ thog ma dang tha ma med pa
<p>51a.3</p>dag tu ma grub pa'i phyir ro/ /g.yo bag can gyi g.yo bag med pa de nyid ston pa ni mig zhan pa la sogs pa ni zhes bya ba'o/ /gnyi ga'i mjug sdud pa ni de bas na zhes bya ba la sogs pa'o/ /gzhan ni mig mi gsal ba la sogs pa'o/ /gzhan dang ni mig mi gsal ba
<p>51a.4</p>gzhan dang ngo / /don la nye bar sbyor ba ni des na skye ba dang por yang zhes bya ba'o/ /ci ltar zhes bya ba ni gzhan gyi'o/ /rdzas gzhan la zhes bya ba ni grub pa'i mtha'o/ /de nyid ston pa ni/ sngags dang zhes bya ba'o/ /dpe 'di yang shin du rnyed sla'o snyam du dgongs nas dper na
<p>51a.5</p>rmi lam lus la ni zhes gsungs so/ /rmi lam du ni de'i dus kyi dngos por ma rig pa'i phyir ro/ /sad pa'i lus rnam par 'gyur ba ni tshig 'chol pa dang 'dar ba la sogs pa'o/ /de bzhin skye ba gzhan du yang skye ba gzhan du byas pa'i goms pa las lus rnam par 'gyur ba yin
<p>51a.6</p>no zhes lta'o/ /bzhad gad kho na yod pas rtsod pa slong ba ni 'on te zhes bya ba'o/ /rmi lam gyi lus ni mi bden la/ skye ba gzhan gyi lus ni bden pa yin no snyam na/ bzhad gad nyid gsal bar byed pa ni shin tu te por zhes bya ba'o/ /snang bzhin pa dang / don bya bar nus pa
<p>51a.7</p>yin pa de lta na yang mi bden no snyam pa'i blun po la ltos shig snyam du dgongs pa ma rtogs pa'i dman pa dag brgya la mi bden pa kho nar 'dzin du 'ong snyam pas/ bden dang bden min zhes bya ba zhes gsungs so/ /de ltar rtsod pa bsal nas thog ma med pa nyid bsgrubs shing snga na med
<p>51b</p>
<p>51b.1</p>pa'i sems can skye ba yang bkag pa na/ du ba'i rgyun bzhin du rgyun 'chad pa'i phyir mtha' med pa ma yin no zhes bya ba'i rtsod pa bsal ba'i don du skye ba phyi ma sgrub pa rab tu sbyar ba'i rnam 'grel 'chad pa ni de'i phyir zhes bya ba'o/ /nus pa dang ldan pa zhes bya ba ni mthu dang ldan pa'o/ /
<p>51b.2</p>tshang ba ni las dang nyon mongs pa tshogs pas so/ /'dis ni nye bar len pa stobs dang ldan pa nyid brjod do/ /du ba la ni skad cig so so la 'og nas 'og tu la 'grib pa yod pa'i phyir nye bar log pa mtshang bas na zad par 'thad pa yin no/ /sems ni de lta ma yin te/ khyad par
<p>51b.3</p>lhag dang lhag dmigs pa'i phyir te/ 'ga' zhig la mi gsal bar gyur kyang / yang de kho na ltar mthong ba'i phyir ro/ /'on te 'chi ka'i nad las 'og nas 'og tu 'grib pas mthar gtan chad par 'gyur ro snyam na/ 'di ni nye bar len pa'i stobs chung ba ni du ba bzhin
<p>51b.4</p>du rang bzhin du gyur pa ni ma yin gyi/ 'on kyang 'di ni 'gal ba'i stobs kyis yin no/ /sems las ni 'gal ba yang 'ga' yod pa ma yin no zhes phyis 'chad par 'gyur ro/ /des na 'dis ni lus dang ngag mi gsal ba tsam du zad pa yin no/ /des na rmi lam gyi lus
<p>51b.5</p>bzhin du mthar lus dang ngag nyid gtan chad par 'gyur gyi sems ni ma yin no/ /'on te zhes bya ba ni gzhan gyi'o/ /rgyu mtha' dag nus pa dang ldan pa yin mod/ de las 'bras bu gdon mi za bar 'byung ba ma yin te/ des na 'gal ba ci yod ce na/ grub pa'i mtha' smra bas
<p>51b.6</p>rgyu dang zhes gsungs so/ /de ltar gyur na rgyu dang 'bras bu'i dngos po med par ci ltar 'gyur zhe na/ 'bras bu rang dbang can du thal ba'i phyir ro/ /de nyid ston pa ni rgyu'i rang bzhin thams cad ni zhes bya ba'o/ /de lta yin na zhes bya ba ni rang dbang yin na'o/ /de lta na yang zhes
<p>51b.7</p>bya ba ni rgyu nus pa yin yang ngo / /skabs kyi 'bras bu mi 'byung na'o/ /'bras bur mi 'gyur ro zhes bya ba ni/ gzhan gyi tshe yang 'bras bu skye bar mi 'gyur te/ rang dbang yin pa'i phyir ro/ /'on te zhes bya ba ni ldog pa gtso bor gyur pas rgyu dang 'bras bu'i dngos po yin gyi/ rjes
<p>52a</p>
<p>52a.1</p>su 'gro ba'i gsos la ni mi ltos so snyam na/ lan du de med na med do zhes bya ba ga las zhes gsungs te/ de yod kyang 'bras bu med par khas blangs pa'i phyir/ de med na med do zhes bya ba ga las yin te/ de ma yin pa kho na zhes bya ba'i don
<p>52a.2</p>to/ /gal te de lta na rjes su 'gro ba la yang rten ci yod de/ gang gi phyir myu gu dang 'bras bu'i sa bon yang mthong ba'i phyir ro snyam du bsams nas/ gzhan gyis gal te de yod na zhes smras so/ /lan du de ltar yongs su zhes bya'o/ /sa bon yod na myu gu skye bar mthong ba'i phyir
<p>52a.3</p>ro/ de yod na yod pa nyid du yongs su bcad pa'i phyir ro zhes bya ba'i don to/ /myu gu med pa'i sa bon ni myu gu'i rgyu nyid ma yin no/ /de lta bsnyad pa ni rgyu'i rgyu yin pa'i phyir ro/ /rgyu mngon par 'dod pa mtha'i skad cig thob pa'i sa bon yang yin la/ de las 'bras bu yang mi skye ba
<p>52a.4</p>zhes bya ba ni mi srid do/ /de bas na rgyu yod na gdon mi za bar 'byung ba zhes rjes su 'gro ba yongs su bcad pa yin no/ /gal te de ltar na sa bon dang bral ba'i zhing la sogs pa las myu gu mi skye ba'i phyir ldog pa yang sngar gyi mi dmigs pas yongs su bcad pa kho na ma yin nam/ 
<p>52a.5</p>gal te bong bu la sogs pa de'i tshe ma dmigs pa de lta na yang myu gu ni de ldog pa'i rjes su byed pa ma yin te/ sa bon nye bar 'ongs pa na/ tshogs pa yongs su smin pa tsam la ltos nas skye ba'i phyir ro/ /snyam du bsams nas/ de med na med do zhes bya ba 'di yang zhes smras so/ /
<p>52a.6</p>gal te yang da lta de ldog pa'i rjes su byed pa de lta na yang thams cad kyi tshe de lta yin no zhes bya ba'o/ /ga las zhes grub pa'i mtha' smra ba'i dogs pa bsu nas thams cad kyi tshe'o zhes smras so/ /de yod na yod pa la de ltar brjod par nus pa'i phyir ro zhes bya ba der khyed kyi lan
<p>52a.7</p>gang yin pa de nyid 'dir yang 'gyur ro zhes bya bar rigs pa yin no/ /de ltar rtsod par smra bas rang gi gso ba'i bsam pas grub pa'i mtha' nyid brjod pa'i mjug sdud pas ni de'i phyir zhes bya ba'o/ /gnyi ga mthong ba nyid gsal bar byed pa ni/ de yod na gdon mi za bar zhes
<p>52b</p>
<p>52b.1</p>bya ba'o/ /'dis ni yang dag pa'i tha snyad la ltos nas rgyu dang 'bras bu dag phan tshun khyab par bstan to/ /don dam pa la ltos nas rtsod pa dogs par byed pa ni de ltar zhes bya ba ste khyab par ro/ /mthong ba med pa'i phyir zhes bya ba ni rjes su 'gro ba dang ldog pa dag go/ /rgyu
<p>52b.2</p>dang 'bras bu'i dngos po ma yin no zhes bya ba ni snga ma dang phyi ma dag go/ /rtsod pa de nyid sdud pa ni/ /rjes su 'gro dang zhes bya ba'o/ /gal te khyad par zhes bya ba ni grub pa'i mtha'o/ /kha cig gcig las 'ga' la yang rgyu dang 'bras bu'i dngos po mthong ba med do zhes las kyi
<p>52b.3</p>drug pa gzhi tha dad par bya ste 'don to zhes bya ba ni phyir gyi don to/ /de ltar yin na ci grub snyam na/ 'jig rten gzhan zhes ma yin zhes bya ba'o/ /'byung ba 'ba' zhig lus par 'dod pa la rnam pa shes pa 'ba' zhig lus par grub pa'i phyir rang dang gzhan gyi bsgrub bya dag gsal ba'i
<p>52b.4</p>phyir rnyed pa chen po thob pa'o/ /gal te zhes bya ba ni mdo rnams ni brgal zhing brtag pa tsam lhur byed pa yin gyi/ don dam par ni 'ga' yang yod pa ma yin no/ /rgyu dang 'bras bu'i dngos po'am/ 'byung ba ni tha snyad tsam du yod pa yin no zhe na/ lan du 'jig rten pha
<p>52b.5</p>rol yang de bzhin no zhes bya ba ste/ tha snyad du yod pa yin no zhes bya ba ni lhag ma'o/ /gal te rgyu'i dngos po tha snyad du yang khas mi len na/ de'i tshe 'byung ba dag las sems pa zhes bya ba dang / 'ga' zhig tu 'jug pa'am ldog pa yang mi 'grub po/ /khas len na
<p>52b.6</p>yang blo ni blo nyid las yin no zhes bsgrubs pa yin no/ /gal te zhes bya ba ni sdud pa'o/ /gal te tshad ma'i gegs yin pa'i phyir na tha snyad ces bya ba bslad pa nyid ma yin nam/ des na 'jig rten pha rol la bsnyon pa dang / bsgrub pa dag khyad par ci zhig yod na gang
<p>52b.7</p>gis de grub pa'i tha snyad la gus she na/ 'khrul pa yin gyi 'og tu zhes gsungs so/ /'di nyid ces bya ba ni 'jig rten pha rol sgrub pa'i mtshan nyid do/ /bla ste zhes bya ba ni cung zad 'dod pa'i don to/ /gnyis su med pa'i gzhag pa la ltos na ni gnyis po 'ga' yang med
<p>53a</p>
<p>53a.1</p>do/ /de la ma ltos na ni 'jig rten pha rol bsnyon pa bas bsgrub pa nyid bsdam par bya ba yin no zhes bya ba'i don to/ /ci'i phyir zhe na/ zhi ba dang zhes smos te/ gnyis su med pa mngon du byas pa'i gnas skabs de der nyon mongs pa de'i las
<p>53a.2</p>rnams rab tu nye bar zhi ba'i phyir ro/ /mtho ris ni mngon par mtho ba'i sgras brjod par bya ba ste/ rab tu grub pa kho na'o/ /'bras bu de gnyis ka dang rjes su mthun pa'i phyir ro/ /de ltar 'jig rten gzhan nges pa'i yon tan brjod nas/ de ma nges pa'i nyes pa bshad pa
<p>53a.3</p>ni/ 'dod chags pa'i nor pa ni zhes bya ba'o/ /'jig rten pha rol nges na ni nyon mongs pa la sogs pa'i tshogs las byang zhing grol bar byas pa'i don du 'bad pa yin la/ de yang skye ba brgyud par goms pa mthar phyin pa na 'grub cing / bar du yang mi 'dod pa'i rang
<p>53a.4</p>gi las la de rnams kyi rgyu ba 'gog par byed pa yin no/ /de ma nges na 'dod chags la sogs pa'i nor pa byung rgyal du gzhag pa ni/ gnyi ga'i mtshan nyid can gyi 'bras bu phan pa mtha' dag dang mthong ba'i yon tan skye bo dam pa de dag nyams par byed pa nyid yin no/ /
<p>53a.5</p>dam pa'i lam du 'jug pa la ni/ skye bo dam pa zhes tha snyad du byed do/ /des na tha snyad la brten na ni tha snyad 'di la brten pa nyid bla'o/ /rmi lam du yang bde ba'i cha rkyen gyi rnam pa de 'dod pa yin gyi/ 'jigs su rung ba'i rnam pa ni rtog par mi 'dod do/ /gal te mig
<p>53a.6</p>la sogs pa'i 'jig rten pha rol sgrub par byed pa nor pa yang ji ltar 'dod/ ji ltar rnam par rig pa tsam gyi phyogs la ni dbang po rnams glo bur du skye bar 'gyur gyi/ 'byung ba tsam rgyu yin pa la ni blo bzhin du ha cang thal bar 'gyur ro/ dbang po rnams ni blo bzhin du
<p>53a.7</p>rigs mthun pa snga ma dang 'brel par yang mi 'thad de/ nad dang gzhan gyi gnod pa dang / rims kyis phal cher mig la sogs pa nyams pa srid pa'i phyir na/ de dag la yang dbang po 'thob pa ltar 'gyur snyam na/ 'di ltar zhes bya ba la sogs pa gsungs so/ /de skad
<p>53b</p>
<p>53b.1</p>du yang dbus dang mtha' rnam par 'byed pa las/ don dang sems can bdag rnam rig /snang ba'i rnam par shes pa ni/ /rab tu skye'o de don min/ /zhes gsungs so/ /de bdag tu snang ba ni dbang por snang ba'o/ /gal te sngon po la sogs pa gsal ba nyid kyis rnam
<p>53b.2</p>par rig pa'i nang du 'dus par rigs kyi/ rtag tu lkog tu gyur pa'i phyir/ /dbang po go ji ltar snyam na/ bden te lugs 'di la de ma thag pa'i nus pa'i khyad par nyid dbang po yin la/ de'ang de ma thag pa'i rkyen gyis rang bzhin yin pa des na skyon med do/ /dper na
<p>53b.3</p>dbang po tha dad pa lta bur brtags pa de ltar rnam par rtog pa'i bdag nyid kyis shes pa la dbang por snang ba zhes brjod do// brtags pa'i dbang po yang bag chags kyi stobs la brten pa'i rnam par rig pa tsam zhes brjod do/ /de bzhin du ngar 'dzin pa la sogs pas
<p>53b.4</p>brtags pa'i yod pa la yang / de snang ba la sogs pa rnam par gzhag go/ /des na zhes bya ba ni gang gi phyir mig la sogs pa bag chags kyi stobs la brten pa nges na rnam pa de lta bu'i las kyi stobs kyis bag chags mi mthun par gyur pas/ dbang po tshogs nyams
<p>53b.5</p>par gyur kyang / nges bskyed pa'i bag chags kyi stobs kyis dbang po nyams pa nyid las lus gzhan la mig la sogs pa 'byung bar mi 'gal lo zhes bya ba'i don to/ /da ni skabs su bab pa'i thog ma dang tha ma med pa nyid kyi gzhi 'dzugs pa ni de bas na zhes bya ba'o/ /rnam
<p>53b.6</p>pa 'di nyid ces bya ba ni de lta bu'i rgyu nye bar gnas pa gyur na yang mig la sogs pa nyams pa dang skye ba la sogs pa yin la/ rnam par shes pa ni rang gi ngo bos gnas pa'o/ /des na 'khor ba ni thog ma dang tha ma med pa yang yin te/ de'i rnam pa dang ldan pa snga ma snga ma
<p>53b.7</p>mtha' dag ni snga ma snga ma la ltos pa'i phyir ro/ /de lta na ni de kho na bzhin du tha ma yang med par 'gyur bas na/ de kho na goms pa don med la/ de'i don du 'jig rten pha rol sgrub pa yang 'bras bu med do snyam na/ ci srid ces gsungs so/ /nor ba rab tu ma zhi ba/ /zhes bya ba ni
<p>54a</p>
<p>54a.1</p>gnyis su med pa mngon sum tu ma gyur pa'o/ /de srid du ni zhes bya ba dus de srid gnas pa la ltos nas tha ma med pa'i tha snyad du 'gyur ro zhes bya ba'i don to/ /de ltar rnam par rig pa tsam la gnas pa la mig la sogs pa'i 'jig rten pha rol sgrub pa
<p>54a.2</p>'gal ba med do zhes gnas so/ /gal te bag chags kyi stobs la brten pas na de ltar 'gyur mod phyi rol don la go de ci ltar 'gyur zhe na/ mig la sogs pa bden pa nyid dam zhes gsungs te/ bag chags kyi rang bzhin nyid ma yin pa nyid yin yang ngo / /phyi rol gyi
<p>54a.3</p>don yin pa zhes bya ba ni sngon po la sogs pa'i tshogs so/ /yang na mig la sogs pa rnam par shes pa'i rang bzhin du bden pa nyid dam/ bems po'i rang bzhin nyid kyi phyi rol gyi don yin yang rung ste zhes bya ba yin no/ /rang bzhin 'di thog ma med pa zhes bya ba ni mig
<p>54a.4</p>la sogs pa yang nas yang 'jig pa dang / ma mthong ba'i stobs kyi dbang po la sogs pas nyams pa dag nyid las yang nas yang lus gzhan la 'byung ba'o/ /gnyi ga la yang sems ni rgyun mi 'chad par grags pa dang mig la sogs pa rnams kyang mtha' med
<p>54a.5</p>pa'o zhes bya ba ni bsdus pa'i don to/ /thog ma med pa nyid rnam par gnas pa ni snga ma bzhin no/ /phyi rol la ni nor ba bdag tu lta ba yin la/ bdag med pa mngon du byas pa ni mthar phyin pa'o/ /ji skad du srog chags bskyed pa dang / rjes su mthun pa'i khyad par
<p>54a.6</p>la sogs pa la dmigs pa med/ de rtog pa tsam du zad do zhes brjod pa de la smras pa ni gal te zhes bya ba la sogs pa'o/ /sra ba nyid la sogs pas zhes bya bas ni 'jam pa nyid dam dring ba nyid la sogs pa ci ltar mthong ba'i khyad par rnams sdud pa'o/ /drod
<p>54a.7</p>gsher las skye ba zhes bya bas gseb nas drod gsher las skye ba dang / de'i rnam par 'gyur ba shing la sogs pa nas so/ /mngal nas skyes pa dang / drod gsher las skyes pa yang sa'i rnam par 'gyur ba nyid mngal du skye ba yin no/ /rdzus te skye ba la ni re zhig
<p>54b</p>
<p>54b.1</p>log par rtogs pa nyid yod pa yin no/ /'on te zhes bya bas ni sa'i rnam par 'gyur ba'i rnam par dbye bas srog chags kyi rgyu yin zhes ston pa'o/ /rdo dang ka ba la sogs pa la ni skye ba mi srid do snyam du bsams pa'o/ /gal te rdo'i dkyil na yod pa'i srog chags kyang
<p>54b.2</p>skye bar grags pa yin mod kyi/ 'on kyang gzhan nyid brjod pa ni de'i tshe zhes bya ba'o/ /de'i rang bzhin can gyi srog chags kyis/ bdag nyid ces bya ba ni bdag nyid gcig gis bskyed pa'i rang bzhin no/ /'di nyid brjod pa ni bstsags nas gzhag pa'i zhes bya ba'o/ /
<p>54b.3</p>mgo dmar ba zhes bya ba ni/ lus mdog gzhan dang ldan pa'o/ /gzhan ni de dang mi 'dra ba'o/ /lus ser po ni mgo mdog gzhan dang ldan pa'o/ /de bzhin du lus sngon po la sogs pa yang rig par bya'o/ /gal te las kyi dbye ba khas mi len na rnam pa de dag rgyu ci las
<p>54b.4</p>byung snyam du dgongs pa'o/ /'on te rgyu rigs mtshungs pa nyid las srog chags rnams kyi rnam pa tha dad par 'gyur ro snyam na/ nam yang zhes bya ba la sogs pa'o/ /rang bzhin gcig pa can gyi pad+ma dkar po la sogs pa'i sa bon la sogs pa du ma dag bdag las
<p>54b.5</p>dkar po dang dmar po la sogs pa'i rang bzhin gyi pad+ma la sogs pa'i dbye ba nges pa med par 'ga' zhig gi tshe mthong ba'am/ 'dod pa yang ma yin nam ci/ 'dus byas pa las ni tha dad par 'gyur srid pa yin te/ skyu ru ra'i 'bras bu bzhin no/ /des na de'i rang
<p>54b.6</p>bzhin zhes brjod do/ /chu la sogs pa'i mtshan nyid can gyi sa bon rigs gcig las ni srog chags kyi dbye ba nges pa ma yin te/ 'on kyang sna tshogs pa kho na'o/ /des na gal te mthong ba'i khyad par yongs su rtogs par khas len na/ srog chags kyi dbye ba
<p>54b.7</p>'di la las nyid nges byed yin te rnam pa sna tshogs pa'i phyir ro/ /skabs kyi mjug sdud pa ni de'i phyir zhes bya ba la sogs pa'o/ /sa la sogs pa'i sa gcig ci ltar g.yo bag can la sogs pa'i rang bzhin du yongs su gyur pa de bzhin du/ gzhan thams cad
<p>55a</p>
<p>55a.1</p>kyang 'gyur te khyad par med pa'i phyir ro zhes brjod pa yin no/ /gal te blo gnas kyang sngon yod pa'i mig 'chi ba'i dus na zhig pa'am gson bzhin du phyung ba des na/ srid pa 'dir 'bras bu la re ba rgyang ring ngo zhe na/ 'di las 'das nas
<p>55a.2</p>ring du lon pa yang skyed par byed pa yin no zhes brjod zin to/ /de lta ma yin na ma la gcig nas skyes ba gnyis kyi mig g.yo bag can dang / g.yo bag can ma yin pa'i rnam par dbye bar mi 'gyur ro/ /blo'i 'du byed pa las rnam par dbye bar 'gyur ro zhe na/ blo yang rnam
<p>55a.3</p>pa thams cad du 'gags par mthong ba'i der tshul ji ltar yin/ de ci'i phyir ci ltar 'gags nas yun ring du lon pa'i blo de ma thag pa'i rkyen yin pa de bzhin du 'gags nas yun ring du lon pa'i mig kyang mig gi rgyu yin no/ /de bas mig la sogs pas ni rang gi rigs
<p>55a.4</p>snga ma la rag las pa kho na'o/ /de bas na 'jig rten gzhan dag gdon mi za bar grub po/ /gzhan yang zhes bya ba la/ de'i 'du byed kyi rjes su 'jug pa'i phyir yid kyi rnam par shes pa la brten pa'i dbang po rnams ni'o/ /rang gi 'bras bu byed pa ni des skul ba kho nas
<p>55a.5</p>khyad par du yul rtogs pa'i sgrub byed yin pa'i phyir ro/ /gang las de rnams nyams pas yid kyi blo nyams par dogs pa'am/ spang bar 'gyur ba mi 'dod pa 'gog pa ni yid kyi rnam par shes pa nyid ni zhes bya ba'o/ /yang na dbang po rnams ni yid kyi rnam par shes pa la
<p>55a.6</p>brten nas 'bras bu byed par mthong gi/ yid kyi rnam par shes pa ni de la brten nas byed pa ma mthong ngo / /des na dbang po la sogs pa ni shes pa kho na las yin par brtag par bya ba yin no/ /dbus kyi gnas skabs na/ byed pa de la rag las par mthong ba'i phyir skye ba
<p>55a.7</p>dang por yang de las rag las par brtag par bya ba yin no zhes bya ba'i don to/ /des na 'di dag ni yid kyi rnam par shes pa kho na las sam/ rang gi rigs las skye ba yin gyi sa dang chu la sogs pa dag las ni ma yin no/ /des na de tsam las ni ma yin no zhes bya ba'i don te/ 
<p>55b</p>
<p>55b.1</p>mthong ba nyid ni rnam pa thams cad du spang ba ma yin no/ /'jug pa gnyis pa la ni rnam 'grel 'di nyid 'dri bar 'gyur ro/ /de nyid brjod pa ni yang na zhes bya ba'o/ /de'i tshogs pa zhes bya ba la de'i sgras ni sa dang chu la sogs pa gzung ngo / /dbugs phyung rngub la sogs
<p>55b.2</p>pa ni zhes sogs pa'i sgras ni dbang po yang ngo / /pha ma'i sa bon ni khu ba dang khrag la sogs pas bsdus par byung ba'i tshogs so/ /tsam las zhes bya ba ni rigs mthun pa snga ma las ma yin pa'o/ /'di ni 'jig rten rgyang 'phan pa'i 'dod pa skyong ba ste/ de ltar
<p>55b.3</p>yin yang nged kyi 'khor ba la chad pa med do zhes bya ba'i don to/ /ci ste de ltar yin zhe na/ 'khor ba yang zhes gsungs so/ /chos mngon pa las 'khor ba ni yid kyi rnam par shes pa nyid la brjod pa yin no zhes bshad pa ni log par lta bas nyams pas na dge ba'i rtsa ba rnams
<p>55b.4</p>chad pa dang / de bsal bas de dag phyir 'brel ba'i mtshams sbyor ba dang / chad pa spangs pa'i 'dod chags dang bral ba dang / dbang po rtul bas na 'bras bu gnyis pa las nyams pa dang / skal ba mnyam pa'i sde las nyams pa'i 'chi 'pho ba ste/ 'chi ba zhes bya
<p>55b.5</p>ba'i don dag yin pa dang / skye ba gzhan yongs su 'dzin pa'i skye ba rnams so/ /mtshungs pa de ma thag pa'i shes pa'i bdag nyid dbang po drug pa ni yod do/ /de tsam la brten pa'i shes pa ni yid kyi rnam par shes pa ste/ mig la sogs pa la mi brten pa'i phyir na rnam
<p>55b.6</p>par rtog pa yin no/ /'di la 'chi 'pho ba dang skye ba'i khyad par bshad pa ni/ btang snyoms na ni skye 'chi dag/ /ces bya ba ste/ btang snyoms kyi rnam pa can gyi rnam par rtog par yod par gyur pa na 'chi ba dang skye ba dag tu 'gyur ro zhes bya ba'i don ni chos mngon pa mdzod nas bshad pa'o/ /gzhan
<p>55b.7</p>du ni srid pa'i rnam par rtog pa yod na skye ba yongs su 'dzin pa yin no zhes nges par byas so/ /'dis ni rnam par rtog pa nyid 'khor ba yin no zhes skabs bsgrubs pa yin no/ /lhag ma ni zhar yin no/ /de nyid bshad pa ni des na yid ces gsungs so/ /skabs kyis na
<p>56a</p>
<p>56a.1</p>rnam par rtog pa can zhes bya ba'i don to/ /mig la sogs pa'i rang bzhin du gyur pa'i 'byung ba la brten pa'i ni ma yin te/ de la brten nas 'khor ba nyid du mi 'thad pa'i phyir ro/ /rnam 'grel du yang yid ni dbang po dang bcas pa'i lus kyi rnam
<p>56a.2</p>pa'i 'byung ba la brten pa'i ma yin gyi/ 'byung ba rnams nyid ni de la brten pa dang des na 'khor ba yin par bshad do/ /'jug pa dang po la ni sbyar ba slab kho na'o/ /gal te bde bar gnas pa'i gnas skabs dag tu bde ba la sogs pa nyams su myong ba las yid bde ba la
<p>56a.3</p>sogs pa'i rnam par rtog pa skye ba'i phyir/ ci ltar 'byung ba la brten pa'i ma yin te/ de 'gyur na 'gyur ba'i phyir ro snyam na/ de bzhin du zhes gsungs te/ tshul de lta bu nyid du'o/ /ji lta zhe na/ bshad pa gang zhig yid kyi rnam par shes pas rnam par 'gyur bar bya ba
<p>56a.4</p>dbang po lnga'i tshogs kyi rang bzhin du gyur pa lus de la brten pa'i phyir ro/ /'di skad brjod pa yin te/ khyed kyi lugs gang zhig yid kyi rnam par shes pa'i 'bras bus bstan pa de yang rgyud nas yid kyi rnam par shes pa'i 'bras bu yin pa'i phyir bshad zin pa'i tshul gyis de
<p>56a.5</p>la rtogs pa bsgrub pa yin no/ /des na rgyud pa chol na yid kyi rnam par shes pa ni shes pa snga ma nyid la brten nas 'jug pa yin no/ /'on te de'ang lus la brten par brjod na/ lus kyang de bzhin du sems la brten pas na mtha' thug pa med do/ /yid kyi rnam par
<p>56a.6</p>shes pa de nyid las so/ /gzhan du zhes bya ba ni som btang ba'i gnas skabs na'o/ /gzhan du mthong ba des na me de nyid las ma yin no/ /dbang bo ni yid kyi rnam par shes pas byas pa'i rnam par 'gyur ba las gzhan du ma mthong ngo / /des na mig la sogs pa ni yid kyi
<p>56a.7</p>rnam par shes pa kho na las yin no/ /'di nyid gsal bar byed pa ni dbang po la sogs pa thams cad ni zhes bya ba'o/ /des na yid kyi rnam par shes pa la brten pa kho na'o snyam du dgongs pa'o/ /du ba de me de nyid las so/ /mngon sum tshad ma 'ga' yang med/ /ces
<p>56b</p>
<p>56b.1</p>pa ni de kho nar te/ yul dang dus gzhan las mngon sum mi 'jug pa'i phyir ro/ /kun rdzob tu ni dper na du ba me sngon du 'gro ba can du rtogs pa de bzhin du skabs su bab pa la yang yid kyi rnam par shes pa sngon du 'gro ba can nyid du rtog pa yin no zhes mjug bsdu ba'i sgo nas bstod
<p>56b.2</p>pa ni de'i phyir zhes bya ba'o/ /dper na yongs su mthong ba de du ba gzhan du gcig tu byed pa'i ngo shes pa ste/ thams cad gcig tu lhag par zhen pa las zhes bya ba'i don to/ /dang po'i skye ba ni byis pa'i gnas skabs kyi lus so/ /der 'byung ba'i ngang tshul mig la sogs
<p>56b.3</p>pa rnams ni yid kyi 'gyur ba yin par rtogs pa yin no/ /mig la sogs pa ngo shes pa de dag ni zhes 'brel to/ /ci ltar ngo shes pa dag ce na/ g.yer bag la sogs pa dang ldan pa'i yid dang rjes su mthun par rnam par 'gyur ba nyid du zhes gsungs so/ /dbang po de dag
<p>56b.4</p>ni de lta bu nyid de zhes bya ba ni yid kyi rnam par shes pa'i rnam par 'gyur ba nyid du'o/ /de'i 'bras bu ni me'i 'bras bu ste/ du ba zhes bya ba'i don to/ /gang gi phyir de ltar yid kyi rnam par 'gyur ba nyid du mthong ba 'khrul pa med pa de'i phyir ro/ /yid kyi rnam par shes pa de las
<p>56b.5</p>yin no/ /bu la sogs pa'i dbang po der te de la brten par ro/ /'on te bu la sogs pa'i mig med par gyur kyang gdon mi za bar yid 'gyur ba ma yin pa'i phyir/ de la brten pa ma yin no snyam na/ nges pa gnyi ga la yang med/ /ces gsungs so/ /
<p>56b.6</p>'di nyid 'chad pa ni gal te zhes bya ba la sogs pa'o/ /mig la sogs pa de yang yid kyi rten ma yin no/ /phyir zhes bya ba ni gtan tshigs so/ /de lta yin mod ci skyon zhe na/ mig la sogs pa'i rnam par shes pa drug car yang zhes gsungs so/ /rten 'ga' zhig dang bar
<p>56b.7</p>'gyur dgos so zhes bya ba ni thams cad rten dang bcas pa mthong ba'i phyir ro/ gdon mi za bar zhes bya ba ni lci ba nyid med pa'i phyir rten gyis ci bya snyam du dgongs pa'o/ /'on te mngon par zhen na zhes bya ba 'chel na'o/ /de yang zhes bya ba ni de lta na yang ngo / /kha cig las
<p>57a</p>
<p>57a.1</p>ni de'i tshe yang zhes 'don to/ /de'i phyir zhes bya ba gang gi phyir khyed kyi lugs kyis thams cad rten dang bcas pa kho na yin pa'i phyir ro/ /blo gnas pa gang yin pa de'i rten khyad par nges par ma bzung ba las kyi rang bzhin 'ga' gang yin pa de dbang po rnams kyi rgyu
<p>57a.2</p>mtshan yin gyi thams cad ni ma yin te/ gzugs med pa'i khams na dbang po rnams med pa'i phyir ro/ /las kyi rang bzhin de yang blo nyid la brten pa yin gyi dbang po la ni ma yin no/ /gang gi phyir de ltar yin pa de'i phyir blo las dbang po yin gyi dbang po dag las ni blo ma yin no/ /
<p>57a.3</p>'di ga las she na/ sems pa'i las dang zhes yid dang des bskyed pa lus dang ngag gi las so zhes bstan to/ /de dag ni sems pa sngon du 'gro ba'i phyir ro/ /yang ji ltar tshig 'di las dbang po la brten pa ma yin pa nyid du 'gyur zhe na/ sems pa ni zhes gsungs so/ /de lta na yang
<p>57a.4</p>ji ltar zhe na/ de yang zhes bya ba'o/ /'di dang 'di yod pa'am bya'o zhes blo rnam par 'gyur pa ni snga ma dang mtshams sbyor ba ni rang bzhin can no/ /blo nyid la brten nas 'byung ba yin te/ de'i chos dang ldan pa'i phyir ro/ /lus la brten pa ni ma yin no zhes bya ba ni dbang po dang bcas pa'i
<p>57a.5</p>lus la brten pa 'gog pa ste/ 'on kyang dbang po dag ni sems la brten pa'i blo la brten pa nyid do zhes bya ba'i don to/ /gal te de ltar na gzugs med pa'i khams na sems yod pa'i phyir dbang po skye bar thal bar 'gyur ro snyam na/ de yang 'ga' zhig nyid ces gsungs so/ /
<p>57a.6</p>lus de la mngon par dga' ba ni dga' ba nyid do/ /de'i phyir blo dang dbang po la sogs pa la ni yid nyid rgyu yin pas so/ /des da lta ba'i yid rnam par rtog pa'i rang bzhin can gyis snga ma snga ma'i skye ba 'phangs pa yin no/ /de skad bshad pa na snga ma bzhin du skye ba phyi mar ci ltar 'gyur
<p>57a.7</p>snyam du dogs pa ni gal te nga'o zhes bya ba'o/ /nga'o zhes bya ba ni nye bar mtshon pa ste/ nga yid 'dzin pa la sogs pa yang bdag tu rtog pa'i rnam pa yin pa'i phyir ro/ /rnam pa thams cad du bdag tu 'dzin pas zin pa de'i drung nas da lta ba'i skye ba yin no/ /gtan tshigs nges 'di las
<p>57b</p>
<p>57b.1</p>snga ma de dpag par bya ba yin no/ /'dis ni bdag tu 'dzin pas zin pa ni skye ba gzhan yongs su 'dzin pa de'i gtso bo'i rgyu yin par brjod do/ /yid ni zhes bya ba ni rtsod pa gnyis pa ste/ lus dang sems dag ni phan tshun rjes su 'jug pa yin no zhes bstan pa'i phyir ro zhe na/ go
<p>57b.2</p>rims bzhin du rnam 'grel gyi byed pa po gnyis kyis lan 'debs so/ /gzhan du 'gyur ba zhes bya ba rnam pa gzhan du 'gyur bar ro/ /don 'di nyid sbyor ba'i rgyas 'debs pa ni gang zhig ces pa la sogs pa'o/ /tha ma'i gnas skabs kyi sems kyang byed pa'i rang bzhin dang khyad par
<p>57b.3</p>med pa'i rang bzhin yin no zhes phyogs kyi chos bsdu ba rtogs par bya'o/ /ma nges pa nyid ni de ma yin na zhes bya ba'o/ /de nyid kyi phyir na 'gal ba'i nyes pa yang med do/ /ma grub pa'i nyes pa spong ba ni mdun na 'chad par 'gyur ro/ /'di la lan ni zhes bya ba ni phyed phyi ma 'chad pa'i
<p>57b.4</p>mig la sogs pa ltar zhes bya ba ni chos mi mthun pa'i dpe'o/ /ngar 'dzin pa nyid 'di'i mtshan nyid yin pas na de skad ces bya ba'o/ /'di ni 'khor ba'i skabs kyis brjod pa yin gyi/ rnam par bcad pa'i don du ni ma yin te/ dbang po la brten pa'i rnam par rtog pa ni 'ga'
<p>57b.5</p>yang med pa'i phyir ro/ /dbang po dang bral ba gzugs med pa'i khams na yang yid kyi rnam par shes pa de yod pa'i phyir dang / gzugs med pa de yang srid par lung las ston pa'i phyir te/ mtha' gsum yongs su dag pa'i lung ni blang bar bya ba nyid du grub pa'i phyir ro/ /
<p>57b.6</p>yang na gzugs med pa'i khams srid par rjes su dpag pas bstan ba'i phyir ro/ /gang dang gang goms par bya ba de ni gsal bar 'gyur te/ 'dod ma'i rnam pa bzhin no/ /lus kyi rnam pa dang bral ba btang snyoms tsam gyi sems kyang gzugs kyi 'dod chags zhi bar 'dod pas
<p>57b.7</p>goms par bya ba yin no/ /de la de dag thabs ma yin pa'i sems kyis mngon par mi sbyor ba yang ma yin te/ rnam pa de lta bu'i spyod pa med pas na thams cad kyi blo nyid kyis 'dzin pa'i phyir ro/ /thabs ma yin pa'i yang ma yin te/ gal te 'khor ba'i sdug bsngal gtan 'chad pa ma
<p>58a</p>
<p>58a.1</p>yin pa de lta na yang yun ring por de kun du spyod pa med pa'i phyir de tsam nyid kyis don chen po yin no/ /de lta na yang sems ma rangs na yang zhes gsungs so/ /dus mtshungs pa dag ci skad phan tshun rgyu yin snyam na/ gnyi ga phan tshun zhes gsungs
<p>58a.2</p>so/ /phan tshun phan 'dogs pa nyid brjod pa ni/ phan tshun gyi rgyu can dag gi tshogs pa ni phung po'i tshogs pa gzhan las zhes bya ba ni snga ma las so/ /snga mas bskyed pa'i tshogs pa des kyang ngo / /don 'di yin te/ da lta bas snga ma'i lus dang yid gang yin pa de ni phan tshun gyi rgyu can
<p>58a.3</p>yin te/ de'i tshogs las skyes pa'i phyir ro/ /de bzhin du de'i snga ma 'phangs pa na yang de'i snga ma 'phen pa'i phyir thog ma med pa kho na'o/ /da lta ba las phyi ma lus dang yid gang yin pa de'i phan tshun gyi rgyu can nyid kyang tshogs pa las skyes pa nyid las yin no/ /de bzhin der phyi ma phyi ma
<p>58a.4</p>'phen pas mtha' med pa kho na'o/ /dbus kyi gnas skabs bzhin du zhes bya ba ni/ gang la ltos pas snga phyi bsam pa byas pa ste/ ci ltar de phan tshun gyi rgyu can yin pa bzhin no zhes bya ba'i don to/ /lus tsam la brten pa dgag pa la 'thad pa gzhan brjod pa ni gal te lus nyid
<p>58a.5</p>ces bya ba'o/ /de ni lus kyi rten ma yin no zhes 'brel to/ /dus kyi dbye bas rang bzhin tha dad pa bzhin dang gzhan du gyur pa ni rim pa'o/ /'di la 'bras bu'i rim pa la ni rgyu'i rim pas khyab pa ste/ de lta ma yin na 'bras bu mtha' dag cig car byed par thal bar 'gyur te/ khyad
<p>58a.6</p>par du byar med pa ni lhan cig byed pa la ltos par mi 'thad pa'i phyir ro/ /de nyid brjod pa ni de la re zhig ces bya ba'o/ /'dis ni khyab pa brjod do/ /phyogs kyi chos nyid brjod pa ni/ /lus las rim gyis blo 'gyur na/ /zhes bya ba'o/ /don 'di yin te gang rim pa can de ni rgyu rim
<p>58a.7</p>pa can gyis bskyed pa yin te/ dper na rim can gyi 'bras bu gzhan bzhin no/ /yid kyi blo yang rim gyis 'byung ba yin no zhes bya ba'o/ /'di lus las 'byung bar khas len na nges par lus kyi rim pa gsal bar byed cing rjod par byed de ston par byed ces bya ba'i don to/ /gtan tshigs
<p>58b</p>
<p>58b.1</p>ma grub pa nyid spong ba ni yid kyi blo 'di ni zhes bya ba'o/ /de lta ma yin na te gang rim can ma yin na'o/ /skye ba ril zhes bya ba ni 'jig pa'i mthar thug pa ste/ skye ba gzhan la ni rtsod pa yod pa'i phyir ro/ /'on te zhes bya ba ni gzhan gyi'o/ /'di la brjod pa ni gnas skabs mi 'dzin
<p>58b.2</p>zhes bya ba'o/ /ci'i phyir gnas skabs can ma rtogs she na/ khyab bya gnas skabs rnams gzung ba med par gnas skabs can gzhan khyab byed du mi rtogs pa'i phyir ro/ /de'i gnas skabs khyab par byed pa'i rang bzhin de bzhin du'o/ /des na 'di rtogs kyang rang dbang du rtogs
<p>58b.3</p>par 'gyur ro/ /de lta na yang 'di gnas skabs can nyid du rtogs so zhe na/ de'i zhes gsungs te/ khyab byed kyi rang bzhin du'o/ /de ltar zhes bya ba khyab byed du'o/ /de nyid ni khyab byed do/ /gzhan nyid ni khyab byed ma yin pa nyid do/ /spyir brjod na khyad par la sbyor ba ni gal te 'di
<p>58b.4</p>zhes bya ba ste/ gnas skabs can 'di'o/ /de las rang bzhin gzhan ni khyab byed nyid las rang bzhin gzhan du'o/ /khyab byed nyid du ma rtogs pa des na gnas skabs can de la'o/ /de'i phyir na dus gzhan dang ldan pa'i rtog pa gzhan skye ba yin gyi/ gnas skabs can
<p>58b.5</p>ni dmigs pa'i spyod yul du gyur pa ma yin no zhes bya ba'i don to/ /ma grub pa spangs nas mjug sdud pa ni des na zhes bya ba'o/ /gang gi phyir de ltar ma grub pa ma yin pa de'i phyir dngos po'i rang bzhin gang zhig rim pa dang ldan pa de rim pa ma yin pa las 'byung ba ma yin no/ /des
<p>58b.6</p>na gang zhig rim pa dang ldan pa de ni rim pa dang ldan pa kho na las skye ba yin no zhes khyab pa yin no/ /de mi bzod nas gal te zhes smras so/ /tha mi dad pa nyid rigs gcig pa nyid do/ /mi 'dra ba ni rigs mi gcig pa ste/ me dang du ba bzhin no snyam du dgongs pa'o/ /grub pa'i mtha'i
<p>58b.7</p>don ni 'di yin te/ mi 'dra ba'i phyir rim pa ma yin pa las 'bras bu rim can skye ba ma yin no zhes ni mi brjod kyi 'on kyang rigs pa'i stobs kyis yin no zhes bya ba'o/ /de'i tshe nyid ni skad cig dang po nyid do/ /de'i tshe zhes bya ba skad cig ma dang po'i che'o/ /yongs su rdzogs pa ni don bya
<p>59a</p>
<p>59a.1</p>ba mtha' dag byas pa'i phyir ro/ /gzhan gyi tshe ni zhes bya ba ni skad cig gnyis pa'i tshe'o/ /de lta na yang 'bras bu gzhan gyi tshe ci ste ma yin snyam na/ gal te zhes gsungs so/ /'bras bu'i dus zhes bya ba ni 'bras bu la phan 'dogs pa'i dus de skad cig gang
<p>59a.2</p>gi mod la 'bras bu skye bar 'gyur ba'o/ /de'i tshe zhes bya ba ni de'i dus 'dzin pa'o/ /gal te rol gyi nang du gyur pas kyang byed pa'i phyir rgyu dmigs pa ma nges pa ma yin nam zhe na/ bsam pa 'di yin te/ gang gis de'i rjes su 'brangs pas ma mthong ba yang de ltar gzhag par 'gyur ba/ 
<p>59a.3</p>rgyu dang 'bras bu dag gdon mi za ba kho nar la lar dmigs pa dang gang du mthong ba der ni dus dang rjes su mthun pa nyid yin no/ /der rtogs pa lhur byas pa brjod pa ni gal te rtogs na ni zhes bya ba'o/ /mthun pa'i dus lhur byas pa brjod pa ni/ des na zhig pa'i 'og tu zhes bya ba'o/ /
<p>59a.4</p>'on te zhes bya ba ni phyogs gzhan no/ /'on te rgyu rim gyis rtogs par 'dod pa des na/ 'bras bu'i dus gzhan dang gzhan du rjes su 'gro ba'i phyir brjod pa'i phyir skyon med do snyam na/ lan du de lta na zhes bya ba'o/ /de'i tshe yang 'bras bu rim gyi rgyu rang bzhin phan tshun rjes su mi 'jug
<p>59a.5</p>par rtogs pa ni rim pa dang ldan pa nyid du rtogs pa yin pas rim pa med pa ma yin no/ /des na rim med pa'i rgyu las 'bras bu rim can ldog pas na rgyu rim can la gnas pas na des khyab pa yin pa'i phyir 'brel ba grub pas na ma nges pa ma yin no/ /sngar brjod pa'i phyogs khas ma blangs kyang
<p>59a.6</p>ma nges pa'i skyon med do zhes bstan pa'i phyir yang na zhes bya ba'o/ /rim ma yin pa'i rgyu las so/ /de'i rang bzhin ni rim ma yin pa'i rang bzhin no/ /'o na ci skad brjod ce na/ 'on kyang zhes gsungs so/ /ci'i phyir de skad me brjod ce na/ 'bras bu rgyu dang zhes bya ba'o/ /ci'i phyir zhes
<p>59a.7</p>rgyu dang 'bras bu nyid ni zhes bya ba'o/ /gal te zhes bya ba ni rgyu dang 'bras bu la'o/ /'bras bus ni rgyu la gnas pa'i rjes su 'gro ba dang ldog pa'i rjes su bya ba yin pa'i phyir gnyi ga la yod pa yin no/ /spyir brjod pa'i don skabs la sbyor ba ni gang yang zhes bya ba ste 'bras bu'o/ /de lta bu
<p>59b</p>
<p>59b.1</p>nyid ni rim ma yin pas so/ /de ni zhes bya ba 'bras bus so/ /gzhan dag rjes su 'gro ba 'bras bu la nye bar mi mkho bar ston pa ni gal te zhes bya ba'o/ /lan du gal te zhes bya ba'o/ /rgyu med na 'bras bu med pa nyid gang las yin/ nus pa'i rgyu yod kyang 'bras bu med srid na rang
<p>59b.2</p>rgyud 'gyur ba'i phyir ro/ /'on te 'bras bu med pa rang rgyud yin pa'i phyir rgyu yod kyang 'byung ba yin no zhes bya ba 'dir rigs so snyam pa'i dogs pa bsu nas de med pa 'di zhes gsungs so/ /des na rjes su 'gro ba med na ldog pa yang med pa'i phyir/ de de'i rgyu nyid du mi 'gyur ro zhes bya
<p>59b.3</p>ba'i don to/ /'chad pa ni gal te zhes bya ba'o/ /'on te rjes su 'gro ba med kyang ldog pa srid pa'i phyir de de'i rgyu yin no snyam du dogs na de med pa zhes bya ba'o/ /yang gi sgra ni mi bzod pa tsam mo/ /yang na'i sgra yin no/ /'di ci ltar mi rtogs snyam na/ ci ltar de'i zhes gsungs so/ /gal
<p>59b.4</p>te re zhig dngos po med pa ni rang nyid 'gyur bas khas blangs pa yin no/ /de bzhin du dngos po yang rang bzhin 'gyur ba na/ rgyu nye bar gnas kyang res 'ga' mi 'byung ngo snyam na/ don rnams zhes gsungs so/ /rgyu las zhes bya ba ni mtha'i skad cig thob pa las so/ /med na med pa nyid
<p>59b.5</p>gang las zhes bya ba bshad nas phyed phyi mi bshad pa'i phyir dngos po med pa ni zhes bya ba'o/ /gal te zhes bya ba la rgyu yod pa nyid na zhes bya ba nyid kyi sgra yang gang gi don du bsgyur bar bya'o/ /'di skad brjod pa yin te/ gal te dngos po med pa ltos pa med pa yin na/ de'i tshe rgyu nus pa
<p>59b.6</p>yod na 'bras bu gdon mi za bar zhes 'gyur ro zhes bya ba mi rigs te/ rang rgyud yin pas na 'bras bu med par 'gyur ba'i phyir ro/ /lan du de lta na ni 'o na zhes bya ba'o/ /rgyu med pa de med na ste/ rgyu'i bdag nyid yod na 'bras bu'i med pa gnas pa yin no/ /de ltar byas pas 'bras
<p>59b.7</p>bu med pa ni rgyu med pas sbyar bar mi 'gyur ro/ /des na 'bras bu de 'di'i 'bras bur ci ltar 'gyur/ /gang gi phyir med pa de med pas sbyar ba ma yin pa des na'o/ /gal te de ltar na yang der nges pa'i phyir te/ de'i 'bras bu yin no snyam na gang zhig ces smos so/ /rgyu des so/ /des na zhes bya
<p>60a</p>
<p>60a.1</p>ba nges pa ma yin pa'i phyir ro/ /rang nyid mi 'byung ba des na'o/ /de'i rgyu yod kyang 'bras bu med par 'gyur ro zhes bya ba de mi rigs te/ rgyu dang 'bras bu'i dngos po med par thal ba'i phyir ro/ /gal te rgyu rnams ni gdon mi za bar 'bras bu dang ldan pa
<p>60a.2</p>ma yin no zhes bya ba ni lugs yin no zhe na/ bden te/ rgyu dang rgyu ma yin pa dag 'dra ba'i phyir tha snyad pa rnams gcig tu tha snyad byed pa'i phyir lugs 'di nyid yin la/ de kho nar ni dpyad pa 'di yin pa'i phyir nyes pa med do/ /'o na gang gi tshe 'bras bu med pa rgyu med pas sbyar ba yin zhes
<p>60a.3</p>dogs na/ gang gi tshe rgyu yod na zhes gsungs so/ /de'i tshe de med pa nyid na 'bras bu rgyun 'chad pa yin pas so/ /'dis ni rjes su 'gro ba yod na ldog pa yang 'thad pa yin no zhes bstan pa yin no/ /gal te de med pa nyid na rgyun 'chad pa ci ltar yin te/ gang gi phyir rgyu yod na skyes pa
<p>60a.4</p>ni rang nyid skad cig gzhan du mi gnas pa'i phyir ro zhe na/ rang gi ngang gis 'gags pa yin yang zhes gsungs so/ /gal te don dam par skad cig gzhan dang gzhan skyes pa'i phyir rang gi ngang gis 'gags pa yin pa de lta na yang tha snyad pa rnams gcig tu lhag par zhen pa'i phyir/ 
<p>60a.5</p>rgyun la rgyu dang 'bras bu'i dngos po rtogs pa yin te/ skad cig la brtag par mi nus pa'i phyir ro/ /des na de med pa nyid na rgyun chags par rtogs pa yin no/ /'bras bu'i rnam pa gnyis te/ bum pa la sogs pa ltar skye ba tsam la gzhan gyi byed pa la ltos pa dang / gzhan te/ 
<p>60a.6</p>du ba la sogs pa ltar rgyun gnas pa na yang de la ltos pa'o/ /de la 'di ni rgyu gsal na rgyun 'chad pa'i phyir na de med pas byas pa yin no zhes bya bar gsal ba yin no/ /bum pa la sogs pa la ni sngar gyi mi dmigs pa'i byed pa nyid ldog pa'i sgrub par byed pa yin no/ /de'i tshe ni gal
<p>60a.7</p>te 'bras bu ma yin pa'i tshogs kyang ma dmigs pa de lta na yang gang zhig tsam nye bar 'ongs pas 'bras bu dmigs pa de med pas 'di med par byas pa yin no zhes rnam par gzhag go/ /gang gi tshe sngar gyi mi dmigs pa la ltos pa na ni du ba la sogs pa la yang de kho na ltar yin no zhes bstan
<p>60b</p>
<p>60b.1</p>pa yin no/ /de ltar na rjes su 'gro ba dang ldog pa yod pas na rgyu dang 'brel pa yin gyi gzhan du ni ma yin no zhes bya ba'i don du gnas so/ /des na gang rim can yin pa des ni rgyu rim can gyis bskyed pa yin no zhes khyab pa grub pa'i phyir gtan tshigs ma nges pa ma yin no/ /de nyid
<p>60b.2</p>kyi phyir na de'i phyir rim can ma yin pa zhes mjug sdud do/ /yang rtsa bas ma nges pa nyid spang ba'i phyir dogs pa bsu ba ni/ 'on te rim can ma yin pa las zhes bya ba'o/ /ci'i phyir zhe na/ de la ni zhes gsungs so/ /de nyid las zhes bya ba ni khyad par nyid las so/ /khyad par de
<p>60b.3</p>ni zhes bya ba ni dogs pa bsu ba'o/ /des byas pa'i 'bras bu ni rtag pa nyid kyis byas pa yin no zhes bya ba'i tha tshig go/ /lan ni ma yin te zhes bya ba la sogs pa'o/ /rtag pa de la khyad par 'ga' zhig byas na khyad par de de'i zhes brjod pa yin nam/ 'on te khyad par ma byas kyang
<p>60b.4</p>khyad par gyi rtogs pa skyed par byed pas na de skad brjod ces bya ba ni rtag pa gnyis kyi don to/ /de la khyad par med pa'i phyir ro zhes bya ba ni rtag pa la 'ga' zhig las khyad par gyi rang bzhin skye ba mi 'thad pa'i phyir ro/ /khyad par las khyad par zhes bya ba ni rtag pa'i khyad par las
<p>60b.5</p>khyad par tha mi dad do zhes bya ba'i don to/ /tha dad na zhes bya ba ni khyad par gyis byas pa'i khyad par tha dad na'o/ /thal ba snga ma ma yin no zhes bya ba ni khyad par de la ltos pa'i 'bras bu ni de nyid las skye bar 'gyur gyi/ rtag pa las ni ma yin no zhes bya ba'o/ /khyad par de de'i yin no zhe
<p>60b.6</p>na zhes bya ba la sogs pa snga ma bzhin lan 'debs na/ sun dbyung ba yang snga ma kho na ltar ro/ /des na rtag pa ni rim gyis 'bras bu byed par bsgrub pa la mthar thug pa yod pa ma yin no/ /rnam par rtog pa gnyis pa ston pa ni 'on te zhes bya ba'o/ /gal te rtag pa las khyad par
<p>60b.7</p>yod na de'i tshe khyad par gyi rtogs pa 'thad pa yin no/ /gal te de lta yin na zhes bya ba ni khyad par med kyang de'i rtog pa yod pa yod pas na bya thabs ci yod ces bya ba'i don to/ /'o na ni 'di ni 'khrul pa nyid yin pas na/ khyad par gyi rtogs pa rgyu nyid du khas blangs pa'i mtshan nyid can gyi
<p>61a</p>
<p>61a.1</p>'bad pa don med cing rim ma yin pa ma grub pa'i phyir ro/ /'o na de la de ltar ci ltar rtogs she na/ khyad par med par zhes bya ba'o/ /gang gi tshe khyod kyi lugs kyis khyad par mi rtogs par 'khrul pa nyid du rnam par gnas pa de'i tshe rtag pa la tshad ma med
<p>61a.2</p>do zhes ston pa ni/ khyad par la ni 'khrul na yang / /rtag la tshad ma ga la zhig/ /ces bya ba'o/ /des na rtag tu khyad par rtogs pas na 'khrul ba khas blangs pa yang khas blangs pa tsam du 'gyur ro/ /gzhan gyi dogs pa bsu ba ni/ gal te khyad med rtogs na ni/ /zhes
<p>61a.3</p>bya ba ste/ ngo shes pa la sogs pa yod pa yin no zhes bya ba'i don to/ /don ni rtag pa la tshad ma yod pa yin no snyam du bsams pa'o/ /lan du de lta na bya ba'o/ /lhan cig byed pa la ltos par ci ltar 'gyur/ ci'i phyir zhe na/ gang gi phyir zhes bya ba'o/ /khyad par dang po'i don
<p>61a.4</p>du ci ste mi ltos snyam na/ khyad par yang ni yod pa ma yin no zhes gsungs te/ gang zhig khyad par du byed pa'am/ khyad par gyi rnam par rtog par byed pa zhes brtags nas sun phyung ba'o/ /yang gi sgras ni rang la yod pa yang ngo / /de lta na ltos ci ltar 'gyur zhes bya ba la gsal
<p>61a.5</p>bar byas pa'i phyir dang / 'jig rten dang mthun par bstan pa'i phyir na de la zhes bya ba la sogs pa'i tshigs su bcad pa'o/ /khyad par can min ltos pa'ang med/ /ces bya ba'i rtsa ba yin la/ khyad par med pa la ltos pa yod pa ma yin no zhes bya ba ni bshad pa'o/ /des
<p>61a.6</p>na 'bras bu rim can rtag pa las ldog pas na khyab pa grub pa'o/ /des na phyed phyi ma rnam par 'grel pa'i sgo nas phyogs kyi chos nye bar bsdu ba gsungs pa ni lus las zhes bya ba la sogs pa'o/ /de lta min na zhes bya ba ni lus rim can ma yin na gang gis blo de'i rim pa byas pa/ yid
<p>61a.7</p>kyi blo snga ma snga ma'i rang bzhin de rgyur gsal de/ tshad mas yongs su nges pa'i phyir ro/ /ci'i phyir zhe na/ nyams myong snga ma snga ma zhes gsungs te/ snga ma snga ma'i myong ba tsam te/ rnam par rtog pa can nam gzhan no/ /yid kyi blo de la 'jug par dmigs pa yin no zhes bya ba'i don
<p>61b</p>
<p>61b.1</p>to/ /gal te de lta na yang thog ma spyad pa nyid du ci ltar 'gyur zhe na/ nyams su myong ba de yang gzhan las de myong ba snga ma las/ de'i snga ma'i myong ba de yang snga ma las zhes rjes su 'jug go/ /thog ma med pa ni thug pa med pa'o/ /gal te yang de ltar mthong ba dang / mthong ba
<p>61b.2</p>yang dor bar mi nus pa de lta na yang blo de dang lhan cig pa'o/ /lus rim pa med pa nyid skyed par byed pa yin no snyam du dogs na lan du de lta yin dang zhes bya ba ste/ khyad par med par khas lan na sngar bshad pa'i skyon du 'gyur ba'i phyir ro/ /khyad par yod na yang phan tshun phan 'dogs pa'i phyir
<p>61b.3</p>blo snga ma'i lhan cig byed pa'i can du 'gyur ba bsnyon par mi nus so zhes bya bar 'gyur ro/ /de la ltos nas brjod pa ni des na zhes bya ba'o/ /de ltar gyur pa nyid ces bya ba ni blo dang lhan cig pa nyid do/ /phyi ma phyi ma'i skad cig re rer ro/ /de nyid ni 'grel pa'i phyi ma phyi ma'i zhes bya ba yin no/ /
<p>61b.4</p>skad cig rgyu yin no zhes 'brel to/ /yin zhes bya ba ni dmigs pa zhes bya ba gtan tshigs kyi tshig 'dis gsal bar byas so/ /skye ba zhes bya ba ni skye ba snga ma 'phen pa'o/ /'chi ba zhes bya ba ni skye ba 'ong ba'i mtshan nyid la'o/ /rgyu de 'dra ba nus pa dang ldan pa ma yin na 'bras bu shol bar ni bzod
<p>61b.5</p>pa ni ma yin no/ /gzhan du na zhes bya ba ni gal te lan gcig rtogs pa'i rgyu thams cad du thams cad kyi tshe ma yin no/ /de'i tshe khyab pa mi rtogs pa'i phyir na rnam pa thams cad du rgyu la ltos par 'gyur ro/ /rgyu dang 'bras bu'i dngos po rtogs pa'i thabs gzhan ni yod pa ma yin no/ /bzlog
<p>61b.6</p>pa 'jig rten pha rol med pa la yang ngo / /'chi ba de'i sems yin pa'i phyir na'o/ /bzlog pas zhes bya ba ni mtshams sbyor bsgrub par byed pas so/ /bzlog pa yang zhes bya ba ni mtshams sbyor ba'i bsgrub pa'i sgrub byed kyang ngo / /'dis zhes bya ba 'chi ba'i sems nyid kyis so/ /
<p>61b.7</p>de la med par smra ba gzhan la re zhig 'gal ba med pa brjod pa ni/ 'chi ba'i sems ni zhes bya ba'o/ /'o zhes bya ba ni mi bzod pa'o/ /mtshams sbyor ba de'am/ gang gis de med par sgrub par byed pa de'i yul dang 'gal ba ci zhig yod/ 'gal ba gang gis so/ /gal te rdzas
<p>62a</p>
<p>62a.1</p>gnyis lhan cig mi gnas pa'i 'gal ba yin pa de ltar na yang 'chi ba'i sems nyid dang mtshams sbyor ba gnyis ni ma yin te chos yin pa'i phyir ro/ /de lta mod kyi 'di glang po che'i lta bas btang snyoms su byas te/ de'i mtshan nyid dang mi ldan pa'i nyes pa
<p>62a.2</p>brjod pa ni 'chi ba'i sems nyid 'ongs na zhes bya ba'o/ /mtshams sbyor ba las bzlog pa ni med pa ste/ rgyun gyi 'jug pa med par zhes bya bar dgongs pa'o/ /'gal ba gnyis pa med pa brjod pa ni de nyid kyi phyir zhes bya ba'o/ /yang 'dir ci ltar 'gribs te/ gal te 'di dag gi don
<p>62a.3</p>'dzin pa yin na de lta na ni/ de lta bur lhan cig mi gnas pa'i 'gal ba nyid ma grub par rigs so/ /de ste mtshams sbyor ba las bzlog pa mthong ba med pa zhes pa dag gi phyogs gcig 'dzin pa yin na ni de'i tshe phan tshun spangs pa'i 'gal ba gnyi ga mthong ba la gdon mi za bar ltos pa ma
<p>62a.4</p>yin te/ rtag pa dang mi rtag pa bzhin du kun du rtog pa la gnas par gcig la ltos nas de'i 'gal zla nges pa'i rtogs pa tsam gyis 'gal bar nges pa'i phyir ro/ /lhan cig mi gnas pa ni gnyi ga mthong ba la ltos pa nyid de/ de lta ma yin na gcig yod na gzhan med par nges pa mi rung
<p>62a.5</p>ba'i phyir ro zhe na bden te/ de nyid kyi phyir zhes bya ba 'di ni ngag gi don 'dzin pa yin no/ /'on kyang zur gnyis su bstan pa'i phyir na/ don tha dad par sbyar ba yin no/ /'di ltar 'dir ni don 'di yin te/ 'chi ba'i sems 'ongs na zhes bya ba ni yid la 'dres par gyur na te/ 'chi ba'i
<p>62a.6</p>rnam par rtog par gyur na zhes bya ba'i don gang yin pa'o/ /mtshams sbyar ba la bzlog bsam mthong ba'i phyir te mi gsal ba'i phyir ro/ /'di ltar 'chi ba'i sems kyi rnam par rtog par gyur na/ 'chi ba'i sems ma yin pa rnam par gcad par mthong gi mtshams sbyor ba las bzlog pa ni ma
<p>62a.7</p>yin no/ /des na de ni de nyid dang 'gal gyi mtshams sbyor ba dang ni ma yin no/ /mtshams sbyor ba'i rnam par rtog pa la yang mtshams sbyor ba ma yin pa rnam par gcad pa gsal ba yin gyi 'chi ba'i sems nyid rnam par gcad pa ni ma yin no/ /de lta na mtshams sbyor ba dang mi sbyor ba
<p>62b</p>
<p>62b.1</p>gnyis nyid phan tshun spangs pa'i 'gal ba yin te/ gang rtogs na gang rnam par gcad pa de nyid de dang 'gal bar rnam par gnas pa'i phyir ro/ /mtshams sbyor ba de yongs su spangs te 'chi ba'i sems gang yin pa de gnas pa de ltar ma mthong ba'i phyir 'gal ba gnyis pa med do/ 
<p>62b.2</p>lhan cig mi gnas pa sun 'byin pas 'chi ba'i sems nyid 'ongs nas mtshams sbyor ba las bzlog pa mthong ba med pa'i phyir zhes gang brjod pa de ni ma grub ste/ mtshams sbyor na snga ma bzhin gson par thal ba'i phyir ro/ /des na sngar rgyun gyis mtshams sbyor par gyur pa de ni 'chi ba'i
<p>62b.3</p>sems dang 'brel na mthar thug par 'gyur ba'i phyir ci ltar lhan cig mi gnas pa'i 'gal ba ma yin zhe na/ skye ba gzhan zhes smos so/ /'di ltar bsams pa yin te/ mtshams sbyor ba lus de la gnas pa'i 'tsho ba ni ma yin gyi/ lus de nye bar sgrub par byed pa'i las zad
<p>62b.4</p>na lus 'jig par 'gyur ba dang / nus pa'i sems kyang sems gzhan dang mtshams sbyor bar 'gyur ba yin te des na 'gal ba ci yod/ mtshams sbyor ba de ni rang gis rig par bya ba yin yang gzhan gyis ni rig par bya ba ma yin no/ /'on te lus dang bcas pa'i sems kyis
<p>62b.5</p>bskyed par bya ba ni lus dang bcas pa kho nar skye ba yin no zhes brjod na lus yang gal te de 'dra ba'i tshogs pa nye ba'i dbang gis shin du dang ba nyid kyis 'o skol lta bu'i spyod yul ma yin par 'gyur ro/ /de lta na yang skye ba gzhan du mtshams sbyor ba ni snang du rung ba ma yin no zhes bya ba legs
<p>62b.6</p>par brjod pa yin no/ /des na bltar mi rung ba mi dmigs pa ni med pa sgrub par byed pa ma yin pa'i phyir lhan cig mi gnas pa 'thad pa ma yin no/ /gal te nged kyis mtshams sbyor ba med pa ma grub na/ /'o na khyod kyis mtshams sbyor ba yang ci ltar 'grub snyam na/ 'bras bu
<p>62b.7</p>nyid ni zhes gsungs so/ /lus dang bcas pa'i sems ni de dang 'dra ba gzhan kho na'i 'bras bu yin no zhes bstan pa yin no/ /'bras bu de 'dra ba las snga ma dang phyi ma'i rang bzhin gyi rgyu de 'dra ba nyid grub pa nyid mtshams sbyor ba grub pa ni rang dang 'gal ba nyid mtshams sbyor ba med pa sel
<p>63a</p>
<p>63a.1</p>bar byed do zhes rigs so/ /de med pa ste mtshams sbyor ba med pa med par bsgrub pa'o/ /gal te de lta na yang ci ltar 'bras bu nyid mtshams sbyor ba'i sgrub byed yin pa de bzhin du/ 'chi ba'i sems nyid gnod pa byed pa yin pa'i phyir/ 'dir
<p>63a.2</p>gang bden par 'grub snyam du dogs na/ phan tshun 'gal ba'i don la zhes gsungs te/ gtan tshigs shes bya bar bsams pa'o/ /gzhan gyi don gyi rjes su dpag pa yin par 'gyur ro/ /'dis ni gang zhig gang dang 'brel pa de ni de yod par sgrub par byed pa yin
<p>63a.3</p>te zhes bya ba de bsgrub pa yin no/ /rnam 'grel gyi phyed phyi ma la 'jug par byed pa ni gal te 'dir zhes bya ba la sogs pa'o/ /zhi ba des na'o/ /mtshams sbyor ba de yongs su spangs te'o/ /gzhan gyis phan tshun spangs pa'i 'gal bar sems pa ni yi ge 'dis byas pa yin te/ 
<p>63a.4</p>dngos po la ni med do zhes bstan zin pa kho na'o/ /de lta na yang bsag pa'i don du de yang 'brel pa yod pa ma yin te zhes gsungs so/ /dgra bcom pa'i sems de dgag pa nyid la'o/ /gal te 'chi ba'i sems mtshams sbyor ba dang 'gal bar ni khyed cag nyid kyis khas blangs pa
<p>63a.5</p>ma yin nam/ de ltar ma yin na dgra bcom pa mtshams sbyor ba med par ci ltar 'dod snyam na 'chi ba'i sems nyid ni zhes gsungs te/ 'gal bar khas blangs pa ma yin no zhes bya ba'i don to/ /'o na dgra bcom pa la ji ltar med snyam na/ nyon mongs pa dang zhes gsungs so/ /
<p>63a.6</p>nyon mongs pa dang bral ba de gzhan gyi yang so so'i skye bo rnams la khas len pa ma yin no/ /grub mtha' thams cad ni zhes bya ba ni bsdu ba'o/ /lung thams cad ni 'chi ba'i sems thams cad mtshams sbyor ba dang 'gal ba gang yin pa de sgrub par byed pa ma yin no/ /gang gi phyir 'khor ba
<p>63a.7</p>pa'i skye ba la lar te kha cig la mtshams sbyor bar lung des bstan pa yin no/ /'on te zhes bya ba ni gzhan gyi'o/ /gal te yang lung gis la/ la la mtshams sbyor ba yod par bstan pa de lta na yang 'di tshad ma grub pa ni ma yin no/ /des na lung gi chos des tshad ma ma yin
<p>63b</p>
<p>63b.1</p>pa nyid do/ /des na dgra bcom pa tha ma'i sems mtshams sbyor ba med par grub pa na/ tshad ma ma yin pa des na mtshams sbyor ba dang 'chi ba'i sems gnyis 'gal ba srid pa yod do zhes bya ba'i don to/ /sun 'byin pa'i don ni 'di yin te/ tshul 'dis dgra bcom pa'i sems
<p>63b.2</p>mtshams sbyor ba med pa la tshad mar byas pa'i lung de nyid 'khor ba'i sems mtshams sbyor ba yod par sgrub pa la tshad ma ma yin par brjod pa yin na de yang mi 'thad do/ /de ni gcig tu tshad ma'am tshad ma ma yin par 'gyur dgos pas re zhig tshad ma yin pa'i phyogs la gal te grub pa'i
<p>63b.3</p>mtha' zhes gsungs so/ /des bstan pa'i mtshams sbyor ba'i mngon sum gyis ma mthong bas na grub pa'i mtha' tshad mas gnod pa yin na'o/ /dgra bcom pa'i sems mtshams sbyor ba med pa gnyis kyi sgo nas 'gal bar 'dod pa 'grub par ga la 'gyur/ 'di la tshad mas grub pa'am
<p>63b.4</p>gnod pa'i don yin pas na ma grub pa don can no/ /dgra bcom pa'i sems mtshams sbyor ba med pa'i don du rjes su 'brang 'am ci/ dgra bcom pa'i sems mtshams sbyor ba med pa'i sgo nas 'gal bar mi 'grub bo/ /'dod pa ni zhes bya ba ni/ dper na khyed kyi 'ga' zhig tu tshad ma
<p>63b.5</p>yin la/ 'ga' zhig tu ni ma yin pa de bzhin du nga'i gnyis ka la yang yin no zhes bya ba'i don to/ /phyed phyi ma bshad pa'i don du gzhan gyi bsam pa brjod pa ni 'on te nas zhe na'i bar ro/ /dogs pa de'i rnam pa rnam 'grel nyid na yod pa brjod pa ni gal te nas ma yin na'i bar ro/ /gal
<p>63b.6</p>te dgra bcom pa 'chi ba'i sems mtshams sbyor ba ma yin pa de lta na yang 'chi ba'i sems yin pa'i phyir ni ma yin gyi/ 'on kyang rgyu ma tshang ba'i phyir ro/ /gal te 'chi ba'i gnas skabs kyi sems mtshams sbyor ba med par grub na ni de'i tshe gzhan gyi tshe yang de bzhin du 'gyur ro/ /lan du rgyu
<p>63b.7</p>dang bral ba de nyid ces gsungs so/ /gal te 'di bsgrub bya bsgrub par nus pa nyid du dmigs pa de lta yin na ni/ 'chi ba'i sems ni chos can/ mtshams sbyor ba med pa'i chos can yin te rgyu dang bral ba'i phyir/ dgra bcom pa tha ma'i sems bzhin no zhes brjod par rigs so zhes
<p>64a</p>
<p>64a.1</p>bya ba'i don to/ /sgrub par byed pa 'di brjod kyang mngon par 'dod pa'i bsgrub bya 'grub pa ni ma yin no zhes bstan pa'i phyir de nyid yang bzlas nas 'chad pa ni yang na zhes bya ba'o/ /rgyu ste skyed byed bral bstend la sogs pas nus pa med pa'i phyir na'o/ /
<p>64a.2</p>bral ba gtan tshigs yin gyi ma nges pa'i phyir 'chi ba'i sems nyid ma yin na'o/ /mtha'i tshig cis ma brjod ces pa'i cha kha bskangs nas 'chad pa ni/ 'dir lhag pa ni ci zhig brjod ces bya ba'o/ /gal te gtan tshigs gzhan brjod pa ma yin nam/ des na ji ltar
<p>64a.3</p>lhag ma brjod ce na/ 'di yang zhes gsungs so/ /ci ltar zhe na/ snga ma'i zhes bya ba la sogs pa'o/ /lhag ma de nyid la zhes bya ba ni gtan tshigs nyid du sbyor ba ni gang gi phyir zhes bya ba'o/ /ci ltar sgrub par byed pa 'di ma grub snyam pa'i dogs pa bzlog pa'i don du yang de nyid rnam pa
<p>64a.4</p>gzhan du 'chad pa ni yang na zhes bya ba'o/ /rgyu dang bral ba de'o/ /nyid kyi sgra ni rim pa gzhan yin te/ cis ma nyams te de ni nyams pa nyid de/ ci zhig yod gyur gang med pa/ /gang gis phyi nas mtshams sbyor med/ /ces bstan pa nyid do/ /'on te yang zhes bya ba ni gzhan gyi dogs pa bsu
<p>64a.5</p>ba'o/ /gal te yid snga ma rgyu yin na ma grub pa nyid du 'gyur ba zhig na/ rgyu ni lus yin la/ de yang nad la sogs pas ma tshang bar 'gyur bar srid pa yin no snyam du bsams pa'o/ /sun 'byin par yang gal te lus rgyu yin na 'di rigs pa zhig na de ltar ni ma yin no snyam du dgongs pa'o/ /
<p>64a.6</p>de yang sngar brjod zin te/ 'di ni lhag pa brjod pa'i don du yin no/ /lus rnam pa gnyis pos zhes bya bas gzhan gyis smras pa nyid rjes su brjod nas so so'am gzhan du rgyu yin par 'gyur zhes rnam par brtags pa'o/ /de la rnam par rtog pa dang po sel ba ni/ de blo bzhin du 'dzin
<p>64a.7</p>'gyur phyir/ /zhes bya ba'o/ /dbang po de'i blo yid kyi shes pa las gzhan du gyur pa de bzhin du yid kyi shes pas kyang dmigs par 'gyur ro zhes bya ba'i don to/ /yang de'i blo bzhin du yid kyi shes pa dbang po'i byed pa'i rjes su 'jug pas yul 'dzin par 'gyur ro/ /de nas dbang
<p>64b</p>
<p>64b.1</p>po byed pa med pa la yid kyi shes pa yod par mi 'gyur ro/ /yang na de'i blo bzhin du zhes bya ba dbang po gyur na 'gyur ba nyid dang / yid kyi 'dzin par 'gyur ro/ /'di thams cad ni bshad par gsal bar 'gyur ro/ /rnam par rtog pa gnyis pa bzlog pa ni shes bskyed ces bya
<p>64b.2</p>ba'o/ /rnam par rtog pa gsum pa dbang po med pa la bshad pa ni sems nyid med phyir zhes bya ba'o/ /dbang po'i rang bzhin du gyur pa'i nus pa de dang 'jug pa zhes bya ba'i don to/ /des na dbang po'i rang bzhin nyid ces brjod pa yin no/ /byin gyis rlob par byed pa nyid dbang yin
<p>64b.3</p>no zhes bya ba'i lugs kyang ston par 'gyur ba yin te/ 'di ni de la ltos nas brjod pa yin no/ /dbang po'i rjes su 'brangs pa'i yid shes pa yang de yin la gzhan yang yin pa ste/ de'i rang bzhin dang 'dra ba'i rang bzhin du 'di 'gyur te/ gsal bas gcad pa'i rnam pa can du
<p>64b.4</p>'gyur ro/ /de lta ma yin na de dbang po las skye yang de ltar mi 'gyur na/ de'i tshe dbang po de'i rgyu las de'i rang bzhin ma yin pa 'byung nas te/ ci skad bshad pa las rnam par rtog pa 'byung ba yin na/ rnam par rtog pa de'i rang bzhin de gang las 'byung ba yin te/ 
<p>64b.5</p>de'i phyir rgyu med par 'gyur ro/ /'di la gzhan gyis gal te zhes smras so/ /me las du ba dang / thal ba skye ba la tshogs tha dad pa yod pa yin te/ bud shing la yod pa'i snying po ma yin pa me dang bcas pa ni thal ba skyed la/ shin du snying po ma yin pa ni du ba skyed par byed
<p>64b.6</p>pa yin na/ 'dir mi gcig shes pa mi 'dra ba gnyis bskyed pa la rten ci yod snyam na/ tshogs pa tha dad pa ni zhes bya ba'o/ /rtsod pa 'di la de nyid yang rnam pa gzhan du bshad pas lan 'debs pa ni de ni ma yin te zhes bya ba'o/ /de nyid kyi phyir de blo bzhin du zhes gsungs so/ /
<p>64b.7</p>rang gi tshig le'ur byas pa dang bcas pa rtsa ba'i don gsal 'debs pa ni/ dbang po'i blo ni zhes bya ba'o/ /de ltar dbang po las skyes par ro/ /dbang po las skyes pa de yin na'o/ /dbang po'i rjes su mi 'brangs pa nyid gsal bar byed pa ni dbang po las ni zhes bya ba'o/ /
<p>65a</p>
<p>65a.1</p>nye ba med pa ni nye bar mi gnas pa'o/ /rtsod pa de nyid la yang rnam pa gzhan du bshad pas lan du 'gyur bar ston pa ni gang rnam par 'gyur yang zhes bya ba'o/ /gal te 'dzin 'gyur phyir zhes brjod pa ma yin nam/ de ci ltar na rnam par shes par 'gyur ro zhes
<p>65a.2</p>brjod ce na/ 'dzin pa ni rnam par shes pa nyid do zhes gsungs so/ /ci ste de 'gyur bas 'gyur ba ma yin na zhes bya ba ni mig btsum la yang rnam par rtog par 'gyur ba med par gnas pa'i phyir ro/ /lan 'di nyid do zhes bya ba ni phyogs so sor sun phyung ba nyid de tshogs pa gzhan med pa'i
<p>65a.3</p>phyir ro/ /shes pa skyed pa'i nus pa gang yin pa de tha dad pa ste/ so so so sor gyur pa'i phyir te gzhan la ltos pa med pa'i phyir ro zhes bya ba'i don to/ /gal te gzhan la ltos nas nus pa yin na de'i tshe tshogs pa skyed byed yin pas na gcig med kyang tshogs pa med pa'i phyir yid kyi shes
<p>65a.4</p>pa mi skye bar 'gyur ro/ /kyang gi sgras ni zhes bya bas ni nus pa tha dad phyir zhes bya ba 'di'i de ma thag tu blta bar bya bas so/ /kun las kyang ni zhes brjod pa gang yin pa de ni kha bskangs pa yin no zhes bya ba'i don to/ /rnam par rtog pa gsum po'i dbang du byas nas bshad pa ni sems
<p>65a.5</p>nyid med phyir zhes bya ba'o/ /skra dang sen mo'i rtse mo la sogs pa dbang po med pa las so/ /de ni 'dod pa nyid yin te/ dbang po'i shes pa dang bral ba ni spang bar mi nus pa'i phyir ro/ /'on te 'di gtan tshigs ci ltar yin te/ ma nges pa'i nyes pas nyes chags pa'i phyir ro/ /de nyid
<p>65a.6</p>ston pa ni gal te zhes bya ba'o/ /'on te yid kyi rnam par shes pa zhes bya ba'i don ni 'di yin te/ gal te skra dang sen mo'i rtse mo la sogs pa la yid kyi rnam par shes pa med pa'i phyir/ yid kyi rnam par shes pa med par sgrub na de'i tshe de nyid bsgrub bya dang sgrub byed kyang yin pas dam
<p>65a.7</p>bcas pa'i don gyi phyogs gcig nyid do/ /tshor byed nyid ces bya ba ni tshor bar byed pa'i tshor ba de byed pa ste/ tshor ba can zhes bya ba'i don to/ /de'i tshe skye ba dang por skra dang sen mo'i rtse mo la sogs de las yid kyi shes pa skye ba yin no zhes ci ltar rtogs/ dper na lus dang lce la
<p>65b</p>
<p>65b.1</p>sogs pa shin du nye ba na gnas pa las rang gi shes pa dang rjes su 'brel bar rtogs pas na gzhan gyi tshe shes pa'i nye bar len pa'i rgyu yang yin no zhes res 'ga' 'khrul pa rten par yang 'gyur ba yin no/ /skra dang sen mo'i rtse mo la sogs pa ni de ltar rang gi rjes su 'gro ba dang ldog pa'i rjes
<p>65b.2</p>su byed pa'i tshor ba dang ldan par rtogs pa ma yin na/ gang gis res 'ga' de'i nye bar len pa'i tha snyad la brten par 'gyur/ grang ba byed par nam yang ma dmigs pa'i me ni grang ba'i rgyu nyid du tha snyad bya bar 'thad pa ma yin no/ /de nas gzhan gyi tshe de ltar ma dmigs pa'i phyir skye
<p>65b.3</p>ba ni dang po'i sems skye ba na de ltar yin pa dgag pa bsgrub par bya ba yin pas nyes pa med do/ /gal te de nyid kyi tshe sems med pa'i phyir sems mi skye bar brjod na/ de'i tshe dam bcas pa'i don gyi phyogs gcig yin pa'i nyes par 'gyur ro/ /rang nyid 'thad pa gzhan 'chad pa
<p>65b.4</p>ni de dang 'brel pa nyid yin na zhes bya ba'o/ /tha mi dad pa'i phyir zhes bya ba la tha dad par gyur pa na tha dad pa ste so sor gnas pa tha mi dad pa ni so sor mi gnas pa ste/ lhan cig gnas pa zhes bya ba'i don to/ /de ltar yin pa ci'i phyir zhe na/ nus pa de ltar gnas pa'i phyir zhes bya ba'o/ /
<p>65b.5</p>las de'i nus pa ni ci ltar lhan cig nyid du gnas par byed pa de kho na ltar gnas pa yin no zhes bya ba'i don to/ /slong ba ni g.yo ba med pa ste zhan pa zhes pa bya'i don to/ /don de gzung bar bya ba'i nges par rtogs pa tsam yog yin pa sgo'i gnas lta bu yin te des zhes bya ba'i don to/ /gdung
<p>65b.6</p>ba mi bzod pa zhes bya ba ni 'chad pa ste/ gdung ba'i rgyu mtshan gyis brdeg pa la sogs pa mi bzod pa de ltar mi 'dod pa'o/ /ci ltar mi bzod ce na de goms pas te gdung ba'i rgyu nyid goms pas so/ /gang gi cho mi bzod ce na de yid la mnos pas na ste/ gdung ba'i rgyu yid la mnos
<p>65b.7</p>pas na'o/ /don 'di yin te/ gang gi tshe mtshon brdeg pa la sogs pa yid la byed pas dmigs par gyur pa de'i tshe sdug bsngal gyi rgyu nyid du bsgoms pas de mi bzod pa ni yid kyi rnam par 'gyur ba gdung ba'i mtshan nyid du 'gyur gyi gzhan du ni ma yin no/ /'di nyid gsal bar byed
<p>66a</p>
<p>66a.1</p>pa ni yid kyi dmigs pas zhes bya ba ste/ rang gi shes pas myong pas zhes bya ba'i don to/ /gal te dmigs pa nyid rten ma yin nam/ de ci ltar na rten du 'gyur ba ni ma yin zhes brjod ce na/ dmigs pa'i zhes gsungs so/ /phyi rol ni nad la sogs
<p>66a.2</p>pas nyams pa lta bu'i lus so/ /de zhes bya ba ni phyi rol lo/ /brjod par 'dod pa'i lhag ma ston pa ni de med kyang zhes bya ba ste/ ngal mtshon phog par 'ong ngo zhes bya ba'i rnam par ro/ /de'i phyir gnod par byed pa yod kyang yid kyi rnam par shes pas sgro btags pa rnam pa phyi dang nang
<p>66a.3</p>yang rig pa yin gyi/ phyi'am nang gi gnod par byed pa ni rang gi ngo bos rig pa ma yin no/ /des na sgro btags pa'i rnam pa de'i 'gyur bas yid de yid kyi rnam par shes pa rgyun phyi ma'i rang bzhin du gyur pa rnams der 'gyur te/ rnal du gnas pa ma yin pa'i gnas skabs su
<p>66a.4</p>'gyur ro/ /'di tsam gyis ni rnam par 'gyur ba las sam/ rnam par 'gyur ba bsgrub pa'i sgo nas kyang rung ste/ phyi'am nang gi rten ma yin te/ sgro btags pa nyid rnam par 'gyur ba'i phyir ro zhes brjod pa yin no/ /dngos po dmigs bzhin pa nyid rnam par 'gyur bar byed pa yin mod
<p>66a.5</p>de lta na yang dmigs pa nyid ni rten ma yin te/ bstan ma thag pa kho na'i phyir ro zhes brjod pa ni/ rten dang dmigs pa dag ni zhes bya ba'o/ /de nas lus de'i rten ma yin no zhes bya ba ni dmigs pa yin yang yid kyi shes pa'i rten ni ma yin no/ /des na nga dang nga'i zhes bya ba la
<p>66a.6</p>sogs pa'i rnam pas 'jug pa nyon mongs pa can te de nyid ni 'khor ba yin no snyam du dgongs pa'o/ /'o na yid kyi rnam par shes pa'i rten gang yin zhe na/ de'i rten gang yin pa kun gzhi rnam par shes pa de ni'o/ /lung las grub pa de yang brtags par yod pa yin te/ rten med
<p>66a.7</p>pa ni bzod pa rjes su gzung ba'i don du bshad pa yin no zhes bsams pa'o/ /de nyid kyi phyir don dam par dmigs pa dang / rten gyis stong par ston pa ni snga phyir sgro btags pa zhes bya ba'o/ /nga de dang de zhes bya ba ni snga ma dang phyi ma ni sgro btags pa tsam yin no/ /dmigs pa yin te
<p>66b</p>
<p>66b.1</p>de'i rnam par shes pa snang ba'i phyir ro/ /de yang 'khrul pas na dmigs pa med pa'o/ /rten med pa ni kun gzhi rnam par shes pa brtags yod du ston pa'i phyir ro/ /des na blo nyid blo'i rten no zhes bya bar rigs so/ /de rgyu zhes bya ba ni khyad par can te/ bdag ldog pas zlog par
<p>66b.2</p>byed pa'o/ /dper na 'od dang du ba la sogs pa la sgron ma dang me la sogs pa bzhin no/ /'di yod na zhes bya bar gsungs pa ni bdun pa zhes brjod do/ /de nyid nas 'di skyes ba'i phyir 'di skye zhes bya ba'i chogs ni skyes phyir zhes bya bas mtshon to/ /de lta yin dang 'di las skyes zhes
<p>66b.3</p>bya ba yang bstan pa yin no/ /de nyid kyi phyir de nyid las lnga zhes 'chad par 'gyur ro/ /rgyu log pas bzlog par bya ba'i 'bras bu gang yin pa de'i phan 'dogs par byed pa'o/ /gang zhig res 'ga' zhes bya ba la lus kyi bsku byug la sogs pa ltar ro/ /'di tsam gyis ni rang log
<p>66b.4</p>pas zlog par byed pa nyid ni rtag tu rjes su 'jug pa nyid kyis khyab par brjod pa yin no/ /blo la ni lus de ltar ma yin par brjod pa ni lus yod pa ni zhes bya ba'o/ /yid la rtag tu phan 'dogs pa ma yin no zhes bya ba ni lhag ma'o/ /khyab par byed par mi dmigs pa ma grub pa spang pa ni
<p>66b.5</p>sems snga ma tsam zhes bya ba'o/ /lus snga ma kho na bzhin gnas kyang skrag pa dang mya ngan la sogs pas yid phyi ma 'gyur bar mthong ba'i phyir ro/ /rtag tu rjes su 'jug pa med pa de'i phyir ro/ /nye bar len pa'i sems des nye bar bstan pa de yongs su bzung ba las so/ /de ltar lus
<p>66b.6</p>med kyang yod par dogs pas na rtag tu rjes su 'jug pa med pa'i phyir rang log pas ldog par byed pa ma yin no zhes brjod pa yin no/ /lus dang yid kyi rnam par shes pa dag la ni rgyu dang 'bras bu'i dngos por sgrub pa'i tshad ma yang med do zhes bstan pa'i don du lus ni zhes bya ba'o/ 
<p>66b.7</p>rang ngam gzhan 'ga'i sa zhes 'brel to/ /rnam pa gzhan ni ma pas so/ /rig pa zhes bya ba ni thams cad du 'brel to/ /de la skyes pa dang ma skyes pa'i phyogs sel ba ni de la re zhig ces bya ba'o/ /gzhal zhes bya ba ni nga'i zhes rang gi ngo bo la dmigs pa zhes 'brel to/ /yang na
<p>67a</p>
<p>67a.1</p>de ltar rang gi ngo bo la dmigs pa'am/ gzhan la zhes bya bar tha dad par dmigs pa la'o zhes bshad par bya'o/ /de rtogs pa nyid ni dmigs pa rtogs pa nyid do/ /gzhan te dmigs pa ma yin pa rgyu dang 'bras bu'i dngos po'o/ /gang zhig rtogs pa
<p>67a.2</p>bkag pa de'i rnam par brjod pa ni bdag 'di las skyes so zhes bya'o/ /'o na zhes bya ba ni gzhan gyi de dag la yang rnam par rtog pa de dag nyid nyams pa med pa'i phyir ro/ /ma yin te zhes bya ba ni grub pa'i mtha'o/ /rtogs par 'gyur ba nyid ces bya ba la nye ba'i phyir mi phyed pa nyid
<p>67a.3</p>las yin no/ /mig phye ba nyid ces bya ba ni de las sngar rtogs pa ma yin no zhes bya ba'i don to/ /de'i tshe ni mig gi byed pa med la/ sngon po la sogs pa rtogs pa yang med pa'i phyir ldog pa bsgrubs pa mi dmigs pa'i byed pa bstan pa yin la/ de ma thag tu gzugs
<p>67a.4</p>mthong ba nyid du rtogs par 'gyur ba yin zhes bya ba ni rjes su 'dzin pa rim gyis byung ba'i mngon sum gnyis kyi byed pa bstan pa'o/ /'di yang sngar nyams su myong ba yod na 'gyur ba yin na/ skye ba dang po'i sngon rol du ni nyams su myong ba srid pa ma yin no zhes zhe la bzhag nas skye ba
<p>67a.5</p>dang por zhes bya ba'o/ /ci'i phyir zhe na/ shes pa snga na med pa zhes gsungs so/ /gzhan gyis kyang zhes bya ba'i rnam par rtog pa gnyis pa slong ba ni gal te zhes bya ba'o/ /de zhes bya ba yid kyi rnam par shes pa'i rgyu nyid do/ /skye ba dang po las sngan yid kyi rnam par shes pa
<p>67a.6</p>med pa gzhan gyis kyang ga la rtogs te/ sems ni sngar med pa las lus yod na yod do zhes nges/ de ni gzhan gyi spyod yul ma yin pa'i phyir ro/ /de nyid phyir bltar rung ba ma yin no zhes bya ba'o/ /de ltar yin dang gnyid log pa la shes pa yod pa yin la/ de las
<p>67a.7</p>sad pa las sngar shes pa dmigs su med pa na/ rmi lam gyi gnas skabs kyi rnam par shes pa med par rtogs pa sgrub par byed pa ma yin no/ /gal te blta bar mi nus pa yang mthong ba tsam gyis 'gog na/ de'i tshe rmi lam gyi gnas skabs kyi tshor ba yang 'gog par thal
<p>67b</p>
<p>67b.1</p>lo zhes bya ba'i don to/ /'on te zhes bya ba ni dogs pa bsu ba'o/ /rang rig pa nyid ni rang gi dran pa kho na'o/ /des na ma dran pa'i phyir rmi lam na blo yod par 'gyur ba ma yin pa kho na'o/ /cig yod kyang brjed pa 'gyur zhes bya ba ni/ gsal ba med pa'i phyir shes pa brjed pa'o/ /
<p>67b.2</p>gsal ba med na ni nyams su myong ba yod kyang brjed pa mthong ba kho na'o/ /'di ltar sad pas byas pa ni rmi lam du mi dran te/ dran na ni de'i mod la rmi lam 'di gnas pa yin no zhes rtogs par 'gyur ba na de lta yang ma yin no/ /de lta na yang rmi lam gyi shes pa de ni sad pa'i
<p>67b.3</p>shes pa de nyid las yin no/ /de bzhin du srid pa snga ma'i rnam par shes pa dran par ma gyur pa/ bltar mi rung bas na dgag par mi nus pa las shes pa 'di 'byung ba yin no snyam du dgongs pa'o/ /'on te zhes bya ba ni/ gal te yang gnyid log pa'i gnas skabs na rmi lam
<p>67b.4</p>gyi rnam par shes pas sad pa'i rnam par shes pa'i de ma thag tu skyes pa yin no zhes sus kyang rtogs pa ma yin pa de lta na yang sad pa na gnyid log pa las langs pa ste/ nga las ni sad pa'i shes pa'i de ma thag kho nar rmi lam gyi rnam par shes pa skyes par gyur to zhes rtogs so zhe na/ 
<p>67b.5</p>skye ba dang po'i lus thob pa 'di yang sad nas skye ba snga ma'i rnam par shes pa las rnam par shes pa 'di skyes so zhes bya bar mi rtogs zhes bya ba de ga las yin/ gang gi tshe yang rung ste de 'dra ba'i smos pa'i gnyen po yang dag pa'i shes pa skyes pa'i mtshan nyid can sad par gyur pa na skye ba
<p>67b.6</p>gzhan rtogs par bya ba yin no snyam du dgongs pa'o/ /de'i phyir zhes bya ba ni mjug sdud pa'o/ /lus 'di log na'o/ /'on te zhes bya ba ni gzhan gyi'o/ /lci ba de'o/ /bsam pa ni lci ba las ut+pal skye ba yin la phyis ni de med kyang ut+pal nyid las skye ba yin zhing de lta na yang dang
<p>67b.7</p>po'i lci pa med na mi skye ba kho na'o/ /de bzhin du dang po ni lus la sems skye la/ phyis ni de med kyang sems las skye ba yin no/ /de lta na yang dang po ni lus med par sems mi skye ba kho na'o/ /des na gang zhig yid kyi rnam par shes pa yin pa de ni yid kyi rnam par shes pa sngon du
<p>68a</p>
<p>68a.1</p>'gro ba can yin no zhes bya ba de yang ma nges pa yin no/ /des na srid pa snga ma ma grub po zhes bya ba 'di yin no/ /lan du de yang gyi na ste zhes bya ba'o/ /lci ba de med par ni ut+pal las ma mthong ba
<p>68a.2</p>nyid do/ /'on te ma nges par brtsad pas srid pa snga ma ma grub pa la 'di ni dpe ma yin no/ /ci'i phyir zhe na/ gang gi phyir shes pa de las bzlog pa yin te/ dang po ci 'dra ba srid pa de 'dra ba kho na phyis kyang mthong ba yin no/ /des na ci ltar dbus kyi gnas skabs
<p>68a.3</p>na yid kyi rnam par shes pa sngon du 'gro ba can yin pa de bzhin du skye ba dang po'i yang yin te de 'dra ba yin pa'i phyir ro zhes dgongs pa'o/ /'chad pa ni ci 'dra ba'i ut+pal zhes bya ba'o/ /ut+pala'i dpe des so/ /rnam 'grel gyi lhag ma bshad pa'i don du gzhan slong bar byed pa
<p>68a.4</p>ni gal te zhes bya ba'o/ /mi gsung ba yang ma yin te zhes bya ba ni thugs rje chen po mnga' ba'i phyir ro/ /de'i phyir zhes bya ba 'di ni sngar sbyar zin to/ /ngag gcig nyid bstan pa'i phyir 'di yod na zhes bya ba'o/ /rgyu mtshan gyi bdun pa zhes bya ba ni gyur na'i bdun pa nyid rgyu mtshan gyi don
<p>68a.5</p>bstan pa'i phyir rgyu mtshan gyi bdun par bshad pa yin te yod na zhes bya ba 'di ni nges par gzung ba lhur byed pa yin pa'i phyir ro/ /de lta na yang rtag tu rjes su 'jug par ci ltar 'gyur snyam na/ gzhan du na zhes gsungs so/ /gang zhig gang med par rgyun chags par mi 'byung ba de
<p>68a.6</p>ni de'i rgyu mtshan du grags pa'i phyir ro zhes bya ba'i don to/ /lnga pa yang rtag tu rjes su 'jug pa/ rjod par byed pa yin no zhes bshad pa ni lnga pa yang zhes bya ba'o/ /de las cir 'gyur zhe na/ 'byung khungs nyid kyang zhes gsungs te/ skye ba byed pa po las 'byung ba zhes bya
<p>68a.7</p>bya ba'i tshig 'dis shes par bya'o/ /de la skye ba zhes bya ba'i don lhur gyur ba'i phyir skye ba zhes bya ba la sogs pa'i sbyor ba la yang 'byung khungs kyi ming du 'gyur ba kho na'o/ /pA Ni ni mdor ni pra kri ta'i sgra nye bar len pa'i rgyu brjod pa la sbyar ro/ /'di ni nye bar mtshon pa yin pa'i phyir
<p>68b</p>
<p>68b.1</p>rgyu tsam 'dzin par bya ba'i phyir de'i gnas su 'byung ba'i sgra bzhag nas mtshan nyid bris so/ /de lta na yang skabs la ci phan snyam na/ 'byung yang zhes gsungs so/ /'di las 'bras su rgyun chags su 'byung ba shes rab kyi don to/ /des na rtag tu rjes su 'brel pa bstan pa nyid
<p>68b.2</p>do zhes bya ba'i don to/ /de ltar rtag tu rjes su 'jug pa nyid kyis ni rang log pas log par byed pa nyid khyab pa yin no/ /lus la ni de med pa'i phyir log par byed pa nyid med kyang 'jig rten pha rol srid pa tsam yin pa'i phyir/ ci ltar rjes su 'brel pa'i bshad pa byas kyang ma
<p>68b.3</p>rangs par rnam 'grel gyi ye shes dang rjes su mthun pa nyid du rang gi bshad pa dgod pa'i phyir yang na bdag cag gis zhes gsungs so/ /skye ba dang po rnam par shes pa de ni'o/ /rgyal 'gyur ro zhes rung ba nyid rjes su dpog na 'jig rten pha rol legs par bsgrub par 'gyur
<p>68b.4</p>ba dang / gzhan the tshom med par 'jig rten pha rol la zhugs pa yang legs pa na'o/ /des 'di pa'i 'bras bu nyid la khur dgod pa bla'o/ /'jig rten pha rol la re bas don stong pa la sogs pa dka' ba sna tshogs pa la brten pas ni go bcad do zhes 'bad pa'i sgras bstan to/ /
<p>68b.5</p>'on te snga ma bzhin du rgyu ma tshang ba med pa nyid kyis 'byung ba'i srid par 'gyur ba kho na yin no zhes 'dod na/ 'o na ni rung ba nyid rjes su dpog pa ma yin te/ 'on kyang skye ba gzhan nyid do/ /de lta mod kyi rgyu las 'bras bu rjes su dpog pa'i skyon du 'gyur ro zhes brjod pa yin no
<p>68b.6</p>snyam na/ 'dir bshad pa zhes gsungs so/ /de'i rjes su 'jug pas zhes bya ba ni yul dang dus khyad par ro/ /de skad du yang slob dpon nyid kyis don gzhan go bar bya ba la 'bras bu nyid gtan tshigs yin te/ 'khrul pa med pa'i phyir ro zhes gsungs so/ /
<p>68b.7</p>'byung bar 'gyur ba'i rgyu nyid yin na ci ltar 'bras bu yin zhe na/ lan du ma yin te zhes bya ba'o/ /da lta yod pa'i dngos po de 'byung ba'i dngos po'i 'bras bu yin pa'i phyir te de ni 'bras bu yang yin no zhes bya ba'i don to/ /gal te da ltar yod pa ma 'ongs pa'i 'bras bur ci ltar 'gyur snyam
<p>69a</p>
<p>69a.1</p>pa'i dogs pa zhe la bzhag nas don 'di ni 'jig rten gyi tha snyad du grub pa kho na'i zhes ston pa ni 'di ltar zhes bya ba'o/ /sems dang mig dang sna la sogs pa rnams kyi rnam par 'gyur ba ni gsal ba dang / yid bde ba dang / rmi lam gyi khyad par
<p>69a.2</p>dmigs pa dang 'gul ba dang nyams pa la sogs pa'i mtshan nyid ni 'byung bar 'gyur ba dge legs la sogs pa sgrub par byed pa yin te/ 'byung bar 'gyur ba'i dge legs la sogs pa de'i rnam par 'gyur ba de mthong la/ de rnam pa bsgyur ba de yang 'bras bu
<p>69a.3</p>nyid du brjod do/ /'jig rten gyi tha snyad kyi sgras ni 'di skad brjod de/ ha kyang thal ba spangs pa'i phyir bstan bcos kyis mtshan byas pa gang yin pa de gal te 'jig rten gyi tha snyad du byed na de'i tshe sngar 'byung ba la 'bras bu'i tha snyad du byed pa yang sus bzlog ces bya
<p>69a.4</p>ba'o/ /'o na 'das pa zhes bya ba la rgyur mngon par 'dod pa rang gi dus la ltos nas ni byung ba dang 'byung bar 'gyur ba ma yin te/ da ltar ba nyid yin pa'i phyir ro/ /'bras bu'i dus la ltos nas ni ci ltar 'di 'byung bar 'gyur ba yin pa de bzhin du gzhan 'das pa yin no zhes bya ba'i
<p>69a.5</p>don to/ /des na de yang 'bras bu'i dus na med pa nyid yin pas na ci ltar phan 'dogs par byed pa yin ma yin te bya ba ni gzhan gyi'o/ /skabs kyis na sngar skyes pa'i rgyu ni yod pa'i phyir ro zhes bya ba'o/ /lan du skye ba'i dus de zhes bya ba'o/ /smras pa 'di'i bsam pa ni 'di yin
<p>69a.6</p>te/ skye ba zhes bya ba ni 'bras bu'i chos yin pa'i phyir rgyu de'i dus na dus mtshungs par thal bar 'gyur ro/ /'on te 'bras bu skyed par byed pa'i dus la skye ba'i dus su brjod par 'dod dang zhes bya ba'i dogs pa bsu ba ni/ gal te 'bras bu las snga rol zhe na zhes bya ba'o/ /'o
<p>69a.7</p>na ni de'i tshe 'bras bu med pa des na ci ltar 'byung bar 'gyur ba med pa phan 'dogs par byed pa ma yin pa de bzhin du 'byung bar 'gyur ba'i 'bras bu yang med pas na ci ltar phan gdags par bya ba yin/ des na med pa la ni phan 'dogs pa ma yin no/ /gzhan gyis de nyid kyi
<p>69b</p>
<p>69b.1</p>phyir zhes smras so/ /grub pa'i mtha' smra bas med pa byed do zhes bya ba'i don ci zhes dris pa'o/ /gzhan gyis lan du de'i de ma thag ces bya ba'o/ /grub pa'i mtha' smra bas de ma thag pa de ni zhes so/ /de nyid gsal bar byed pa ni ci ltar zhes bya ba'o/ /de ma thag pa nyid khas blangs nas
<p>69b.2</p>brjod pa yin no/ /de ma thag pa med kyang rgyu nyid du gdon mi za bar 'gyur zhes gsungs pa ni de ma thag pa nyid ni zhes bya ba'o/ /gnyid stug po log pa'i gnas skabs na ni rang ngam gzhan gyi rnam par shes pa yod pa'am med par nges pa ni ma yin zhing sad pa'i dus su gdon mi za
<p>69b.3</p>bar de ltar dran pa yang ma yin no/ /de skad du yang ste dngos po med pa'i rig pa ci zhes bya ba la sogs pa bshad pa yin no/ /rgyu de nyid du nges pa ni ring du spangs pa kho na'o/ /yod pa dang med par the tshom za ba'i phyir sha za ni du ba'i rgyur nges pa ma yin no/ /lus ni mthong yang rgyu ma yin
<p>69b.4</p>no zhes bshad pa ni de la lus ni zhes bya ba ste shes pa de la'o/ /ci'i phyir zhe na/ de ni sngon gyi zhes bya ba'o/ /'di snyam du lus ni shes pa'i rgyu ma yin pa kho na'o/ /'on kyang 'das nas ring du lon pa'i rig pa nyid rgyu yin te/ gnyid stug bo log pa'i gnas skabs su ni rnam par
<p>69b.5</p>shes pa yod dam med the tshom za ba'i phyir na rgyu'am rgyu ma yin pa nyid du rnam par bzhag pa la nus pa ma yin no/ /'jig rten rgyang 'phan pa ni lus rnam par shes pa'i rgyu yin par bsgrub pa'i don du dbus su de med par 'dod pa yin na de med par khas blangs kyang lus rgyu yin par ni mi
<p>69b.6</p>'grub ste/ 'das nas ring du lon pa nyid rgyu yin par tshad mas grub pa'i phyir ro zhes bya ba 'di yin no/ /'di nyid gsal bar byed pa ni/ lus de 'dra ba'i nyid na zhes bya ba'o/ /gang gi tshe na tshod dang rgyags pa la sogs pas lus mtshungs pa gnyis gnyid mthug pos
<p>69b.7</p>log pa na'o/ /gal te de'i tshe yang khyad par phra mo 'ga' zhig yod par 'gyur ro snyam na/ de lta na 'o na shes pa la yang mtshon par dga' ba'i khyad par yod par 'gyur na shin du yang rigs mi mthun par ni mthong ba yin no/ /de'i phyir 'das nas ring du lon pa las skyes pas
<p>70a</p>
<p>70a.1</p>rigs pa kho na'o/ /tshogs pa'i khyad par 'ga' zhig las ni myur ba dang bul ba'i khyad par du gyur kyang de tsam gyis rgyu dang 'bras bu'i dngos po 'dzin pa ni ma yin te de'i rgyu mtshan rjes su 'gro ba dang ldog pa mtshungs pa'i phyir ro/ /'byung bar 'gyur ba'i
<p>70a.2</p>rgyu de nyid mjug sdud pas de'i phyir zhes gsungs so/ /'byung 'gyur la yang zhes yang gi sgras ni 'das ma thag pa dang 'das nas ring du lon pa sdud pa'o/ /khyad par gzhan ni zhes bya ba ni snga ma nyid dam de ma thag pa nyid do/ /bdun pa dang lnga pas ni rgyu snga ma'i dngos por bstan pa
<p>70a.3</p>yin no zhes rnam par dbye ba 'di gnyis grub pa yin no/ /snga ma'i dngos po de las phyi ma'i dngos por yang dang pos kyang bstan pa yin ste/ dang po ni bsgrub bya'i rnam par dbye ba yin no/ /rgyu mtshan tsam zhig ces bya ba 'dis ni/ lung las ni 'di rgyu dang 'bras bu'i dngos po
<p>70a.4</p>tsam du bzhed pa yin no zhes bya ba'i don to/ /de bzhin du ma skyes pa la skyes pa yang ngo zhes bya ba ni 'di skyes pa'i phyir 'di skye zhes bya ba'i mtshan nyid 'di mi 'thad do zhes bya ba'i don to/ /'o na zhes bya ba ni grub pa'i mtha'o/ /zhig pa skye bar yang zhes bya ba 'di ni mtshan nyid gnyis
<p>70a.5</p>pa ltos pas yin no/ /yod pa'am skyes par gyur pa yin no zhe na/ lan du 'byung bar 'gyur ba 'di yang yod pa'am skyes par 'gyur ro/ /'byung bar 'gyur ba snga na med pa dang ngo / /snga ma dang phyi ma'i dngos po'i thun mong rgyu mtshan tsam zhig mtshon pa yin te bstan pa
<p>70a.6</p>yin gyi/ sngar gyi dus de'i tshe yod pa nyid ni bstan pa ma yin no/ /gal te rgyu mtshan tsam zhig bstan pa yin na/ gang gi dngos pos zhes bya ba'i mdos bdun pa yin par ji ltar 'gyur zhe na/ de yod pas zhes bya ba'o/ /gang gi phyir rgyu mtshan tsam gyi dngos pos 'bras
<p>70a.7</p>bu 'byung ba'i dngos po mtshan pa yin te/ 'bras bu ni rgyu mtshan tsam gyis rab tu sbyar ba yin no zhes mtshon pa'o/ /gal te de lta na yang 'byung bar 'gyur ba rgyu nyid ji ltar brjod snyam na 'byung ba'i yod pas kyang zhes gsungs so/ /dper na char pa dag 'byung bar 'gyur na
<p>70b</p>
<p>70b.1</p>grog ma 'pho ba bzhin te/ grog ma 'pho ba ni char 'bab par 'gyur bas byas pa yin no zhes bya ba'i don to/ /de nyid kyi phyir 'chi ltas ni zhes gsungs so/ /'byung bar 'gyur ba'i 'chi bas phung po'i rtags 'chi ltas kyis rnam par 'gyur ba mtshon pa yin no/ /'di nyid ston
<p>70b.2</p>pa ni gal te zhes bya ba'o/ /'dis skyes pa'i phyir 'di skye'o zhes bya ba 'di la brjod pa ni skyes pa'i phyir zhes bya bas kyang zhes bya ba'o/ /byed pa po nyid med pa la ji ltar zhes bya ba 'di ni 'o na 'das pa yang rgyur mi 'gyur te zhes bya ba de nyid kyis rtogs mod kyis yang brjod
<p>70b.3</p>par ni khyad par brjod pa'i don du yin no/ /de bzhin du gzhan du yang de ltar srid par blta'o/ /khyad par nyid brjod pa ni ci ltar myu gu skye zhes bya ba'o/ /myu gu la sogs pa la blo la gnas pas byed pa po nyid du khas len na 'byung bar 'gyur ba 'di ni blo la gnas pas byed pa nyid
<p>70b.4</p>yin pa de bya rog gis ma zos so/ /gting du chud pa'i sa bon rgyu yin no zhes de ltar brjod na'o/ /ma dmigs pa ci ltar rgyur 'gyur zhes bya ba ni/ gal te sngar dmigs rgyu'i rgyu mtshan yin na de'i rigs sngar gang dmigs pa de nyid rgyu yin par 'gyur gyi/ de'i rigs yin
<p>70b.5</p>yang de ltar ma dmigs pa'i phyir gting du chud pa'i sa bon ni rgyu yin par mi 'gyur ro/ /yod par ni rtogs kyi sngar yod par ni rtogs pa ma yin no/ /yod pa mtshon pa yin gyi sngar yod pa ni ma yin no/ /yod pa mtshon pa yin pa de lta na yang ngo / /don gang yin snyam na/ 
<p>70b.6</p>'di yod na zhes bya ba ste/ yod pa'i rgyu mtshan gyi dngos po gang yin pa de nyid don yin no/ /rgyu mtshan gyi dngos po de yang mi 'khrul ba'i yul nyid yin pa dang mi 'bral lo zhes bya ba'i don to/ /ha kyang thal ba'i nyes par 'gyur ba'i phyir yang 'di yang mtshan nyid ma yin no
<p>70b.7</p>brjod pa ni/ gang zhig sngar dmigs pa de rgyu yin no zhes khong nas dbyung ngo zhes bya ba ni mtshan nyid de la zhes bya ba'o/ /de nyid ces bya ba mi 'khrul ba de nyid do/ /ci 'gal zhes bya ba ni khyod kyi zhen pa las ma rtogs pa dngos po'i skyon ni 'ga' yang med de ha kyang thal ba
<p>71a</p>
<p>71a.1</p>la sogs pa med pa'i phyir ro/ /'on te 'gal ba med pa kho na yin na/ de'i tshe snga ma dang phyi ma'i dngos po zhes bya ba la sogs pa ni go sla'o/ /gzhan gyi nyes pa gzhan gyis bsams pa yang 'dogs par byed pa ni snga ma nyid ni zhes bya ba'o/ /
<p>71a.2</p>'bras bu de don du gnyer ba rnams rgyu len pa yin no/ /rgyu 'dod pa phyi ma las 'bras bu las rjes su dpog par brjod pa'i rjes dpag de ni nus pa las 'gyur ba yin gyi 'bras bu las ni ma yin no zhe na/ 'byung bar 'gyur ba'i 'jig rten pha rol ni tshe phyi ma pa'i 'dod pa'i bu'i 'bras bu'o/ /
<p>71a.3</p>da ltar ba'i 'jig rten ni 'jig rten 'di'i las bzang po'o/ /phyed snga ma bshad nas sun 'byin par byed pa ni de yang zhes bya ba'o/ /dper na skye bo gcig nyid/ 'ga' zhig ltos nas skyed bar byed pa dang / pha yang yin pa de bzhin du dngos po gcig nyid gzhan med na mi
<p>71a.4</p>'byung bas 'bras bu yin la/ des mi 'khrul bar byas pa yin pas na rgyu yang yin no/ /des na 'byung bar 'gyur ba la da ltar ba rgyu yin pa'i phyir len par rig par yin no/ /gzhan yang brjod pa ni rgyu nyid yin na zhes bya ba'o/ /lan pa ni thob par bya ba'i phyir yin na de'i
<p>71a.5</p>'bras bus kyang rgyu nges par thob pa yin no snyam du dgongs pa'o/ /phyed phyi ma rnam par 'grel pa ni gang yang zhes bya ba'o/ /de yang ma yin te zhes bya ba ni sun 'byin pa'o/ /'bras bu nyid la ni rjes su dpag pa bla'i/ rgyu yin na ni spyad pa gzhan 'ong ba yin no/ /de'i phyir
<p>71a.6</p>zhes bya ba ni mjug sdud pa'o/ /'di la slob dpon gyis ma gsungs pa'i phyir na/ 'di ni bshad pa byed pa'i rang dga' nyid yin no/ /don gzhan la ni mi ltos pa'i phyir de ni rang bzhin yin par 'dod/ gtan tshigs kyang rnam pa gzhan du khungs btsugs so/ /de ni
<p>71a.7</p>'gal ba yang yin te/ ci skad du/ med pa sngar nus med phyir dang / /zhes bya ba dang / phyis 'byung phyir na rgyu nyid min/ /zhes gsungs pa yin no zer ba ni ma 'brel te/ 'di ltar re zhig ma gsungs pa tsam ni nyes pa ma yin te/ bshad par bya ba dang bshad pa gnyis
<p>71b</p>
<p>71b.1</p>yi ge gcig nyid du gang du yang ma mthong ngo / /de'i tshe ni po ti gzhan tsam du 'gyur ba'i phyir ro/ /'chad par byed pa ni gdon mi za bar cung zhing bye brag bshad dgos so/ /rnam 'grel las bshad pa'i khyad par thams cad phyogs kyi glang po'am gsung rab las dngos
<p>71b.2</p>su yod pa ni ma yin no/ /des na grub pa'i mtha' dang bzhed pa dag dang 'gal ba spang bar bya'o/ /de la grub mtha' dang ni 'gal ba ma yin te/ mngon par 'dod pa'i don lnga dang mi mthun pa med pa'i phyir ro/ /bzhed pa dang 'gal ba yang ma yin no/ /'ga'
<p>71b.3</p>zhig tu 'byung bar 'gyur ba'i rgyu brjod na sun 'byin pa'i 'bad pa med pa'i phyir ro/ /gang yang / med pa sngar nus med phyir dang / /zhes bya ba la sogs pa brjod pa der ni rgyu dang 'bras bu gnyis lhan cig 'byung ba dgag pa lhur byed pa yin te ci skad du des na don rang gi blo
<p>71b.4</p>lhan cig 'byung min zhes bshad pa yin no/ /rgyu rnams thams cad sngar yod yin/ /zhes bya ba ni lhan cig mi 'byung ba nye bar mtshon par byed pa yin no/ /gal te tha dad pa yin na khyab par bya ba dang khyab par byed pa nyid rgyu dang 'bras bu'i dngos po yin pa'i phyir ro/ /yang
<p>71b.5</p>gzugs kyi 'bras bu yin pa des na ji ltar lhan cig rgyu yin par 'gog ce na 'di ltar bsams pa yin te/ yang dag pa'i kun rdzob la brten pa'i rgyu dang 'bras bu'i dngos po ni 'jig rten gyi tha snyad la ltos pa yin na lhan cig 'byung ba la ni rwa g.yas g.yon bzhin du 'jig rten
<p>71b.6</p>de ltar tha snyad byed pa gang yang med do/ /'di la dgongs nas 'jig rten gyi tha snyad du zhes lan cig ma yin par gsungs so/ /lhan cig byas par nges pa ni rgyu'i chos rjes su dpag pa nyid las 'grub bo/ /des na lhan cig pa ni rgyu dang 'bras bu'i dngos po rnam par gnas pa
<p>71b.7</p>yod pa ma yin no/ /des na rnam 'grel gzhan 'di ni de 'gog pa yin no zhes gnas so/ /bye brag tu smra ba rnams kyis lhan cig pa'i rgyu dang 'bras bu'i dngos po ni lung la brten nas yin gyi 'jig rten pa ni ma yin no/ /phyis 'byung phyir na rgyu nyid min/ /zhes bya ba ni gang yin pa
<p>72a</p>
<p>72a.1</p>der ni rgyu nyid du nges pa ma yin no zhes bya ba'i don to/ /spyir btang bas grub pa'i tshul de ni/ ci zhig yod gyur gang med pa/ /gang gis phyi nas mtshams sbyor med/ /ces bya ba 'dis dmigs kyis bsal ba'i phyir nyes pa med do/ /'dis ni
<p>72a.2</p>'das pa dus gcig pa rnam rtogs kyi/ ma 'ongs pa ni ma yin to/ 'khrul pa'i phyir ro zhes bya ba yang gzhung btsugs pa yin no/ /ma 'ongs pa nyid kyis ni rgyu ma yin pa ma yin te 'on kyang 'khrul pa'i phyir ro/ /'das pa la mi 'khrul na ni rjes su dpag par mngon par 'dod
<p>72a.3</p>pa kho na'o/ /de ni rang bzhin yin par brjod/ /ces bya ba ni log pa'i kun rdzob la ltos nas rung ba zhes bya ba'i rjes su dpag par bshad la de yang 'dod pa kho na'o/ /'bras bu la rnam pa gzhan du ni rjes su dpag par ma gsungs so/ /yang dag pa'i kun rdzob la ltos nas ni
<p>72a.4</p>de sun dbyung ba yin no/ /de ltar gsung rab kyi mtshan nyid 'bras bu las thams cad mkhyen pa grub pa yin no zhes ston par 'gyur ro/ /'o na rnam pa 'di yang de nyid du ci ste ma bstan zhe na/ mang po'i ma yin pa'i phyir dang 'di kho na dgos pa'i phyir ro/ /phyogs 'di ni ma
<p>72a.5</p>gsungs pa nyid kyang ma yin no/ /don gyis gsungs pa yang gsungs pa'i phyir ro/ /'di ltar rgyu nus pa thogs pa med pa can 'bras bu med na mi 'byung bar bstan bcos mdzad pa mi bzhed na ci ltar 'bras bu mi dmigs pa tshad mar mdzad/ tha dad gyur par 'brel par
<p>72a.6</p>brjod pa nyid 'bras bur brjod pa yin no/ /'o na rgyu mi dmigs pa nyid du 'gyur ro zhe na/ de kho nar de ni de kho na ltar yin no/ /'on kyang blo rtsing po'i 'jig rten gyi tha snyad la ltos nas rgyu mi dmigs pa'i rnam pa nyid 'bras bu mi dmigs par brjod pa yin no/ /gang yang 'bras bu
<p>72a.7</p>de ni rgyu khyab pa dang mi ldog pas na de'i rang bzhin dang khyad par med pas na de mi dmigs pa ni rang bzhin mi dmigs pa nyid du bshad do zhes bya ba 'di la/ slob dpon chos mchog gis bshad pa'i de yang ma 'brel te/ 'di ltar gal te rgyu khyab pa dang rgyu las tha dad par mi 'gyur
<p>72b</p>
<p>72b.1</p>pas zhes brjod par 'dod na ni de'i tshe rgyu khyab pas zhes bya ba nyid brjod par bya ba'i 'bras bu thams cad rgyu med par mi 'byung ba ma yin no zhes ldog pa med par bstan pa 'dis ci bya/ 'on te ldog pa med pas de'i bdag nyid brjod pa yin na/ de lta na 'bras bu thams cad de'i bdag nyid
<p>72b.2</p>du thal lo/ /'on te de med par rgyu mi 'byung bar brjod pa des na de'i rang bzhin yin pa de lta na ni rgyu dang 'bras bu med par mi 'byung ba'i phyir de yang de'i rang bzhin du thal lo/ /des na 'bras bu'i gtan tshigs kyang rang bzhin gyi gtan tshigs su thal bar 'gyur ro/ /me du ba tsam dang rjes su
<p>72b.3</p>'brel ba'i phyir ro/ /'on te tha dad pas 'bras bu'i gtan tshigs su brjod na/ de lta na 'bras bu mi dmigs pa nyid du smos shig des na 'di ni gyi na'o/ /des na gzhan du bshad par bya ste 'bras bu de ni rgyus khyab pa ste/ khyab par byed pa nyid du de las mi ldog pa'i phyir te/ khyab
<p>72b.4</p>par byed pa de las ldog par byed pa'i phyir te bya ba byed kyi rang bzhin yin pa'i phyir na'o/ /de'i rang bzhin dang khyad par med par zhes 'dir de'i sgra ni rgyu 'dzin pa ste rgyu dang khyad par med par zhes bya ba'i don to/ /'di ltar rgyu'i khyab byed yin pa'i phyir na rgyu zhes brjod pa yin no/ /de
<p>72b.5</p>bzhin du de med na rgyu mi 'byung bas na khyab byed yin pa'i phyir 'bras bu la rgyu zhes ci ste mi brjod/ 'on te rgyu'i dus na 'bras bu med pa'i phyir rgyu nyid ma yin no zhe na/ 'o na rgyu yang 'bras bu'i dus na med pa'i phyir rtsod pa de nyid yin no/ /'on te sngar yod pa rgyu yin te des na 'bras
<p>72b.6</p>bu ni rgyu nyid ma yin no snyam na 'dir rgyu nyid gang yin/ 'bras bu'i dus na med pa ni 'gas kyang rgyu nyid du rtogs pa ma yin no/ /'on te de yod pa ma yin na 'di yang mi 'byung ngo zhes de ltar de dang 'brel par rtogs pas de'i 'bras bu nyid du rtogs so zhe na/ de lta na
<p>72b.7</p>'di ni 'bras bu la yang mtshungs so/ /gal te 'chi bar mi 'gyur na 'chi ltas 'di yang mi 'byung ngo zhes 'chi ba dang 'brel par rtogs pa ma yin no/ /tha snyad de ltar ma yin no zhe na/ don gyi tha snyad med na brjod pa tsam ni med kyang mi skyon no/ /'on te 'ga' zhig tu khyad par
<p>73a</p>
<p>73a.1</p>ma mtshon pas 'khrul pa'i phyir 'bras bu ni rgyu nyid du bsnyad pa ma yin no snyam na/ 'di ni rgyur mngon par 'dod pa'i khyad par la yang 'bras bu'i spyi la ltos nas rgyu ma yin par 'dod pa nyid do/ /de skad du de med par yod pa ni de las slu ba'i phyir ro zhes
<p>73a.2</p>gsungs pa dang / des bskyed par bya ba'i khyad par bzung na ni 'dod pa'i phyir ro zhes yang de'i rgyu nyid du gsungs pa yin no/ /yang na ma gus pa spangs pa'i don du 'bras bu la rgyu nyid du brjod pa ma yin te/ de lta ma yin na gdon mi za bar skyes bu'i bu pha'i phar gyur pa'i phyir pha la
<p>73a.3</p>brnyas par 'gyur ro/ /de mi dmigs pa ni rang bzhin mi dmigs pa nyid yin no zhes ci ltar brjod ce na/ 'di la bshad pa phyogs gcig sbyar bas de skad brjod pa yin te/ dper na 'jigs sde la 'jigs pa zhes bya ba bzhin no/ /de bzhin du de'i rang bzhin mi dmigs pa ni rang bzhin
<p>73a.4</p>mi dmigs par brjod pa yin no/ /de'i zhes bya ba 'dis rgyu bzung ba'i phyir rgyu'i rang bzhin gyi de dmigs pa yin no zhes bya ba'i don to/ /yang 'di las 'byung bas na rang bzhin te/ rang 'byung ba ni rang bzhin te rang gi rgyu'o/ /des na de mi dmigs
<p>73a.5</p>pa ni rang gi rgyu mi dmigs pa zhes bya ba'i don to/ /de ltar na 'o na de mi dmigs pa ni rgyu mi dmigs pa nyid do zhes brjod par bya'i/ bdag nyid kyi khyad par gyis ci bya zhe na/ 'di ni bdag nyid kyi phyogs yin gyi/ gzhan rnams ni de ltar 'dod pa ma yin pa'i phyir nyes pa
<p>73a.6</p>med do/ /des na 'bras bu mi dmigs pa ni rgyu mi dmigs pa'i dbye ba yin no zhes bya ba 'di gnas so/ /gzhan yang de ltar mi 'dod na ni de rgyu zhes bya ba'i rnam 'grel 'di ldog par byed pa zhes khong nas drangs nas kyang go bar byed pa ma yin no zhes bya ba gsal bar 'gyur
<p>73a.7</p>ro/ /ci ltar bshad pa yang de ma thag pa'i rnam 'grel gyi don yin pa'i phyir don med par yang 'gyur ro/ /gal te de lta na yang 'byung bar 'gyur ba'i sems nges par bya ba ni de'i 'bras bu da lta ba las de'i rjes su dpog pa la rjes su dpag pas kyang de nges pa'i phyir phan
<p>73b</p>
<p>73b.1</p>tshun bsten pa yin no/ /'on te/ ci zhig yod 'gyur gang med pa/ /gang gis phyi nas mtshams sbyor med/ /ces bya ba'i shes pa phyi ma 'grub na/ 'o na rjes su dpag pas ci bya zhe na/ de ni mi rigs te/ gang gi phyir 'di ni spyir nyon mongs pa can gyi sems tsam sems phyi ma med
<p>73b.2</p>na mi 'byung ba nyid kyis khyab par bsgrub pa'i rnam pa yin no/ /khyad par can gyi yul la ni rjes su dpag pa la ni rjes su dpog pa yin no/ /'di ltar gang dang gang tha mal pa'i sems yin pa de dang de ni sems phyi ma med par mi 'byung ste/ dper na sngar gyi gnas skabs bzhin no/ /
<p>73b.3</p>lam po che'i skyes bu 'chi ba'i sems kyang tha mal pa'i sems yin no zhes bya ba ni 'bras bu'i gtan tshigs so/ /gang gis phan tshun bsten pa'i nyes pa'i nyes par 'gyur ba 'dir rjes su dpag pas 'byung bar 'gyur pa'i sems bsgrubs pas de'i 'bras bu nyid du nges pa yang
<p>73b.4</p>ma yin te/ chags pa sngar rab tu bsgrubs pas zin pa'i phyir ro/ /de ltar bkod pa na rang bzhin gyi gtan tshigs su 'dogs par yang mi bya ste/ gang dang gang du du ba yin pa de dang de ni me las skyes pa yin te zhes bya ba 'dir yang thal bar 'gyur ba'i phyir ro/ /de ltar khas
<p>73b.5</p>len na yang 'bras bu'i gtan tshigs med par 'gyur pa'i phyir ro/ /de ltar yang dpyod par 'gyur ro/ /de'i phyir rgyu'i spyi'i mtshan nyid gsung rab kyi khungs drangs te brjod pa 'di ni ma 'ongs pa yang rgyu nyid du gzhung gzugs pa gtsor byed pa yin no/ /de nyid kyi phyir mjug
<p>73b.6</p>sdud pa ni de'i phyir mi 'khrul bas na zhes bya ba'o/ /de la bshad pa snga ma la ltos nas 'chad par 'gyur ba ni rnam 'grel du bshad zin pa'i don yal bar dor nas don gyi sgo nas 'gyur ba yin zhes bya ba'i rnam 'grel gyi tshad dang sbyor bar byed pas rnam pa ci zhig ltar don dang bcas
<p>73b.7</p>pa nyid ston par byed pa ni lus las ni zhes bya ba la sogs pa'o/ /re zhig ces bya ba rten gyi sgo nas phan 'dogs pa tsam gyis so/ /dpe 'grel par byed pa ni me la sogs pas zhes bya ba la sogs pa'o/ /bum pa la sogs pa'i dmar po nyid la sogs pa'o/ /'dis ni
<p>74a</p>
<p>74a.1</p>grub pa la yon tan gzhan sgrub pas phan 'dogs pa'i khyad par brjod pa yin no/ /dpe gzhan brjod pa ni gser la sogs pa'i zhes bya ba'o/ /'dis ni ji skad bshad pa'i res 'ga'i phan 'dogs par byed pa las bzlog pas rtag tu rjes su 'jug pa'i
<p>74a.2</p>phyir/ gang med par rgyun gnas pa mi 'byung ba de nyid log nas 'bras bu ldog pa yin te/ dper na mar me dang me la sogs pa log na 'od dang du ba la sogs pa bzhin no/ /res 'ga' ba'i phan 'dogs par byed pa log pas ni ldog pa ma yin no zhes gsal bar brjod do/ /
<p>74a.3</p>lus ni byed pa po nyid du yang nges par mi nus na rgyun gnas par byed pa nyid du lta ci smos snyam du dgongs pa yin no/ /des na 'chi ba'i dus su de log kyang ldog pa ma yin no/ /'o na ci ltar ldog ce na/ gang zhig ces gsungs te/ rgol ba gang gis ltar na'o/ /de mtshang ba las
<p>74a.4</p>zhes bya ba ni sems mtshang ba las so/ /lus 'ga' zhig rgyu yin pa la 'gal bar brjod pa ni rig par rang ngam gzhan gyis sam zhes bya ba la sogs pas so/ /de lta na 'o na ldog pa nyid med de/ log pa'i lus ni zlog byed ma yin la rgyur 'dod pa'i sems ni yod pa nyid kyi phyir ro zhe na/ 
<p>74a.5</p>gal te rnam pa thams cad du chad pa log pa yin na ni de'i tshe ldog par byed pa kho na'o/ /des na mi mthun pa 'ga' zhig las lus de las ldog pa gzhan du 'phro ba'i rgyu yod pa yin te/ tha na gnad du na ba la sogs pas lus de la btang snyoms 'jug pa'i phyir ro/ /de ltar
<p>74a.6</p>phan 'dogs par byed pa'i phyogs la nyes pa brjod nas yul 'ga' zhig nye bar len pa yin pa la yang nyes pa brjod pa'i phyir gzhan yang brjod pa ni zhes gsungs so/ /'on te yang sems ni dbugs phyung ba dang rngub pa dag gi yang 'bras bu yin te/ des na 'chi ba'i gnas
<p>74a.7</p>skabs de nyid med pa'i phyir ldog pa med par thal ba ma yin no zhe na/ sems de nyid las 'byung rngub yin gyi/ sems de nyid ni 'byung rngub dag las ma yin no zhes bzlas te sbyar ro/ /des na rjod byed pa'i thal ba ma spangs pa nyid du snyam du dgongs pa'o/ /'byung ba rngub pa dag
<p>74b</p>
<p>74b.1</p>sems kyi 'bras bu'o zhes ci ltar nges snyam na/ sems de yod na yod pa'i phyir ro/ /bzlog par ni ma yin no zhes bya ba'i don to/ /'di nyid ga las she na/ dbang 'gyur phyir zhes gsungs so/ /bshad pa ni thal bar zhes bya ba la sogs pa'o/ /'o na gang gi tshe ldog pa med
<p>74b.2</p>par thal snyam na/ lus de lta bu nyid du zhes bya ba ni rnam par shes pa bskyed par mngon 'dod pa sngar gyis rang bzhin rnam par mtshungs pa'i rnam pa can de lta bur gyur pa nyid gnas pa na'o/ /ldog pa'am zhes bya ba ni 'chi ba'i gnas skabs su sems ldog par mi 'gyur ro zhes bya ba'i don
<p>74b.3</p>to/ /lus gzhan du 'gyur ba gnas pa na yang log par mi 'thad do zhes sbyar ro/ /gnyi ga ltar yang ldog par mi 'thad do zhes bya ba 'di ga las she na/ gnas skabs mtha' dag tu rjes su 'gro ba'i phyir te/ nyams pa dang 'phel ba la sogs pa'i gnas skabs du mar sems
<p>74b.4</p>rjes su 'gro bar ni sngar dmigs pa yin no/ /des na gnas skabs kyi khyad par la ltos pa ma yin na/ de bas na gnyi ga ltar yang ldog par mi 'thad do/ /'chi ba'i gnas skabs na/ gnad du gzer ba la sogs pa'i gdung ba'i khyad par las sems ldog pa kho na'o snyam na/ gdung
<p>74b.5</p>ba'i sdug bsngal ni sems kyi chos yin pa'i phyir lus la ci zhig byung / lus kyang des rnam par 'gyur ro zhe na/ de lta na ni lus kyis rten de yin gyi de'i rten ni lus ma yin te/ phan 'dogs pa dang gnod pa byed par mi nus pa'i phyir ro/ /shes pas mi mthun lus rgyu min/ /zhes bya ba
<p>74b.6</p>yang rnam par spyod par 'gyur ro/ /de'i phyir lus sems kyi rgyu yin na/ de dang de 'dra ba shi ba las kyang 'byung bar thal ba kho na'o/ /de nyid kyi phyir lus ni 'byung ba dang rngub pa dag gi yang rgyu ma yin gyi/ 'on kyang sems nyid yin te sems med na de dag mi 'byung ba'i phyir ro zhes
<p>74b.7</p>brjod pa ni sems yod na de dag yod pa'i phyir te zhes bya'o/ /bzlog pa 'byung ba dang rngub pa dag las ni sems ma yin no/ /sems de'i dbang nyid du mi 'gyur ro/ /'on te de dag sems la rag las pa nyid ma yin no snyam na de dag ni zhes gsungs so/ /rlung 'byin pa dang 'dren pa ni/ 
<p>75a</p>
<p>75a.1</p>'bad rtsol med par gang las yin/ /zhes 'chad par 'gyur ro/ /rnam pa gzhan gyi sgo nas kyang sems kyi dbang du gyur par ston pa ni/ gal te gzhan las zhes bya ba'o/ /'o na sems de dag ci yin par 'os she na/ sems ni zhes gsungs so/ /de dag
<p>75a.2</p>las zhes bya ba ni de dag nyid las zhes nges pa ma yin no/ /phan tshun phan 'dogs par byed pa yin na ni sngar yang de kho na ltar yin pa'i phyir thog ma med pa nyid do/ /gzhan las skyes kyang zhes kyang gi sgra ni srid pa la'o/ /grub pa'i mtha'i dgongs pa ni 'di srid pa ni tshang mar spangs pa yin
<p>75a.3</p>no zhes bya ba yin no/ /gal te de dag sems kyi 'bras bu ma yin te/ gnyid kyi gnas skabs na sems med kyang 'byung ba'i phyir ro snyam du dogs pa bsu ba ni/ 'on te zhes bya ba'o/ /grub pa'i mtha' ni gnyid kyi gnas skabs na sems med par khas blangs kyang / de'i dus su
<p>75a.4</p>'byung ba dang rngub pa dag sems kyi 'bras bu nyid nyes pa med do zhes bya ba'i don to/ /sngar gyi sems las zhes bya ba ni sad pa'i gnas skabs kyi sems las so/ /gzhan du gyur pa las zhes bya ba ni drag tu 'byung ba goms pa las ni gzhan nyid du 'gyur te drag tu 'byung bar 'gyur
<p>75a.5</p>ro/ /rgyu ma yin pa nyid ces bya ba ni don gyis te/ dngos su ni rlung 'byin pa dang zhes bya ba la sogs pas sems la rag las pa nyid ston par byed do/ /sems kyi khyad par 'bad rtsol med par ro/ /gzhan yang gal te 'byung rngub kyi 'bras bu yin na/ 'byung ba dang rngub pa
<p>75a.6</p>de dag 'phel ba dang 'grib pa las sems kyang 'phel ba dang 'grib par 'gyur ro/ /de ltar yang ma yin te zhes bya ba ni 'bad rtsol med par de gnyis 'byung ba ma yin no/ /gal te 'bad rtsol med par 'byin pa dang 'dren pa mi 'byung bas de dag rgyu'i 'bras bu nyid yin mod/ 
<p>75a.7</p>'byung ba dang rngub pa dag go/ /ci ltar zhe na/ de dag ni zhes gsungs so/ /'byung ba dang rngub pa dag go/ /'on te zhes bya ba ni de dag gi chos kyi rang bzhin 'byin pa dang 'dren pa nyid yin no/ /'o na de dag gi rang bzhin gang las skyes snyam na/ rang gi ngo bo ni rgyu gzhan las zhes smras
<p>75b</p>
<p>75b.1</p>so/ /sems de las ni'o/ /sun 'byin pa'i bsam pa ni 'di yin te/ rang gi ngo bo ni rgyu gzhan las yin no zhes gang smas pa de la gzhan gnas pa'i rlung ngam lus yin par brtag /dang po'i dbang du byas nas bshad pa ni gal te zhes bya ba'o/ /gnas pa de ni'o/ /de las
<p>75b.2</p>'byung ba dang rngub pa dag 'byung bar 'gyur la/ de las sems de las kyang 'byin pa dang 'dren par 'gyur zhing yang de bzhin du 'gyur ba'i phyir zhi ba las sems ldog par mi 'gyur te/ gnas pa'i rlung gtan du thams cad la yod par grub pa'i phyir ro/ /gnas pa'i rlung rgyu yin
<p>75b.3</p>no zhes de skad du smra snyam na gal te zhes gsungs te/ phyogs gnyis pa zhes bya ba'i don to/ /de'i tshe yang skabs kyi nyes pa nyid yod do zhes ston pa ni gal te gnas pa'i rlung zhes bya ba'o/ /de'i tshe ldog pa med pa nyid du zhes bya ba ste/ lus las 'byung rngub de las sems
<p>75b.4</p>de las 'byin pa dang 'dren pa yin pa'i phyir lus 'di nyid rtsa ba'i rgyu yin no/ /des na ldog pa med par thal ba so na 'dug go/ /'on te zhes bya ba ni phyed snga ma bshad pa'o/ /rgyu yin na zhes bya ba ni brgyud pa ste gnas pa'i rlung nyid la brjod do/ /'byung ba dang rngub pa de med
<p>75b.5</p>pas na sems ldog par 'dod pa gang yin pa de mi thob ste/ 'byung ba dang rngub pa nyid mi ldog pa'i phyir ro/ /de ltar rnam 'grel gyi phyed snga ma bshad nas/ phyed phyi ma 'chad pa ni 'byung ba dang rngub pa zhes bya ba'o/ /'byung ba dang rngub pa 'phel ba dang 'grib pa dag las
<p>75b.6</p>rnam par shes pa 'phel ba dang 'grib par ni mtha' med do/ /des na de dag ni sems kyi gtso bo'i rgyu ma yin no/ /'byung ba dang rngub pa dag sems kyi rgyur khas blangs kyang brjod pa'i thal ba mi ldog go zhes brjod pa ni de dag la yang zhes bya ba ste/ 'byung ba dang rngub pa dag la
<p>75b.7</p>yang thal ba mtshungs so/ /de'i rgyu mtshang ba med pa'i lus gnas pa'i phyir na sems ldog pa med pa kho na'o zhes dgongs pa'o/ /'di nyid ni gtsor 'chad pa ni 'byung ba dang rngub pa dag ces bya ba'o/ /'di snyam du zhes bya ba la sogs pas ni tshig rkang lhag ma gsum rnam par
<p>76a</p>
<p>76a.1</p>'grel pa'o// /ci ltar lus yod na 'byung ba la sogs pa mi ldog pas na sems yod par thal ba de ltar sbyor bar byed pa ni sems ni gnas pa nyid na zhes bya ba'o/ /thal bar 'gyur ba skye 'dod pa'i sems la ltos nas snga ma 'chi kha ma'i sems
<p>76a.2</p>tha ma yang de'i snga ma 'dod na ldog pa ma yin no/ /tha ma dang nye ba ni lus kyi gnas so/ /tha ma na 'byung rngub kyi gnas yin no/ /lus de la srid pa dang lhan cig 'jug pa'i las de de'i ming can no/ /'dis ni srid pa dang las bstan to/ /rmongs pa yang nye bar mtshon pa bya
<p>76a.3</p>pa yin no/ /ma rig pa la sogs pa'i rang bzhin de nyid ni 'du byed ces bya ba bag chags kyi sa bon yin no/ /'du byed de skye bar 'dod pa la snga ma'i sems las sad par byas pa gang yin pa der gyur pa na snga ma ci lta ba bzhin du lus de las sems skyed par byed pa'am/ 
<p>76a.4</p>gzhan du ste skye ba gzhan du skyed par byed pa yin no/ /rnam par dbye ba 'di ga las she na/ bag chags kyi zhes bya ba la sogs pa gsungs so/ /gang zhig sad pa na lus de nyid la bde ba dang sdug bsngal la sogs pa nye bar spyod par 'gyur ba'i bag chags 'ga' zhig yod pa
<p>76a.5</p>yin la/ gang zhig sad pa'i lus gzhan la bde ba dang sdug bsngal la sogs pa nye bar spyod par 'gyur ba'i bag chags 'ga' zhig kyang yod pa yin no/ /de la dang po ni phan 'dogs pa'i khyad par rnams kyis/ lus de la skye 'dod pa gzhan dang gzhan la ltos
<p>76a.6</p>nas snga ma snga ma'i sems la sad par byed la/ gnyis pa ni gnad du na ba la sogs pas/ skye bar 'dod pa'i sems la ltos nas snga mar gyur pa tha ma'i sems la sad par byed do/ /de bzhin du bag chags kyi sa bon ji skad bshad pa ni/ sna tshogs par blta
<p>76a.7</p>bar bya'o/ /bag chags thog ma med pa nyid ni bsnyon par mi 'os te/ mthong ba'i phyir ro zhes brjod pa ni/ dper na zhes bya ba'o/ /'dis ni shes pa sna tshogs par dngos su bshad pa yin no/ /bag chags sna tshogs pa ni shugs kyis so/ /de bzhin du bag chags
<p>76b</p>
<p>76b.1</p>sad par byed pa'i rkyen yang rjes su dpag par bya'o/ /sems sna tshogs pa de don sna tshogs pas byas pa ni ma yin te/ don gyis stong ba'i phyir ro/ /gzhan du snang ba'i phyogs la yang bag chags su smra ba ni spang bar dka'o/ /'di ltar don mi nye ba'i phyir na mi snang ba nyid dam/ 
<p>76b.2</p>phyin ci ma log par shes pa nyid du ci ste mi 'gyur zhes spyad pa na/ rnam pa de lta bu'i shes pa'i rgyud 'dus byas pa'i khyad par shes pa las skyes pa'i bdag gi yon tan khas blang bar bya ba'am/ bdag med na ni de ma thag pa'i rkyen gyis nus pa'i khyad par yin pa'i phyir/ bag
<p>76b.3</p>chags nus pa nyid yin nam/ 'dus byas pa yin yang rung ste/ khyad par 'ga' yang med do/ /de'i phyir mjug sdud pa ni bag chags sad pa'i rkyen de sna tshogs pa'i phyir na/ bag chags sad pa sna tshogs pa yin la/ de'i phyir shi ba'i lus la sems ldog pa yin
<p>76b.4</p>no/ /gal te lus tsam rgyu yin yang sems ldog par 'gyur ro zhe na/ lus tsam rgyu yin pa la yang ma yin te zhes gsungs te/ rigs pa zhes bya ba lhag ma'o/ /ldog pa zhes bya ba yang rjes su 'jug go/ /gzhan gyis lan phran tshegs ni/ de lta bu nyid du mthong ba'i
<p>76b.5</p>phyir ro zhes bya ba'o/ /spong ba ni 'di ga las zhes bya ba'o/ /rgyu nyid du tshad mas ma grub pa dang / /gnod pa'i phyir ro snyam du dgongs pa'o/ /rang gi 'dod pas sdud pa ni/ sems kyi bag chags sna tshogs pa ni/ mthong ba ste tshad mas nges pa yin no/ /ci ltar zhe na/ 
<p>76b.6</p>de lta min na rmi lam du shes pa sna tshogs pa mi 'thad pa'i phyir ro/ /yang na gal te sems rgyu yin pa bzhin du lus tsam rgyu yin pa yang mthong ba nyid do/ /des na de log pas kyang ldog par 'gyur ro snyam du dogs na/ lus tsam zhes gsungs so/ /sems tsam rgyu yin pa
<p>76b.7</p>ltar lus tsam na sems kyi rgyu yin par ma mthong ngo zhes bya ba'i don to/ /gzhan gyis 'di ga las shes bris te/ /lus tsam rgyur ma grub pa ci'i phyir zhes bya ba'i don to/ /lan ni sna tshogs pa'i sems ni lus tsam gyi rgyu tsam du mi 'thad pa'i phyir ro/ /sna tshogs pa'i rgyur gyur ba'i
<p>77a</p>
<p>77a.1</p>bag chags mthong ba ste nges pa na shes pa thams cad bag chags sad pa'i rgyu can yin no/ /gang gis de la gzhan yang de ltar 'gyur ba/ gzhan du mi 'thad pa'i shes pa'i phyir na/ bag chags kyi sna tshogs pa med par mi 'byung bar nges pa'i shes pa
<p>77a.2</p>de gang yin snyam na/ rmi lam shes pa zhes gsungs so/ /dper na rmi lam gyi shes pa sna tshogs pa lus kyi rgyu can du mi 'thad pa'i phyir na/ bag chags sna tshogs pa rgyu yin par nges pa bzhin no/ /nges pa de'i phyir na/ sna tshogs pa'i shes pa gzhan pa gzhan gyi rgyu yang
<p>77a.3</p>bag chags sna tshogs pa nyid yin gyi/ lus tsam la sogs pa ni ma yin par nges pa yin no/ /de la re zhig dpe nyid rnam par 'grel pa ni/ gal te lus dang zhes bya ba'o/ /de'i tshe zhes khong nas phyung ste thams cad sbyar ro/ /shes pa sna tshogs pa lus la sogs pa'i
<p>77a.4</p>rgyu can du mi 'thad pa na bag chags pa nyid gsal bar byed nus pa yin no zhes bstan pa ni/ 'ga' zhig gis zhes bya ba'o/ /dpe bshad nas lhag ma mjug sdud pas rnam par 'grel pa ni/ de'i phyir sems thams cad ces bya ba'o/ /bag chags sad pas byas te/ 
<p>77a.5</p>nges par gnas pa yin gyi zhes bya ba ni/ phan tshun spangs nas gnas te/ gcig gi rmi lam gyi shes pa ci lta ba de ltar gzhan ni ma yin no/ /'on te zhes bya ba ni rmi lam na snang ba'i shes pa rnams ni bag chags tsam las skyes pa'i phyir mi bden pa nyid do snyam du
<p>77a.6</p>bsams ba'o/ /grub pa'i mthar ni bag chags kyis bskyed pa yin yang mi bden pa ni ma yin no zhes bstan pas/ /mi bden par bsgrub pa la bag chags las skyes pa nyid ma nges par brjod pa ni/ de yang mi bden te zhes bya ba'o/ /rang don ni bde ba dang yid dga' ba
<p>77a.7</p>la sogs pa'o/ /de lta yin mod/ de lta na yang ci ltar bden pa nyid yin zhe na/ yod nyid don byed pa las zhes gsungs so/ /'chad pa ni don byed pa las kyi zhes bya ba la sogs pa'o/ /btso ba dang bsreg pa la sogs pa mngon par 'dod pa'i don bya ba gang yin pa
<p>77b</p>
<p>77b.1</p>de byed pa la 'debs par te/ gze bar 'jug pa gang dag yin pa de dag la de skad ces brjod do/ /mi bden pa nyid yin te des bden pa'i bdag nyid 'dor ba gang yin pa de dag ni de skad ces bya ba'o/ /ci ste zhes bya ba ni gzhan gyi'o/ /lan ni skye ba la sogs pa'o/ /de ltar
<p>77b.2</p>zhes bya ba bden pa'i lus dang 'brel par ro/ /mtshungs pa nyid brjod pa ni/ de dag kyang zhes bya ba ste/ tha snyad dag kyang ngo / /der zhes bya ba mngon par 'dod pa 'chi ba dang skye bar 'gyur ro/ /bden pa'i lus phan tshun khyad par dang ldan pa'i phyir gzhan du gyur pa gang yin pa
<p>77b.3</p>de dag len pa dang / len pa tha snyad gang la yong pa de rnams ni de skad ces bya ba'o/ /de la 'chi ba'i sems ni bden pa'i lus dang 'brel par mthong ba kho na'o/ /skye ba'i sems la brjod pa ni/ 'di ltar zhes bya ba'o/ /'jug pa'i tha snyad 'dogs pa'am mngal nas
<p>77b.4</p>byung ba'o/ /bag chags kyi zhes bya ba ni rtsod pa'o/ /dmigs pa med par zhes bya ba ni/ gang gi phyir mi dmigs so zhes bya ba'i don to/ /rgan po la sogs pa zhes bya ba ni lan to/ /gal te zhes bya ba la sogs pa ni gzhan gyi'o/ /rgan po la sogs pa'i lus la
<p>77b.5</p>su 'pho ba ci 'dra ba de 'dra ba ni'o/ /lan ni de lta na yang zhes bya ba ste/ gal te yang byis pa la sogs pa'i gnas skabs su khu khrag gcig las byung ba nyid yod pa de lta na yang ngo / /ldog pa ste med par 'gyur ba ma yin no/ /'ga' zhig ce na lus gzhan nyid de/ /re zhig
<p>77b.6</p>tha dad pa nyid ni bzlog par dka'o/ /ci'i phyir zhe na/ mtshan nyid mi mthun pa gnyis ni zhes gsungs so/ /byis pa'i 'og rol bag ma blangs kyi bar ni gzhon nu ste/ de nyid kyi lus kyang mtshan nyid mi mthun par gsal ba'i phyir na tha dad pa kho na'o/ /tha dad par 'pho ba
<p>77b.7</p>yang mthong ba'i phyir na/ khu khrag gzhan gyis bskyed pa la yang 'gal ba ci yod snyam du bsams pa'o/ /'on te zhes bya ba ni gzhan gyi'o/ /rigs mi 'dra ba ni shin tu rigs mi mtshungs pa la 'dod do/ /lan ni rmi lam gyi zhes bya ba'o/ /shin tu rigs mi 'dra ba'i lus
<p>78a</p>
<p>78a.1</p>gzhan du 'pho ba ma mthong ba de yang ngo / /rgas pa pa ni de ni zhes bya ba ste/ rmi lam gyi lus de'o/ /lan ni ma yin te zhes bya ba'o/ /mthong ba ni zhes bya ba mngon sum du snang ba ste/ mngon sum gyi rang bzhin zhes bya ba'i don to/ /gang las mi
<p>78a.2</p>bden par 'gyur ba de la gnod pa yang ci zhig yod/ mngon sum la gnod pa 'jug na ni gzhan la yang yid brtan du ci yod/ zla ba gnyis su snang ba ni/ zla ba'i rnam pa can gyi blo nyid snang ba yin la/ de la gnod pa ni yod pa ma yin no/ /gnod pa ni brtags pa'i
<p>78a.3</p>phyi rol gyi zla ba gnyis nyid la 'jug pa yin no/ /de ni snang ba ma yin no zhes spyod par 'gyur ro/ /lhag pa brjod pa'i don du lan 'di la nges pa ma skyes pas rtsod pa brjod pa ni/ ci ltar zhes bya ba'o/ /rmi lam gyi lus de'o/ /der ni rmi lam gyi lus su'o/ /lhag pa nyid
<p>78a.4</p>brjod pa'i don dri ba ni/ ci zhig ces bya ba'i don 'di yin te/ mi bden pa zhes bya ba 'di ci yin/ gnod pa nyid dam/ yun ring du mi gnas pa nyid dam/ thun mong ma yin par dmigs pa yin zhes bya ba'o/ /de la dang po gsal ba'i don du dogs pa bsu ba ni sad pa'i zhes
<p>78a.5</p>bya ba'o/ /gang gi tshe zhes bya ba gnyid log pa'i gnas skabs na'o/ /gzhan gyi tshe zhes bya ba ni sad pa'i gnas skabs su'o/ /de nyid kyi tshe zhes bya ba gnyid log pa'i gnas skabs na'o/ /gnyid log pa'i des kyang ngo / /ci ste zhes bya ba ni gzhin gyi'o/ /rmi lam
<p>78a.6</p>gyi shes pa sad na ma dmigs so zhes rtogs par byas so/ /sad pa dang ma sad pa dag ces bya ba ni lan no/ /gzhan dag tha dad pa'i rgyu mtshan brjod pa ni/ nga zhes bya ba'o/ /grub pa'i mtha' 'di ma nges so zhes brjod pa ni nga zhes bya ba'o/ /nga sad do snyam pa'i shes pa
<p>78a.7</p>de las so/ /de'i phyir zhes bya ba ni mjug bsdu ba'o/ /sad pa dang rmi lam gyi shes pa nyid dmigs par mtshungs pa la'o/ /ri bong gi rwa bzhin med pa'am zla ba ltar mi bden pa'o/ /zla ba gnyis mi bden pa mi snang yang gnod pa'i phyir ro zhes bya ba lugs ngan gyi gzhung la
<p>78b</p>
<p>78b.1</p>ltos nas brjod pa yin no/ /dngos po la ni dngos po dang dngos po med pa las phung po gsum pa med do zhes byis pa yan chad la grags pa yin no/ /des na gal te gsal ba nyid kyis med pa la ltos nas ni/ de'i tshe dngos po nyid yin par phung po gsum ga la yod/ 
<p>78b.2</p>gsal bzhin pa la ni gnod pa yang yod pa ma yin no zhes brjod zin to/ /rnam par rtog pa lhag ma gnyis kyi dogs pa bsu ba ni/ 'on te zhes bya ba ste dang zhes bya ba ni sdud pa'o/ /de'i don ni 'di yin te/ bag chags stobs chung bas byas pa shes pa stobs chung ba'i
<p>78b.3</p>ming can ring du mi gnas pa dang thun mong ma yin par dmigs pa gang yin pa de rmi lam gyi shes pa'i mi bden pa nyid yin gyi med pa'am brdzun pa ma yin te rigs pa med pa'i phyir ro zhes bya ba yin no/ /lan du 'o na gang la zhes bya ba'o/ /bag chags brtan pa zhes bya ba ni
<p>78b.4</p>bag chags brtan pas byas pa'i ring du gnas pa nyid brjod par 'dod pa yin no/ /bzlog pa ni bden pa'o/ /chos 'pho ba nyid ni chos can bden pa'i phyir zhes bya bar bsams pa'o/ /thun mong du dmigs pa zhes bya ba la/ yang gang la bag chags brtan pa yod pa der
<p>78b.5</p>bzlog pa'i phyir 'pho ba nyid do zhes sbyar ro/ /thun mong du dmigs pa ni/ gzhan gyis sa dang ri la sogs pa ci ltar dmigs pa de ltar de ring skyes pas kyang dmigs pa rmi lam ni de lta ma yin no zhes bya ba'i don to/ /de dag sdud pa ni nga 'di ltar zhes bya ba'o/ /mi bden pa'i tha snyad
<p>78b.6</p>skye ba ni bden min skye ba ste 'di las skye ba'o/ /thun mong du dmigs pa zhes bya ba 'di la thun mong ma yin par dmigs pa'i bya ba yod pa ste 'bru mang po pa'o/ /skabs su bab pa skye ba dang po'i gnas skabs can yang sad pa'i shes pa'i rang bzhin nyid yin gyi/ bden pa la
<p>78b.7</p>'da' ba ni ma yin no zhes bya ba ni/ des na 'pho ba grub pa'i zhes bya ba'o/ /'on rmi lam gyis shes pa ji ltar mi bden zhe na/ bstan pa med pa ni zhes bya ba'o/ /de tsam gyis rmi lam mi bden par tha snyad byed kyang skabs nyams pa ma yin te de med pa'i phyir ro/ /rmi lam yang
<p>79a</p>
<p>79a.1</p>mi bden par nges pa ma yin no zhes brjod pa ni/ gang du zhes bya ba ste rmi lam du'o/ /gnyi ga la yang thun mong du de ltar snang ba de nye bar bstan pa'i sman la sogs pa zos pas nad zhi ba la sogs pa nyams su myong ba'i phyir ro/ /'bras bu'i rgyun
<p>79a.2</p>la ltos nas yun ring du rjes su 'brel ba yang yin pa'i phyir der ci ltar mi bden pa yin/ 'on te de'i tshe bden pa nyid do zhes bya ba gnyis la rmi lam du mthong ba snang ba'i dus na'o/ /de ltar bag chags brtan pa dang bcas pa'i rmi lam du rigs mi mthun pa'i lus
<p>79a.3</p>su 'pho ba ni bden pas khyab par bstan pa yin no/ /des na gang 'pho ba'i sems bag chags brtan pa dang bcas pa de ni bden pa yin te/ dper na byis pa nas gzhon nu'i lus 'pho ba bzhin no/ /'jig rten gzhan nas 'jig rten 'di'i lus 'pho ba'i sems 'di
<p>79a.4</p>yang bag chags brtan pa dang bcas pa yin no zhes bya ba ni rang bzhin no/ /'dir 'pho ba nyid yod kyang snga ma dran pa'i phyir gzhon nu'i lus 'pho ba nyid bden pa yin no zhes sun 'byin ba'o/ /dogs pa bsu nas de lta yin na zhes gsungs so/ /'pho ba zhes bya ba 'pho ba tsam
<p>79a.5</p>bden pas khyab par rab tu grub pas na'o/ /khyad par yongs su rtog pa'i phyir zhes bya ba ni dran pa dang ldan pa'i phyir zhes bya bar ro/ /rnam rtog dang mtshungs zhes bya ba ni snga ma bzhin chos mthun pa yin yang khyad par brjod pa ni rnam par rtog pa dang mtshungs pa'o/ /yang na sbyor
<p>79a.6</p>ba ni bshad ma thag pa nyid yin la/ dpe ni dper na bag chags brtan pa dang bcas pa'i rmi lam gyi lus su 'pho ba bzhin no zhes gzhan du bya'o/ /gal te rmi lam gyi gnas skabs su byung ba'i phyir na/ de 'dra ba'i rmi lam gyi lus 'pho ba bden par 'gyur mod/ skye ba
<p>79a.7</p>dang por ni ma yin te/ bzlog pa'i phyir zhes sun 'byin pa'i dogs pa bsu nas/ de lta yin na rmi lam gyi don thams cad mi bden pa ma yin no zhes gsungs so/ /khyad par yongs su rtog pa'i phyir zhes bya ba ni/ rmi lam la sogs pa'i khyad par yongs su rtog ba'i phyir
<p>79b</p>
<p>79b.1</p>ro/ /lhag ma ni snga ma bzhin bshad par bya'o/ /'pho ba grub pa la 'thad pa gzhan brjod na/ yang na zhes bya ba'o/ /goms las khyad par gang 'gyur te/ /skye ba dang por de bzhin gnas/ /zhes bya ba 'di bshad pas rtogs zin mod kyi de nyid 'grel pa'i tshul
<p>79b.2</p>du gyur pa yin no/ /khyad par yang brjod pa ni/ 'on te 'pho ba la zhes bya ba'o/ /ci ltar skyon med ce na/ rjes dpag yul ni zhes bya ba'o/ /mngon sum gyis yul gang yin pa de ni rjes su dpag pa'i yul ma yin te/ phan tshun yul spangs nas gnas pa'i phyir
<p>79b.3</p>ro/ /'di nyid brjod pa ni/ mngon sum dang zhes bya ba'o/ /phan tshun spangs pas gnas pa de nyid do/ /lus sam gzhan gos la sogs pa'i la yang rung ste/ kun du 'dzin pa ni/ goms pa nyid dmigs so/ /des na sngon goms pa bsgrub par bya ba la ltos nas
<p>79b.4</p>phyogs la yong pa ni dgos pa med pa'i phyir skye ba dang po kun du 'dzin pa mthong ba de nyid las/ skye ba dang por 'pho ba ci ste rjes su mi dpog/ /brjod zin pa'i rtsod pa nyid gsal bar byed pa ni/ ci skad du zhes bya ba'o/ /skyon de yang med de bya ba nyid gsal bar byed pa ni de la
<p>79b.5</p>lan 'di yin te zhes bya ba'o/ /tshig le'ur byas pa 'grel ba ni/ gal te zhes bya ba'o/ /'bras bu'i zhes bya ba ni kun du 'dzin pa la sogs pa'o/ /des na kun du 'dzin pa 'di'i sngon goms par byas pa gang yin pa de nyid 'di'i sngon gyi sems las byung ba yin no/ /'pho
<p>79b.6</p>ba'i don 'di kho na yin te dbus kyi gnas skabs bzhin no/ /des na 'pho ba'i sems mngon sum du byas pa nyid ni mkho ba med do/ /kun du 'dzin pa'i goms pa sngon du song ba can ni bdag nyid las mthong ba nyid do/ /de ltar 'pho ba spyir rjes su dpog ba bsgrubs nas/ khyad par du
<p>79b.7</p>bsgrub pa'i phyir 'gro ba gzhan 'pho ba'i dpe bshad pa ni/ dper na zhes bya ba la sogs pa'o/ /ci ltar med pa'i khyad par las 'di ni 'dra ba zhig nas 'ongs so zhes rtogs pa de bzhin du bde ba dang / gtsang ba'i rgyu'i nye bar mkho ba la dga' bas na/ spyod pa'i khyad par
<p>80a</p>
<p>80a.1</p>las 'di ni 'di 'dra ba zhig gi 'jig rten nas skyes so zhes nges pa yin no/ /gal te lha la sogs pa'i 'gro ba nas gzhan du 'ongs pa ma mthong yang khyad par 'dir ci ltar 'gyur snyam na/ grong gzhan nas 'ongs pa la zhes gsungs so/ /'dis
<p>80a.2</p>dpe dran par byed pa'o/ /'bras bu'i khyad par ni rgyu'i khyad par med par mi 'gyur ba'i phyir na/ shugs nyid la khyad par 'grub bo/ /de nyid ston pa ni/ du ba las zhes bya ba'o/ /tsan dan las byung ba la sogs pa'i khyad par dang ldan pa'o/ /de ltar yang tsan dan gyi bsung dang
<p>80a.3</p>ldan pa'i du ba las tsan dan gyi me rjes su dpog pa kho na'o/ /dogs pa bsu ba ni me tsam las 'jug go zhes bya ba ste mngon sum mo/ /lan 'dir yang zhes bya ba'o/ /yul la sogs pa las 'pho ba'i spyi la mngon sum 'jug la/ gzhan gyi nges pa'i mngon par 'dod
<p>80a.4</p>pa la sogs pa'i khyad par la de ltar rjes su dpog pa yin no/ /de bzhin du 'jig rten gzhan nas 'pho ba spyir grub pa'i phyir/ mngon par 'dod pa la sogs pa'i khyad par can gyi 'jig rten gzhan grub pa zhes bshad zin pa kho na'o/ /me la brten pa'i skabs gsal gyis gsal bar
<p>80a.5</p>byed pa yin no/ /'on te yang zhes bya ba ni gzhan gyi'o/ /'di nyid sdud pa ni 'di ltar zhes bya ba la sogs pa'o/ /lus gzhan gyis 'pho ba gang gis yin pa de dor te lus de nyid kyis 'pho ba zhes bya ba'i don to/ /bde bar bsgrub pa 'gyur ba yin zhes bya ba ni bsting chad do/ /gzhan
<p>80a.6</p>yang brjod pas so/ /ci ltar rmi lam zhes bya ba'i gang gi tshe rmi lam gyi dmigs pa med pa na zhes bya ba'i don to/ /shi ba'i phyir skye ba'i sngon rol tu gal te chad na/ de'i tshe 'jig rten pha rol smra ba rnams kyis ci zhig byas zhes sbyar ro/ /ji ltar zhes byed pa la sogs pas
<p>80a.7</p>ni tshigs su bcad pa dang pos bshad do/ /phyin ci log tu bsgrub par 'gyur ro zhes bya ba ni/ lus de ma btang ba na skye ba nyid du 'grub pa zhes bya ba'i tha tshig go/ /gzhan yang zhes bya ba ni tshigs su bcad pa gnyis pa 'chad pa'o/ /'dir 'di skad brjod de zhes bya ba ni lan no/ /
<p>80b</p>
<p>80b.1</p>gzhan mthong ba nyid ces bya ba ni/ da ltar ba'i lus kyi skad cig mthong ba gang yin pa nyid sngon gyi lus po yongs su dor ba med pa yin te mi dmigs pa las med pa gzhan ma yin pa'i phyir ro/ /de ltar lus de nyid kyis 'ga' yang 'pho ba med pa'i phyir rtsod pa dang po bsal to/ /mi
<p>80b.2</p>bden pa dang / 'grel pa'i rtsod pa la brjod pa ni/ rmi lam rig pa thams cad ni zhes bya ba'i rmi lam gyi mi bden pa ji 'dra ba yul gyi rjes su 'jug pa med pa tsam gyi nye bar bsgrubs pa de khas blangs kyang rmi lam gyi shes pa dngos su bden pa yin pa'i phyir na bden pas bskyed par bya ba
<p>80b.3</p>dang bden pa'i skyed byed du mi 'gal ba yin no/ /de ltar 'jig rten pha rol la yang de gnyis ka mi 'gal lo/ /des na yod par smra ba rnams kyi 'dod pa thog tu bab po snyam du dgongs pa yin no/ /ji ltar rmi lam dmigs pa med par zhes bya ba de la bshad pa/ rnam par
<p>80b.4</p>'chad pa thams cad ni zhes bya ba'i bden pa'i sad pa dang 'brel pa yin zhes bya ba ni bden pas nye bar sad pa'i 'brel pa ste/ sad pa tsam ni bden pa ma yin no snyam pa'i dogs par mi 'gyur bar bya ba'i phyir ro/ /'di ni gzhan gyi 'dod pas brjod par zad de rnam par chad pa ni
<p>80b.5</p>ma grub po zhes gsal bar bya'o/ /gal te grong gzhan nas 'ongs pa la sngon gyi lus dor ba gal te rigs pas bsgrubs pa de lta na yang skye ba 'di la de ltar rtogs par nus pa ni ma yin te/ yul gzhan nas 'ongs pa ltar snga ma dang phyi mar mngon par 'dod pa'i lus ni dmigs pa
<p>80b.6</p>ma yin no/ /des na da ltar gyi sems dang bcas pa'i lus ni snga na med pa nyid skyes pa yin no snyam na 'di ni bshad zin to zhes gsungs so/ /don gyis 'phangs pas na lus byung ba ni lus snga ma btang ba kho nas yin no zhes bya ba'i don to/ /de yongs su brtags pa la gsal ba kho
<p>80b.7</p>na'o/ /des na sngon gyi lus dor ba ni mthong ba nyid do zhes gsungs so/ /sngon gyi lus grub pa'i don du 'thad pa gzhan yang dran par bya ba'i phyir gzhan gyi dogs pa bsu ba ni/ sngon gyi lus ma grub par zhes gsungs so/ /ma yin te zhes bya ba ni lan to/ /lus kyi yul can nyid
<p>81a</p>
<p>81a.1</p>kyis na khyad par can no/ /sngon gyi lus des mod dor ba go ci ltar zhe na/ lus de zhes gsungs so/ /'o na ma dmigs pa'i phyir sngon med pa kho na'o snyam na kha sad pa zhes gsungs so/ /rang gi dus de'i tshe yang ngo / /phyed phyi ma bshad nas/ mjug bsdu
<p>81a.2</p>ba'i sgo nas phyed snga ma 'chad pa ni des na zhes bya ba'o/ /mngon sum de nyid rmongs pa la mi dmigs par brjod pa yin no/ /ji skad du zhes bya ba la sogs pas brjod zin pa'i rgol ba dang lan brjod pa ni/ khyad par brjod pa'i don du yin no/ /bden pa'i rjes su 'gro ba can zhes bya ba
<p>81a.3</p>ni bden pa'i nyes pa'i rgyu can no/ /de ltar gyur pa zhes bya ba ni rmi lam dang 'dra ba bden par 'dod pa snga ma dang phyi ma'i dbus su byung ba de ni'o/ /sdod na ni gnas skabs kyi khyad par ro/ /'chad par 'gyur ro zhes bya ba ni/ srid pa bar mdo'i lus shin tu dang ba'i mi dmigs pa ma
<p>81a.4</p>yin zhes bya ba der ro/ /'di yang rmi lam gyi shes pa mi bden par khas blangs nas brjod pa yin no/ /khas ma blangs kyang nyes pa med do zhes brjod pa ni yang na zhes bya ba'o/ /'di nyid du ci ste mi 'chad snyam na 'di'i skabs ni de yin zhes gsungs te/ rmi lam dang rmi lam ma yin
<p>81a.5</p>pa khyad par med pas sgrub kyi skabs ni rnam par shes par smra ba de nyid yin no/ /'chad pa ni rmi lam gyi zhes bya ba'i skabs kyis 'ga' zhig nyid bstan pa gang yin pa de ni/ de kho na nyid ni zab pa yin pas ni rim gyis bzod par bya ba'i don to/ /khyad par med pa de kho na'o/ /de'i
<p>81a.6</p>phyir zhes bya ba ni 'pho ba med pa'i phyir ro/ /lus shes pa'i rang bzhin yin yang snga ma dang phyi ma'i lus gnyis la ni thogs pa dang bcas par brjod de/ bag chags kyis byas pa na de'i gnas su shes pa gzhan mi skye bar nges pa'i phyir ro/ /bar mdo'i srid pa la ni thogs pa
<p>81a.7</p>med pas brjod de/ de'i gzhan shes pa gzhan skye ba srid pa'i phyir ro/ /sogs pa'i sgras ni ring du rjes su 'jug pa dang / de ltar ma yin pa la sogs pa yang bsdu'o/ /rgyun nyams pa ni ma mthong ba nyid do zhes bya ba ni de ltar yang rnam pa thams cad du shes pa rgyun chad pa ni
<p>81b</p>
<p>81b.1</p>ma mthong ba kho na'o/ /rnam par shes pa chad pa ni sad pa dang 'brel pa kho nar mthong ngo zhes bya ba'i don to/ /'dis ni tshig le'ur byas pa gsum pa rnam par bkral lo/ /sngags kyis byin gyis brlabs pa'i sdong bu ni sgron ma'i rgyu ma yin la/ mar nag gis byugs pa'i
<p>81b.2</p>sa bon yang myu gu'i rgyu ma yin pa bzhin te/ de bzhin du gzhan yang rtogs par bya'o/ /nyes pas zhes bya ba ni rlung mkhris pa la sogs pas so/ /mnyam gyur tshe zhes bya ba ni 'ching ba'i tshogs pas mnyam por byas pa ni stong cha snyoms par gyur pa na zhes bya ba'i don to/ /
<p>81b.3</p>nyes pa rnams mnyam pa nad med pa yin no zhes gang las rtogs she na/ de dag mnyam pa nad med pa/ /zhes gsungs so/ /bzlog pa ni med pa ma yin pa brjod pa'i phyir ro zhes bya ba ni sman dpyad kyi bstan bcos las so/ /'on te zhes bya ba ni gzhan gyi lan du rims la sogs
<p>81b.4</p>pa zhes bya ba'o/ /thams cad kyi tshe ni 'chi ba yang ma yin te/ des ni rims la sogs pa rnam par 'gyur ba med pa kho na 'chi ba'i rgyu yin zhing / rims la sogs pas rnam par 'gyur ba'i mtshan nyid kyis mi mthun pa med kyang log pas na sems skyes pas na la la gegs
<p>81b.5</p>yod pa ma yin no snyam du dgongs pa'o/ /de lta ma yin na zhes bya ba ni lus mi mthun pa med kyang sems mi 'byung na'o/ /sems rgyu yin pa la nyes pa 'dir mi 'gyur snyam na/ sems kyi rgyu ni zhes gsungs so/ /lus rgyu yin na ni nyes pa de nyid do zhes brjod pa ni lus rgyu yin par
<p>81b.6</p>'gyur na ni zhes bya ba'o/ /mi mthun pa de ni tshabs che ste/ des na sems phyir skye ba ma yin no snyam du dogs na/ de 'dra'i lus nyid ni zhes gsungs so/ /ma mthong ba'i khyad par rtogs pa ni gal te yongs su grub pa'i khyad par de ltar mi rung na rtogs pa de ci ltar zhes bya
<p>81b.7</p>ba der bsal zin to/ /tshig le'ur byas pa gnyis pa rnam par 'grel pa ni lus rgyu yin na ni zhes bya ba'o/ /don gyis 'phangs pa brjod pa ni/ mi mthun pa de 'dra ba nyid ces bya ba'o/ /tshig le'ur byas pa dang por 'chad pa ni/ sems rgyu yin na ni zhes bya ba'o/ /mi mthun pa
<p>82a</p>
<p>82a.1</p>med gson pa'i rgyu ma yin no zhes brjod pa ni/ 'ga' zhig nyes pa yin zhes bya ba'o/ /'bras bu 'chi ba dang gson pa rang gi rgyu la nges pa'i rnam par gnas pa 'dir mi 'gyur ro/ /rnam par mi gnas kyang 'bras bur 'gyur ro snyam na 'bras bu ni zhes gsungs
<p>82a.2</p>so/ /des na zhes bya ba ni/ rnam par phye ba med pas so/ /'di nyid gsal bar byed pa ni/ /lus kyi 'bras bu yin na zhes bya ba'o/ /rnam par 'gyur ba de bzlog pa'i phyir ro/ /'chi ba ni zhes bya ba ni rnam par 'gyur ba zhes rtogs par bya'o/ /bzlog tu yod pa dang med pa'i rnam par 'gyur
<p>82a.3</p>ba gang la yod pa de dag la de skad ces bya ba'o/ /gsod pa'i sbyor ba med pa'i mtshan nyid 'di ni lan yang yin no/ /'gyur ba pa dang po ni chung yang zhes 'brel to/ /ldog pa min pa ni phyir mi 'byung ba'o/ /slar ldog rung ba ni mi mthun pa thob nas phyir log pa'o/ /byas gang zhes bya
<p>82a.4</p>ba ni gang gis sam gang las byas pa de/ de la zhes bya bar blta'o/ /der nges bya ba'i phyir rnam par 'gyur ba yod na zhes bya ba'i don to/ /snga ma'i rang bzhin de ni slar yang 'byung bar 'gyur te gser gyi sra ba nyid bzhin no/ /gal te de lta na yang slar 'tsho bar ci ltar thal te/ de srid par ni
<p>82a.5</p>'gyur ro snyam na/ gzhan gyi lugs kyis slar 'tsho bar bsgrub pa'i phyir de la 'grub par rnam par 'gyur bar de bzlog pa nyid ston pa ni 'di ltar gnyis kyis zhes bya ba'o/ /tshu rol mdzes pa sems kyi rgyu lus yin par bsgrub pa'i don du sems pa skyes pa'i lus mngon sum gyis grub pa
<p>82a.6</p>nyid nye bar brtags pa ma yin par sems pa grub pa yin zhing / sems pa ma grub pa'i lus grub pa yang sems pa med pa grub pa yin no zhes smra'o/ /des na gal te gnyid mthug po'i gnas skabs na de chad pa rang gis ma rtogs su chud pa de ltar na yang sems pa ma skyes pa'i lus
<p>82a.7</p>kyis ni gzhan dag mngon sum gyis nges par byed pa'am/ sad pa las rang nyid nges pa yin no/ /des na sems pa dang bral ba'i rnam par 'gyur ba ni/ gnyid la sogs pa med par sdig pa yin no zhes bya ba 'di ni gzhan gyi lugs la ltos nas brjod pa yin no/ /de'i gnas skabs na ni
<p>82b</p>
<p>82b.1</p>bdag nyid la sems pa med par grub pa ni tshad ma ni 'ga' yang med do/ /yod na sems pa tshad mar mi 'gyur te/ tshad ma ni sems pa'i khyad par nyid yin pa'i phyir ro/ /sems chad pa bdag nyid ni sgrub par byed pa ma yin te/ dngos po med pa ni 'ga'i yang rtogs par byed pa
<p>82b.2</p>ma yin no zhes bya ba'i tshul gyis so/ /sad pa'i gnas su yang bdag la sngar shes pa ma byung ngo zhes rtogs pa yin te/ rtogs pa med pa yin nam ci/ 'on te yid kyang rjed par gyur ces rang nyid kyis gsungs pa'i phyir ro/ /tshad ma las phyi rol tu gyur pa'i tha snyad las de grub na ni
<p>82b.3</p>'jig rten pha rol yang 'grub pa nyid du 'gyur ro/ /rang bzhin gyis kyang de'i tshad ma rtogs pa ma yin te/ gzhan gyis rgyud ni snang du mi rung ba'i phyir ro/ /shes pa'i 'bras bu dbyung ba la sogs pa med pa las kyang de 'grub pa ma yin te/ rgyu rnams ni gnod mi za bar 'bras bu ldan
<p>82b.4</p>bsam yin pa'i phyir ro/ /de bzhin du 'chi ba'i gnas skabs su yang rang ngam gzhan gyi sems rnam par chad pas mi rtogs so/ /'o na ci ltar gnyid log pa ltar shi ba bcom pa las srog gcod pa la sogs par mi bzhag ce na ma yin te/ 'jig rten gyi tha snyad ni lung ji lta ba
<p>82b.5</p>bzhin yin pa'i phyir dang lung yang de kho na ltar yin te/ nad la sogs pas bcom pas g.yo ba la sogs pa dang bral ba la shi'o zhes brjod pa yin no/ /des na 'di ni 'jig rten rgyang 'phan pa'i lugs la ltos nas brjod par rtogs par bya'o/ /des na gnyid la sogs pa byas pa
<p>82b.6</p>sems pa dang bral ba'i mtshan nyid kyi rnam par 'gyur ba ldog pa ltar 'chi ba'i mtshan nyid kyi rnam par 'gyur ba yang ldog par 'gyur ba'i phyir slar 'tsho bar thal lo/ /'on te nyes pa 'dis bred pas ci zhig ltar rnam par ma chad par khas len na/ de'i tshe yang brjod pa'i thal ba mi ldog
<p>82b.7</p>go zhes ston pa ni/ 'on te de la zhes bya ba ste gnyid kyi gnas der ro/ /ldog pa med pa nyid do zhes bya ba ni shes pa zhes bya bar blta ste/ nus pa'i rang bzhin du rnam par gnas pa'i phyir ro snyam du bsams pa'o/ /de nyid kyi phyir 'grel par rig pa med kyang nus pa'i rang bzhin
<p>83a</p>
<p>83a.1</p>du yin na zhes 'chad par 'gyur ro/ /des na gnyid log pa la ni sad pa'i gnas skabs yod par 'gyur gyi shi ba la ni ma yin no zhes bya ba ni lhag pa'i don to/ /de ltar gzhan gyis brjod pa de nyid kyi lugs la brten nas sel ba ni/ de la smras pa zhes bya
<p>83a.2</p>ba'o/ /ci ltar zhe na/ rig pa med pa'i rang bzhin ci/ /zhes gsungs so/ /rig pa'i rang bzhin ma yin pa de ni rig par 'dod pa ma yin no/ /des na nus pa'i rang bzhin yang rig pa las gzhan yin pa'i phyir na rig pa'i rang bzhin yod pa ma yin pa la khyod rig par 'dod par mi bya'o/ /
<p>83a.3</p>des na sems pa'i nus pa ni lus nyid yin te gzhan med pa'i phyir ro/ /des na sems pa med pa kho na'o zhes bya bar dgongs pa'o/ /de lta yin na ci skyon zhe na/ de lta'ang zhes gsungs te/ rig pa med pa de ltar na yang ngo / /gal te gnyid log pa'i gnas skabs na de yod
<p>83a.4</p>na'o/ /de'i tshe shi ba la yang yod par 'gyur bas slar 'tsho bar 'gyur ro/ /gang las she na/ shing dang zhes gsungs so/ /'on te dbugs rngub pa la sogs pa'i khyad par yod do snyam na/ dbugs rngub ces gsungs so/ /dbugs rngub pa la sogs pa gang yin pa de thams cad
<p>83a.5</p>kyang sngar de mdun du'o/ /sems pa'i nus pas byas pa'i khyad par ni/ rnam shes nus pa dang 'brel phyir/ /zhes bya ba de 'chad pa'i skabs su sel bar 'gyur ro/ /bshad pa ni ci rigs su bsal ba kho na'o/ /des na te khyad par med pa na'o/ /de ni rig pa med na'o/ /de zhes bya ba ni
<p>83a.6</p>rig pa'o/ /'o na de lus nyid yin pas zhes bya bas na gzhan med pa'i phyir ro snyam du dogs pa'o/ /sems pa der mi ldog pa nyid do/ /'on te zhes bya ba ni gzhan gyi'o/ /lan ni skyed par byed pa ma yin pa de zhes bya ba'i rig pa dang zhes bya ba ni dogs pa'o/ /gnyid log pa la zhes
<p>83a.7</p>bya ba ni lan no/ /'on te de la zhes bya ba ni gnyid log pa la'o/ /de yongs su gyur pa ni rig pa med pa yongs su gyur pa'o/ /de ltar lus lhan cig byed pa nyid yin pa sel ba brjod nas nye bar len pa'i rgyu nyid dgag par yang ston pa ni dbugs rngub pa la sogs pa thams cad sngar zhes
<p>83b</p>
<p>83b.1</p>bya ba de rnam par 'grel pa ni dbugs rngub pa la sogs pa ni zhes bya ba la sogs pa'o/ /de'i phyir de gang yin yang gnyid log pa ltar shi ba la yang rtog pa yod pa'i phyir slar 'tsho bar thal lo zhes bya ba'i gnas so/ /de ltar lus rgyu nyid du khas blangs nas sun 'byin pa de brjod nas lus
<p>83b.2</p>de ni rgyu nyid du 'thad pa yang ma yin no zhes brjod pa ni gzhan yang zhes bya ba'o/ /'dir 'das nas yun ring du lon pa'i shes pa'i 'du byed nyid smra ba yin te/ tshad mas grub pa'i phyir ro/ /gnyid log pa'i gnas skabs su byung ba 'das ma thag pa ni ma yin te/ the tshom za ba'i phyir ro/ /the
<p>83b.3</p>tshom za ba ni rgyu'am rgyu ma yin par gzhag par mi nus te/ du ba la sha za ba bzhin no zhes bya ba'i don to/ /de nyid kyi phyir sems pa chad par grub pa 'bar ba ni 'bras bu dang ldan pa ma yin te/ de med kyang 'das nas yun ring du lon pa ni rgyu nyid du rnam par gzhag pa sla ba'i phyir ro/ /'jig rten
<p>83b.4</p>rgyang 'phan pa'i 'dod pa la ltos nas ni shin tu yang lus kyi 'du byed kyi rjes su 'jug pa ma mthong ba'i phyir ro zhes bya bar bsams pa'o/ /lus mtshungs par yod pa yin yang zhes bya ba ni gnyid log pa gnyis so/ /'on te zhes bya ba ni des sngon gyi 'du byed kyi rjes su 'jug kyang lus rgyu yin pa mi
<p>83b.5</p>'gal lo zhes bya ba'i tha tshig go/ /grub pa'i mthar ni la sogs pa bzhin du med pa dang cig shos dag lhan cig byed pa ma yin no zhes bya ba'i don to/ /gnyid mthug pa la sogs pa sems dang bral ba'i skyes bu la sad pa'i gnas skabs na zhes bya ba ni sad pa las mngon du phyogs pa'i
<p>83b.6</p>gnas skabs na'o/ /lus bzhin du sngon gyi sems kyang ni yod pa ma yin no/ /'o na ji ltar zhes bya ba ni gal te dus gzhan na yod par lhan cig byed pa ma yin no zhes bya ba'i don to/ /grub pa'i mtha' ni don 'di yin te/ rgya skyegs kyi khu bas 'dus byas pa'i ras bal gyi sa bon dang me
<p>83b.7</p>tog dag la gcig med na/ ras bal gyi dmar po bzhin du med par bskyed bya rnam pa thams cad du mi 'gyur ba de'i tshe/ 'di'i lhan cig byed pa'i sa bon bskyed do zhes bya ba'i rnam par gzhag pa 'dir 'gyur ba zhig na/ de ltar na 'dir ma yin te/ rtog pa med kyang sad pa tsam yod
<p>84a</p>
<p>84a.1</p>pa'i phyir ro/ /khyad par can la lhan cig byed pa yin pa ni lus la yang bzlog tu med do/ /de tsam gyis ni skabs dang 'gal ba yang ma yin no/ /yang med pa lhan cig byed pa mi 'dod pa bsal ba'i phyir gal te sad ma thag tu zhes gsungs so/ /sad ma thag ni mthong ma
<p>84a.2</p>thag go/ /mthong ba dang sngon gyi rnam par shes pa yod pa dang cig shos dag go/ /lan ni de yang rigs pa ma yin te zhes bya ba'i nye bar gnas pa la sad par 'gyur ro zhes bya ba'i don 'di la nges pa yod pa ma yin no/ /mthong ba'i lus yin pas na nye ba nyid kyis don gang zhig mthong ba
<p>84a.3</p>de nyid la sngon mthong bar rtogs pa'i mtshan nyid du 'gyur ba'i phyir ro/ /de dang mthun pa nyid du zhes bya ba ni bdag gis 'di ltar bya'o zhes so/ /bag chags sad pa ni bag chags sad pa'i rnam par rtog pa las byung ba'o/ /sad pa na zhes bya ba ni gnyid sad pa na'o/ /rtog pa ni rnam par rtog
<p>84a.4</p>pa'i bdag nyid do/ /gal te mthong ba la mi ltos par rnam par rtog par 'gyur na/ ci ste thams cad la thams cad mi 'gyur snyam na/ bdag gis zhes gsungs te/ ci ltar zhes bya ba ni gnas skabs dag tu'o/ /der 'gyur gyis thams cad ni ma yin no/ /de lta bur gyur pa nyid rtogs
<p>84a.5</p>kyi gzhan ni ma yin no/ /gal te ci rnam par rtog pa kho na sad pa yin gyi ci gzhan ma yin nam snyam pa la/ sad pa ni zhes gsungs so/ /gnyi ga yang sad pa yin te/ rnam pa gcig tu nges pa ni ma yin no zhes bya ba'i don to/ /de la gnyid kyis bza' btung zhu ba na gang gi tshe dbang po skyon
<p>84a.6</p>med dang bcas pa'i lus kyis skad cig byed pa can 'das nas ring du lon pa'i shes pa snga mas phyi'am nang gi don ci ltar nye bar gnas pa la bde ba dang / sdug bsngal nyams su myong ba dang por skyed par byed pa de'i tshe ni rnam par rtog pa med pa'i sad pa yin no/ /gang gis gnyid log pa brdebs
<p>84a.7</p>pa tshar nas mi bzad pas 'jigs pa la sogs pa goms pa las/ lus kyi gnas skabs kyi khyad par lhan cig byed pa can gyi shes pa snga mas 'di bya'i snyam pa'i rnam par rtog pa skyed pa de'i tshe ni rnam par rtog pa'i shes pa nyid sad pa yin la/ de'i 'og tu ni rnam par rtog pa dang
<p>84b</p>
<p>84b.1</p>bcas pa'am rtog pa med par yang 'gyur ba yin no/ /gang gi tshe tshogs pa yin pas gnyi ga gcig par skye ba de'i tshe na gnyi ga yang sad pa yin no/ /sad pa goms par byas pa nyid ston pa ni gang zhig ces bya ba'o/ /brtan sogs zhes sogs pa'i sgras ni 'dod par bya ba'i bud med
<p>84b.2</p>gzung ngo / /'du byed ni goms pa'o/ /bde ba la sogs pa rig pa dang rtogs pa'i rang bzhin skye bar 'gyur zhes 'brel to/ /de la 'das nas yun ring du yin pa'i 'jigs pa goms pa las 'brel pa la sogs pa'i rang bzhin dang / bde ba skye bar 'gyur ro/ /ma bros na ni sdug
<p>84b.3</p>bsngal du rig par 'gyur ro/ /khon pa goms par byas pa la ni mtshon 'dzin pa la sogs pa'i rtog pa'i rang bzhin dang bde ba rig pa nye bar 'gyur ro/ /'chad pa ni 'jigs pa goms pa'i khyim du zhes bya ba'o/ /'bros pa dang bde ba la sogs pa'i rang bzhin du rig pa'o/ /sogs pa'i
<p>84b.4</p>sgras ni rnam par rtog pa yongs su gzung ngo / /de dag nyid kyis rang bzhin gang la yod pa'i sad pa de la de skad ces bya ba'o/ /gzhan zhes bya ba ni 'bros mi nus na'o/ /gzhan la gnod par byed pa'i rgyu yang de yin la mtshon la sogs pa 'dzin pa yang de yin pa ste/ rang bzhin de nyid
<p>84b.5</p>rtogs pa gang la yod pa de la de skad ces bya ba'o/ /des na 'bru mang po kho na yod pa las 'dzin pa'i bsdu ba'o/ /gang gi phyir 'dir rnam par rig pa tsam las 'das pa dang cig shos dag lhan cig byed pa nyid du mi 'thad pa des na zhes bya ba la sogs pa'o/ /rnam par shes pa spyi'i lhan
<p>84b.6</p>cig byed pa'i rgyu ma yin no/ /'dis ni 'du byed pa dang lhan cig yang nas skye ba'i zhes gang brjod pa spangs pa yin no/ /'o na rnam par shes pa'i rgyu ci yin snyam na rnam par shes pa snga ma nyid rgyu yin no zhes gsungs te/ nye bar sim pa yin no/ /'on kyang rnam par shes pa snga ma de ji ltar rang
<p>84b.7</p>gi rgyus dus nges par bskyed pa de bzhin du bar du chad pa'i dus dang / 'brel pa'i 'bras bu skyed par byed pa ma yin pa des sang gi dus kyi de ma thag tu 'bras bu mi skyed pa dang / dus gzhan dang 'brel pa'i 'bras bu skyed par byed par 'gyur ba tsam du zad pa yin pa'i phyir skyon med do/ /
<p>85a</p>
<p>85a.1</p>rgya skyegs kyi khu bas 'dus byas pa'i sa bon ni 'das pa'i yin yang / gzhan gyi tshe 'bras bu ni yod par thal ba'i nyes pa med do/ /ma ldog pa la ltos nas rnam pa de lta bu'i 'bras bu skyed par byed pa yin pa'i phyir ro/ /'byung bar 'gyur ba'i rgyu yang sngar gyi
<p>85a.2</p>dus su yod pa la ltos pa kho nas sna zhom pa la sogs pa'i 'bras bu skyed pa yin no/ /'di gnyis ni lhan cig 'byung ba ma yin yang gcig med na 'bras bu mi skye ba'i phyir na don bya ba gcig byed pa'i mtshan nyid kyi lhan cig byed pa nyid yin yang mi 'gal lo/ /gal te de ltar
<p>85a.3</p>lhan cig 'byung ba med kyang lhan cig byed pa yin na 'du byed pa yang lus kyis lhan cig byed par 'gyur ba des na/ 'du byed de yi tshe med na/ /lhan cig byed 'gyur phyir 'thad dka'/ /zhes ji ltar brjod ce na/ brjod pa/ gal te gcig med par 'bras bu rtogs pa tsam gyis skye na ni/ 
<p>85a.4</p>'di de ltar 'gyur ba kho na'o/ /lus de lus med na mi skye ba kho na'o zhe na/ 'di gang gis nges par zin te/ rang ngam gzhan gyis nges par mi 'thad pa'i phyir ro/ /des na gang gi phyir 'jig rten rgyang 'phan pa'i mngon par 'dod pa'i 'grub tu re ba 'bras bu dang bcas par 'gyur/ 'di
<p>85a.5</p>gnyis kyi lhan cig la 'di yang tshad mas rtogs pa ma yin no zhes bya bar rtogs par bya'o/ /gal te lus nyid nye bar len pa yin na de'i tshe nyes pa ci yod snyam pa'i dogs pa spang ba'i phyir/ sngar bshad pa'i rigs pa nyid grags par byed pa ni de yang zhes bya ba yin te shes pa spyi'o/ /
<p>85a.6</p>lhag ma yang brjod pa ni de bzhin du zhes bya ba'o/ /'on te zhes bya ba ni gzhan gyi'o/ /mi mthun pa med na zhes bya ba ni lan no/ /'on te mi mthun pa tshabs chen po sems dang bral ba'i mtshan nyid ni rang gi rgyu log kyang mi rtog pa'i phyir na/ sngar gyi rang bzhin yang 'byung ba ma yin te/ 
<p>85a.7</p>sel ba log nas rang bzhin gyi gnas 'byung ba ni nam yang med do/ /des na mi mthun pa med na slar lus rnam par shes pa'i rgyu yin no ci ste brjod ces dogs na phyir mi 'byung ba'i rnam par 'gyur bar zhes gsungs so/ /gang zhig rang gi rgyun yod na skyes pa dang / de med na ldog par
<p>85b</p>
<p>85b.1</p>yang 'gyur zhing yang yod na 'byung bar 'gyur ba de ni re zhig byung ba de zhes brjod de gser gyi rnam par 'gyur ba zhu ba nyid bzhin no/ /gang zhig de ltar mi 'gyur ba de ni yang mi 'byung ba'i rnam par 'gyur ba yin te/ dper na bud shing gi rnam pas 'gyur ba lta bu'o/ /nyes pa rnams so de rtsom
<p>85b.2</p>par byed pa nyid yin par khas len na ni chen po 'ba' zhig tu ma zad kyi chung ngu yang bzlog tu med par 'gyur ro/ /des byas pas zhes bya ba ni lus de byas pa'o/ /rnam par shes pa zhan pa yang 'jug pa'i mtshan nyid bzlog tu med par 'gyur ro zhes 'brel to/ /rnam par 'gyur ba gzhan
<p>85b.3</p>yang bzlog tu med par thal ba nyid du ston pa ni brgyal ba la sogs pa ste gnyid stug pos log pa la sogs pa gang dag yin pa de dag gis rnam par ni rnam par shes pa med pa'i mtshan nyid de rang bzhin de nyid gang la yod pa de la de skad ces bya'o/ /de dag ni bzlog tu med pa ni ma
<p>85b.4</p>yin te/ des na nyes pa rnam bzlog tu rung ba'i rnam par 'gyur ba rtsom par byed pa khas blangs pa bya ba yin no/ /de ltar khas blangs pa ni yang 'dod pa 'grub bo zhes gsungs pa ni/ phyir ldog par rung ba zhes bya ba'o/ /gang zhes bya ba ni lus gang la byas pa'o/ /de ni zhes bya ba ni
<p>85b.5</p>lus kyi rang bzhin te/ gser gyi sra ba nyid bzhin no/ /gal te zhes bya ba ni gzhan gyi'o/ /rnam par shes pa 'ba' zhig rgyu yin no/ /bsgrub tu med pa nyid med par 'gyur ro snyam du bsams pa'o/ /gso bya min pa ni bzlog tu med pa ste/ skabs kyi rnam par 'gyur ba'i cung zad
<p>85b.6</p>ces bya ba thams cad ma yin pa'o/ /tshu rol mdzes pa pa'i phyogs khas len na ni nyes pa 'ba' zhig mi mthun pa'i byed pa yin par khas blangs pas na/ mi mthun pa bsgrub tu med par 'gyur ro/ /bsgrub par bya ba ma yin pa nyid ni zhes bya ba ni 'chad pa'o/ /bsgrub par byar med
<p>85b.7</p>pa ni bsgrub par bya ba ma yin pa ste sbrul dang nye ba gang yin pa dag go/ /de dag kyang yin la sbrul dang nye bar yang ma yin pa ste/ de dag gis byas pa'i rnam par 'gyur ba ni sems ldog pa'i mtshan nyid 'jig rten grags pa de sel bar nus pa'o/ /rnyed par dka' ba'i phyir zhes bya ba'i
<p>86a</p>
<p>86a.1</p>med pa'i nye bar mtshon par byed pa yin pa'i phyir na med pa'i phyir zhes gsungs so/ /gzhan gyi lugs la yang de ltar 'gyur ro zhes gsungs pa ni sems pa zhes bya ba'o/ /'jig rten rgyang 'phan pa'i lugs la ni bsgrub par bya ba ma yin pa'i mi mthun pa 'ga'
<p>86a.2</p>yang yod pa ma yin no zhes bya ba'i don to/ /'o na zhes bya ba ni gzhan gyi ste/ nged kyi phyogs la zhes 'thad do/ /de ni med do zhes bya ba ni lan no/ /don ni gal te rnam par 'gyur ba bzlog par bya ba ma yin na de'i tshe 'chos byed rnyed par dka' ba nyid slar 'tsho ba'i rgyu min par 'gyur
<p>86a.3</p>ba nyid do/ /rnam par 'gyur ba log na yang 'chos byed nyid don med do zhes bya ba yin no/ /gzhan la yang zhes bya ba ni 'jig rten pha rol smra ba la'o/ /gal te tshu rol mdzes pa la yang bsgrub par bya ba ma yin pa yod na skyon ci yod/ de ltar ma yin na khyed la yang ji ltar 'gyur zhes bya ba
<p>86a.4</p>ni rgol ba'i don to/ /de ci'i phyir snyam na/ 'di ltar zhes gsungs so/ /tshu rol mdzes pa pa la ni sngon gyi las kyi bdag po nyid med do snyam du dgongs pa'o/ /'dir nad bsgrub par bya ba ma yin pa ni/ nye bar mtshon pa ma yin pa ste/ de bdag por gyur pas byas pa'i rnam
<p>86a.5</p>par 'gyur ba thams cad gzung ngo / /de ltar rang gi lugs legs par bstan nas slar 'tsho ba thal ba 'di ni gzhan kho na las yin no zhes mjug sdud pa'i sgo nas ston pa ni de'i phyir zhes bya ba'o/ /de'i phyir rnam par shes pa ni lus kyis rgyu can ma yin pa'i phyir rnam par shes pa'i rgyu ni
<p>86a.6</p>rnam par shes pa snga ma nyid yin no/ /de bas ni lus log pas ni rnam par shes pa ldog pa ma yin no/ /yang na lus rnam par shes pa'i rgyu can yin yang de tsam gyis ni de log pas ldog pa ma yin te/ rgyu tsam log pas 'bras bu thams cad mi ldog pa'i phyir ro zhes bya ba 'di
<p>86a.7</p>bstan pa'i don du gzhan yang zhes gsungs so/ /'o na lus nyid nye bar mtshon pa'i rgyu yin no snyam na/ lus kyang zhes gsungs so/ /ci'i phyir zhe na/ gal te yin na zhes gsungs so/ /lus de rnam par ma gyur pa'o/ /rnam par mi 'gyur bar 'gyur ro zhes bya ba ni skabs
<p>86b</p>
<p>86b.1</p>kyis rnam par shes pa'o/ /gal te de lta na lus nyid rnam par shes pa'i nye bar len pa'i rgyur 'gyur ro snyam na/ lus ni rgyu nyid yin yang zhes gsungs so/ /ci'i phyir snyam pa la/ de ma gyur kyang zhes gsungs te/ des na lus ni nye bar len pa'i rgyu ma yin no/ /'o na rnam par
<p>86b.2</p>shes pa yang ci ltar zhe na/ de 'gyur na yang gdon mi za bar 'gyur ba'i phyir ro zhes smras so/ /de 'gyur na yang gdon mi za bar 'gyur ba ma yin pa'i phyir ro zhes 'don pa de ni lus rgyu yin pa 'gog pa'i gtan tshigs kyi don yin no/ /gal te zhes bya ba la sogs pa ni gzhan gyi'o/ /
<p>86b.3</p>'dis ni ha cang khyab ches pa'i nyes pa brjod do/ /de la mtshan nyid gzhan bsgrubs pas re zhig de dgag pa brjod pa ni ma yin te zhes bya ba'o/ /rgyun gyis zhes bya ba ni sA lu'i rgyun gyi rgyu'o/ /gal te chu nyid rgyun gyi rgyu ma yin nam/ des na ha cang khyab pa'i nyes pa ji ltar spong snyam na/ 
<p>86b.4</p>rgyun gyi rgyu yang zhes gsungs so/ /de ltar na ni 'o na rgyu ma yin pa'i chu la ci ltos snyam pa la chu'i ni zhes bya ba gsungs so/ /rgyu 'byung ba yang de nyid las 'gyur mod snyam na/ chu las zhes gsungs so/ /ci'i phyir snyam pa la chu ni zhes gsungs so/ /de ltar rjes su 'gro ba med
<p>86b.5</p>par bstan pa'i sgo nas nye bar len pa'i mtshan nyid ha cang khyab ches pa'i nyes pa spangs pas ldog pa'i sgo nas ston pa ni chu log kyang zhes gsungs so/ /me yod na du ba'i rgyun yod kyang de nye bar len pa ni ma yin no zhe na/ ma yin te tsan dan gyi rgyun gyi nye bar len pa yin pa'i phyir
<p>86b.6</p>ro/ /tsan dan gyi rgyun yang tsan dan yin gyi me ni ma yin te/ me ni du ba'i gnas skabs kyi rgyu yin pa'i phyir ro/ /me las ni tsan dan gyi rgyun 'byung ba ma yin te/ me ni seng ldeng la sogs pa dang thun mong pa'i phyir ro/ /me log pas ni tsan dan gyi rgyu ldog pa ma yin
<p>86b.7</p>te/ me med kyang tsan dan gyi rgyun mi ldog pa'i phyir ro/ /de bzhin du gzhan dag tu yang ci rigs su brjod par bya'o/ /des na bshad ma thag pa'i nyes pa med do/ /'o na chu rnam pa thams cad du mkho ba med par 'gyur zhe na/ myu gu la sogs pa de'i zhes gsungs so/ /de ni
<p>87a</p>
<p>87a.1</p>de log na ldog pa yin no zhes bya ba ni skam pa la sogs pa'i tshul gyis so/ /'on te de lta na sA lu'i rang bzhin la chu nye bar len pa ma yin mod/ de'i gnas skabs ni de las skyes pa dang de log na yang ldog pa'i phyir nye bar len par 'gyur ro zhe na/ des na chu
<p>87a.2</p>zhes gsungs so/ /nye bar len pa'i rgyu kho na ste bdag cag la bcad pa cig yod ces bya ba 'di lhur byed pa yin no/ /sA lu'i rang bzhin brgyud pas gnas pa na lhan cig byed pa dag las khyad par gzhan dang gzhan pa na re zhig yod pa yin no/ /de la rnam pa ji lta ba de ltar rnam par gzhag
<p>87a.3</p>pa bgyis te/ chad pa ci yang med de zhes bya ba yin no/ /de ltar rgyun gyi rgyu nyid nye bar len pa'i rgyu yin no zhes bya ba'i mtshan nyid la nyes pa med par bstan nas/ slob dpon gyis gsungs pa'i mtshan nyid la yang bstan pa'i phyir chu la sogs pa las ni zhes gsungs so/ /de
<p>87a.4</p>la rnam par shes pa'i rgyun gyi rgyu yin pa nyid kyi lus nye bar len pa'i rgyu nyid yin pa ni/ lus las dang po skye na zhes bya ba 'di'i skabs su phyis sel bar 'gyur ro/ /der 'gyur bas 'gyur ba'i sgo nas lus nye bar len pa nyid yin pa nye bar sdud pa'i sgo nas sel ba ni de'i phyir zhes
<p>87a.5</p>bya ba ste/ gang gi phyir de ltar ma yin pa de'i phyir nye bar len pa'i rgyu ma yin no/ /ci'i phyir zhe na smras pa/ lus 'gyur ba med par yang ste nyams pa dang 'phel ba med par yang ngo / /rnam par 'gyur ba'i phyir te nyams pa dang 'phel ba'i phyir ro/ /don 'di nyid rnam 'grel gyi
<p>87a.6</p>gsal 'debs pa ni/ de nyid bshad pa na zhes bya ba'o/ /lus rnam pa de 'dra ba nyid yin no zhes ston pa ni lus ma 'gyur yang zhes bya ba'o/ /de'i phyir zhes bya ba ni nye bar len pa ma yin pa'i phyir ro/ /ba lang dang ba men ci ltar yin zhe na/ de ma 'gyur yang 'gyur ba'i phyir zhes
<p>87a.7</p>gsungs so/ /ba lang dang ba men dag phan tshun gnas skabs kyis khyad par byed pas ni ci yang chad pa med do zhes brjod pa ni/ ba men ba lang gi zhes bya ba'o/ /gzhan gyis gal te zhes smras so/ /skyon yon du 'gyur ba ma yin no zhes pa ni 'di'i bar gyis ni nyes gcig go/ /
<p>87b</p>
<p>87b.1</p>nye bar len pa zhes bya ba la sogs pas ni gnyis pa'o/ /dang po la ni lan lus dang sems kyang de bzhin no zhes bya ba yin te/ ba lang dang ba men ltar 'di gnyis ni nye bar len pa dang / nye bar len pa las byung ba nyid ma yin no zhes bya ba'i don to/ /gnyis pa'i lan ni rkang pa lhag ma
<p>87b.2</p>gsum yin no/ /lus dang sems kyi mtshan nyid skye ba'i 'bras bu lhan cig gnas pa yin no/ /ci'i phyir zhe na/ lus dang sems 'dris pa de gnyis kyi rgyu nur nur po la sogs pa dang / lhan cig pa'i sems de lhan cig byed pa'i phyir te/ phan tshun lhan cig byed pa'i phyir ro/ /dpe
<p>87b.3</p>brjod pa ni me dang zangs ma'i zhu nyid bzhin zhes pa'o/ /des na nye bar len pa'i dang nye bar len pa las byung ba nyid ma yin pa yang lhan cig gnas par 'thad do snyam du dgongs pa'o/ /de ltar yang sngar gyi rtsod pa las ci ltar 'das snyam pa la/ 'dir zhes bya ba'o/ /skabs sdud pa ni
<p>87b.4</p>gnas skabs rgyu'i dngos po ni zhes bya ba'o/ /dngos po ni lus so/ /gal te de lta yin na'o na de log na ci zhig ldog snyam na gnas skabs byed pa zhes gsungs so/ /ni'i sgra ni gsal lo zhes bya ba'i don yin no/ /de lta na 'o na nye bar len pa'i rgyu gang yin snyam du dgongs na/ rang gi brjod
<p>87b.5</p>pa'i nye bar len pa'i mtshan nyid dran par byed pas/ de log pa nyid na rgyu ldog pa'o zhes ston pa ni/ rgyun gyi rgyu gang yin pa de zhes gsungs so/ /'on te gnas skabs kyi rgyu log pas kyang rgyu ldog par 'gyur ro/ /des na de yang nye bar len par 'gyur ro snyam pa la/ me log pas ni zhes
<p>87b.6</p>gsungs so/ /de bzhin du me log na tsan dan gyi du ba'i gnas skabs nyid log par 'gyur ro zhes bya bar rtogs par bya'o/ /gnas skabs kyi rgyu log pas ni rgyun ldog pa ma yin no zhes bya ba'i don to/ /lan gnyis pa sdud pa ni sems ni lus dang lhan cig ces bya ba'o/ /lus dang
<p>87b.7</p>sems 'dres pa de gnyis kyis 'bras bu ma yin na/ 'ba' zhig pa'am lus gzhan dang lhan cig yang rung ste/ rgyun du 'byung ba'i rang bzhin gyi sems lus med kyang gnas pa nyid de/ dper na me dang gser gnyis kyi 'bras bu ma yin pa'i gser ni me med kyang gnas pa bzhin
<p>88a</p>
<p>88a.1</p>no/ /bshad zin pa'i don nyid gsal bar byed pa'i phyir 'di skad brjod pa yin no zhes bya ba'o/ /lus dang sems kyi mtshan nyid can 'bras bu gnyis ni'o/ /rgyu de gnyis 'bras bu min na ni zhes bya ba la sogs pa rnam par 'grel pa ni/ lus log na ni zhes bya ba'o/ /
<p>88a.2</p>'on te zhes bya ba ni gzhan gyi'o/ /de zhes bya ba ni khyad par ro/ /gang gi tshe chu log na ldog pa ma yin no zhes 'don pa de'i tshe ni de zhes bya ba rgyun la bya ste rgyun de ni chu log kyang mi ldog go zhes bya ba'i don to/ /yang ci ltar zhes bya ba ni rtsod pa gnyis pa'i skye bar 'gyur ro zhes bya ba ni rnam par shes
<p>88a.3</p>pa ni rgyun no/ /des na rnam par shes pa'i rgyun ni rnam par shes pa'i rgyun gyi rgyu yin pa'i phyir lus nye bar len par thal lo zhes bya ba ni gzhan gyi bsam pa'o/ /de la 'dir zhes bya ba la sogs pa dang po spangs nas/ gnyis pa sel bar byed pa ni dang por rnam par shes pa ni zhes bya
<p>88a.4</p>ba'i sngon gyi 'du byed pa'i rjes su 'jug pas thams cad la grub pa'i phyir ro snyam pa'i dgongs pa'o/ /yang na rang ngam gzhan gyis ma mthong ba des na nye bar len pa ma yin no zhes bya ba'i don to/ /gal te gnod pas byas pa med kyang rgyun ldog par 'gyur ba ma yin nam zhe na/ nyer len
<p>88a.5</p>gnod par byed pa ni/ /zhes gsungs so/ /'chad par ni 'bru'i rgyun gyi zhes bya ba ste/ chos mi mthun pa'i dpe brjod pa'o/ /gang la gnod pa med par rnam par shes pa'i nye bar len pa yin snyam na rnam par shes pa'i nye bar len pa ni zhes smos so/ /nyid yin gyi lus ni ma yin te
<p>88a.6</p>nye bar len pa'i mtshan nyid gnyi ga med pa'i phyir ro/ /'on te 'di la yang gnod pa srid do snyam na de la ni zhes gsungs so/ /'di tsam gyis ni tshig le'ur byas pa dang po bshad pa yin no/ /gnyis la sogs pas zhes bya ba ni bshad pa 'di'i dang lag la yin no/ /sogs pa'i sgras
<p>88a.7</p>ni brgyal ba la sogs pa'o/ /dus de tsam du gnod pa yin no zhes bya ba 'di ga las yin/ gang gi phyir snga ma rnam pa thams cad du nyams pa na phyis lus las snga na med pa'i sems nyid skye ba'i phyir ro snyam na/ sngon gyi 'du byed la ltos pa can zhes gsungs so/ /'di ni tshig le'ur
<p>88b</p>
<p>88b.1</p>byas pa'i don yang bsgrub pa yin no/ /rnam chad min te rnam pa thams cad du med pa ma yin no/ /ci'i phyir zhe na/ rnam shes rnam tshad zhes gsungs so/ /gal te dmigs pa'i phyir na rmi lam du rnam par shes pa rnam par chad kyang 'byung ba yin no/ /gzhan du go ji ltar snyam na/ shi dang gnyid
<p>88b.2</p>log pa dag la/ /zhes gsungs so/ /des na gang zhig rnam par chad pa de ni sad pa dang 'brel pa yin te/ dper na gnyid mthug pa'i tshad ma bzhin no/ /'chi ba yang rnam par 'chad pa yin no/ /des na 'jig rten pha rol med pa ma yin no snyam du dgongs pa'o/ /gnyid la sogs pa'i dpe la
<p>88b.3</p>'khrul pa dogs pa ni 'on te zhes bya ba'o/ /kho nar zhes bya ba ni phyis mi skye ba'o/ /des na rnam par chad par ni yang 'byung bas ma khyab po snyam du bsam pa'o/ /de ni ma yin te zhes bya ba ni lan no/ /res 'ga' rnam par chad pa kho nar 'gyur ro zhes bya ba'i rtog pa 'di 'dra ba 'di de ga las yin 'di
<p>88b.4</p>skad brjod par 'gyur de 'ga' zhig gis dmigs pa'i dngos po ni de nyid du 'gyur gyi rnam par chad pa ni rang ngam gzhan 'ga' zhig gis rtogs par nus pa ma yin no zhes bya ba'o/ /re zhig rang gi dbang du byas nas bshad pa ni re zhig ces bya ba'o/ /kun te zhes bya ba ni gzhan gyis smras pa'o mi
<p>88b.5</p>dmigs pa tsam gyis rnam par 'chad par dgag pa ga las yin te/ gal te rnam par chad pa rtag tu rang nyid mi dmigs pa yin pa de lta na yang mtha' gcig tu bya bar mi nus pa'i phyir na res 'ga' gtan du rnam par chad par yang 'gyur ro/ /de lta yin te rnam par chad pa med par ma
<p>88b.6</p>nges pa nyid 'jig rten pha rol yod pa'i tha snyad med par grub pa snyam du 'dod pa ni sdug bsngal bas brgal bar bya'i phyir brgal dka' ba'o/ /de sun 'byin pa ni de yang ma yin te zhes bya ba'o/ /de lta na yang snga na med pa skye ba 'thad par dka' ba'i phyir ro snyam du dgongs pa'o/ /des na rnam par
<p>88b.7</p>chad pa tsam khas blangs kyang srid pa mi 'gal lo zhes bya ba'i don to/ /sngon dang phyi ma dag gi mtha' rnam par chad pa dmigs pa ma yin no zhes bya ba'i rjes su 'jug pa de ni sngon gyi 'du byed med par ma yin la de bzhin du 'du byed snga ma snga ma yang ngo / /des na ji ltar sngon byung ba'i mtha' rnam par
<p>89a</p>
<p>89a.1</p>ma dmigs pa de bzhin du phyi mar gyur pa yang ngo / /'di ltar dper na 'du byed snga ma snga ma rang dang rjes su mthun pa'i rnam par shes pa mtshams ma sbyar ba gnas la mi dbang ba de bzhin du phyi ma phyi ma yang mtshams mi sbyar ba ci ltar nus te/ tshogs pa mtshungs pa can yin
<p>89a.2</p>pa'i phyir ro/ /khyad par yod na yang brjod dgos so/ /nyon mongs pa dang ldan pa la sogs pa thun mong nyid na bshad pa des na snga ma dang phyi ma'i mtha' gnyis la rnam par dbye ba med do/ /rnam par rtog pa gnyis pa'i 'dus byas nas brjod pa ni gzhan gyis ni zhes bya ba'o/ /dmigs pa'i
<p>89a.3</p>mtshan nyid du gyur pa med pa'i phyir zhes bya ba ni gzhan gyi sems gzhan la'o/ /rnal 'byor pa rnams la ni gzhan gyi shes pa dmigs pa'i mtshan nyid du gyur pa kho na'o/ /'on kyang de dgag pa 'jug pa de yang ring ba kho na'o/ /des na shes pa rnam par chad pa ni rang ngam gzhan gyis dmigs
<p>89a.4</p>pa ma yin no/ /des na rnam par shes pa rnam par chad par rtog pa med do/ /'on te yang 'dod chags dang bral ba ni nyon mongs pa ma lus pa bral ba'i phyir na sems kyi rgyun gnas pa la nyams pa srid pa'i phyir rnam par chad par 'gyur ro snyam na 'dod chags dang bral bas gsungs so/ /
<p>89a.5</p>ci'i phyir zhe na/ rang gi don la zhes gsungs so/ /nyes pa dang bral ba yang gzhan don la mi dga' ba ni bral ba ma yin zhing gzhan gyi don la mi dga' na yang nyes pa med pa nyid kyang 'brel par 'byung ba ma yin no zhes bya ba'i don to/ /des na/ gang dag brtse ba chen po can/ /gzhan
<p>89a.6</p>gyi dor ni bzhugs pa yin/ /zhes bya ba'i tshul gyis 'dod chags dang bral ba nyid la nyams dmas pa srid pas rgyun chad pa ni ma yin no zhes bya ba dgongs pa'o/ /'dis ni theg pa gcig pa'i phyogs bstan pa yin no/ /theg pa gsum gyi phyogs kyang gsungs pa ni yang na zhes
<p>89a.7</p>bya ba'o/ /skabs la brten nas brjod pa ni/ nyes pa ma yin no zhes bya ba'o/ /'dod chags dang bral ba'i gnas skabs na ni 'bras bu skyed mi nus pa'i skad cig 'jog pas rgyun chad pa yin du chug mod/ des na mtha' med pa nyid ni kun nas nyon mongs pa'i gnas skabs la ltos nas
<p>89b</p>
<p>89b.1</p>'dod pa yin no zhes bya ba'i don to/ /skabs nye bar sdud pa ni de'i phyir zhes bya ba'o/ /'bru la sogs pa ltar rnam par shes pa nye bar len pa nyams pas ldog pa ma yin no/ /gal te lus kyang nye bar len pa yin la/ de la ni me la sogs pa nyams pa yod pa ma yin nam zhe na lus zhes
<p>89b.2</p>gsungs so/ /lus ni nye bar len pa ma yin te mtshan nyid gnyi ga med pa'i phyir ro/ /'o na sems gnod par bya ba ldog par 'gyur ro snyam na/ sems kyang zhes gsungs so/ /sems ni nye bar len pa yin yang gnod pa ma yin no zhes bya ba'i don to/ /de lta na yang zhes khong nas phyung
<p>89b.3</p>la rten log par sbyar ro/ /re zhig rten gyi dngos po khas blangs nas rang nyid rtsod pa 'di sel ba yin yang gnod pa ma yin no zhes rnam par shes pa ni ri mo bzhin du rten so sor nges pa ma yin no zhes 'brel to/ /ci ltar zhe na gang gang gi phyir dang po'i skye bar skye ba gzhan gyi lus dang lhan cig spyod pa'i
<p>89b.4</p>'du byed pa gang yin pa de dang rjes su 'brel pa dang / rmi lam gyi de ma thag tu sad pa'i gnas skabs su 'jigs pa dang mya ngan la sogs pas rmi lam gyi 'du byed gang yin pa de dang rjes su 'brel par dmigs pa yin no zhes bya ba lhag ma'i rten so sor nges pa ma yin mod/ de lta na yang de zhig
<p>89b.5</p>pas ci ste mi 'jig ce na/ rten so sor nges pa yin no zhes gsungs so/ /rang gis spangs nas da ni rten nyid yod pa ma yin no zhes ston pas rnam 'grel la 'grel pa ni gzhan yang zhes bya ba'o/ /'o na ji ltar ri mo la sogs pa 'jig snyam pa la/ ri mo la sogs pa ni zhes gsungs so/ /
<p>89b.6</p>des na zhes bya ba ni tha dad pa ma yin pas so/ /de'i rgyu nyid ni 'jig pa'i rgyu nyid do/ /gnas pa'i rgyu des ni gzhag par bya ba'i dngos po ci zhig byas kyang ci ltar med pa la rgyu nyid kyi don ma yin/ med pa la ni rgyu dang 'brel pa yang 'thad pa ma yin te/ 'brel ba ni gnyis kyi chos yin pa'i
<p>89b.7</p>phyir ro/ /med pa la ni rgyus ci yang byed pa ma yin no/ /de lta na yang byed pa med do zhes bya ba'i don ci yin zhing rten ma yin pa yang ji ltar 'gyur zhe na bden te/ de kho nar ni med pa la gnyi gar yang med do/ /kun rdzob tu yang sngar ma dmigs pa las 'ga' zhig nye na ni nye bar 'gyur ba'i
<p>90a</p>
<p>90a.1</p>yod pa la med pa skye'o/ /ji ltar zhes rnam par 'jog pa de bzhin du med pa la rgyu yod do/ /med pa rgyu la ltos so zhes brjod pa yin no/ /de bzhin brten pa ni rnam par gnas pa ma yin te/ de'i tshe ni rgyu dang 'bras bu'i dngos po nyid du 'gyur ro/ /yod pa nyid 'ga'
<p>90a.2</p>zhig la brten pa yin no zhes tha snyad kyang byed pa yin no/ /des na med pa la ni rten par rigs so zhes bya ba yin no/ /'o na yod pa nyid la 'gyur ro zhe na/ yod pa la yang zhes gsungs so/ /de nyid ces bya ba ni gnas par bya ba'o/ /de ltar na de nyid byas mod ce na skyon ci yod zhe na/ yod pa ni zhes
<p>90a.3</p>gsungs so/ /tha mi dad pa'i phyogs la nyes pa brjod nas tha dad pa'i phyogs sun dbyung ba'i phyir dogs pa bsu ba ni 'on te zhes bya ba'o/ /cung zad yod pas zhes bya ba ni gnas pa'i rang bzhin no/ /rten la sogs pa zhes sogs pa'i sgras ni phan 'dogs pa la sogs pa'o/ /gal te gnas pa
<p>90a.4</p>gnas par bya ba las tha mi dad pa kho na ma yin nam/ des na de byas na dngos po ma byas pa ji ltar 'gyur zhe na/ gnas pa ni zhes gsungs so/ /rang gi dang ba'i zhes bya ba ni skabs kyis gnas par bya ba las so/ /ci'i phyir zhe na/ ltung ba zhes gsungs so/ /tha mi dad na gzhan nyid la nyes pa
<p>90a.5</p>brjod pa ni gal te zhes bya ba'o/ /gnas par bya ba de'o/ /rnam 'grel gyi lhag ma phyed po rnam par 'grel pas lan 'debs pa ni de ni zhes bya ba'i dngos po zhes pa ni gnas gang yin pa'o/ /'dir tha dad pa dang tha mi dad pa'i phyogs dag la ni nyes pa brjod zin pa kho na'o/ /'on kyang nyes pa
<p>90a.6</p>lhag pa brjod pa'i don du ci zhes bya ba'o/ /gzhan du zhes bya ba ni ma skyes pa na'o/ /de la de ma thag pa'i rnam par rtog pa'i dbang du byas nas gsungs pa ni skyes pa'i sngon rol du ni dngos po ma yin te zhes bya ba ni gnas pa zhes bya bar 'brel to/ /ci'i phyir zhe na/ skabs kyis gnas pa med pa nyid kyi
<p>90a.7</p>phyir ro/ /rnam par rtog pa dang po sel bar byed pa ni tha dad pa zhes bya ba'o/ /ci'i phyir zhe na/ de'i bdag nyid dang zhes gsungs so/ /'brel pa med pa ma grub par dogs pa bsu ba ni/ de dang 'dres pa zhes bya ba'o/ /sun 'byin pa ni de dang zhes bya ba'o/ /gnas par bya ba der ro/ /nyes pa gzhan
<p>90b</p>
<p>90b.1</p>yang brjod pa ni/ gzhan yin na zhes bya ba'i dogs pa bsu ba ni 'phrod pa 'du pas ni dngos po'i rang bzhin sel ba ma yin no snyam du dgongs pa'o/ /gzhan du zhes bya ba ni tha mi dad par ro/ /de'i tshe gnas par bya ba las gnas pa gzhan ma yin no zhes bya ba ni skabs las so/ /de lta na yang sngar
<p>90b.2</p>gyi skyon nyid do snyam du dgongs pa'o/ /gzhan du khyad par dogs par byed pa ni/ so so ba dang zhes bya ba'o/ /so so bar grub na ni ldan pa yin la/ so so ba ma yin par grub na ni 'du ba yin no/ /so so ba ma yin par grub na ni so sor mi rtog pa'am so sor ma skyes pa'o/ /de la re zhig phyogs
<p>90b.3</p>gnyis pa nyid sel ba ni shing la sogs pa'i zhes gsungs so/ /yal ga so sor skyes pa gnyis 'dres pa ni ma yin gyis 'on kyang lhan cig kho nar skyes pa yin no/ /'di la'o zhes bya ba ni gzhan gyi ste yal ga 'di la yang 'di zhes mi rtog pa'i phyir ro zhe na/ 'gog pa ni ma yin te zhes bya
<p>90b.4</p>ba'o/ /ci'i phyir zhe na/ ldan pa nyid la gnyis mthong ba'i phyir ro/ /'du ba la ni ma yin te bzlog pa'i phyir ro/ /thal ba'i phyir ro zhes bya ba ni rab tu 'brel pa ste de'i phyir ro/ /'di la'o snyam pa'i blo'i rgyu ni gnyis mthong ba yin la/ de la yang ldan pa'i yul la yin no/ /des na de nyid du 'di lta
<p>90b.5</p>bu'o snyam pa'i blo 'brel bar 'gyur ro/ /'du ba'i yul la ni de med pa'i phyir med do/ /des na der ni ba lang 'di la rigs zhes bya ba 'di rang gi rtog pa tsam yin no/ /ci'i phyir zhe na/ mgo la gnyis mthong ba las 'gyur de yi/ /yul las 'gar yang gnyis mthong med des na/ /rang gi rtog pa
<p>90b.6</p>tsam zhig thabs su 'gyur/ /zhes bya ba dgongs pa'o/ /rnam par rtog pa dang po slong ba ni 'on te zhes bya ba'o/ /'du ba can gyi yan lag gang yin pa dag ste gang du 'du bar 'gyur ba'i 'bras bu'i rdzas skyes pa'o/ /'di yang nye bar mtshon pa ste/ rdzas gang la yon tan la sogs 'dus par 'gyur
<p>90b.7</p>ba'am/ gang du spyi la sogs pa 'du bar 'gyur ba'am/ yang na gang la rdzas la sogs pa la ltos pa'i 'dus pa nyid yod pa ste/ de dang so sor ma rtogs pa nyid ni dang po ma yin par grub pa ma yin no zhes bya ba'i don to/ /de lta na yang zhes bya ba ni rang gi 'du ba can rnams 'dus pa nyid yin
<p>91a</p>
<p>91a.1</p>yang 'dir 'di rang gi 'du ba can gyi yan lag 'dus so zhes de lta bu'i rang bzhin can tha dad par rtogs pas so/ /don 'di yin te gal te gnyis rang gi ngo bos snang na/ de'i tshe so sor ma rtogs pa 'du bar rnam par 'jog 'dod pa'i 'du ba'i gtan gang na yod/ 'on te tha dad
<p>91a.2</p>par snang ba med pa nyid yin na/ de lta na 'ang 'di la'o snyam pa'i rtogs pa med pa'i phyir ro/ /de ltar phyogs gcig gis 'byar ba khas blangs nas/ ldan pa dang 'du ba dag khyad par 'ga' yang med do zhes bstan nas 'byar bar yang mi 'thad do zhes ston pa ni/ yan lag med pa'i zhes
<p>91a.3</p>gsungs so/ /yan lag med pa gnas pa'i rang bzhin can gzhan gyis khas blangs pa ni ma dmigs pa'i phyir na med pa kho na'o/ /yang na yod du chug pa de lta na yang de ni yan lag dang 'byar ba ma yin no/ /yan lag can ni yod par khas ma blangs pa'i phyir yan lag can dang zhes ni ma gsungs
<p>91a.4</p>so/ /ci'i phyir zhe na/ yan lag dang zhes gsungs so/ /tha dad par rtogs par thal ba ni gnas dang gnas pa can te/ bum pa dang snam bu bzhin no zhes skabs kyis so/ /brgya la pha rol po tha dad par rtogs par khas len du 'ong ngo zhes dogs pa bsu nas rjes su zhugs pa dang zhes gsungs so/ /
<p>91a.5</p>gnas pa la sogs pa'i gnas skabs ni rjes su ma zhugs pa yin la/ rdzas ni gnas skabs thams cad du rjes su zhugs pa yin no/ /rnam pa thams cad du rtog pa'i dbye ba med na gang zhig gang du 'du ba yin/ de lta bu'i tha dad pa ni rtogs kyang tha dad par grub pa ma yin te/ yul dang dus dag gi mngon sum
<p>91a.6</p>gyi rnam pa tha dad par med pa'i phyir ro zhe na/ de 'gog pa ni 'thad pa ma yin no zhes bya ba'o/ /ci'i phyir zhe na/ mngon sum gyis ni zhes gsungs te/ gnas pa las gzhan ni mi dmigs pa'i phyir ro zhes bya ba'i don to/ /gang gi phyir de ltar gzhi las tha dad pa tha mi dad pa gnas par mi 'thad/ ltan cig
<p>91a.7</p>byed pa zhes bya ba la sogs pa'o/ /de lta yin na yang zhes bya ba ni lhag ma'o/ /gnas skabs byed pa log na ni gnas skabs de nyid log par zad do zhes bya bar dgongs pa'o/ /'on te lus ni nye bar len pa'i rgyu nyid yin gyi khyad par gyi rgyu ni ma yin no snyam na/ lus ni zhes gsungs te/ nye bar len
<p>91b</p>
<p>91b.1</p>pa'i mtshan nyid gang yang med pa'i phyir ro/ /des na lus de log pa ni rnam par shes pa tsam ldog pa ma yin no/ /gal te zhes bya ba la sogs pa ni sun 'byin pa gzhan no/ /rnam par shes pa la sogs pa gang la'o/ /'jig pa de'i gal te gnas pa ni mi g.yo ba dang mi 'jig pa la brjod pa ma
<p>91b.2</p>yin nam/ de la rten gyis ni mi g.yo ba'i rang bzhin gyis gnas pa nyid byed kyi mi 'jig pa'i rang bzhin ni mi byed pa'i phyi ma 'di ci ltar 'gyur zhe na/ brjod pa mi g.yo ba zhes bya ba ni gnas pa de nyid na yod pa ma yin no/ /'jig pa yang yod pa dang 'gal ba yin te/ 'jig na gnas de yang yod mi
<p>91b.3</p>srid do/ /des na gnas pa ni 'jig pa dang 'gal bas khyab pa yin pa'i phyir thal bar 'gyur ba rigs so/ /de la'ang thal bar mtshungs pa yin no zhes bya ba ni 'jig pa de yang dngos po las tha dad pa'am tha mi dad pa yin/ de la 'jig pas ni dngos po nyid 'jig pa yin na de'i tshe 'di rang gi rgyu ci
<p>91b.4</p>ltar skyed pa de kho na 'dra ba nyid yin pa'i phyir gnas pa'i rgyu rten gyis ci zhig bya/ ci'i phyir 'jig pa med par thal snyam na/ gnas par zhes gsungs so/ /'on te zhes bya ba la sogs pas ni rnam 'grel gyi lhag ma la 'jug pa'o/ /tha mi dad pa'i phyogs la nyes pa brjod nas tha dad pa'i phyogs la brjod
<p>91b.5</p>pa ni/ dngos po las 'jig pa gzhan yin na yang 'jig pa'i rgyu des dngos po la ci zhig byas nas gang gis de'i 'jig par byed par 'gyur/ 'jig pa byas pa des na 'di 'jig pa byas pa yin no/ /'jig pa bzhin zhes gsungs so/ /des na zhes bya bas 'jig par byed pas na'o/ /cung zad kyang byed pa ma yin
<p>91b.6</p>pa de'i phyir ro/ /gnyi ga ltar yang 'jig par byed pa cung zad kyang mi byed pa nyid mjug sdud pa ni gnas pa'i rgyus ci zhig bya zhes bya ba'o/ /'jig par byed par thal bar 'gyur/ /gal te de 'jig rgyu las 'dod/ /gnas pa'i rgyus kyang ci zhig bya/ /zhes bya ba 'di la bshad pa gzhan gsungs na yang na
<p>91b.7</p>zhes bya ba'o/ /bshad pa gnyi ga gzhan gyi lan gyi dogs pa bsu ba ni/ gal te zhes 'jig rgyu zhes smos so/ /gnas par byed pa des 'jig par byed pa dang phrad kyi bar du gnas par bya ba rnam par gnas par bya ba yin te/ de lta ma yin na ni 'jig byed 'ong ba la mi ltos pa nyid du 'jug par 'gyur ro snyam
<p>92a</p>
<p>92a.1</p>na/ lan du 'jig pa dngos chos nyid/ /ces bya ba'i dgongs pa 'di yin te/ gal te gnas par bya ba gnas pa'i don du gnas par byed pa ma yin na de'i tshe 'jig pa'i rgyu med par rang nyid 'jig par 'gyur la/ bzlog na ni 'jig pa'i rgyu las 'jig pa'i phyir gnas par byed pa 'bras bu dang
<p>92a.2</p>bcas par 'gyur ro/ /de lta na yang 'jig pa rgyu med par thal ba des na 'jig pa dngos po'i chos nyid do/ /yod pa'i don la 'jig pa 'di pa gnod pa yod pa ma yin pa'i phyir na/ gnas pa'i rgyus ni ci zhig bya/ /zhes bya ba 'di gnas so/ /re zhig rtsod pa'i cha rnam par 'grel ba ni gnas par byed pa med na zhes bya ba'o/ 
<p>92a.3</p>gang gi phyir gnas par byed pa med par 'jig pa gang yin pa de ni 'jig byed med par rang nyid 'gyur ro zhes bya ba'i don te/ gal te de lta yin mod de lta na yang gnas par byed par byed pa ji ltar nye bar sbyor ba yin snyam na/ gnas par byed pa yod na/ dngos po 'jig gi 'jig pa'i rgyu med par ni ma yin no/ /
<p>92a.4</p>grub pa'i mtha' rnam par grol ba'i don du gsungs pa ni de lta na yang zhes bya ba ste/ gnas par byed pa med na rang nyid 'jig par khas blangs nas 'o na 'jig pa zhes bya ba la sogs pa rtogs par sla'o/ /'di zhes bya ba ni 'jig pa'o/ /'on te zhes bya ba ni gzhan gyi'o/ /lan du 'jig pa'i gegs de yang zhes bya
<p>92a.5</p>bya ba'o/ /'jig pa'i gegs de yang zhes bya ba ni 'jig pa la gnod par byed pa'o/ /'on te zhes bya ba ni gzhan gyi'o/ /gzhan du zhes bya ba 'jig pa ma yin par ro/ /lan du de'i zhes bya ba la sogs pa'o/ /rgyu med pa can zhes bya ba ni rgyu mi nus pa dang don med pa'i nyes pas zin pa'i phyir ro snyam du dgongs pa'o/ /sun
<p>92a.6</p>'byin pa gzhan yang brjod pa ni/ de yang zhes bya ba ste 'jig pa yang ngo / /des na 'jig pa dngos chos nyid/ /ces bya ba ma gtogs par lhag ma la bshad pa gzhan gsungs pa na yang na zhes bya ba'o/ /'jig par bya ba dang phrad kyi bar du mi 'jig par gnas par byed pa las gnas pa zhes bya ba
<p>92a.7</p>gang yin/ de lta yin na mi 'jig par skyes pas zhes bya ba'i don ni 'di yin te/ brtags pa ni skabs kyi rten pa la/ phyin ci log tu rtog pa zhes bya ba ni/ rgyu dang 'bras bu'i dngos po la rten dang brten pa'i dngos po gzhan ma yin no zhes bya bar ro/ /thog ma med pa'i bag
<p>92b</p>
<p>92b.1</p>chags kyi mthu las zhes bya ba 'dis bzung ba'i don nyid gsal 'debs pa ni de nyid kyi phyir zhes bya ba'o/ /de nyid gzhung 'dzugs pa 'di ltar zhes bya ba'o/ /yid tsam la brten pa ni yid kyi'o/ /gnas par byed pa la 'jig pa'i rgyu dang bral ba'i mthar thug par sus kyang bzlog par nus pa
<p>92b.2</p>ma yin no/ /des na skad cig gnyis pa la sogs pa'i dus su gnas par byed pa don med do zhes bya ba yin no/ /'on te mi 'jig pa'i phyir med pa ma yin mod/ ltung ba ni ldog tu med pa'i phyir rten la ltos so zhe na ma yin te/ ltung ba yang rang gi ngo bo las 'pho ba'i rang bzhin yin pa'i phyir ro/ /'on te
<p>92b.3</p>zhes bya ba ni gzhan gyi'o/ /skad cig gnas par yang gnas par byed pa yod par khas blangs te/ de lta ma yin na gnas par bya bar mi 'gyur ro snyam du dgongs pa'o/ /lan ni de lta na zhes bya ba'o/ /de lta yin na gnas par byed pa las so sor mi 'jig pa'i dngos po gzhan dang gzhan skye bar
<p>92b.4</p>'gyur ro/ /de lta na yang gnas pa'i rgyus ci bya snyam du dgongs pa'o/ /gzhan yang ji ltar gnas par byed pa gnas pa de bzhin du gnas par bya bar yang 'gyur ro zhes brjod pa ni gnas pa'i zhes bya ba'o/ /ngag 'dir gnas pa po gzhan dang gzhan khas len rten bcas thams cad gnas dang gnas
<p>92b.5</p>ldan zhes bya ba la sogs pa'i rnam 'grel nyid 'byung bar 'gyur ba'i phyir lan dogs par byed pa ni rang gi rgyus byas so zhe na zhes bya ba'o/ /lan du gnas par bya ba'i yang zhes bya ba'o/ /de ltar zhes byas pa rgyur byas par ro/ /rten 'gog pa la mngon sum dang 'gal ba'i
<p>92b.6</p>brjod pa'i dogs pa bsu ba ni/ ci ste yang sa phyogs zhes bya ba'o/ /mthong ba ni mngon sum gyis yul du byas pa'o/ /rnam par rtog pa rgyas kyang zhes bya ba ni ci yod dam/ de ste med ces bya ba la sogs pa'i rnam par rtog pa'i spros pa'o/ /rnam par rtog pa la ni rjes su dpag pa'i dngos pos
<p>92b.7</p>byas pa nyid blang bar bya ba yin gyi mngon sum gyis gnod pa'i nyes pa yod par dogs na rang nyid ni ci yang ma yin no/ /des na de bsgrub pa'am gnod na ni nges pa kho nar skabs yod par ma yin no zhes bya bar gdon mi za'o/ /don dang zhes bya ba ni/ gsog tu gyur to zhes bya ba 'thad do/ /
<p>93a</p>
<p>93a.1</p>'di la mtshungs zhes bya ba ni/ yod med dag rten med phyir ro/ /zhes bya ba la sogs pa'i sun 'byin pa'o/ /gal te re zhig rten dang brten pa'i tha snyad 'di ni yod pa kho na yin la de la yul nges pa can yin pas rgyu mtshan med par yang ma yin no/ /des na 'di la rgyu
<p>93a.2</p>mtshan ci yin snyam na/ dngos rnams zhes gsungs te/ dngos po rnams skad cig sor 'jog pa yin par rigs pa las 'ongs pa yin pa na/ dngos po'i rgyu gang yin pa de ltar te nye bar len pa'i yul yongs su ma spangs par skye ba de'i rgyu yin pa'i phyir na rten yin no zhes brjod do/ /des
<p>93a.3</p>na gnas par byed pa ni skyed byed kho na yin te/ gzhan las grub na gnas pa ni ma yin no/ /de lta ma yin na ni mi 'thad do/ /brten pa la ni gnas par byed pa las cir yang 'gyur ba ma yin la/ mi brtan pa la yang bskyed pa las ma gtogs pa'i bya ba med pa la ma yin te/ phan 'dogs pa
<p>93a.4</p>med pa nyid kyi phyir ro/ /yang na 'gro ba'i gegs byed pa'i phyir ni rdzas lci ba rnams la rten yong du chug kyang / blo la sogs pa la ni ma yin te/ bzlog pa'i phyir ro zhes brten pa ni/ 'bo ba yis ni gegs byed phyir/ /zhes bya ba'o/ /chu la sogs pa ni zhes bya ba ni khad kyis 'chad par byed pa'o/ /mthong ba
<p>93a.5</p>med do zhes bya ba ni ma grub pa'o/ /mthong ba 'gal ba'i phyir ro zhes bya ba 'di phyin ci log tu bstan pa'i don du ji skad brjod pa yin no/ /gal te zhes bya ba ni gzhan gyi'o/ /ma mthong ba nyid la zhes bya ba ni lan no/ /dngos po gnyis kyi rang bzhin las gzhan ni rten dang brten pa'i dngos po yang dmigs pa'i
<p>93a.6</p>spyod yul du gyur pa med do/ /de nyid ston pa ni bya ba'i rten gang yin pa de ni byed pa po dang las dag gis 'dzin pa las yin no/ /bya ba ni byed pa po'am las la gnas pa yin te/ las la sogs pa brten pa dang bral bar mi srid pa'i phyir ro/ /des na byed pa po dang las kyis 'dzin pa nyid las bya
<p>93a.7</p>ba'i rten yin no zhes bya ba ni lugs yin te rgol ba thams cad kyis 'dod pa yin no/ /lugs 'di ni rnam par dpyad na med pa nyid do/ /ci'i phyir zhe na/ 'dzin pa'i phyir zhes gsungs so/ /gang 'dzin pa de myur bar ma dmigs pa ci'i phyir zhe na/ ltung ba dang mi ltung ba dag ces gsungs so/ /
<p>93b</p>
<p>93b.1</p>rigs pa 'di dag gis ci zhig bya ste mngon sum nyid kyis snga ma dang phyi ma'i rang bzhin gcig tu byas nas gzung bas na/ ltung ba gang yin pa de nyid ma ltung ba'i chos can yin no zhes rnam par 'jog pa yin no/ /mngon sum gyis zhes gsungs so/ /gal te tha dad par rtogs pa'i gnas skabs
<p>93b.2</p>gnyis tha dad mod gnas skabs can gyi rdzas ni gcig yin no snyam na ltung ba dang zhes gsungs so/ /dmigs pa gang yin pa de ni phan tshun rang bzhin rjes su zhugs pa med pa kho na'o/ /de lta na yang gnas skabs can mi 'dzin ce na/ de lta yang zhes gsungs so/ /gal te da dung yod do zhes bya bar
<p>93b.3</p>rtogs pa yod pa ma yin nam zhe na/ yod pa ni bden mod kyi 'on kyang rnam par rtog pa tsam yin no/ /'dis brtags pa dus su ma khyab par 'dzin pa'i rang bzhin can ni mngon sum byed pa yin par mi brjod do/ /de med phyir na rdzas su 'dzin pa med pa'i rnam par rtog pa tsam blang bar bya ba ma yin pa kho na'o/ /gal
<p>93b.4</p>te de lta na yang dus gzhan khyab ba dang bral ba'i mngon sum gyis skad cig gcig nyid la gnas skabs 'dzin pa ma yin mod/ rim gyis 'dzin par 'gyur ro zhes dgongs pa bsu ba ni rim gyis zhes bya ba'o/ /sun 'byin pa ni rim gyi don ci yin zhes bya ba'o/ /de nyid spyod pa ni dngos po dang zhes bya ba'o/ /
<p>93b.5</p>yod pa 'ba' zhig bzung na ni rim gnas pa ma yin zhing / 'on kyang rang ngam 'brel pa can gyi yod pa dang med pa srid na yin no/ /rim gyi tha snyad de yang dngos po dang dngos po med pa dus tha dad pa dag yin no/ /dngos po dang dngos po med pa de yang gzung ba'am 'dzin pa yin zhes brtags nas sun 'byin pa
<p>93b.6</p>ni go sla'o/ /gzung ba yang der zhes bya ba ni rim pa dang ldan pa ste/ rim pa can ma yin pa las rim pa mi 'byung ngo snyam du dgongs pa'o/ /de'i phyir zhes bya ba ni 'dzin par byed pa rim pa dang ldan pa'i phyir ro/ /rnam par rtog pa'i spyod yul rim pa yin pas zhes bya ba ni rim pa 'dzin pa'i tha snyad ni rnam par
<p>93b.7</p>rtog par sgro btags pa kho nar zad kyi mngon sum gyi spyod yul ni ma yin no zhes bya ba'i don to/ /gang gis bya ba ni rim pa mngon sum du gyur pas so/ /yang mngon sum gang gis dmigs pa'i zhes sbyar ro/ /de'i phyir zhes bya ba ni gzhal bya med pa la zhugs pa'i rnam 'grel gyi cha nyid tshad ma med pa la
<p>94a</p>
<p>94a.1</p>yongs su sbyar ba yin no zhes bstan pa yin no/ /'di ltar yod med dag la brten phyir zhes bya ba rten dang brten pa'i dngos po dgag pa la sbyar ba yin no/ /de lta na ni mngon sum gyis gnod pas rtsod pa la ma ltos nas/ yul rten dang brten pa'i dngos po med pas yul
<p>94a.2</p>can nyams su myong bar brten par dgongs pa'i phyir rten dang brten pa'i dngos po ni mthong ba med pa kho na'o zhes sbyar bar bya ba yin no/ /des na 'bras bus bzlas nas bshad pa yin no/ /rten dang brten pa'i dngos po de mthong ba med par ro/ /'o na ni zhes bya ba ni bya rog gi lan no/ /phyin ci log gi rnam par
<p>94a.3</p>rtog pa ni mthong ba yang yin te nang gi ni/ bslang ba las byung gang yin te/ /zhes bya ba la sogs pas ston par 'gyur ba'i phyir ro/ /de la yang thal ba mtshungs pa yin zhes bya ba'i mthar thug par bshad nas/ lhag ma 'chad pa ni gzhan yang zhes bya ba la sogs pa'o/ /gal te de lta na yang rten dang
<p>94a.4</p>brten pa'i dngos po 'phel na/ 'di ni rgyu dang 'bras bu'i dngos po'i khyad par nyid do zhes bya ba ni bsdus pa'i don to/ /de lta min na rigs ma yin/ /zhes bya ba 'chad pa ni snga ma dang phyi ma dag ces bya ba'o/ /snga ma dang phyi ma dag gcig tu sgro btags pa la ni skabs kyis brten pa la'o/ /phyin ci
<p>94a.5</p>log tu rtog pa zhes bya ba ni rgyu dang 'bras bu'i dngos po la rten dang brten pa'i dngos po gzhan ma yin no zhes bya bar ro/ /thog ma med pa'i bag chags kyi mthu las zhes bya ba 'dis gzung ba'i don nyid gsal 'debs pa nyid kyi phyir zhes bya ba'o/ /de nyid gzhung 'dzugs pa ni 'di ltar zhes bya ba'o/ /
<p>94a.6</p>yid tsam la brten pa ni yid kyi'o/ /gal te de lta na dmigs pa med pa'i rnam par rtog pa nyid chos can yin la gtan tshigs kyang dmigs pa med pa nyid yin pa'i phyir bsgrub par bya ba dang / khyad par med par 'gyur ro snyam na ma yin te/ dper na gong bu rwa can 'di rwa can nyid phyir rta ma yin zhes bya
<p>94a.7</p>ba'i skabs su lan 'debs par 'gyur ba'i phyir ro/ /'di la sbyor ba ni gang dmigs pa med pa de ni rnam par shes pa snga ma las byung ba yin te/ dper na smig rgyu la chur rtog pa bzhin no/ /rten dang brten pa'i rnam par rtog pa yang dmigs pa med pa yin no/ /ma grub pa'i lan bshad zin pa nyid lhag
<p>94b</p>
<p>94b.1</p>ma brjod pa'i don dran par byed pa ni zhes bya ba'o/ /gzhan gyi lan lhag ma brjod pa ni dngos po du ma nyid las shes zhes bya ba'o/ /rnam par shes pa snga ma'i 'bras bu nyid du ma mthong ba'i phyir ro/ /snga ma phyi mar skye ba can phyin ci log gi shes pa can 'di ni/ 'di las gcig tu rtogs pa
<p>94b.2</p>'di skyes so zhes bya ba ni rtogs par mi nus so/ /des ni snga ma dang phyi ma'i dngos po gnyis ka mthong ba de nyid las gcig pa nyid kyi blor 'gyur ba yin no/ /mthong ba spangs nas ma mthong ba bzod pa ni bzod pa yin no zhes bya ba'i don to/ /de ni ma yin te zhes bya ba'o/ /don ni 'di yin te/ smig rgyu
<p>94b.3</p>la chur rtog pa yang smig rgyu tsam gyi rjes su 'gro bar 'gyur te/ de tsam mthong ba'i phyir dang chu mthong ba na gzhan gyis ma mthong ba'i phyir ro/ /'on te smig rgyu rtog pa nyid 'thad kyi chur rtog par ci ltar 'gyur snyam na/ de lta na ni 'o na dngos pos du ma la du mar zhen pa nyid 'thad kyi gcig nyid du ci
<p>94b.4</p>ltar rtog ces bya ba 'di mtshungs so/ /de'i phyir rigs gang las grub pa de zhes bya ba'i tshul gyis 'di'i 'bras bu'i gtan tshigs gzhan las khyad par yod pa ma yin no/ /chur rtog pa chu mthong ba las byung ba bzhin du/ gcig nyid du rnam par rtog pa yang gcig tu mthong ba can du 'gro ba can
<p>94b.5</p>yin mod/ de'i phyir don gzhan ma yin pa nyid thog tu bab po zhes gsungs pa ni/ 'o na dpe dang chos mthun pa ste/ dpe la ni brtags bzhin pa nyid sngon du nyams su myong ba yin no snyam na de ni mi 'thad te/ bdag nyid thams cad kyi chos mthun pa'i dpe ni 'ga' yang yod pa ma yin no/ /phyin
<p>94b.6</p>ci log gi rnam par rtog pa ni shes pa snga ma dang 'brel pa yin no zhes bya ba de tsam zhig bstan par 'dod pa'i phyir ro/ /sgro btags bzhin pa'i yul gyi don can gyi shes pa snga ma ni don gyi dmigs pa yin no zhe na don med pa can snga ma yang sgro btags bzhin pa'i don gyi yul can nyid yin te/ 
<p>94b.7</p>'on kyang dpe la ni snga ma dngos po'i yul can gyi myong ba yin la/ don la ni rnam par rtog pa tsam yin pa ni zhes bya ba 'di khyad par 'dis ci bya/ gnyi ga ltar yang snga ma snga ma ni bag chags 'jog pa tsam la nye bar 'jog pa yin no/ /de la dpe don nyams su
<p>95a</p>
<p>95a.1</p>myong ba rnam par rtog ba de skyed pa'i sa bon 'jog par byed pa yin pa de bzhin du don med pa'i rnam par rtog pas kyang gal te rigs mthun pa skye ba'i sa bon 'jog mod nyes pa ci yod/ rigs mi mthun pa'i rnam par rtog pa'i sa bon ni 'jog par mi 'thad do/ /don
<p>95a.2</p>nyams su myong ba las byung ba la ni de yang cha shas kyis yod pa yin no/ /rnam par rtog pa tsam gyis rnam par rtog pa tsam gyi bag chags skyed pa la ni dogs pa yang med do zhes bsams nas des na skye ba gzhan du yang zhes bya ba'o/ /de ltar blo snga ma dang phyi ma'i yul las gcig pa nyid med pa'i
<p>95a.3</p>phyir ltung ba'i chos can ni rten las mi ltung ba la brten par 'gyur ba ma yin la/ mngon sum gyis gnod pa yang yod pa ma yin no zhes gnas so/ /de ltar gcig nyid med par bdag la sogs pa yang med pa'i phyir de'i rnam par rtog pa yang thog ma tha ma med pa yin no zhes ston pa ni/ de bzhin
<p>95a.4</p>du zhes bya ba'o/ /sogs pa'i sgras ni spyi la sogs pa sdud pa'o/ /ji ltar gcig tu 'dzin pa de dmigs pa med pa de bzhin du bdag lus la sogs par 'dzin pa'o/ /chos tsam de dang ldan pa'i chos can blo la/ thog ma 'gog pa ni rgyun thog ma med pa zhes bya ba'o/ /phyis kyang mi 'chad
<p>95a.5</p>pa zhes bya ba ni gzhan dang gzhan skye bas tha ma 'gog pa'o/ /'ga' zhig tu rten dang brten pa'i dngos po yod kyang skabs su bab pa la ni ma yin no zhes ston pas sngar dris pa'i rnam 'grel nyid bshad pa'i don du yi ge 'dri ba ni gzhan yang zhes bya ba'o/ /de ltar yon tan la sogs pa la rten med
<p>95a.6</p>mod/ sems ni de las bzlog pa yin pa'i phyir ci ltar rten med pa yin zhe na sems pa zhes gsungs so/ /lus ni sems so zhes bya ba spyi dang / lus kyi yon tan ni blo zhes brjod pa'i phyir yon tan dang / yul rtogs pa'i rang bzhin yin pa'i phyir las yin nam/ gzhan du
<p>95a.7</p>yang zhes bya ba khyad par te/ sems yin gyi sems ma yin pa ni ma yin pa zhes bya ba tha dad pa'i rtogs pa'i rgyu yin pa'i phyir ro/ /yang na nges pa med pa ste/ sems pa ni de lta bu nyid gzhan du yang brtag par bya ba ni ma yin no/ /des na de las bzlog pa ni ma yin te de'i phyir rnam pa gcig
<p>95b</p>
<p>95b.1</p>tu ltung ba'i dogs pa med do zhes bya ba'i don to/ /'du ba'i sgo nas lan thebs par bsams nas gzhan rtsod par byed pa ni gal te zhes bya ba'o/ /don ni 'di yin te gang zhig gang du 'du ba de ni de med na mi 'byung ba yin te/ dper na 'du ba can gyi rgyu med na de dang 'dus pa'i yon
<p>95b.2</p>tan med pa bzhin no/ /sems kyang lus la 'dus pa yin no zhes bya ba'o/ /sun 'byin pa'i 'gro ba la sogs pa ni zhes bya ba la sogs pa'o/ /rten dang brten pa'i dngos po ma yin yang 'du bar 'gyur ro snyam na/ rten dang brten pa'i dngos po yin yang zhes gsungs so/ /'di ga
<p>95b.3</p>las snyam na gzhan gyi phyir zhes bya ba las te/ gang gi phyir ma grub pa la sogs pa brjod la/ brjod pa de'i phyir na rten dang brten pa med par 'du ba ma yin no zhes bya ba'i don to/ /'du ba med pa 'di nyid do/ /rten dang brten pa'i dngos po bsal ba 'dis ni gal te rten dang brten pa'i dngos
<p>95b.4</p>po bsal bas 'du ba la sogs pa rnams bsal bar gyur mod/ de bzlog pa nyid ji ltar zhe na/ rten med phyir na zhes gsungs te/ bshad zin pa'i tshul gyis mi 'thad snyam du dgongs pa'o/ /'dis ni gang zhig gang du 'du ba de zhes bya ba'i gtan tshigs ma grub par brjod pa yin no/ /
<p>95b.5</p>rnam 'grel gyi bshad pa ma byas par re zhig ma byas pa nyid brjod pa ni rigs la sogs pa ni zhes bya ba'o/ /gal te zhes bya ba ni gzhan gyi'o/ /de ni mi rtag par 'gyur ba gang zhig gang du 'du ba zhes khyad par du byed pa'i ma nges pa nyid ma yin no snyam pa'i/ sems kyang zhes bya ba ni lan no/ /rgyu
<p>95b.6</p>gzhan gyi sngar gyi sems gang yin pa de nyid dang 'brel ba'i phyir ro/ /dper na 'du ba nyid yin pa rtag pa'i phyir rten med kyang med pa ma yin pa de bzhin du rgyu gzhan dang rjes su 'brel ba yang rgyu ma yin pa zhig kyang rgyun chad pa ma yin pas khyad par med do/ /des na ma nges pa nyid do/ /'on te rgyu tsam
<p>95b.7</p>med pas rgyun chad par ni mi brjod kyi 'on kyang rten pas so snyam na rten dang brten pa'i zhes gsungs te/ rgya cher bkag pa'i phyir ro/ /ni'i sgra ni ma nges pa yongs su rdzogs pa'o/ /rten dang zhes bya ba la sogs pa ni rnam 'grel 'chad pa'o/ /'dis ni 'phrod pa 'du ba spangs pa yin la zhes
<p>96a</p>
<p>96a.1</p>sbyar ro/ /rten dang brten pa'i dngos po nyid bsal ba ci ltar zhe na/ spangs pa yin pa'i phyir zhes gsungs te/ 'di ni rten med phyir zhes bya ba'i 'grel pa'o/ /'phrod pa 'du ba can gyi rgyu zhes bya ba ni 'phrod pa 'du ba can gyi rgyur 'dod pa de kho na nyid du rgyu'am rgyu
<p>96a.2</p>ma yin pa nyid gcig yin de las phyogs dang po la brjod pa ni gal te zhes bya ba des na 'du ba med pa'i phyir 'du ba can gyi rgyur ji ltar 'gyur snyam du dgongs pa'o/ /gnyis pa la brjod pa ni 'on te zhes bya ba'o/ /khyab par byed pa rgyu nyid med pa'i phyir ci ltar khyab par bya ba'i gdung bar bya ba can gyi
<p>96a.3</p>rgyur 'gyur zhes bya ba dag ste/ rigs la sogs pa gang gi don rgyu ma yin pa de la brjod pa ni/ rigs la sogs pa zhes bya ba'o/ /rang gi rten 'du ba can gyi rgyu ma yin yang dngos po'i chos nyid du rnam par gnas par brjod pa gang yin pa'o/ /rigs ni tshig gi don gsum pa yod pa dang / rdul
<p>96a.4</p>phra rab tshad chung ngu dang / bdag dang nam mkha' la sogs pa tshad chen po dang / rtag pa'i rdzas rnams la yod pa'i khyad par dang / dbang phyug la sogs pa'i blo ste/ de dag kyang spangs pa yin te de dag gi rnam par gnas pa dngos po'i chos nyid kyis med par dogs pa rten gzhan med par ji
<p>96a.5</p>ltar 'gyur/ gal te brjod na zhes 'don par ni/ gal te de ltar brjod na tshul 'dis sbyar bar bya'o/ /skabs dang sbyar ba'i tshig 'di'i bshad pa gzhan gsungs pa ni yang na zhes bya ba'o/ /rten de nyid de'i 'dus pa spangs pa ni bkag pa ste/ med pa zhes bya ba'i don to/ /de nyid gsungs pa ni rigs ni zhes
<p>96a.6</p>bya ba'o/ /'dir sogs pa smos pa'i bshad pa ni yal bar dor ba yin no sems ni de ltar 'dod pa ma yin no snyam na ma yin te/ gsal ba gzhan gyi sgras ni snga na med pa'i gsal ba brjod par 'dod pa'i phyir ro/ /skye ba bzhin pa'i gsal ba rnams la yang sngar nyid nas 'du ba ni ma yin no/ /'on te
<p>96a.7</p>thams cad thams cad du song ba'i phyogs la gnas na sngar yod pa yin na yod mod gong bu de dang 'brel bar 'gyur ba ni ma yin te/ skad cig ma dang po la ni yon tan la sogs pa dang 'brel ba med pa'i rdzas nyid skye bo zhes bya ba grub pa'i mtha' yin pa'i phyir ro/ /de bas na ji ltar spyi gsal ba snga ma
<p>96b</p>
<p>96b.1</p>zhig pa na/ rjes su ma song ba gsal ba gsal ba gzhan pa la rjes su 'gro ba de bzhin du sems kyang lus gzhan la yin no/ /'on te spyi ni yod pa nyid rten gzhan la rjes su 'jug pa yin la/ sems ni tha dad pa kho na skye ba yin no zhe na ma yin te/ ma 'brel ba las 'brel pa'i rang bzhin mi 'thad
<p>96b.2</p>pa'i phyir ro/ /spyi yang gcig nyid du sgro btags pa tsam du zad la/ sgro btags nas ni sems de nyid 'pho ba yin no zhes bya ba yang mi 'gal lo/ /des na gzhan ni sgrub par byed pa ni da dung yang ma nges pa kho na'o/ /yang gal te tshu rol mdzes pa la spyi dang 'du ba la sogs pa'i tshul lugs med pa de
<p>96b.3</p>lta na yang brgya la 'di ltar khas len du 'ong bas na bkod pas yin no/ /gal te de ltar khas len na spyi bzhin du rten gzhan la rjes su 'jug par 'gyur ba'i phyir khas blangs pa dang 'gal ba yin na de kho na ni spyi zhes bya ba yang med pa nyid yin pas na/ rten gcig med na blo gzhan la mtshams sbyor ba
<p>96b.4</p>la dpe ci yod ce na/ lus gcig med kyang zhes gsungs so/ /gal te rnam pa dang don bya ba la sogs pa mtshungs pa'i mtshan nyid kyi nye ba 'ga' zhig gis gzhan la ba lang zhes bya ba la sogs pa rjes su 'gro ba'i blor 'gyur ba yin na/ mi'i lus spangs na dud 'gro la sogs pa'i lus yongs
<p>96b.5</p>su 'dzin pa'i dus na ni nye ba ci 'dra ba zhig yod/ gzhan yang ji ltar blo snga ma las rjes su 'gro ba'i blo gzhan kho na skye ba de bzhin du lus gzhan la yang kho na skye ba'i phyir gzhan gyi 'dod pa nyid yin no/ /des na 'phro bar 'du bar ma yin no snyam na 'di la brjod pa/ re zhig lus gzhan rnam pa la
<p>96b.6</p>sogs pa mi 'dra yang rgyun de la las 'jig pa nyid nye bar yin no/ /rang gi mtshan nyid tha dad pa ni 'chi ba dang skye ba'i srid pa la sogs pa 'dod pa kho na'o/ /'phro bar smra ba ni rgyun gcig pas gcig tu lhag par zhen pa'i phyir ro/ /rgyun gcig pa nyid kyang nye bar len pa dang nye bar len pa las byung bas gnas pa'i
<p>96b.7</p>phyir ro/ /de yang sngon gyi 'du byed rjes su 'jug pa bsgrubs pa'i phyir ro/ /'di nyid gsungs pa ni rnam pa de lta bu'i blo skye ba ni zhes bya bar ro/ /de nyid kyi phyir sngon nyams su myong bar 'gyur ba'i don bya ba la sogs pa'i myong bas gzhan pa'i 'du byed dang ldan pa la de nyid 'di yin no snyam du rjes su 'gro ba'i
<p>97a</p>
<p>97a.1</p>blo dpe nyid du gsungs so/ /de'i phyir zhes bya ba ni rtan sun 'byin pa mjug sdud pa'o/ /mang du smras pas ci dogs te/ re zhig 'jig pa'i dngos po gang yin pa de gzhan la ltos pa'am mi ltos pa yin/ phyogs dang po la ni dngos po de la gnas pa'i rgyu don med de/ 
<p>97a.2</p>'jig par byed pa mi gnas pa ni rang nyid gnas pa'i phyir ro/ /gnyis pa la yang nus pa med pa yin no/ /rnams zhes bya ba ni gsal ba brjod par 'dod pas mang po'i tshig go/ /gal te rang ngam gzhan las rten gyis 'jig pa'i gnas byed na de'i tshe gang skye ba can yin pa de thams cad rten
<p>97a.3</p>gnas pa dang ldan pa yin no/ /lhag ma ni go bar sla'o/ /gzhan yang gnas par bya ba rang nyid 'jig pa'am mi 'jig pa zhig yin/ 'dir yang rim pa bzhin mi nus pa dang / mi dgos pa nyid do/ /sngar ni gzhan gyis khas blangs pa'i 'jig pa'i phyogs nyid la rnam par brtags nas skyon gnyis bskal pa
<p>97a.4</p>yin no zhes bya ba ni khyad par ro/ /bsdu ba ni lhag dang bcas par brjod par 'dod do/ /brjod pa dang don gyis 'phangs pa sdud pa'i tshigs su bcad pa dag go zhes bya ba'i don to/ /don dam par ni yul la gnas pa yul dang phrad pa yang ma yin no/ /ci'i phyir zhe na/ yid kyis zhes bya ba'o/ /de'i ni yul
<p>97a.5</p>gyi'o/ /mtshams sbyor bar byed pa'i yid kyi rnam par shes pa nyid sems dpa' yin no snyam du dgongs pa'o/ /gal te rnam par rtog pa med pa la yang yul dang phrad pa'i rnam pa tsam las gzhan ni med do zhe na/ bden te rnam par rtog pa med pa la ni phrad par rnam par gzhag pa rjes su mthun pa
<p>97a.6</p>yin te/ yul der gsal ba'i rnam par myong ba yod pa'i phyir ro/ /rnam par rtog pa la ni de lta ma yin te/ yul dang rnam pa dag gi chas rjes su 'jug pa'i phyir ro/ /de nyid kyi phyir don dam par ni zhes brjod pa yin no/ /sgron ma de nyams pa dang / 'phel ba'i mtshan nyid du 'gyur ba'i ngang tshul
<p>97a.7</p>gang la yod pa ste/ de dag gi dngos po gang dag yin pa'i phyir/ nye bar len pa dang nye bar len pa las byung ba 'od dang sgron ma dag ni rten dang brten pa'i dngos po yin no/ /ci ltar de 'gyur na 'gyur ba nyid 'di nye bar len pa'i mtshan nyid skyon med pa yin pa de ltar ni sngar bstan zin pa nyid do/ /yang bzlas
<p>97b</p>
<p>97b.1</p>pa ni khyad par brjod pa'i don du yin no/ /gal te blo 'ga' dang yang rten dang brten pa'i dngos po ma yin nam/ de ste lus kho na dang ma yin snyam du dogs na/ blo la brten pa nyid nges par bya ba'i don du 'ol spyi tsam brjod pa na/ 'on kyang zhes gsungs te/ blo dang shes rab la sogs pa nyid
<p>97b.2</p>rten dang brten pa'i dngos po yin no zhes 'brel to/ /rtogs pas na blo la goms pa'i bdag nyid can sngar byung ba'i shes rab dang brtse ba la sogs pa rtogs pa'i khyad par rnams brten pa yin no/ /'di ga las snyam pa las/ 'di ltar zhes bya ba la sogs pa'o/ /blo'i byed pa ni goms pa yin
<p>97b.3</p>la de'i khyad par ni 'phel ba dang 'grib pa'i mtshan nyid do/ /des ni shes rab la sogs pa phul byung dang / 'grib pa dag tu 'ang 'gyur ba yin te gnyi ga ma yin pa 'ba' zhig tu ni ma zad do/ /'di zhes bya ba ni 'phel ba dang 'grib pa'i rjes su mi byed pa ste/ lus dang sems la sogs pa'i lta
<p>97b.4</p>bu'o/ /mar me'i 'od la sogs pa gang dag yin pa nor bu'i 'od la sogs pa rnams so/ /'dis ni 'di skad ces brten pa nyid ni rten 'phel ba dang 'grib pa'i rjes su byed pas khyab pa la de med pa'i phyir na lus dang / shes rab la sogs pa ni ma yin no zhes bstan pa yin no/ /gal
<p>97b.5</p>te lus 'phel ba dang 'grib pa las kyang khyad par du 'gyur ba mthong ba kho na yin nam/ de ci ltar lus rten ma yin na/ de las kyang zhes gsungs pa ste lus las so/ /blo snga ma nyid ces bya ba ni goms pa'i bdag nyid can no/ /blo zhes bya ba ni shes rab dang brtse ba la sogs pa'i bdag nyid can
<p>97b.6</p>gyi'o/ /des na zhes bya ba ni gang gi phyir blo lus 'phel ba dang 'grib pa'i rjes su mi byed pa/ des na mar me'i 'od ni dpe ma yin te/ sgron ma'i 'phel ba dang 'grib pa'i rjes su mi byed pa ma yin pa'i phyir ro/ /des na dper na sgron ma'i 'od sgron ma zhig na 'jig pa bzhin no zhes ci ste brjod/ /gal te
<p>97b.7</p>zhes bya ba ni gzhan gyi'o/ /gal te blo ni blo'i byed pa'i khyad par nyid kyis byas mod de lta na lus la ni brten pa kho na ste/ dper na mar me rnam par 'gyur ba med kyang / mar me dang nye bar gnas pa tsam du gyur pa'i sbrul la sogs pa dag gis mar me'i 'od rnam par 'gyur ba ma yin yang mar me
<p>98a</p>
<p>98a.1</p>la brten pa ma yin pa bzhin no/ /des na rten 'phel ba dang 'grib pa med kyang rten 'phel ba dang 'grib pa dang bcas pa mthong ba'i phyir ci ltar na brten pa la de'i rjes su 'brangs par khyab ce na/ grub pa'i mtha' ma yin te zhes bya ba'o/ /mar me nyid rnam par 'gyur gyi
<p>98a.2</p>lus ni ma yin no/ /sbrul la sogs pa nye bar byas pa de ni'o/ /dbal zhan pa'i mtshan nyid ces bya ba ni mdangs chung ba'o/ /mar khu la sogs pa rang gi tshogs pa las mar me'i mdangs gsal ba'i rnam pa dang ldan pa yin yang sbrul la sogs pa nye ba tsam gyis chung bar 'gyur bar mthong ba nyid do/ /
<p>98a.3</p>'dir ci zhig brjod par bya zhe na/ sbrul la sogs pa nye bas kyang mar me'i tshogs pa rnam par 'gyur ba ma dmigs pa'i phyir/ ci ltar mar me'i rnam par 'gyur zhes bya ba 'ba' zhig brjod par bya ba yin no/ /'di la yang brjod pa ni gal te tshogs pa de'i rnam par 'gyur ba mngon sum gyis nges
<p>98a.4</p>pa ma yin pa de lta na sgron ma 'gyur bar mthong ba las de rjes su dpog pa la 'gal ba ci yod/ rgyu rnam par ma 'gyur bar ni 'bras bu rnam par 'gyur ba mi mthong ba'i phyir ro/ /skabs su bab pa rnam par 'gyur ba can gyi 'od skyed par byed pa mar me'i rnam par 'gyur ba ni ma 'khrul ba'i mngon sum gyis
<p>98a.5</p>nges par bzung ba yin no snyam du bsams pa yin no/ /des na zhes bya ba ni mar me'i rnam par 'gyur ba dbal zhan pa'i mtshan nyid kyis so/ /rnam pa gzhan du zhes bya ba ni mi gsal ba'i rang bzhin du'o/ /gal te lus rnam par 'gyur bas kyang sems rnam par 'gyur bar 'gyur ro/ /des na mar
<p>98a.6</p>me'i 'od dper mi 'gal lo snyam na/ blo'i zhes gsungs so/ /dper na mar me'i 'od rnam par 'gyur ba'i dus na rgyu rnam par 'gyur ba'i sgo nas sbrul la sogs pas mar me'i rnam par 'gyur bar byas par mthong ba de bzhin du blo'i byed pa goms pa'i mtshan nyid dang / shes rab la sogs
<p>98a.7</p>pa'i blo de dag tha dad pa de'i dus na ni lus kyi rnam par 'gyur ba mthong ba med do/ /des na mar me'i 'od dper ci ltar 'gyur snyam du bsams pa'o/ /de las kyang 'di zhes bya ba bshad pa'i phyir gal te zhes smos so/ /des na lus zhes bya ba ni gnyi ga ltar yang don gcig kho na'o snyam du
<p>98b</p>
<p>98b.1</p>bsams pa'o/ /'di ltar gzhan tsam ni rten du mi 'dod de/ gzhi'i lus gcig zhig na lus gzhan gyi gzhi dang 'grel pa mi 'gal ba'i phyir ro/ /chos can gyi dngos por brtags pa tsam ni rten nyid du 'dod pa yang ma yin te/ lus las tha dad pa'i blo'i spyod yul yin pas blo ni
<p>98b.2</p>chos tsam gyis stong pa'i phyir ro/ /des na nye bar len pa'i rgyu nyid la rten du 'dod pas na don tha mi dad do/ /shes rab la sogs pa der yang ngo / /sems la phan 'dogs pa nyid kyi sgo nas lus rnam par 'gyur bar byed pa yin no/ /zhes bya ba 'di yang ga las she na gang du zhes gsungs so/ /
<p>98b.3</p>bcud kyis len la sogs pa'i rgyus lus rgyas pas so/ /'ga' zhig ces bya ba ni thams cad ma yin pa'o/ /'ga' zhig du zhes bya ba ni bstan bcos dang bzo la sogs pa 'ga' zhig du yin gyi thams cad la ni ma yin pa'o/ /'di yang ci ltar yin te/ gang gi phyir bcud kyis len la sogs pa zos
<p>98b.4</p>pa las bstan bcos la sogs pa shes pa snga na med pa nyid skye ba yin no snyam na/ de lta ma yin na zhes gsungs so/ /gal te ci ltar 'dus byas pa la sogs par 'gyur ba sad pa las shes rab la sogs pa'i khyad par du 'gyur ba ma yin gyis/ 'on kyang bstan bcos la sogs pa shes pa snga na med pa
<p>98b.5</p>kho na skye ba yin no/ /de'i tshe bcud kyis len zos par 'dra ba'i phyir skyes bu thams cad bstan bcos dang bzo la sogs pa thams cad la shes rab mtshungs par thal lo/ /de lta yang ma yin te/ des na shes rab la sogs pa'i khyad par ni 'dus byas pas ji ltar gyur pa sad pa nyid las yin no/ /des na sems
<p>98b.6</p>las phan gdags pa nyid kyi sgo nas lus rnam par 'gyur bar byed pa yin no/ /'di nyid khyad par gyi mthar thug par byas nas ston pa ni/ dper na zhes bya ba la sogs pa'o/ /de log ces bya ba ni bkres pa log pa na'o/ /de'i zhes bya ba ni sngar bkres pas gnod par gyur pa'i'o/ /'di ci'i phyir snyam du
<p>98b.7</p>dogs na/ bshad ma thag pa'i thal ba nyid brjod pa ni bcud kyis len dang / des byas pa'i 'brangs pa yang mtshungs pa'i phyir ro/ /gal te bstan bcos la sogs pa goms pa ji lta ba bzhin dran par mi 'gyur ba nyid kyi 'on kyang bstan bcos la sogs pa shes pa snga na med pa nyid 'byung ba yin na/ de'i
<p>99a</p>
<p>99a.1</p>tshe bcud kyis len de las bstan bcos sam skyes bu thams cad 'chad par 'gyur ro zhes bya ba ni thal ba'o/ /gang gi phyir thams cad la bshad pa'i nus pa med pa'i gtan tshigs des na nges so zhes 'brel to/ /ni'i sgra yan chod ni nges pa'i rnam pa'o/ /ni'i sgra ni
<p>99a.2</p>gsal ba'i don te nges par gsal ba yin no zhes bya ba'o/ /'dis ni 'bad mi dgos par 'jig rten pha rol grub par gyur to zhes ston pa'o/ /gang zhig la thams cad la skye ba gzhan du goms pa yod pa de ni bcud kyis len la sogs pa zos par khyad par med par shes rab thams cad la 'gyur
<p>99a.3</p>ba yin no zhes ston pa ni gang la zhes bya ba'o/ /thams cad la goms pa dang ldan pa de'i shes rab ni thams cad la khyad par med par 'gyur ro zhes sbyar ro/ /'di ni mngon par 'dod pa'i thams cad mkhyen pa nyid 'ol spyi ston pa'o/ /'dir yang snga ma bzhin bzlog pa skyon brjod pa ni/ de lta min
<p>99a.4</p>na zhes bya ba'o thams cad rig pa zhes bya ba ni dngos po'i rnam pa ma lus pa rig pa'o/ /skabs su bab pa tsam thams cad rig pa las sngon goms pa nyid nges pa yin no/ /des na shes rab la sogs pa'i khyad par ni lus kyis rgyu can ma yin no zhes bya bar gnas so/ /gal te shes rab la sogs
<p>99a.5</p>pa'i blo'i khyad par yin no zhes ci ste brjod/ 'di ltar blo ni de dag las tha dad pa kho na yin pa'i phyir ro/ /de dag lus kyi rgyu can yin pa bkag kyang goms pa'i mtshan nyid kyi blo sngon du 'gro ba can du ma grub pa'i phyir sngon gyi nges par byed pa'i rgyur ci ltar 'gyur zhes bya ba'i dogs pa zhe la bsdogs nas/ re
<p>99a.6</p>zhig shes rab la sogs pa blo'i rang bzhin du bstan pa'i phyir na bshad pa ni mngon sum zhes bya ba'o/ /'di ni rtog med kyi shes pa nye bar mtshon pa tsam mo/ /de las gzhan pa'i shes pa mtha' dag ni dran pa yin te/ bzung zin pa 'dzin pa'i phyir ro/ /de ldan na phung po gnyis so/ /mngon sum
<p>99a.7</p>dang dran pa gnyis kho na blo yin no zhes bya ba'i don to/ /de lta na yang shes rab la sogs pa ci ltar blo'i rang bzhin nyid yin snyam na/ shes rab yid gzhungs la sogs kyi/ /dbye ba dran pa rab rtogs las/ /zhes gsungs te/ rab tu rtogs pa'i dran pa gang yin pa de las gzhan yod pa ma
<p>99b</p>
<p>99b.1</p>yin no zhes 'brel to/ /dran pa ni shes rab dang yid gzhungs pa la sogs pa'i bye brag kho na yin no zhes bya ba'i don to/ /gal te brtse ba la sogs pa rnams dran pa'i rang bzhin yin mod/ shes rab dang yid gzhungs pa gnyis go ci ltar zhe na/ ci bzhin dran pa zhes gsungs so/ /shes
<p>99b.2</p>rab 'chal pa yang shes rab kyi skabs su bstan pa ni de yang goms pa'i rgyu can kho na yin no zhes bstan pa'i don du'o/ /'o na 'di gnyis ji ltar 'thad snyam na/ de la zhes gsungs te shes rab dang yid gzhungs pa la'o/ /dbye ba gang zhe na/ sngon gyi zhes gsungs so/ /sngon gyi 'du byed tsam las
<p>99b.3</p>zhes bya ba ni slob pa'i 'bad pa la mi ltos par zhes bya ba'i don to/ /'dis ni skye ba 'di la ma goms pa'i gzhal bya rang nyid dpyod pa ni shes rab yin no zhes bstan pa yin no/ /de nyid kyi phyir gzhan gyi 'bad pa la sogs pas snga na med pa'i gzhal bya nges pa 'gog pa ma yin no/ /'on kyang de ni blo tsam yin
<p>99b.4</p>gyi shes rab ni ma yin no/ /rigs gang gis zhes bya ba la sogs pa tshig rkang gsum gyis ni yid gzhungs pa'i rang bzhin yang brjod pa yin no/ /de zhes lkog tu gyur pa rjod par byed pas ni sngon gyi goms pa 'phangs so/ /dran pa'i rjes 'brangs pa nyid kyis zhes bya ba ni bdag gis ni de ltar thos pa'am
<p>99b.5</p>rtogs pa yin no zhes sgra'am don nges pa ni yid gzhungs pa'o/ /shes rab ni shin tu brjod pa rang nyid 'jig par byed pa'i rnam pa yin pa'i phyir tha dad do/ /de ltar blo'i rang bzhin yin mod/ de lta na yang 'di las sngar goms ci ltar nges te/ de med kyang 'byung ba'i phyir ro snyam du dogs na/ goms dang
<p>99b.6</p>zhes gsungs so/ /'di ni shes rab 'chal pa dang / yid gzhungs pa dang / dad pa dang / brtse ba la sogs pa rnam pa gnyis kyis nye bar mtshon pa yin no/ /'di skad brjod pa yin te/ shes rab la sogs pa goms pa med par mi 'byung ba zhes bya ba ni mngon sum dang mi dmigs pa dag las nges pa yin
<p>99b.7</p>no/ /des na de dag gi sngon gyi goms pa la mi 'khrul pa kho na'o/ /rnam pa gzhan gyis kyang shes rab dang yid gzhungs pa gnyis kyi khyad par brjod pa ni/ de bzhin du zhes bya ba'o/ /so so so sor bzung ba'i don rnams rang bzhin de nyid kyi de bzhin dran pa gang yin pa de ni yid gzhungs pa yin par brjod
<p>100a</p>
<p>100a.1</p>la/ de nyid zhes bya ba so so so sor bzung ba'i don de dag nyid don gcig la nye bar sbyor ba'i dran pa gang yin pa de ni shes rab yin par brjod do/ /ci ltar zhe na/ khyad par can du ni ste/ yid gzhungs pa'i rang bzhin las 'phags pa'i khyad par gyis khyad par can du'o/ /'di
<p>100a.2</p>ltar yid gzhungs pa dang ldan pa gzhan gyis brjod pa'i gzhung dka' ba la sogs pa la/ de'i don rtogs pa med kyang tshig de dag de kho na ltar dran pa yin la/ shes rab dang ldan pas ni don gcig la nye bar sdud par sbyor bar mthong ba yin no/ /shes rab de yang goms pa med par mi 'byung zhes
<p>100a.3</p>ston pa ni/ goms pa med par zhes bya ba'o/ /de ltar rang gi ngo bo bstan te/ mi 'khrul ba yang bstan nas/ mjug sdud pas goms pa rjes su dpog par byed pa ston pa ni/ des ni zhes bya ba'o/ /gang gi phyir de ltar rang gi ngo bo ma grub pa la sogs pa nyes pa med na/ de yi rigs can don
<p>100a.4</p>gyis ni/ /sngon gyi goms pa rjes dpog byed/ /ces bya ba la/ de'i rigs can yang yin la don de 'bras bu 'ang yin pa de las te/ goms pas bskyed pa sbyor bar byed pa'i rigs mthun pa las so/ /sbyor ba byed pa'i mtshan nyid kyi 'bras bu las zhes bya ba'i don to/ /de bzhin du
<p>100a.5</p>yid gzhungs pa dang dad pa la sogs pa las kyang ngo / /des ni don gyis de'i rigs can/ sngon gyi goms pa rjes dpog byed/ /ces 'don par ni go bar sla'o/ /da ni lhag pa brjod pa'i don du shes rab la sogs pa rnams blo'i khyad par du bsgrubs la/ gzhan gyi dogs pa'i go skabs bsu
<p>100a.6</p>ba ni gal te zhes bya ba'o/ /de ltar ma yin na zhes bya ba ni gal te lus las blo mi skyed na de'i tshe lus de'i rjes su byed par mi 'gyur ro/ /lus rgyas pa las 'dod chags 'phel ba dang / zad pa las zhe sdang 'phel ba gang yin pa de ni tshul bzhin ma yin pa yid la byed pa'i dus 'ga'i tshe yin gyi/ 
<p>100a.7</p>de kho na yid la byed pa'i bag chags dang 'brel ba'i dus na ni ma yin no zhes bya ba'i don to/ /'jig rten rgyang 'phan pas brjod pa bde ba dang sdug bsngal las skyes pa'i 'dod chags la sogs pa 'phel ba gang yin pa de yang res 'ga' kho na yin no zhes bya ba'i don to/ /don 'di ni 'grel par
<p>100b</p>
<p>100b.1</p>gsal bar byed par 'gyur ro/ /bde ba la sogs pa yang gal te lus las yin pa de'i tshe yang lus nyid kyi nus pa yin no snyam na/ gang yang zhes gsungs te/ bde ba dang sdug bsngal lo/ /khams snyoms pa dang ma snyoms pa la sogs pa nang gi don to yul de nyid las skye ba yin
<p>100b.2</p>no zhes bya ba ni lhag ma'o/ /des na lus nus pa ma yin no snyam du dgongs pa'o/ /bu la sogs pa'i yul nye ba las skyes pa'i bde ba la sogs pa ni lus kyi nus pa ma yin no/ /de la 'ga'i tshe zhes bya ba la sogs pa re zhig rnam par 'grel pa ni/ rgyas pa la sogs pa zhes bya ba'o/ /
<p>100b.3</p>tshul ni dngos po rnams kyi de kho na nyid do/ /bzhin zhes bya ba ni rtogs pa ste/ nges par rtogs pas ste des na tshul bzhin no/ /gang gis de ltar brjod pa de lta bu 'ga' zhig mthong ngam ci snyam na/ gang zhig ces gsungs so/ /bde sdug ni 'phel bar 'gyur ro snyam du bsams pa'o/ /rgyud
<p>100b.4</p>kyang rang bzhin gyis brtse dang ldan pa la ni brtse ba nyid 'byung la/ tshul bzhin ma yin pa'i yid la byed pa shas che ba la ni 'dod chags 'byung gi sdang ba la ni ma yin no/ /des na rgyas pa la sogs pa 'phel ba'i rjes su mi byed pa'i phyir na/ 'dod chags la sogs pa ni rgyas pa la sogs pa'i rgyu
<p>100b.5</p>can ma yin no snyam du dgongs pa'o/ /'o na bde ba dang sdug bsngal dag ni rgyur 'gyur te/ brgyud nas lus kyi rgyur mi 'gal ba'i phyir ro snyam du dogs pa la/ 'dod chags la sogs pa'i bde ba dang sdug bsngal las skyes par 'jig rten rgyang 'phan pas brjod pa'o/ /des ci ltar brjod ce
<p>100b.6</p>na bde ba myong na ni zhes bya ba'o/ /'di las bde ba skyes pa yod pa ni bde ba ste/ ldog pa'i tha dad pa brtags pas so/ /yang na bde ba dang ldan pa'i dngos po ni bde ba ste/ rang rig pa'i stobs kyis bde bar tha snyad byed pa'o/ /de bzhin du sdug bsngal bar gyur pa yang rtogs par bya'o/ /rjes su
<p>100b.7</p>'brel pa ni ldan pa'o/ /gang gi phyir de lta yin pa de'i phyir bde ba dang sdug bsngal ba las skyes pa yang brjod pa yin no/ /'jig rten rgyang 'phen pa'i lugs la brten pa nyid kyis zhe sdang sdug bsngal las skyes par gzhan dag gi dogs pa bsu ba ni/ bde ba na ni zhes bya ba'o/ /de nyid kyis zhes bya ba
<p>101a</p>
<p>101a.1</p>ni bde ba de nyid kyis/ sngon gyi tshul bzhin ma yin pa yid la byed pa sad pa yin no/ /bde ba ni sngon gyi de nyid kyis tshul bzhin ma yin pa'i yid la byed pa sad par 'gyur ba yin no zhes 'don pa der ni bde ba'i rgyun la ltos nas sngar byung ba'i sngon gyi bde ba de nyid kyis tshul bzhin
<p>101a.2</p>ma yin pa'i yid la byed pa sad par 'gyur ba yin no/ /de'i phyir bde ba na 'dod chags rjes su 'brel pa zhes bya ba ni 'thad pa yin na/ sdug bsngal ba la go zhe sdang rjes su 'brel bar 'gyur zhes bya ba ni lhag ma'o/ /zhe sdang 'byung ba ci ltar 'thad ces bya ba'i tha tshig go/ /'di la 'jig rten rgyang
<p>101a.3</p>'phen pa'i lan brjod pa ni/ sdug bsngal ba ni zhes bya ba'o/ /sdang ba nyid de chags pa ni ma yin no zhes bya ba'i don to/ /de ltar bde ba dang sdug bsngal ba las skyes par brjod pa yin no/ /res 'ga' zhes bya ba'i don nyid gsal bar byed pas 'di yang sun 'byin pa ni 'dir zhes bya ba'o/ /gang
<p>101a.4</p>yang zhes bya ba ni 'dir zhes bya ba de dang 'brel to/ /'dod chags dang zhe sdang dag rim pa bzhin bde ba dang sdug bsngal las skyes pa zhes bya ba 'di la nges pa yod pa ma yin no zhes rtogs par bya'o/ /ci'i phyir de lta ma yin snyam na/ yid sdug bsngal na yang zhes gsungs so/ /so sor te stobs
<p>101a.5</p>kyis yang dag par rtogs shing gsal ba ni so sor rtogs pa ste de dang ldan pa'o/ /rang gi sdug bsngal rgyur gyur pas/ /gnod par byed pa'i sdug bsngal rnam pa du ma 'byung bar 'gyur ba rnams yid ches pa'i lung las rjes su dpag pa gang yin pa de las gnod pa byed pa la rtsa ba nyid skye bar 'gyur gyi
<p>101a.6</p>sdang ba ni ma yin no/ /chags pa yang zhes bya ba ni gnod pa byed pa la brtse ba 'ba' zhig tu ma zad de/ 'on kyang sdug bsngal phyir gzhil ba'i rgyu la chags par yang 'gyur ro/ /so sor rtog pa dang bral yang 'ga' zhig rang bzhin gyis bzang bas na sdang ba shas chung ba ni sdug bsngal phyir
<p>101a.7</p>gzhil bar byed pa la mod la chags pas sdug bsngal skye ba sel bar byed do zhes bya ba'i don to/ /'dis ni bde bar gyur ba rig pa na yang / mi sdug pa bsgom pa dang rjes su 'brel bas zhe sdang ba dang / 'dod chags chung bar 'gyur ba yang bstan pa yin no/ /des na bde ba la sogs pa
<p>101b</p>
<p>101b.1</p>'phel ba dang 'grib pa'i rjes su mi byed pa'i phyir ro/ /de dag kyang rgyu ma yin pa kho na'o/ /des na lus brgyud nas rgyur ci ltar 'gyur snyam du dgongs pa'o/ /gal te gnyi ga ltar lus rgyu nyid ma yin na/ 'o na gal te zhes bya ba la sogs pa'o/ /ci'i phyir de ltar skye ba ma yin snyam
<p>101b.2</p>pa la lus rten du gyur pas zhes gsungs so/ /nye bar len par gyur pas ni ma yin no/ /de'i tshe nye bar gnas pa tsam gyis shes pa'i yul yin no/ /gal te lus yul du gyur ba yang bde ba la sogs pa'i skyed byed yin pa'i blo'i rten ci ste ma yin snyam na/ yul ni bde ba la sogs pa zhes
<p>101b.3</p>gsungs so/ /bde ba dang sdug bsngal de dag gi'o/ /de'i tshe nye bar gnas pa'i yul ni phyi dang nang mtshungs te de'i phyir bde ba la sogs pa'i yang rten ma yin na de'i sgo nas sems kyi rgyun gyi rten du lta 'gyur re yang skan/ gang gi phyir de ltar nang dang phyi'i yul mtshungs pa'i gtan tshigs des na
<p>101b.4</p>nang 'ba' zhig rten du 'gyur bar ma zad do/ /me tog phreng dang tsan+dan la sogs pa phyi rol yang rgyu nyid du thal bar 'gyur ro/ /'gyur na rag mod snyam na/ 'dod pa ni ma yin te zhes gsungs te/ gzhan gyis kyang phyi rol tu nye bar len pa nyid du mi 'dod do zhes bya ba'i don to/ /gal te bde ba
<p>101b.5</p>la sogs pa ni thams cad kyi tshe nang don gyis nye bar bstan pa nyid du skye ba'i phyir/ phyi rol yang nye bar len pa nyid du thal bar 'gyur ro zhes ci ste brjod snyam na/ gang gi tshe zhes gsungs so/ /'on te zhes nang gi yan lag nyid du nye bar gnas pa ci ltar dmigs pa ma yin snyam na/ snying du sdug pa
<p>101b.6</p>mthong ba la sogs pa zhes gsungs so/ /gang gis nang gi don myong bar byed pa yang mi mthun par skye bar 'gyur ba/ phyi rol 'ga' zhig la yang de 'dra bar chags par 'gyur ba yin no/ /de la brten pa ma yin no zhes bya ba ni nang gi don to/ /nye bar len pa ma yin te/ de lta na ni phyi rol yang rten nyid du
<p>101b.7</p>thal bar 'gyur ro zhes bya ba'i don du dgongs pa'o/ /de lta yin la rag mod snyam na/ yul ni zhes gsungs so/ /'di ga las snyam na de ldog pas zhes gsungs so/ /yul gang yang rung ba cig log pas ni bde ba dang sdug bsngal dag mi ldog ste/ yul gzhan yod pa'i phyir ro des na yul nye
<p>102a</p>
<p>102a.1</p>bar len par ga la 'gyur/ de lta yin dang lus 'di la gnas pa'i sems lus gzhan la 'pho bar ci ltar 'gyur zhes brjod pa de yang gsal ba yin no zhes bya ba ni/ dper na zhes bya ba'o/ /nang gi yul la rgyu ba de spangs nas so/ /'jig rten pha rol ni
<p>102a.2</p>gtso bo'i skye ba'o/ /sogs pa'i sgras ni bar mdo'i srid pa bzung ngo / /de na yod pa'i lus gzhan gang yod pa der gso ba yin no/ /bshad zin pa'i yul gzhan la yang sbyor ba ni/ 'dis ni zhes bya ba ste/ 'dod chags la sogs pa lus la brten pa nyid gsal bas so/ /'dus pa dang
<p>102a.3</p>gnas mi bzad par bsnun pa la sogs pa dang ldan pa las dran pa nyams pa la sogs pa 'gyur ba yang bshad pa yin no/ /ci ltar 'dis 'di bshad ce na/ nang don zhes gsungs so/ /nang don khyad par ni bzod par dka' ba'i reg bya'i mtshan nyid sdug bsngal gyi blo skyed par byed pa gang yin
<p>102a.4</p>pa'o/ /de yang dran pa nyams par byed pas sems rnam par 'gyur bar byed pa yin no/ /gal te tshul 'di ni 'di kho nar brjod pa yin gyi sngar ni ma yin te/ des na de bzhin du 'dir yang sbyar bar ci ltar 'gyur zhe na/ der yang zhes gsungs so/ /yang ni rim pa gzhan te/ lus pa la
<p>102a.5</p>sogs pa 'ba' zhig las yin par ni ma zad de 'on kyang bcud kyis len pa la sogs pas kyang nang gi don nye ba na bde ba la sogs pa'i blo skyed pa yin no/ /des na de bzhin du 'dir yang sbyar bar rigs so zhes bya bar bsams pa'o/ /'dus pa la sogs pas bskyed pa'i bde ba la sogs pa'i
<p>102a.6</p>blo de las dran pa nyams pa la sogs par 'gyur ba yin te shes rab la sogs pa bzhin no zhes bya ba ni lhag ma'o/ /lhur bya ba gsungs pa ni lus kyi zhes bya ba'o/ /'on kyang bde ba la sogs pa'i shes pa'i yul du gyur pa nyid las dran pa nyams pa la sogs par 'gyur ba yin no snyam du
<p>102a.7</p>dgongs pa'o/ /gal te dper na mig la sogs pa rnams mig gi rnam par shes pa la sogs pa skye ba'i rten yin pa de bzhin du/ lus kyang shes rab la sogs pa skye ba'i rten du 'gyur ro/ /des na ci ltar de bzhin du 'dir sbyar ba las mngon par 'dod pa 'grub snyam du dogs na/ ci ltar
<p>102b</p>
<p>102b.1</p>mig la sogs pa zhes gsungs so/ /kyang ni nges par gzung ba'i don to/ /mig la sogs pa de'i shes pa'o de bzhin du bcud kyis len la sogs pas 'gyur ba yang de yin te/ khyad par dang ldan pa'i lus ma dmigs pa de las ni/ shes rab dang yid gzhungs pa la sogs pa ma yin no
<p>102b.2</p>zhes bya ba ni lhag ma'o/ /gal te ma dmigs kyang rgyur 'gyur na gang gis de skad brjod ce na/ rnam par shes pa med pa zhes gsungs so/ /bde ba la sogs pa'i shes pas yul du ma byas pa'i lus bde ba la sogs pa'i rgyur khas len nam shes pa thams cad kyi rgyu yin par thal lo/ /gang
<p>102b.3</p>gis yid gzhungs pa la sogs pa'i rgyur mi 'gyur ba ma shes pa nyid du ni khyad par 'ga' yang yod pa ma yin no/ /gal te chos mi mthun pa'i phyir de ltar lus yid gzhungs pa la sogs pa'i rgyur ma gyur mod/ mig la sogs pa ltar/ bde ba la sogs pa la ltos nas ni rten du 'gyur ro
<p>102b.4</p>snyam na/ mig la sogs pa ni zhes gsungs so/ /mig yod na ni de'i rnam par shes pa rgyun 'brel par 'jug la/ log na yang ldog cing 'gyur na yang 'gyur ba'i phyir na de ni rten du 'gyur ro/ /de bzhin du gzhan la yang rtogs par bya'o/ /rnam par shes pa tsam la ltos nas ni/ de rnams
<p>102b.5</p>rten nyid du 'dod pa ma yin no/ /'dir yang lus dang chos mthun pa ma yin par brjod pa ni lus ni de ltar zhes bya ba ste/ nang gi don gyi mtshan nyid can no/ /gzhan gyi rten gyis dngos por brjod par bya ba zhes bya ba ni lhag ma'o/ /de lta na bde ba la sogs pa'i khyad par kho na'i rten du 'gyur gyi/ 
<p>102b.6</p>bde ba la sogs pa thams cad las ltos nas ni ma yin par 'gyur na/ bde ba la sogs pa thams cad la ltos pa kho nas ni 'dod pa yang yin no/ /de lta ma yin na lus log na bde ba la sogs pa ldog pa'i phyir blo ldog pa ci ltar grub par 'gyur/ yang de ltar brten pa nyid ci ste ma grub
<p>102b.7</p>ce na/ de med kyang zhes gsungs so/ /nang gi don gyi mtshan nyid can bde ba la sogs pa skyed par byed pa'i lus med kyang ngo / /sdug pa'i bu la sogs pa phyi rol gyi don nye bar gnas pa las kyang ngo / /des na lus ni bde ba la sogs pa'i rten ma yin na/ gang gis brgyud nas 'dod
<p>103a</p>
<p>103a.1</p>chags la sogs pa'i rten du 'gyur/ des na mig la sogs pa ltar lus ni shes rab la sogs pa'i rten ma yin no zhes bya ba grub po/ /des na shes rab la sogs pa ltar dran pa nyams pa la sogs pa lus la brten pa ma yin no/ /gang gis skye ba dran pa nyams pa la sogs pa 'dus pa
<p>103a.2</p>la sogs pas bskyed pa'i dran pa nyams pa de ltar rtogs pa/ dmigs pa dran pa nyams pa la sogs pa'i rgyu yin par 'ga' zhig tu mthong ngam zhe na/ dran pa nyams pa yang zhes gsungs so/ /rgyu khyad par can ni sngar ba'i khyad par tsam mo/ /gzhan du zhes bya ba ni
<p>103a.3</p>rnam par gnon par ro/ /de bzhin du zhes bya ba ni don la sbyor bar byed pa'o/ /nyes pa las zhes bya ba 'di'i bshad pa ni skyes pa las zhes bya ba'o/ /yang na dmigs pa nye ba gang yin pa de skyed pa'i phyir ro zhes bya ba'o/ /stsogs pa'i sgras ni bcud kyis len pa la sogs pa las dran pa sad
<p>103a.4</p>pa la sogs pa bsdu'o/ /mjug sdud pa'i lus ni blo'i rten ma yin no zhes bya ba'o/ /gal te lus bde ba la sogs pa'i rten yin pa'i phyir/ blo yang brgyud nas lus la brten pa nyid ma yin nam/ des na lus log na blo ldog pa la 'gal ba ci yod snyam na/ lus ni zhes gsungs so/ /des de
<p>103a.5</p>dag kyang zhes bya ba bde ba la sogs pa yang ste/ blo tsam ni ma zad do/ /dmigs pa gzhan la zhes bya ba ni phyi rol la'o/ /'di'i gtsor bya ba ni/ dper na nang gi yul la zhes bya ba la sogs pas bstan pa nyid yin no/ /'o na sems rten med par thal lo snyam na/ de'i phyir zhes gsungs so/ /
<p>103a.6</p>gang gi phyir dbang po dang / yul dang lus ni blo'i rten ma yin pa de'i phyir ro/ /dgongs pa ni gal te gzhan gyis kun brtags pa'i rten dang brten pa'i dngos po med pa de lta na yang nye bar len pa dang / nye bar len pa las byung ba'i dngos por gnas pa'i sems kyi rgyun kho na rten dang brten pa'i
<p>103a.7</p>dngos po yin no zhes bya ba 'di yin no/ /yang sems lus kyi 'du byed pa'i rjes su 'jug pa ma yin no zhes bya ba 'di ga las nges snyam na/ lus ni rten nyid do zhes gsungs so/ /'du byed kyi rjes su 'jug pa nyid rten gyi rgyu mtshan yin pa'i phyir rten gyi sgras brjod do/ /lus kyi 'du byed pa'i rjes
<p>103b</p>
<p>103b.1</p>su mi 'jug pa yang lus kyi phul byung 'grib med par zhes bya ba la sogs pas bshad [(]zid [,]zin [)]to/ /de ma thag pa'i rkyen ni chos mi mtshungs par brjod pa ni sems gzhan dang ldan pa zhes bya ba'o/ /'di ni gzhal ba la sogs pas mi gsal ba la sogs pa nye bar mtshon pa'o/ /'di nyid ston pa
<p>103b.2</p>ni 'di ltar zhes bya ba la sogs pa'o/ /gzhan du phyogs par 'gyur zhes bya ba de'i bshad pa ni gang gi tshe zhes bya ba'o/ /rang gi 'bras bu rjes su mthun pa'i reg pa bskyed pa ma yin no zhes bya ba ni gtan mi skyed pa'am/ rjes su mi mthun pa skyed pa'o/ /gang gi phyir de ltar 'du byed pa'i khyad par gyi
<p>103b.3</p>sems tha dad par 'gyur ba de'i phyir ro/ /rnam par shes pa snga ma med na mi 'byung ba zhes bya ba ni/ rnam par shes pa snga ma'i nye bar len pa can nyid do/ /sems nyid ldog na sems ldog gi lus ldog na ni ma yin pa'o/ /sems ni rnam pa thams cad bzlog par mi nus so snyam du dgongs pa'o/ /
<p>103b.4</p>gal te zhes bya ba la sogs pa ni rgol ba'o/ /lus nyid las zhes bya ba ni dbang po'i bdag nyid can las zhes bya ba'i don to/ /dbang po las rnam par shes pa skye bar bshad pa'i phyir ro/ /gal te de ltar rten yin mod/ de ltar na yang rang log na ldog par byed pa go ci ltar snyam na/ brgyud
<p>103b.5</p>pas zhes gsungs so/ /me brgyud pas rgyu yin yang zhes 'brel to/ /du ba'i rjes la skyes pa'i ni bskyed bya'i du ba la ltos nas skyed byed du 'gyur ba'i du ba'i rjes su las so/ /des bskyed pa'i zlog par byed pa ma yin pa ni ma yin te/ 'on kyang rang log pas zlog par byed pa kho na yin te/ brgyud pa'i
<p>103b.6</p>rgyu med kyang de mi 'grub pa'i phyir dang / grub zin pa yang 'dzin par byed pa med pa las nye bar len pa nyam chung bas rang nyid bzlog ba'i phyir ro/ /'di ni skye ba phyi ma med pa'i dpe yin no/ /'dis ni dper na me las mthong ba'i du ba las kyang 'byung ba de bzhin shes rab la sogs pa yang goms pa las
<p>103b.7</p>gzhan las kyang 'byung ba yin no zhes bstan pa yin no/ /snga na med pa'i sems can skye ba la yang brjod pa ni me gzhan yang zhes bya'o/ /skabs la nye bar sbyor ba ni de bzhin du zhes bya ba'o/ /snga na med pa lus las skye bas zhes sbyar ro/ /'dis ni 'jig rten snga na med pa bstan to/ /'jig
<p>104a</p>
<p>104a.1</p>rten phyi ma med par ston pa ni rgyun chad pa'i chos can du 'gyur ro zhes bya ba'o/ /du ba bzhin no zhes bya ba ni gnyi ga'i yang dpe'o/ /ma yin te zhes bya ba ni grub pa'i mtha'o/ /rang bzhin dang skyes bu dang dbang phyug la sogs pa'i rnam par rtog pa rnams dbang po la mi ltos
<p>104a.2</p>pa'i phyir ro/ /des na gang gis de log na ldog pa'am/ snga na med pa'i sems can skye bar 'gyur ba lus ni brgyud pa'i rgyu ma yin no zhes bya bar dgongs pa'o/ /zur gyis bstan pa'i phyogs snga ma la brjod pa ni/ du ba me las ji 'dra ba zhes bya'o/ /'dir ni sngar bshad zin pa nyid skabs kyis yang
<p>104a.3</p>bshad pa yin no/ /khyad par yang brjod pa ni thams cad la khyab pa zhes bya ba la sogs pa ste/ sems can thams cad kyi rgyud la khyab pa'o/ /skye ba dang po la sogs pa yang zhes khong nas phyung la/ rang bzhin mtshungs pa nyid yin pa zhes sbyar ro/ /de ltar du ba'i dpes 'jig rten snga na med par
<p>104a.4</p>ma grub po zhes bstan nas/ 'jig rten phyi ma med par yang ma grub po zhes bstan pa'i don du du ba ni zhes gsungs so/ /des na du ba'i rgyun ni me'i khyad par log na rnam par chad par rigs pa yin no snyam du dgongs pa'o/ /yid kyi blo ni de lta ma yin no zhes bshad pa na/ shes rab la
<p>104a.5</p>sogs pa ni zhes bya ba'o/ /yid kyi rnam par shes pa'i mtshan nyid kyang shes rab la sogs pa nyid kyi lus las ni ma yin no zhes bya ba'i don to/ /de ni phyis kyang yod pa'i phyir du ba bzhin du shes rab la sogs pa dus phyis 'chad par ji ltar 'gyur te/ ci 'dra'i 'phen byed yod gyur na/ /phyis kyang
<p>104a.6</p>de dang 'dra ba nyid/ /ces bya ba lugs yin pa'i phyir ro/ /des na zhes khong nas de dag lus kyis gnas par byas pa ma yin no zhes sbyar ro/ /des na lus log na ldog pa ma yin pa'i phyir/ 'jig rten pha rol mi srid pa ma yin no snyam du dgongs pa'o/ /dbang po la ma ltos par bsgrubs
<p>104a.7</p>pas rtsod pa dang po spangs pa gang yin pa de la/ dbang po'i nus pa rnam par rtog pa la zhog ste/ shes pa snga ma la ma ltos par ni rang gi shes pa la yang nus pa ma yin no zhes brjod pa ni/ gzhan yang zhes bya ba'o/ /gang gi tshe rnam par shes pa snga ma nyid la ltos nas skye ba yin pa de'i tshe du ba
<p>104b</p>
<p>104b.1</p>dper ci ltar srid ces bya ba'i don to/ /sngon gyi 'du byed pa la ma ltos pa las ni ma yin te/ 'on kyang sngon gyi 'du byed pa la ltos pas kho na las yin te/ tshig le'ur byas pa las sngon gyi rnam par shes pa la ltos par brjod pa de nyid 'grel par sngon gyi 'du byed pa la ltos par brjod pa
<p>104b.2</p>ni/ 'du byed pa ci lta ba bzhin du shes pa snga ma yang / dbang po'i shes pa snga ma nyid du bstan pa'i don to/ /sngon gyi rnam par shes pa la ltos pa nyid brjod pa ni/ rnam par shes pa snga ma g.yos na zhes bya ba'o/ /mi skye ba'i phyir ro zhes bya ba ni/ dbang po'i shes pa'o/ /gzhan dag mi
<p>104b.3</p>skye ba mi bzod nas gal te zhes bya ba'o/ /nges pa med phyir zhes bya ba ni/ snga ma dang phyi ma gnyi ga dang 'brel to/ des na nges pa med phyir zhes bya ba'i mthar thug pas dogs pa bsu nas/ med pa zhes bya ba med par rtogs pa gang yin pa de thams cad kyi rig pa nyid nges pa med nyid las khas long
<p>104b.4</p>shig /gang gi phyir nges pa med pa'i phyir zhes bya ba'i gtan tshigs ni thams cad la yang brjod par nus pa yin no/ /de lta yin na ci skyon snyam na/ gal te nges pa med pa'i phyir zhes bya ba'o/ /'o na ni zhes bya ba ni de lta yin na dbang po'i rnam par shes pa ltar 'jig rten pha rol med pa ma yin no
<p>104b.5</p>snyam du dgongs pa'o/ /ci'i phyir ma yin snyam na/ thams cad du zhes gsungs te/ 'jig rten pha rol la sogs pa la yang ngo / /'on te zhes bya ba ni gzhan gyi'o/ /nges pa med pa 'ba' zhig ni gtan tshigs ma yin te/ 'on kyang rgyu ma tshang ba'o/ /nges pa med pa las ni tha snyad ldog pa tsam
<p>104b.6</p>yin no zhes bya ba'i don to/ /gang du nges pa med pa'i phyir ma skyes so zhes tha snyad du byed pa der ni rig pa'i rgyu dbang po la sogs pa yin te/ des na nus pa'i rgyu yod pa'i phyir/ 'jig rten pha rol la sogs pa la ni tshul 'di yod pa ma yin no/ /des na dngos po med pa kho na yin pas/ gang du yang rig
<p>104b.7</p>pa med pa ma yin no zhes ci ste brjod ce na/ grub pa'i mthar ni rnam pa 'di ma bkag pa kho nar rnam pa gzhan gyi sgo nas kyang skabs 'grub par 'gyur ro zhes ston pa ni/ 'o na nges pa'i rgyu yang zhes bya ba'o/ /'on te zhes bya ba ni gzhan gyi'o/ /nyams su myong ngo cog la ni rnam par rtog pa 'byung ba ma yin te/ 
<p>105a</p>
<p>105a.1</p>'on kyang gsal ba la ltos pa yin no zhes bya bar bsams pa'o/ /rig pa'i zhes bya ba ni grub pa'i mtha'o/ /rnam par rtog pa skyed pa la nyams su myong ba bzhin du/ nyams su myong ba bskyed pa la yang de'i rgyu mi gsal bar mtshungs so zhes ni brjod par mi nus so zhes bya ba
<p>105a.2</p>dgongs pa'o/ /'on te zhes bya ba la sogs pa'i don ni 'di yin te/ de'i rang gi rgyud ces bya ba ni dbang po dang yul nye ba yin la/ de dag nyams pa med pa'i dus na ni gsal ba yang gnas pa kho na'o zhes bya ba'o/ /skyed par byed pa'i zhes bya ba ni grub pa'i mtha'o/ /'di ni zhes bya ba ni sngar gyi shes
<p>105a.3</p>pa nyid las nges par gzung ba'i don dang rim pa bzhin du sbyar ba'o/ /phyis nas rang rig pa'i mngon sum bshad pa'i skabs su bab pa ni bshad par bya'o/ /des na shes pa snga ma dang lhan cig pa'i dngos po kho na skyed par byed pa yin gyi/ gzhan du ni ma yin snyam du bsams pa'o/ /bde ba dang zhes bya ba
<p>105a.4</p>la sogs pa ni 'chad pa'o/ /dbang po'i rnam par shes pa dang gzhan pa'i sems mtha' dag go/ /rnal 'byor spyod pa'i lugs la brten nas kyang sems ni sems kyi rgyu can yin gyi/ be+ems po'i rang bzhin dbang po'i rgyu can ni ma yin no zhes ston pa ni gzhan yang zhes bya ba'o/ /dbang po
<p>105a.5</p>shes pa'i rang bzhin phyir/ /zhes bya ba ni/ dbang po'i shes pa lta bu'i rang bzhin de snang ba gang la yod pa'o/ /dbang po'i shes par 'dod pa dang rang bzhin mtshungs pa'i phyir ro/ /mtshungs par snang ba de yang gang yin zhe na/ mdun na gnas par gsal ba'i rnam pa nyid des/ gtan tshigs
<p>105a.6</p>de'i phyir ro zhes bya ba'i don to/ /gal te gsal ba'i shes pa ni dbang po nyid las yin par dmigs pa ma yin nam/ de ci ltar dbang po'i stobs las byung bar dam 'cha' zhes mthong ba dang 'gal bar dogs pa la/ gal te zhes bya ba la sogs pa'o/ /de'i tshe zhes khong nas phyung la/ 
<p>105a.7</p>dbang po med par zhes bya ba la sogs par sbyar bar bya'o/ /'on te zhes bya ba ni gzhan gyi'o/ /gsal ba tsam ni 'khrul par 'gyur gyi/ gsal ba khyad par can ni ma yin no zhes bya ba bsams pa'o/ /gal te 'di ltar 'chel na de'i tshe dbang po'i shes pa nyid 'ga' yang med do zhes ston pa
<p>105b</p>
<p>105b.1</p>ni de ni med de zhes bya ba'o/ /gal te dbang po'i shes pa med pa nyid yin na/ 'o na ci ltar 'ga' zhig tu slu ba dang / gzhan du de lta ma yin par 'gyur snyam na/ don yod pa dang zhes gsungs so/ /mdun na gnas par gsal ba'i rnam pa can du khyad par med kyang / sngon po la sogs
<p>105b.2</p>pa'i rnam par snang ba 'ga' zhig ni don nyid du lhag par mos pas don yin la/ sgra la sogs pa ni don ma yin te/ don du mos pa med pa'i phyir ro/ /slu ba dang cig shos ni ci rigs par te yod pa dang med pa las rnam par gnas pa yin no/ /dbang pos bskyed pa dang ma bskyed pa dag las
<p>105b.3</p>ni ma yin no zhes bya ba'i don to/ /'di nyid 'chad pa ni de'i rnam pa can gyi zhes bya ba ste/ mdun na gnas par gsal ba'i rnam pa can gyi'o/ /'on te zhes bya ba la sogs pa ni phyed phyi ma la 'jug par byed pa'o/ /de'i rnam pa can zhes bya ba ni yod pa'am med pa yang ste/ zhen par byed pa'i
<p>105b.4</p>gzhal bya gang dang gang yin pa de lta bu'i rnam pa 'di la yod pa'o zhes bya ba ni thun mong gi tshul yin no/ /gzugs med pa na yang nga'o zhes bya ba'i rnam pa srid pa'i phyir ro/ /des na mdun na gnas par gsal bar snang ba 'di yang shes pa'i rang bzhin yin no zhes bya ba'i don to/ /de'i rnam pa
<p>105b.5</p>can nyid de yang ngo / /de'i tshe dbang po de de'i rnam pa can nyid de'i rgyu ma yin no/ /'on ci ltar 'ga' zhig la mi slu ba srid ce na/ mi slu ba ni zhes gsungs so/ /don yod pa zhes bya ba ni snga ma bzhin no/ /gal te de lta na yang dbang pos byas par 'gyur ro snyam na/ gzhan ni zhes gsungs
<p>105b.6</p>so/ /gzhan ni zhes bya ba dbang po ni ji skad bshad pa'i don gzhan gyi 'bras bu la'o/ /'on te zhes bya ba ni gzhan gyi'o/ 'dis ni dpe bsgrub bya ma tshang ba'i gtan tshigs khyab pa med par dogs pa bsu ba yin no/ /de lta na yang skabs nyams pa med do zhes bya bar gzigs nas grub pa'i
<p>105b.7</p>mtha' gsungs pa na/ de yang zhes gsungs so/ /dbang po zhes bya ba ni chos can no/ /sad pa'i zhes bya ba ni chos can gyi khyad par ro/ /goms pa las skye ba yin te/ zhes bya ba ni bsgrub par bya ba'o/ /dbang po yin pa'i phyir zhes bya ba ni gtan tshigs so/ /de las gzhan rmi lam gyi
<p>106a</p>
<p>106a.1</p>dbang po gzhan no zhes bya ba ni dpe'o/ /khyab pa ni phyed phyi mas ston to/ /rmi lam du rmis pa dang gzhan pa'i lus ngag gi dbang po ni mtshungs pa kho na yin te/ gsal ba'i shes pa skyed par byed pa yin pa'i phyir ro/ /des na rmi lam gyi dbang po'i goms pa las
<p>106a.2</p>byung ba gang yin pa de ni thams cad la yang mtshungs pa yin no/ /de nyid gsal bar byed pa ni 'bras bu khyad par med pa zhes bya ba'o/ /spyir brjod pa'i don khyad par la sbyor ba ni/ dbang po ni zhes bya ba'o/ /des na zhes bya ba ni mjug sdud pa ste/ goms pas bskyed pa des na'o/ /dbang po nyid
<p>106a.3</p>las zhes bya ba ni bems po'i rang bzhin 'byung ba las gyur pa nyid las zhes bya ba'i don to/ /de yang sngon gyi goms pa las yin pa'i phyir na shes pa ni shes pa las rag las pa nyid do/ /des na snga ma'i gtan tshigs kyang khyab pa grub pa'o/ /skabs nye bar sdud pa ni rnam par shes pa snga ma nyid ces bya
<p>106a.4</p>bya'o/ /don ni nye bar len pa'o/ /bshad zin pa'i rnam 'grel nyid yang rnam pa gzhan du sbyar ba'i don du 'on te zhes 'jug par byed do/ /pha dang ma'i rang bzhin ni 'du byed pa'o/ /nges pa zhes bya ba sngar ni lus kyis lus byed pa la ltos nas sbyar ba yin no/ /pha dang ma'i rang bzhin de rnam par 'gyur
<p>106a.5</p>ba med kyang ngo / /'gyur ba ste mkhas pa la sogs pa'i mtshan nyid mthong ba'i phyir ro/ /pha ma'i rang bzhin de 'gyur yang ste mkhas pa la sogs pa'i mtshan nyid du 'gyur ba yin yang / mi 'gyur ba zhes bya ba la sogs pa mkhas pa la sogs pa'i mtshan nyid du ma mthong ba'i phyir ro/ /bu
<p>106a.6</p>zhes bya ba ni skabs yin no/ /nges par 'du byed pa'i rjes su 'jug par khas blangs nas nye bar brjod pa ni gal te zhes bya ba'o/ /de'i zhes bya ba ni ma la sogs pa'i'o/ /gal te de'i 'du byed par 'gyur ba yin na de'i tshe zhes khor nas phyung la mkhas pa la sogs par yang 'gyur ro zhes sbyar ro/ /
<p>106a.7</p>'on te zhes bya ba ni gzhan gyi'o/ /'du byed pa sgrub par byed pa gang yin pa ste/ 'don du 'jug pa po'am/ 'chad pa po de'i lhan cig byed pa po'i chos de las su gyur pa gang la yod pa de la de skad ces brjod do/ /de'i ngo bo nyid ni mkhas pa la sogs pa'i ngo bo nyid do/ /'di skad brjod par
<p>106b</p>
<p>106b.1</p>'gyur ba yin te/ ci'i phyir ma la sogs pa'i rang bzhin gyi rjes su 'jug par mi 'gyur zhes brjod pa gang yin pa de ni 'gyur ba kho na'o/ /'di ltar ma la sogs pa la yang 'du byed pa rang nyid byung ba ni ma yin te/ 'on kyang 'don du 'jug pa la sogs pa'i 'bad pa las skyes pa yin
<p>106b.2</p>no/ /bu la sogs pa yang de bzhin du mi 'gyur ba kho na yin la ma la sogs pa'i 'du byed kyi rjes su 'jug pa yang de tsam gyis grub pa yin no zhes bya ba'o/ /de ni ma yin te/ zhes bya ba ni grub pa'i mtha'o/ /pha ma bzhin du bu la 'dus byas pa yin yang res 'ga' mkhas pa la sogs
<p>106b.3</p>pa'i rang bzhin med pa'i phyir ro de lta ma yin par yang ste/ slob dpon gyi 'bad pa med par yang yul 'ga' zhig la spyod pa khyad par can dang ldan pa la sogs pas yod pa mthong ba'i phyir ro/ /sngon gyi goms pa med par ni de'ang mi 'gyur ro snyam du dgongs pa'o/ /rang gi sngon goms pa'i rjes su
<p>106b.4</p>'jug pa yang ma mthong bar ci ltar rtogs snyam na/ rang gi rgyud la zhes gsungs so/ /skye ba 'di nyid la'o zhes bya ba bsams pa'o/ /'o na de bzhin du pha dang ma'i rang bzhin gyi rjes su 'jug par yang ci ste mi rtag snyam na/ rgyud gzhan gyi zhes gsungs so/ /'di yang brjod pa ni khyad par
<p>106b.5</p>bstan pa'i don du'o/ /de nyid brjod pa ni mkhan po zhes bya ba'o/ /ma yin te zhes bya ba ni grub pa'i mtha'o/ /mkhan po'i 'du byed pa'i rjes su 'jug pa ni khyad par las yin par zhes 'brel to/ /slob ma ni mkhan po'i 'du byed pa mngon par 'du byed pa na/ de'i bshad pa las de'i 'du byed pa'i
<p>106b.6</p>rjes su 'jug snying 'dod par 'gyur te/ de med na ste 'dod pa med na/ thos pa la ma zhugs pa'i skye bo gzhan la de rjes su byed pa nyid ma mthong ba'i phyir ro/ /des na 'du byed pa de yang brgyud nas rang gi 'dod pa las byung bas na/ rang gi rgyud kho na las gyur pa yin no/ /mngon par 'dod pa dang lhan cig
<p>106b.7</p>pa zhes bya ba ni/ gzhan gyi dogs pa'o/ /don 'di yin te/ 'dir rang gi rgyud kyi rjes su 'jug pa ci yod de mngon par 'dod pa dang lhan cig pa mkhan pos 'du byed pa kho na las yin no/ /zhes bya bas ma chog pa ci yod ces bya ba yin no/ /yin mod ces bya ba ni grub pa'i mtha'o/ /'dod pa'i
<p>107a</p>
<p>107a.1</p>lhan cig byed pa la ltos mod rang gi yod pa'i rigs la ltos pa nyid de rang gi sems kyi rgyun snga ma la ltos pa nyid kyi 'du byed pa skye bas ma spangs pa ci yod/ des na zhes bya ba ni nye bar sdud pa'o/ /de lta 'o na pha'i rang bzhin mdog dang 'du byed pa'i khyad par dang / /mngon
<p>107a.2</p>par 'dod pa la sogs pa rnams kyi rjes su 'jug par la la dang / la la dag la mthong ba 'gal lo snyam na/ pha ma'i zhes bya ba gsungs so/ /'di nyid 'chad pa ni gal te zhes bya ba la sogs pa'o/ /'di la lan ni zhes bya ba ni lan 'debs pa'o/ /'di ga las she na/ smras pa srog
<p>107a.3</p>chags thams cad do/ /yang na pha gcig las skyes pa thams cad do/ /'o na zhes bya ba ni gzhan gyis smras pa'o/ /thams cad rjes su mi 'jug pa zhes bya ba ni mdog la sogs pa yang rjes su mi 'jug par 'gyur ro zhes bya ba'i tha tshig go/ /'gal ba med ces bya bar brjod pa nyid ma yin te zhes bya
<p>107a.4</p>bas gzhung 'dzugs par byed do/ /de'i rang bzhin gyi rjes su 'jug pa'i bu des pha'i 'du byed de'i rang bzhin goms par byas pa'o/ /thams cad pha'i rang bzhin gyi rjes su 'jug par thal ba'i phyir ro zhes brjod pa gang yin pa de mi 'grib par bya ba'i don du dogs par byed pa ni/ 'on te ci ltar
<p>107a.5</p>zhes bya ba'o/ /shing gcig las dpangs mthon po la sogs pa'i bye brag tha dad pa'i shing du ma 'byung ba de bzhin du'o/ /pha dang 'brel pa'i shes pa gcig pa las pha'i rang bzhin gyi rjes su 'jug pa dang mi 'jug pa'i rnam par shes pa dum 'byung ba'o/ /des na thams cad pha'i rang bzhin gyi rjes su 'jug
<p>107a.6</p>par thal ba ma yin snyam du dgongs pa'o/ /lan du de ltar na zhes bya ba'o/ /'on te yang de ltar 'gyur mod/ /'jig rten pha rol ma yin pa'i sems la brten pa ni gegs byed pa med pa'i phyir ro snyam du dogs na/ 'di la bshad zin to zhes gsungs so/ /thal ba'i phyir ro zhes bya ba'i de ma
<p>107a.7</p>thag tu zhes kyi sgra ni blta bar bya'o/ /bsam pa ni 'di yin te/ 'di ltar shing wa Ta las shing du ma 'byung yang shing wa Ta'i rang gi rang bzhin ma yin pa ni ma yin no/ /de bzhin du pha'i shes pa gcig las bu'i shes pa du ma skye na de'i rang bzhin ma yin par mi 'gyur te/ des na sngar gyi shes pa gcig pa'i
<p>107b</p>
<p>107b.1</p>rang bzhin gyi rjes su 'jug par thal ba bzlog par dka'o/ /des na 'jig rten pha rol po ma yin pa'i sems rten nyid ci ltar 'gyur/ pha rol po ci skad brjod pa'i tshul gyis 'jig rten pha rol po'i sems la brten la brten pa nyid kyang med par ston pa ni 'o na 'jig rten pha rol smra ba la yang
<p>107b.2</p>zhes bya ba'o/ /ma yin te zhes bya ba ni grub pa'i mtha'o/ /grub pa'i mtha' smra ba'i bsam pa ni 'dus pa la sogs pas 'ga' 'ga' dag tu ni dran pa med pa dang / 'ga' zhig tu ni rjes su 'jug pa yang mthong ba yin no zhes bya ba'o/ /gal te rnam par g.yengs pas 'du byed pa 'ga'
<p>107b.3</p>zhig ni rjes su 'jug par yang 'gyur te/ de ltar mthong ba'i phyir ro snyam du gnas pa'i nyes pas go ci ltar snyam pa la skye ba dran pa yang zhes gsungs so/ /dbang po las 'das pa'i phyir skye ba dran pa mthong ba ni dgag pa'i yul ma yin no/ /'jig rten pha rol ba ma yin pa'i sems rten yin
<p>107b.4</p>par smra ba ni nyes par 'gyur ba kho na'o zhes ston pa ni/ sngon med pa skyed pa la ni zhes bya ba'o/ /ma la phan tshun chad dang 'brel pa'i shes pa snga ma skyes pa ni rang gi rgyud las ma skyes pa'i phyir sdug bsngal ma yin no/ /ci'i phyir zhe na/ de'i gnas skabs ni zhes bya ba'o/ /gzhan med pa ni rang gi
<p>107b.5</p>rgyud med pa'i phyir ro/ /rjes su mthun pa'i gnas skabs gzhan srid na ni/ de las gzhan pa'i gnas skabs thob pa na/ sdug bsngal bar 'gyur ba yin gyi de nyid kyi tshe skyes pa la ni de mi srid do/ /des na de la ni sdug bsngal ba med do snyam du dgongs pa'o/ /de ltar byas pas gal te pha
<p>107b.6</p>de nyid nye bar len pa'i rgyud nyid kyis skyed par byed pa yin na/ de'i tshe zhes khong nas phyung la/ lus gzhan la yang dran par thal zhes sbyar ro/ /ha cang thal bar 'gyur du 'ong bas bu dang 'brel ba'i zhes gsungs te/ rgyud gcig pa'i phyir ro snyam du dgongs pa'o/ /thal bar 'gyur ba'i
<p>107b.7</p>lan gyi dogs pa bsu ba ni/ sdug bsngal bas zhes bya ba ste/ ma la las byung bas so/ /bu 'di 'brel pa'i lus la ma dran no zhe na zhes bya ba'o/ /'di zhe la bsdogs nas ni de'i gnas skabs ni de nyid kyis zhes da lta kho na smon lam btab pa de nyid legs par bsgrub pa'i phyir yang nye
<p>108a</p>
<p>108a.1</p>bar bkod pa yin no/ /de nyid kyi tshe pha'i shes pa las skyes pa de la ni sdug bsngal yid la ma yin te/ rang gi rgyun med pa'i phyir ro/ /dper na dug gi srin bu drug gis sdug bsngal ba ma yin pa de bzhin du'o/ /sdug bsngal yod na ni gzhan bzhin du der rjes su mthun
<p>108a.2</p>pa dang 'dra ba'i gnas pa ma thob pa yin no zhes bya bar dgongs pa'o/ /'on te de las rjes su mthun pa'i gnas skabs ma la sogs pa'i rang bzhin yod pa nyid de/ des na sdug bsngal ba yin no snyam na/ de lta na ni 'o na dug gi srin bu la yang sdug bsngal ba yod par 'gyur te/ gnas skabs
<p>108a.3</p>gzhan srid pa'i phyir ro/ /de lta yang ma yin te des na de bzhin du de la sdug bsngal med do/ /de ltar na phas byas pa bus dran pa thal bar bzlog pa dka'o/ /'o na 'jig rten pha rol po la yang de sdug bsngal ba yang ma yin te dug gi srin bu nyid bzhin snyam na/ 'jig rten gzhan nas zhes bya ba'o/ /
<p>108a.4</p>gal te dug gi srin bu la sdug bsngal med pa de lta na yang thams cad la ni med pa ma yin te/ sngon goms pa'i bag chags kyis bon yod pa dang med pas khyad par yod pa'i phyir ro/ /des na 'jig rten pha rol po la ni 'ga' zhig bde ba la 'ga' zhig sdug bsngal lo zhes bya ba'i rnam par dbye ba yod
<p>108a.5</p>pa yin no/ /de nyid kyi phyir skye ba dran pa yang mthong ba'i phyir ro zhes brjod pa yin no/ /'jig rten pha rol nas ma 'ongs pa la ni de ltar 'gyur ba ma yin te khyad par med pa'i phyir ro/ /yang na de nyid kyi tshe skyes pa la ma la sogs pa'i gnas skabs srid pa'i phyir mngal na gnas pa sdug bsngal bar
<p>108a.6</p>'gyur mod/ de lta na yang nyes pa yod pa nyid do zhes ston pa ni gzhan yang zhes bya ba'o/ /gal te ma la sogs pa'i sems bu'i sems kyi rten yin na de'i tshe/ khong nas phyung la pha mas sdug bsngal myong bar thal te zhes sbyar ro/ /gang gis de skad brjod pa/ ci 'ga' zhig tu de lta bu mthong ngam snyam
<p>108a.7</p>pa la/ dper na zhes gsungs te/ lus gzhan la yod pa'i sdug bsngal myong bar gyur pa na zhes bya ba zhes la gzhag pa'o/ rmi lam gyi lus ni gnyid log pa'i lus so/ /des na dper na gnyid log pa lus gzhan la yod pa'i sdug bsngal rmi lam gyi lus la myong ba bzhin no zhes rtsa ba
<p>108b</p>
<p>108b.1</p>gzhan du gdon to/ /dper na gnyid log pa'i lus gzhan du gtogs pas rmi lam gyi sdug bsngal myong ba bzhin no zhes bya bar gnod pa la ni go sla'o/ /sdug bsngal byang bar thal ba'i lan gyi dogs pa bsu ba ni/ bskyed par bya ba'i shing zhes bya ba'o/ /gang gis sa bon btab pas
<p>108b.2</p>shing gzhan skyes pa de ni skyed par byed pa'i shing ngo / /ma yin te zhes bya ba ni lan no/ /don ni 'di yin te/ sems dang ldan pa dang / sems med pa rnams kyi tshul tha dad par tshad mas mthong ba ni bzlog par nus pa ma yin no/ /des na gal te mes byas pa'i 'bras bu'i shing 'du byed pa ni
<p>108b.3</p>shing snga ma'i rnam par 'gyur ba byed pa nyid du ma mthong ba de lta na yang 'bras bur gyur pa'i rmi lam gyi lus kyi rnam par 'gyur ba ni sngar byed lus kyi rnam par sgyur byed yin par mthong ba kho na'o/ /des na pha ma dag gis sdug bsngal myong bar 'gyur ro/ /de ltar yang ma yin te des nam la gnas pa
<p>108b.4</p>ni sdug bsngal bar mi 'gyur ro/ /gang gi phyir de ltar gnyi ga ltar yang de sdug bsngal ba ma yin pa des na pha ma dag gis sngar byas pa/ bus dran pa nyid du 'gyur ro/ /nyes pa gzhan yang bshad pa ni/ drod gsher las zhes bya ba la sogs pa'o/ /ci'i phyir zhe na/ ma la sogs pa med pa'i
<p>108b.5</p>phyir ro/ /blo yod pa yang yin te zhes khong nas phyung la de'i phyir zhes bya ba la sogs pa dang sbyar ro/ /de la yin dang ci 'grub snyam na/ des na ma la sogs pa'i zhes gsungs so/ /bshad pa gnyis pa la ltos nas rnam 'grel gyi don nye bar sdud pa ni/ de bas na yid kyi zhes bya ba'o/ /gal te zhes
<p>108b.6</p>bya ba ni gzhan gyi'o/ /bu dang 'brel pa'i lus pha'i rjes su 'gro ba gang yin pa de ltar dmigs pa'i phyir ro/ /de las tha mi dad pa zhes bya ba ni 'bras bu'i lus las tha mi dad pa'o/ /de'i rjes su 'gro ba ni snga ma tsam gyis rjes su 'gro ba sgrub pa ni/ de ltar yang blo snga mas bskyed pa nyid do zhes
<p>108b.7</p>bshad ma thag pa kho na'o/ /pha ma la sogs pa'i shes pa snga ma tsam ni lus tha mi dad par 'gyur ba kho na'o/ /'on te zhes bya ba ni 'jig rten pha rol smra ba'i dogs pa bsu ba'o/ /la ni 'jig rten pha rol gyi lus kyang zhes bya ba ste/ thal bar 'gyur ba yang ngo / /de bzhin du zhes bya ba tha
<p>109a</p>
<p>109a.1</p>dad pa nyid yin pas 'jig rten pha rol de'i rjes su 'gro ba can du yang mi 'gyur ro/ /gal te bu la g.yo bag can la sogs pa'i rang bzhin mthong gi pha la ni ma mthong ba ma yin nam/ des na de'i rgyun yin par ci ltar 'gyur zhe na/ byis pa la sogs pa'i gnas
<p>109a.2</p>skabs su ni zhes gsungs so/ /de nyid ces bya ba ni bu la sogs pa mthong ba gang yin pa ste/ gnyi ga la yang byis pa'i gnas skabs na g.yo bag can la sogs pa ni g.yo ba ma yin no zhes bya ba'i don to/ /de rgyun nyid do zhes bya ba ni bu rgyun nyid do/ /skabs kyis ma la sogs pa'i
<p>109a.3</p>zhes rtogs par bya'o/ /grub pa'i mtha' ni de yang mi 'thad do zhes bya ba ste/ sngar ji skad bshad pa bzhin du nges pa rjes su 'jug pa ma yin no zhes bya bar shes par bya'o/ /khyad par brjod pa'i phyir de ni zhes gsungs so/ /mthong ba'i phyir ro zhes bya ba ni bdag po las gzhan du ni 'gro ba du ma
<p>109a.4</p>dag pa mthong ba'i phyir ro/ /gal te bu ma 'khrul ba med par nges pa med do zhes sngar brjod pa ma yin nam zhe na bden te/ thog ma med pa'i rigs rgyud rnam pa thams cad du 'khrul pa med pa yin no zhes bya bar ni nges par mi nus kyi/ 'bad pas nges par brtag par nus pa 'ga' zhig
<p>109a.5</p>la ni gol ba med par nges nus pa kho na'o/ /dper na ma la sogs pa'i rang bzhin rjes su 'gro bar ma mthong ba de bzhin du bdag nyid kyi goms pa ni ma yin no zhes ston pa ni/ bdag nyid kyi zhes bya ba'o/ /g.yo bag la sogs pa'i khyad par de'o/ /des na zhes bya ba ni mjug sdud pa'o/ /gal te
<p>109a.6</p>g.yo bag la sogs pa yang de dang tha mi dad pa yin no zhes sngar bshad zin pa ma yin nam/ des na ji ltar 'jig rten snga ma rjes su dpog snyam na/ sems 'byung ba chen po zhes gsungs so/ /gal te sems 'byung ba chen po'i rnam par 'gyur ba'am/ 'byung ba chen po dang tha mi dad pa nyid
<p>109a.7</p>yin yang / de ltar na yang de 'dra ba'i 'du byed pa ma mthong ba'i phyir/ 'jig rten snga ma dang phyi ma'i rang bzhin du gyur pa'i 'byung ba chen po nyid rjes su dpog pa yin no/ /des na thams cad mkhyen pa nyid kyang 'byung ba chen po'i rnam par 'gyur ba yin par 'gyur bar 'gal ba ci yang
<p>109b</p>
<p>109b.1</p>med do/ /'dis ni khas blangs nas brjod pa yin no zhes ston pa ni tha mi dad par ni zhes bya ba'o/ /ci'i phyir zhe na/ 'di ltar zhes so/ /tha dad med pa'i phyir zhes bya ba 'dir bcad do/ /de'i phyir lus la'ang yon tan 'gyur zhes bya ba ni tha mi dad pa de'i phyir ro/ /thos pa la sogs pa'i 'du
<p>109b.2</p>byed pa bsal bar 'gyur ro zhes rtogs par bya'o/ /'on te yang lus la ni tha dad pa med pa yin yang / yon tan 'ga' yang gsal ba ma yin no snyam na des na 'di la yang mi 'gyur ro zhes gsungs pa ni yon tan zhes bya ba ste/ dper na zhes sbrel bar bya'o/ /des na dper na nag
<p>109b.3</p>po la sogs pa lus kyi yon tan gsal ba de bzhin du 'di yang 'gyur te/ tha dad pa med pa'i phyir ro zhes bya ba'i don to/ /sems la 'du byed pa dmigs pa dang / /lus la nag po la sogs pa yang tha dad pa med pa nyid las yin no/ /tha dad pa med pa de ni sems kyi bdag nyid yin pas
<p>109b.4</p>na/ lus la yang sems ltos nas nyams pa med pa nyid do/ /'chad pa ni rang gis myong ba zhes bya ba la sogs pa'o/ /yon tan zhes bya ba 'di'i bshad pa ni/ ci ltar lus kyi yon tan zhes bya ba'o/ /gzhan du 'gyur ba ste/ nang du ma 'dus par 'gyur ba ma yin no/ /nang gi zhes
<p>109b.5</p>bya ba ni gzhan gyi dogs pa'o/ /bzo la sogs pa ni nang gi reg bya'i khyad par yin no snyam du sems pa'o/ /ma yin te zhes bya ba ni lan no/ /byed pa po la sogs pas phyi rol gyi reg par bya ba rlung rtsub mo'i rang bzhin dmigs pa gang yin pa de yang gzhan gyis ma dmigs pa'i phyir ro/ /de nyid
<p>109b.6</p>bshad pa ni mas zhes bya ba'o/ /de'i bdag nyid yin yang lus kyi nang gi reg bya'i bdag nyid yin pas na bzo la sogs pa'i phyi rol na gnas pas mi dmigs na/ de'i tshe phyi rol gyi reg bya'i rang bzhin rlung reg bya rtsub mo gzhan gyis ci ste ma dmigs/ dmigs pa ma yin na ni rtsub mo de
<p>109b.7</p>rlung gi reg pa nyid ma yin gyi/ 'on kyang nyes pas nyes pa can du byas pa'i reg par byed pa'i dbang po nyid rlung dang phrad nas sdug bsngal gyi/ myong ba skyed par byed pa yin no/ /des na sdug bsngal gyi bdag nyid kyi shes pa rang gis rang gi rig par bya ba ni lus las tha dad pa kho na'o/ /
<p>110a</p>
<p>110a.1</p>gzhan gyis smras pa/ gang gis reg bya rtsub mo'i rlung dmigs pa de ni rma nyid kyis nus pa yin gyi/ rlung nyid ni reg bya rtsum mo ma yin no/ /des na gzhan gyis de ltar dmigs pa ma yin no zhe na/ dmigs par byed pa'i khyad par gyis zhes bya ba ni grub pa'i
<p>110a.2</p>mtha'o/ /rma dang rma med pa'i rang bzhin gyis dmigs par byed pa khyad par du gyur pa gang yin pa des dmigs par bya ba rlung reg bya rtsub mo dang de las gzhan par dmigs par 'gyur ram ci mi 'gyur ba nyid do zhes bya ba'i don to/ /dngos po'i rang bzhin nyid ni gcig gis gzhan du rtogs la
<p>110a.3</p>de las gzhan gyis ni/ gzhan du rtogs par 'gyur ba ma yin no/ /de ltar 'gyur na ci skyon snyam na/ de lta yin na zhes gsungs te/ gzhan du dmigs na'o/ /gnyi ga'am gcig ces bya bar dgongs pa'o/ /de ltar yin dang bde ba'am sdug bsngal rang gis rig par bya ba ni lus
<p>110a.4</p>las gzhan yin par grub pa nyid do zhes bya ba ni gtsor bya ba'i don to/ /reg bya'i khyad par de ni zhes bya ba ni gzhan gyi ste tha dad pa ma yin te/ de lta yin na ni brjod ma thag pa'i nyes par 'gyur ro snyam du bsams pa'o zhes bya ba ni grub pa'i mtha'o/ /reg pa'i khyad par de ni 'ga' zhig dmigs
<p>110a.5</p>par bya ba yin te/ de ltar ma yin na yod kyang ma rtogs pas gnod pa nyid du mi 'gyur ro/ /rang rig pa yin na yang tha dad par 'gyur la/ dmigs pa byed pa gzhan yang nye bar gnas pa ma yin snyam du dgongs pa'o/ /yin mod ci skyon can de lta na yang zhes gsungs te/ rlung dmigs par
<p>110a.6</p>byed pa nyid yin na'o/ /nyams su myong ba nyid gnod par rnam par gzhag pa'i phyir ro snyam du dgongs pa'o/ /'on te zhes bya ba ni gzhan gyi'o/ /rma'i reg pa rtsub mo de ni rma can de nyid kyis dmigs pa yin te/ nye ba'i phyir ro zhes bya ba'i don to/ /rma la reg pa zhes bya ba grub pa'i mtha'o/ /reg pa'i
<p>110a.7</p>dus nye ba gzhan yang khyad par med pa'i phyir reg pa de dmigs par 'gyur ro zhes bya ba'i don to/ /'on te rma dang rma can bdag nyid gcig la gzhan ni nye yang tha dad pa kho na'o snyam na/ da ni shin tu gsal bar gnod pa mi 'thad de myong bar byed pa'i tha dad pa med pa'i phyir ro/ /rang rig pa
<p>110b</p>
<p>110b.1</p>yin na ni rang rig pa ma yin pa las tha dad par grub po/ /bshad pa mdzad pas ni 'di yal bar dor nas rnam pa gzhan du gzhan gyis zhe 'dod bkod de/ 'gog pa mdzad pa ni reg bzhin pa'i zhes bya ba'o/ /gzhan gyis reg bzhin pa ni reg bya rtsub mor ma dmigs te/ reg bya rtsub
<p>110b.2</p>mo'i rang bzhin dmigs pa ma yin no/ /'on kyang des ni rnags pa'i cha 'jam pa tsam zhig rtogs pa yin no/ /ma la reg pa rtsub mo yod kyang gzhan gyis ma rtogs so zhes bya ba'i don to/ /grub pa'i mtha'i don ni 'di yin te/ kho bo cag gis ni de nyid kyi reg bya rtsub mo dmigs par thal
<p>110b.3</p>bar bsgrubs so/ /gal te reg bzhin pa'i rma'i reg pa rtsub mo'i rang bzhin la gzhan gyis reg kyang ma rig na/ de'i tshe de las gzhan pa'i rang bzhin 'jam pa tsam rig pa ma yin na/ reg bya rtsub mo'i rang bzhin de nyid reg par ci ltar 'gyur/ /reg par mi 'gyur mod snyam na/ de'i
<p>110b.4</p>rang bzhin ni zhes gsungs so/ /yul du gyur pa rma de nyid kyi rang bzhin ni ste mi bzad pa zhes bya bar 'phangs so/ /de lta yin dang ci bsgrub snyam na/ ma yin pa ni de dang mtshan nyid mi mthun pa'i phyir ro zhes gsungs te/ de lta yin na zhes gsungs so/ /gzhan gyis rig pa ma yin par
<p>110b.5</p>gyur na'o/ /rma can gyis mi bzad pa'i rang bzhin ni rang gi rig pa yin no zhes bya ba'i skabs so/ /gal te gzhan gyis rig pa ma yin yang shes pa ma yin pa'i rang bzhin du 'gyur gyi/ /de ci ltar rang rig pa nyid de zhes brjod ce na/ rig pa ma yin pa de dang mtshan nyid mi mthun pa'i phyir ro
<p>110b.6</p>zhes gsungs so/ /rig pa ma yin pa ni be+ems po zhes bya ba'i don to/ /de dang mtshan nyid mi mthun pa ni rang rig pa dang mtshan nyid mi mthun pa'i phyir te/ rung ba'i yul na gnas pa nyid yin na thun mong du 'gyur ba'i phyir ro zhes bya ba'i don to/ /de lta na yang 'byung ba chen po las tha mi dad par ci ste
<p>110b.7</p>mi 'gyur snyam na/ bde ba'am zhes gsungs so/ /gang gi phyir bde ba la sogs pa rang rig pa nyid yin/ de'i phyir rnam par shes pa 'byung ba chen po las gzhan yin no/ /thun mong dang thun mong ma yin pa nyid kyis tha dad pa'i phyir zhes bya ba'i don to/ /de lta na ni 'o na rten dang brten
<p>111a</p>
<p>111a.1</p>pa'i dngos por 'gyur ro snyam na/ de'i phyir zhes gsungs so/ /rten dang brten pa'i dngos por yang zhes bya ba ni de'i bdag nyid lta smos su yang ci yod ces bya ba'i don to/ /gal te rten dang brten pa med pa nyid yin na zhes bya ba la sogs pa'o/ /lan du
<p>111a.2</p>lag pa zhes bya ba'o/ /rig pa de 'gyur ba'i phyir ro/ /de ltar zhes bya ba ni nga'i lag par tshor ro zhes bya bar ro/ /'o na ci ltar tha snyad byed snyam na/ lag pa la sogs pa zhes gsungs so/ /gang 'dis rnam par gzhag pa tsam du zad do zhes brjod la/ ci ltar na 'byung ba dang rang rig pa
<p>111a.3</p>la rten dang brten pa'i dngos po mi 'thad snyam pa la 'di ltar zhes bya ba'o/ /dgongs pa ni 'di yin te/ ci rma la sogs pa dang lhan cig rgyu ba sdug bsngal gyi rten dang brten pa'i dngos por rnam par 'jog gam/ 'on te shes pa gzhan gyis/ de la re zhig de nyid kyis ni ma yin no zhes gsungs
<p>111a.4</p>pa ni/ rang rig pa rang bzhin tsam nyid las zhes bya ba'o/ /ci'i phyir snyam pa la/ rang bzhin tsam la zhes gsungs so/ /'di nyid 'chad pa ni rang bzhin tsam rig pa la zhes bya ba'o/ /ci'i phyir snyam pa la gnyis rtogs nas zhes gsungs so/ /de ltar zhes bya ba rten dang brten pa rtogs pa ste/ 
<p>111a.5</p>dper nas phyogs dang bum pa dag la bzhin no/ /'on te sdug bsngal shes pa na/ bdag nyid dang 'byung ba chen po yang rtogs pa yod pa nyid do snyam na/ der yang zhes gsungs te/ sdug bsngal gyi shes pa la yang ngo / /de ltar 'gyur ba zhes bya ba ni gnyis rtogs pa ste/ rang yang dag par rig pa'i rang
<p>111a.6</p>bzhin yin pa'i phyir ro zhes bya ba'i don to/ /des na de nyid ni rten dang brten pa'i dngos po rnam par 'jog par byed pa ma yin no zhes grub po/ /'on te gzhan gyi yin no zhes dogs na/ bag chags tsam gyis zhes gsungs so/ /rang rig pa'i rang bzhin gyi mngon sum gyis ni gnyis rtogs pas mi
<p>111a.7</p>mthun pa'i phyir de la rnam par rtog pa nyid gzhan yin par lus pa yin no/ /de yang bag chags kyi stobs las byung ba yin pa'i phyir/ 'byung ba dang sdug bsngal gyis shes brtan dang brten pa yin pa ni bag chags tsam gyis byas par 'gyur ro/ /de lta yin dang rnam par rtog pa tsam du 'ba'
<p>111b</p>
<p>111b.1</p>zhig tu 'gyur gyi/ des kyang 'byung ba chen po sdug bsngal gyi shes pa'i gzhi yin par ni mi 'grub po/ /des na rten la sogs pa ni rnam par rtog pa tsam yin no zhes bya ba'i don to/ /de nyid kyi phyir 'byung ba chen po nyid tha dad pa ni ma yin te zhes gsungs so/ /de yang rnam par rtog pa tsam yin
<p>111b.2</p>no zhes bya ba'i don to/ /yang rnam par rtog pas 'byung ba chen po la sogs pa tha dad pa mi rtogs pa gtan tshigs ci ste snyam na/ rang gi rang bzhin tsam gyis zhes gsungs so/ /'o na de bzhin du rnam par rtog pa'i rang bzhin gyis 'byung ba chen po yang bag chags kyi stobs las byung bar 'gyur ro/ /
<p>111b.3</p>des na mi rtogs pa'i nyes pa med do snyam na/ bag chags kyi stobs las zhes gsungs so/ /gal te rnam par rtog pa'i rang bzhin nyid kyis de bzhin du 'byung ba chen po rnams bag chags kyi stobs las byung bar 'dod na/ de'i tshe de dag de ltar yin yang skyon med do/ /rnam pa de lta bu'i snga
<p>111b.4</p>ma dang phyi ma'i 'jig rten nyams pa med pa'i phyir ro snyam du dgongs pa'o/ /zhar la 'ongs pa rdzogs par byas nas/ rnam par shes pa 'byung ba chen po las gzhan yin no zhes rnam par gzhag pa gang yin pa de nye bar sdud pa ni/ de'i phyir zhes bya ba'o/ /tha dad pa nyid do zhes bya ba'i don to/ /tha dad
<p>111b.5</p>pa des na'o/ /'o na gal te zhes bya ba ni phyir bzlog pa'o/ /gzhan gyis bkri bar bya ba ma yin pa'i sems can mi gtsang ba'i yul du 'gro ba gzhan mi 'thad pa'i phyir srog chags ni 'byung ba chen po tsam las skyes pa yin no zhes bya ba ni rgol ba'i don to/ /grub pa'i mthar ni thos pa med
<p>111b.6</p>pa smad 'tshong ma'i khyim du 'jug pa bzhin du/ rjes su 'gro ba dang ldog pa dag las phyin ci log dang srid pa dag mi gtsang ba'i yul du 'gro ba'i rgyu yin par mi 'gal ba'i phyir na/ gzhan du mi 'thad pa nyid nyams so zhes bya ba'i don to/ /don gnyis po 'di yang rnam par 'grel bar gsal
<p>111b.7</p>bar bya ba'o/ /gdod ma nas zhi ba'i sems pa de'i dngos po ni de nyid do/ /de la zhi ba ni nye bar 'tshe ba dang bral ba'o/ /gdod ma'i sgra ni phyis skye ba med pa lhur ston pa'o/ /nye bar 'tshe ba mtha' dag ni gnyis dang 'brel ba yin na/ gnyis ni nam yang srid pa ma yin no/ /des na rtag tu zhi ba
<p>112a</p>
<p>112a.1</p>ni gdod ma nas zhi bar brjod do/ /'o na ci ltar nye bar 'tshe ba gnyis dang 'brel ba yin zhe na bden te/ de kho na yang dag par brtags na gnyis med la nye bar 'tshe ba yang med do/ /'on kyang kun rdzob tu gnyis sgro btags pas nye bar 'tshe ba yang tha snyad byed do/ /de kho na
<p>112a.2</p>la mngon du phyogs na ni sgro btags pa yang 'ga' yang med do/ /des na 'di mtha' dag ni nges par ma btags pa'i dus na yod pa yin gyi/ rnam par dpyad na ni yod pa ma yin no/ /des na mchog tu yid ches pa'i rgyu ni rnam par dpyod pa kho na yin no/ /des na 'khor ba nyid med pa'i phyir yod pa
<p>112a.3</p>gsal bar mi bya ste/ 'on kyang rnam pa thams cad du yod pa ma yin no zhes rtogs par bya ba'o/ /'on te zhes bya ba ni kun rdzob kyi phyogs sdud pa'o/ /mchog tu rtog pa ni blo ste/ rnam pa gnyis spong bar byed pa'o/ /de ga la yod pa ni rtog pa dang ldan pa'o/ /de'i dngos po ni de nyid yin te/ 
<p>112a.4</p>phyis dgag pa'i bsdu ba'o/ /dman pa'i gnas su 'gro ba ni rtog pa dang mi ldan pas sbyar ba yin no zhes bya ba'i don to/ /'di nyid gsal bar byed pa ni/ bdag la chags pas bskul ba ni/ /zhes bya ba'o/ /phyin ci log nyid du ci ste 'gyur snyam na/ de 'dra ba de ni zhes gsungs so/ /dbang po
<p>112a.5</p>las 'das pa'i phyir de spang ba ni mi rigs so snyam du dgongs pa'o/ /las gang gis phyin ci log bskyed pa gzhan gyis bkri bar bya ba ma yin pa zhes sbyar ro/ /de lta yin dang mnar med pa/ /sgrub par byed pa'i las kyis grang ba'i rims chen po'i dbang gis de'i me nyid la bde ba'i rgyur
<p>112a.6</p>bsam pas 'jug pa yin no/ /de bzhin du phyin ci log gi blo can rtse bar 'dod pas ma la sogs pa'i gnas su 'jog go/ /de ltar 'gro ba zhes bya ba ni/ dman pa'i gnas su 'gro ba'o/ /phyin ci log gi nus pa brjod nas/ srid pa'i nus pa brjod pa ni/ bde ba dang zhes bya ba'o/ /
<p>112a.7</p>kyang ni rim pa bzhin du yin te/ phyin ci log 'ba' zhig gis yin par ni ma zad kyi/ bde ba la sogs pa thob pa la sogs par 'dod pas kyang yin no/ /gang gis gnyis rgyu yin pa'i phyir gzhan du mi 'thad pa nyams par 'gyur ba/ ci lta bu mthong ba yod dam snyam na/ thos pa po zhes
<p>112b</p>
<p>112b.1</p>gsungs te/ des na gzhan du mi 'thad pa nyams so snyam du dgongs pa'o/ /gal te skye ba la dbang phyug gi nus pa brjod nas gzhan du mi 'thad pa nyams so zhes ci ste mi brjod snyam du zur na 'dug pa'i bsam pa dogs par byed pa ni/ 'on te de ni dbang phyug gis zhes bya ba'o/ /
<p>112b.2</p>sems can 'di'o/ /lan du rang nyid ces bya ba'o/ /don 'di yin te/ thar pa'i bdag ni dbang phyug gis skul bar byed pa ma yin gyi 'on kyang so so'i skye bo yin no/ /'khrul pa de yang las kyis 'phangs pa yin pa'i phyir ro/ /'dod par bya ba don du gnyer bar nges par 'jug pa mthong ba'i phyir/ 
<p>112b.3</p>dbang phyug tu rtogs par dka' bas ci zhig bya/ 'on te tshad mas grub pa la dka' ba dang sla ba bsam pas ci bya snyam na/ re zhig mngon sum gyi byed pa med par ston pa ni/ dbang phyug gis bskul bar ni zhes bya ba'o/ /rjes su dpag pa'i byed pa yang med do zhes ston pa ni dbang phyug tu
<p>112b.4</p>rtog pa zhes gsungs so/ /rtog pa zhes bya ba ni brnyas thabs kyis rjes su dpag pa la brjod do/ /yang na rtog pa'i sgras ni rnam par gzhag pa sun 'byin pa ston par byed do/ /the tshom tsam yang brtags par bsal bas bkag pa yin no/ /de'i phyir bdag la chags pa nyid ces gsungs so/ /
<p>112b.5</p>'on te zhes bya ba ni gzhin gyi'o/ /'jig rten gzhan du yang gzhan gyis bskul lo zhes 'brel to/ /bsal ba ni 'di yin te/ gal te bdag la chags pa skul byed du mthong ba'i phyir de ltar rnam par 'jog na/ de'i tshe khol po la sogs pa yang gzhan gyis bskul nas 'jug par mthong ba kho
<p>112b.6</p>na'o/ des na gzhan gyis bkri bar bya ba ci ma yin zhes bya ba'o/ /ma yin te zhes bya ba ni 'gog pa'o/ /nges pa med pa'i phyir ro zhes bya ba ni skul bar byed pa kho na zhes bya ba'i nges pa med pa'i phyir/ nges pa med pa yang rnam pa gnyis te/ de la re zhig bskul bar bya ba la ltos nas brjod pa ni/ 
<p>112b.7</p>bdag la sred pa dang ldan pa zhes bya ba'o/ /dbang phyug gis bskul yang de las kham gcig kyang re ba med cing / phung bar yang mi mthong ba ni bskul bar mi nus so/ /skul bar byed pa la ltos nas kyang bshad pa ni de yang zhes bya ba'o/ /sred pa dang ldan pa de yang ngo / /'dod chags dang
<p>113a</p>
<p>113a.1</p>bral ba la sogs pa de bskul bar 'dod pa'am/ sdug bsngal ldog pa ma mthong ba ni skul bar byed pa nyid du mi 'thad do/ /rtog pa dang mi ldan par thal ba'i phyir ro/ /des na bskul mkhan yang chags sred pa dang ldan par thal lo/ /de ni snying rjes 'jug pa yang ma
<p>113a.2</p>yin no zhes sngar bstan zin to/ /ched du bsams nas tshig la sogs pas bskul na ni de'i tshe nyes pa 'dir 'gyur ro snyam du bsams nas gzhan dogs par byed pa ni/ de la bsnyen pa byas pas zhes bya ba'o/ /'gro ba ni bde 'gro'o/ /lan du mu stegs byed ces bya ba'o/ /thams cad la
<p>113a.3</p>bsod nams dang ye shes gnyis rab kyi mthar phyin pa med kyang / skye bo gzhan la ltos nas khyad par yod pa'i phyir bsnyen pa la sogs pa cung zad tsam gyis bde 'gro la sogs pa'i rgyur 'gyur ro/ /phul byung ba dang bcas pas de'i rgyu yin na ni dbang phyug la yang nges par mi nus so/ /des na dbang phyug
<p>113a.4</p>skye ba la nus pa yod pa ma yin no/ /de'i phyir de btags pas gzhan du mi 'thad pa nyams par ni mi nus so zhes bya bar dgongs pa'o/ /rnam 'grel dang po'i don sdud pa ni de'i phyir zhes bya ba'o/ /gzhan du zhes bya ba ni smad 'tshong ma'i gnas la sogs par ro/ /rnam 'grel gnyis pa'i
<p>113a.5</p>don brjod pa ni gang la de zhes bya ba'o/ /'on te de dag dang bral ba ni dbang phyug gis bskul bas skye ba thob par 'gyur ro snyam na/ de la zhes gsungs te/ /phyin ci log dang bral ba la'o/ /de ltar zhes bya ba ni phyin ci log la sogs pa dang bral ba la dbang phyug gis skye ba sbyin par nus so zhes
<p>113a.6</p>bya ba'o/ /'dis ni 'di skad ces/ /gang la las kyi 'phangs pas blo phyin ci log dang sred pa yod pa de la de dag nyid kyis skye bar nus pa'i phyir dbang phyug gis ci bya ste don med pa'i phyir ro/ /gang la de med pa de la yang dbang phyug gis ci bya ste/ skye bar mi nus pa'i phyir ro/ /gal te zhes bya ba la
<p>113a.7</p>sogs pa ni gzhan gyi'o/ /sman pa don med par 'gyur ro zhes 'brel to/ /de ci ltar zhe na/ mi nus pa dang mi dgos pas zhes smras so/ /dgos pa ni don dang ldan pa ste/ 'bras bu dang bcas pa'o/ /de lta ma yin na ni mi dgos pa ste/ 'bras bu dang bral ba'o/ /des na dbang phyug mi
<p>113b</p>
<p>113b.1</p>dgos pa dang mi nus pas ni sman pa yang mi nus pa dang mi nus par 'gyur te/ rigs mtshungs pa'i phyir ro zhes bya ba'i don to/ /de lta yang ma yin te/ de nas rtsod pa 'dis ni dbang phyug la yang glags mi rnyed do zhes bya bar bsams pa'o/ /nyes pa 'di ni med do zhes bya ba ni grub pa'i
<p>113b.2</p>mtha' smra ba'i'o/ /gang du sman pa'i dpyad med kyang nad med pa grub par byed pa'i las yod pa 'ga' zhig tu ni sman don med pa dang / gang du sman pa'i dpyad yod kyang nad med pa sgrub par byed pa'i las med pa 'ga' zhig la gang yin pa des ni nus pa med pa yin no/ /gang zhig tu sman
<p>113b.3</p>pa'i dpyad dang lhan cig pa nyid du gyur pa nad med pa sgrub par byed pa'i las yod pa der ni sman pa mi nus pa dang mi dgos pa ma yin no/ /las kyi stobs ma nges pas ni de'i sman dpyad thams cad du 'jug pa yin no/ /de bzhin zhes bya ba ni sman pa bzhin no/ /de nyid ces bya ba
<p>113b.4</p>ni 'ga' zhig tu 'dod pa'i mi nus pa dang mi dgos pa nyid do/ /de ltar na zhes bya ba ni sman pa bzhin du 'ga' zhig tu don med pa yin na dbang phyug tu 'dod pa de ci skad bshad pa'i yon tan dang ldan pa'i dbang phyug ma yin no/ /ci'i phyir zhe na/ dbang phyug gis 'ga'
<p>113b.5</p>zhig ni zhes pa gsungs so/ /'on kyang 'khor ba la mtha' dag bskul lo snyam du dgongs pa'o/ /de skad du yang skye bo pa 'di shes pa yod min la/ nga zhes bya ba la sogs pa'o/ /'khor ba pa'i sgras ni 'di skad brjod pa yin te/ thar pa lta zhog ste/ 'khor ba pa la yang thams cad ni mi
<p>113b.6</p>bskul lo zhes bya ba'o/ /'on te zhes bya ba ni/ yang gi sgras ni 'dod pa 'ba' zhig gis ma yin pa des na gal te yang thams cad mi bskul ba de lta na yang 'di nyid ni dbang phyug yin no snyam na/ lan du de lta yin na zhes bya ba'o/ /skye ba po bsnyen pa yang bde 'gro thob la/ nye bar mkho
<p>113b.7</p>ba yin no zhes 'brel to/ /des na bsko ba po yang dbang phyug du thal lo snyam du dgongs pa'o/ /skye ba po ni ster mkhan te ster mkhan yang lon gnas rnams bde bar 'dod pas so/ /nye bar longs spyod pa la sogs pa byin pas bde 'gro'i rgyur 'gyur te/ bde ba'i gnas skabs khyad par can nyid bde 'gro yin pa'i phyir ro/ /
<p>114a</p>
<p>114a.1</p>sngar bshad pa ha cang yang thal pa'i nyes pa sdud pa ni de ni zhes bya ba ste bsnyen pa'o/ /mu stegs byed thams cad ces bya ba ni snga ma bzhin no/ /de nyid ces nges par bzung ba'i rnam par gcad pa brjod pa ni dbang phyug ni ma yin no zhes bya ba'o/ /des na dbang phyug tu rtogs pas gzhan du
<p>114a.2</p>mi 'thad pa nyams pa ni ma yin no snyam du dgongs pa'o/ /des ni blo phyin ci log pa sred pas mngal la sogs pa'i yul du skye ba mi 'gal ba'i phyir ro/ /gzhan du mi 'thad pas srog chags 'byung ba tsam las skye ba ni ma yin no zhes gnas so/ /gal te 'o na zhes bya ba ni gzhan no/ /'gro ba dang 'ong ba med na ni srog
<p>114a.3</p>chags kyi skye ba 'byung ba chen po tsam las yin no snyam du bsams pa'o/ /de lta na yang zhes bya ba ni ma mthong na yang ngo / /dpe'i don dpe can gyi don la gsal bar sbyor ba ni/ srid pa bar ma do'i lus zhes bya ba'o/ /de tsam gyis zhes bya ba ni srid pa bar mdo'i lus so/ /rmi lam gyi lus ni zhes bya ba ni
<p>114a.4</p>gzhan gyi dogs pa bsu ba'o/ /rmi lam gyi lus ni log pa yin te/ des na de ni ma dmigs pas med pa ma yin gyi bar mdo'i lus ni yod pa'i phyir na de ni ma mthong bas med par 'gyur ro snyam na/ len du ma yin te zhes bya ba'o/ /rmi lam gyi lus kyis lus kyi don bya ba bskal pa'i lus
<p>114a.5</p>la rnam par 'gyur ba byed pa ni sngar bstan zin to/ /des na snang bzhin pa dang / don bya ba byed pa mi bden par ci ltar brjod bar nus/ thogs pa med pa nyid kyis ni lus 'di dang rigs mi mthun par 'gyur te/ srid pa bar ma yang de 'dra ba nyid ni yin pa kho na'o/ /gang gi phyir bar mdo'i lus
<p>114a.6</p>med pa yin pa de nyid kyi phyir lus can ma yin pa'i sems la lta bsam du yang ga la yod de/ lus can ma yin yang ngo / /thogs pa ni rdugs pa ste/ 'gro ba'i gegs dang ldan pa'o/ /thogs med ni rdugs pa med pa can no/ /spyir bshad pa'i don khyad par du ston pa ni chu bzhin zhes bya ba'o/ /
<p>114a.7</p>'dir chu bzhin rnam gser la dngul chu bzhin zhes 'ang gi sgra sbrel bar bya'o/ /srid pa bar mdo'i lus kyang thogs pa med par 'gyur ro snyam du zhe la gzhag pa'o/ /des na rnam pa de lta bu'i srid pa bar mdo'i lus ni ma mthong ba'i phyir na med pa ma yin no zhes nye bar sdud pa'o/ /des na srog
<p>114b</p>
<p>114b.1</p>chags ni 'byung ba chen po tsam las skyes pa ma yin no snyam du dgongs pa'o/ /bshad pa mdzad pas ni 'di bor nas ma mthong ba'i phyir srid pa bar ma do med pa yin yang nged la chad pa ci yang med do snyam du dgongs nas lugs gzhan bsdu ba'i don du yod pa nyid ma
<p>114b.2</p>dmigs pa zhes bya ba 'di dgag pa la ma yin zhes bya bar ma mthong ba'i phyir med pa zhes bya ba sgrub pa nyid du 'chad par 'gyur ro/ /de'i tshe ni ma dmigs pas med par smra ba'i lugs la brten kyang 'jig rten pha rol med pa ma yin no snyam du dgongs nas ma mthong ba'i
<p>114b.3</p>phyir na med pa 'ang zhes gsungs pas so/ /de zhes bya ba de nyid ltar 'jug par bya ba'o/ /yang na ma mthong ba'i phyir na bar ma do'i lus ni med pa nyid do/ /gang gi phyir bum pa la sogs pa'i yan lag gi nang du zhugs pa'i chu dang dngul chu bzhin du srid pa bar mdo'i lus ma mthong
<p>114b.4</p>ba ni ma yin gyi/ 'on kyang med pa kho na'o zhes 'ga' zhig 'dod pa des na de ni med pa kho na'o/ /med kyang 'jig rten pha rol mi 'grub pa ni ma yin no zhes 'grel par gsal bar bya'o/ /yang gi sgras 'phangs pa'i don brjod pa ni rmi lam gyi lus bzhin du zhes bya ba'o/ /
<p>114b.5</p>thogs pa med pa yin no zhes bya ba ni srid pa bar ma do'i lus so zhes bya ba bar skabs yin no/ /'ga' zhig la lar zhes bya ba ni thams cad la ma yin no zhes bya ba'i don to/ /ci de ltar 'ga' zhig mthong ba yod dam snyam na/ bum pa la sogs par zhes gsungs so/ /skabs
<p>114b.6</p>su bab pa yang thogs pa med pa yin no zhes bya bar lta'o/ /lugs gzhan bsdu ba'i don du 'ang gi sgra ni rnam pa gzhan du 'chad pa ni yang na zhes bya ba'o/ /chu bzhin zhes bya ba ni bum pa so btang ma thag la ltos nas so/ /'dis kyang gi sgra sbrel bar bya ste/ /des na
<p>114b.7</p>yang na bar ma do'i lus ni med pa nyid do zhes bya bar 'brel to/ /ci'i phyir snyam du dogs na/ so btang ma thag gi bum pa las chu bzhin nam gser la dngul chu bzhin du bar ma do'i lus yod bzhin du ma mthong ba ni ma yin gyi 'on kyang med pa nyid yin no/ /des na ma mthong ba'i phyir te/ 
<p>115a</p>
<p>115a.1</p>ma dmigs pa'i phyir na med pa kho na'o zhes sbyar bar bya'o/ /'di ltar zhes bya ba 'dis ni khyad par brjod pa'i don du srid pa bar ma do'i rnam par gzhag par ston pa'o/ /chos mngon pa'i tshig le'ur byas pa'i bar du yongs su btags pa'i sgra bcug pa ni tshad ma med pa'i phyir ro/ /nges pa
<p>115a.2</p>med pa ston pa lhur byed pa'o/ /khyad par brjod pa ni 'dir ni zhes bya ba ste lugs gzhan la'o/ /de ltar zhes bya ba ni chos mngon pa'i tshig le'ur byas pas brjod pa'i don to/ /gang gis skye ba'i yul du yang de lta bu nyid yin par brtag par bya ba shes pa'i skye ba rnam par chad pa dang ma chad pa dag tu skye ba la lar mthong ngam ci snyam na/ 
<p>115a.3</p>yul dang dus zhes gsungs so/ /chod pa yang zhes bya bar lta'o/ /de la gnyid mthug por log pa la sogs par sems dus kyis chod pa/ skye ba dang / mchod pa yang yin pas rnam pa gnyis ni sngar bshad zin to/ /yul gyis chod pa dang ma chod pa rnam pa gnyis ni brjod pas ni/ 'di ltar zhes gsungs so/ /'di rnam
<p>115a.4</p>pa gnyi ga la rmi lam du yin par rtogs par bya'o/ /de lta na gnyi ga ltar yang shes pa skye ba'i yul du skye bar brtag par bya ba yin no snyam du dgongs pa'o/ /de nyid kyi phyir de bzhin du zhes gsungs te/ bshad ma thag pa'i rnam pa yin no/ /khyad par med do zhes bya ba ni rmi lam las skye ba yongs su len pa zhes bya ba lhag
<p>115a.5</p>ma'o/ /gal te rmi lam dang chos mtshungs pa'i phyir bar ma do'i srid pa med kyang srid pa gzhan yod na de'i tshe rmi lam bzhin du mi bden par yang 'gyur ro snyam na/ rmi lam mi bden pa zhes gsungs so/ /ci'i phyir zhe na/ thams cad kyis zhes gsungs so/ /'on kyang bsgrub par bya ba la gnas skabs gzhan ma dmigs kyang
<p>115a.6</p>gnas gzhan du phyin par dmigs pa de tsam gyis mtshungs par bstan pa'i don du zhugs pa yin na de ni grub po/ /'di dag ni bden pa dang mi bden pa dag kyang de kho na nyid ni ma yin te/ snang ba dang don bya ba dag ni gnyi ga la thun mong yin pa'i phyir te/ sngar ji skad brjod pa yin no/ /des na gnyi ga yang rigs mthun
<p>115a.7</p>pa kho na'o/ /'o na ci ltar bden pa dang mi bden pa dag gis tha dad par tha snyad 'dogs snyam na/ skye ba gzhan ni zhes gsungs so/ /bden par zhes bya ba ni bden pa'i tha snyad du'o/ /de med pa'i phyir ro zhes bya ba ni bag chags bstan pa med pa'i phyir ro/ /de lta ma yin na rmi lam dang rmi lam ma yin pa dag khyad par
<p>115b</p>
<p>115b.1</p>yod pa ma yin no zhes bstan pa'i don du/ tha dad pa'i rgyu mtshan de dang de dag dogs par byas nas sel ba ni gal te zhes bya ba'o/ /sad pa'i shes pa mtshan nyid kyi rnam pa gzhan rmi lam las dus phyis thob pas na'o/ /des na zhes bya ba ni rmi lam gyi shes pa snang ba gzhan gyi mtshan nyid yod pa'i phyir ro/ /skye
<p>115b.2</p>ba gzhan pa yang zhes bya ba ni sad pa'i shes pa'i mtshan nyid do/ /gal te zhes bya ba ni 'chad pa'o/ /de'i rgyu zhes bya ba ni rdza mkhan la sogs pa'i rgyu'o/ /lan ni sad pa'i zhes bya ba la sogs pa'o/ /sad pa la ni rgyu ba'i khyad par nyid tshogs pa yin no snyam na/ rmi lam du yang zhes gsungs
<p>115b.3</p>so/ /sad pa'i zhes bya ba la sogs pa ni phyed snga ma rnam par 'grel pa'o/ /de dag ni zhes bya ba ni gzhan gyis smras pa'o/ /de la rgyu'i khyad par ni zhes bya ba ni phyogs snga ma gzhan yin no/ /de la rtsod pa dang po sel ba ni rmi lam na yang zhes bya ba'o/ /des na rmi lam dang rmi lam ma yin
<p>115b.4</p>pa dag khyad par med do snyam du dgongs pa'o/ /gzhan gyis mi dmigs pa'i phyir sngar yod pa zlog par byed pa yin no zhes sbrel to/ /gzhan gyis zhes bya ba ni sad pas so/ /sad pas dmigs pa'i ri la sogs pa la yang rmi lam mthong ba dag gis ma dmigs pa mtshungs so/ /
<p>115b.5</p>tshig le'ur byas pa 'di bshad nas tshig le'ur byas pa snga ma'i phyed phyi ma rnam par 'grel pas rtsod pa gnyis pa sel bar byed pa las ni/ ci ltar rgyu ba'i zhes bya ba'o/ /de dag ces bya ba ni ri la sogs pa dag go/ /rgyu ba'i tshogs pa'i dod po ni rmi lam yin no/ /bum
<p>115b.6</p>pa la sogs pa glo bur du dmigs pa yin no zhes 'brel to/ /gzhan yang sad pa'i gnas skabs nyid tha dad par rtogs par mi nus pa des na sad pa gzhan gyis de dag dmigs pa'i phyir zhes ci ltar brjod ces bshad pa ni sad pa'i zhes bya ba'o/ /de yang zhes bya ba ni
<p>115b.7</p>gnyid kyi gnas skabs su mthong ba'o/ /de ltar thal bar 'gyur te zhes bya ba ni log pa nyid du thal bar 'gyur ba'o/ /'on te rmi lam du mthong ba nyid mi bden pa yin te/ sad pas ma dmigs pa'i phyir ro snyam na/ phan tshun zhes gsungs so/ /gnyi ga la
<p>116a</p>
<p>116a.1</p>yang zhes bya ba ni sad pa dang gnyid log pa dag la'o/ /de mtshungs pa'i phyir zhes bya ba ni mi bden no zhes rtogs par mtshungs pa'i phyir ro/ /gal te 'di mi bden no snyam pa'i rtog pa med pa'i phyir sad par shes pa mi bden pa ci ltar 'gyur snyam na/ de ltar
<p>116a.2</p>rtogs pa nyid kyis ni/ /zhes gsungs so/ /de nyid ni bden pa nyid do/ /de'i mtshan nyid kyis kyang zhes kyang gi sgra ni rigs pa'i stobs kyis srid pa'i don to/ /de'i mtshan nyid kho nas yin no zhes bya ba'i don to/ /rnam par rtog pa ni yod dam med kyang bla'o/ de lta ma yin na
<p>116a.3</p>shing nyid du tha snyad ma byas pa'i shing sha pa shing ma yin pa nyid du 'gyur ro/ /des na shing sha pa nyid kyang de'i tha snyad mi 'grub par 'gyur ro/ /gzhan yang zhes bya ba ni sun 'byin pa gzhan yin no/ /yang na rnam par rtog pa'i shes pa 'ba' zhig gis yin par ni ma zad kyi/ /rmi lam gyi shes pa'i
<p>116a.4</p>mtshan nyid kyis kyang de nyid du ste log pa nyid du 'gyur ba'i phyir ro/ /de lta ma yin na thams cad du de'i mtshan nyid kyis de nyid du rnam par gzhag pa myos par thal ba'i phyir ro/ /'di yang 'di yang 'di gnyis so sor de nyid rnam par 'jog par byed pa yin par khas blangs nas brjod pa yin gyi dngos po la
<p>116a.5</p>ni de'i mtshan nyid kho nas de nyid yin no zhes bstan pa'i don du/ gzhan yang zhes gsungs so/ /bden las gzhan nam zhes bya ba'i rnam par rtog pa ni ma yin pa'i phyogs la'o/ /ci ste na bden mod ces bya ba ni med par dgag pa'i phyogs la'o/ /dgag pa 'di gnyi ga yang shin tu 'thad par dka'i zhes 'brel to/ /ci'i
<p>116a.6</p>phyir zhe na/ de'i rang bzhin dmigs pa'i phyir ro/ /'di'o zhes lhag par 'dzin pa dang ldan pa'i rmi lam gyi shes pa mngon sum du grub pa'i phyir ro/ /rnam par 'grel pa ni de'i rang bzhin du zhes bya ba ste/ bden pa'i rang bzhin du'o/ /de las gzhan ni bden pa las gzhan no/ /dmigs pa nyid ni zhes bya ba ni gtan tshigs
<p>116a.7</p>kyi tshig go/ /phyogs gnyis pa rnam par 'grel pa ni/ /de ma yin no zhes bya bar yang zhes bya ba'o/ /phyogs dang po la 'thad pa brjod pa ni/ de las gzhan pa nyid ni zhes bya ba'o/ /yod pa las gzhan nyid ni'o/ /de las gzhan pa'i rang bzhin nyid kyis zhes bya ba ni yod pa las gzhan ni rang
<p>116b</p>
<p>116b.1</p>bzhin nyid kyis so/ /de ltar ma yin na zhes bya ba ni gal te de las gzhan pa'i rang bzhin ni/ /de las gzhan pa'i rang bzhin nyid kyis ma yin na'o/ /de'i tshe bden pa de yang de las gzhan du 'gyur ro/ /de lta yang ma yin te/ des na rmi lam gyi shes pa ni bden pa las gzhan
<p>116b.2</p>nyid ma yin no zhes bya bar dgongs pa'o/ /'di zhes bya bar dgongs pa nges par 'dzin pa las kyang bden pa nyid yin pa'i phyir de dang 'gal ba mi ldan pa nyid du ji ltar 'gyur/ mngon sum la ni tshad ma gzhan gyis gnod pa yang ma yin no zhes sngar rgya cher bshad zin to/ /gnyis
<p>116b.3</p>pa la yang 'thad pa de nyid bshad pa ni/ dmigs bzhin nyid ni zhes bya ba'o/ /thams cad de ltar thal ba'i phyir ro zhes bya ba ni/ gang gis re zhig cung zad khas blangs pa de la chad pa'i gtso bo ni 'di yin no/ /thams cad la bsnyon 'debs pa yang gal te tshad ma can yin
<p>116b.4</p>na de'i tshe 'di'i gnod pa'i tshad ma bzhin du mngon sum yang tshad ma nyid yin te/ de'i mtshan nyid dang ldan pa'i phyir ro/ /yang na ni mtshan nyid gzhan brjod dgos so/ /mngon sum tshad ma ma yin na ni/ tshad ma gzhan tshad mar mi 'gyur ro zhes bya ba yang sngar bsgrubs
<p>116b.5</p>zin to/ /de ste tshad ma can ma yin na de'i tshe thams cad 'dod pa la rag las nas grub par 'gyur ro/ /des na gal te kun rdzob tu yang gnod byed khas len na gnod byed ci lta ba de bzhin du sgrub par byed pa yang tshad ma nyid yin no/ /'on te zhes bya ba rmi lam mi bden
<p>116b.6</p>no snyam pa'i rtog pa 'di ni'o/ /skyes mod kyi zhes bya ba ni lan no/ /'di la zhes bya ba ni mi bden no snyam pa'i rtog pa 'di la'o/ /don med pa nyid ces bya ba ni/ yul dang bral ba nyid do/ /'di la zhes bya ba mi bden no snyam pa'i rtog pa dmigs pa med pa las so/ /des na de'i mtshan nyid
<p>116b.7</p>kho nas de nyid du rnam par gnas pa yin no zhes bya bar dgongs pa'o/ /brtan pa ni mi g.yo ba'o/ /mi slu ba can ni rmi lam du dmigs pa rnams sad par rjes su 'jug pa med pa'i phyir ro/ /rmi lam mi bden no snyam pa'i rtog pa ci ltar don med pa yin te/ yul med pa nyid du ci ltar 'gyur zhes bya ba'i tha
<p>117a</p>
<p>117a.1</p>tshig go/ /de ltar ston pa ni 'di ltar zhes bya ba'o/ /mod la zhes bya bas ni khrus byas par snang ba rgyun gyis rjes su 'jug pa med par brjod do/ /des na zhes bya ba ni khrus ma byas par snang ba'i rjes thogs su'o/ /de lta nyid du mi slu ba'i phyir zhes bya ba ni khrus ma byas par snang ba rgyun du 'jug pa'i phyir
<p>117a.2</p>ro/ /des ni ma yin te zhes bya ba ni grub pa'i mtha'o/ /don ni 'di yang sad pa la mtshungs so zhes bya ba yin no/ /sad pa na mthong ba'i 'dod pa la nye bar spyod pa ni rmi lam mthong ba na mod la ldog pa yin no/ /ldog pa de la ni slu ba yang med do/ /ci'i phyir zhe na/ /sngar yang ste dus phyis rgyun gyis rmi lam du ldog pa de yang
<p>117a.3</p>bzlog pa'i shes pa'i bdag nyid de ni mthong phyir ro/ /de rigs kyi phyir ro des na sad pa na mthong ba'i chags pa'i gnas skabs kyang phyin ci log du 'gyur ro snyam du dgongs pa'o/ /gal te de lta na yang 'di ni sad pa'i gnas skabs yin la/ de ni rmi lam gyi gnas skabs yin pa'i phyir/ khyad par shin tu che'o snyam na/ rmi lam
<p>117a.4</p>cig shos zhes gsungs so/ /ci ltar grub pa yod pa ma yin te/ gang gi phyir slu ba las ni rmi lam du rnam par gzhag pa grub pa yin no snyam na/ slu ba de nyid khyed kyis rmi lam yin pa nyid las bsgrub par bya ba ma yin nam/ rmi lam yang slu ba las yin te/ de lta yin dang / rmi lam gyis bsgrub par bya ba yin pa'i phyir/ slu
<p>117a.5</p>ba las rmi lam nyid du grub na/ phan tshun brten pa yin no/ /des na grub pa yod pa ma yin no/ /zhes 'brel to/ /rmi lam gyi slu ba de dang rjes su mthun pa'i rgyu yongs su gyur pa med pa'i mtshan nyid can/ de la ltos pa med par grub pa ci 'dra ba/ de 'dra ba ni rmi lam thob par gyur pa na sad par mthong ba la yang yod
<p>117a.6</p>do zhes ni de ma thag kho nar bstan pa yin no/ /des na rmi lam dang rmi lam ma yin pa gnyis khyad par med do/ /rnam pa gzhan yang brjod pa ni gzhan yang zhes bya ba'o/ /'di ni med ces bya ba'i rnam par rtog pa las shes pa gzhan gyis ni rmi lam dang rmi lam ma yin pa dag rtogs par 'gyur ba ma yin gyi/ 
<p>117a.7</p>'on kyang rnam par rtog pa nyid kyis yin no 'di ni mngon sum gyi byed pa'i rjes su 'brangs pa yang ma yin te/ /mngon sum ni mdun na gsal ba'i yod pa'i rang bzhin du gsal bar byed kyi med pa'i rang bzhin du ni ma yin no/ /des na med pa'i rang bzhin gyi rjes su byed pa'i rnam par rtog pa ni yid
<p>117b</p>
<p>117b.1</p>brten pa'i yul ma yin no/ /rjes su dpag pa yang ma yin te rtags kyi stobs kyis skyed pa'i phyir ro/ /rtags kyi khyad par 'ga' yang med pa de dang 'brel ba ma grub pa'i phyir ro/ /'di gnyis las gzhan dngos po med pa can nam/ the tshom gyi dngos po can gyi rnam par rtog pa yang don gyi de kho na rnam par 'jog pa'i rgyu
<p>117b.2</p>ma yin no/ /des na rjes su 'dzin pa med pa'i phyir na rang gi rgyud 'di ni rtogs pa tsam yin no/ /'dis bsgrub pa'am bkag pa'i don la ni gus pa yang med de/ des na dngos po la gnod par byed pa brjod zin pa'i phyir na/ yul med pa nyid du gnas pa yin no zhes gsungs pa ni rtogs pa tsam du zad de don yod pa ni ma
<p>117b.3</p>yin no/ /de nyid kyi phyir thun mong ba'i mtshan nyid yin no/ /gzhan dang thun mong ba'i rang bzhin rig par byed pa ni ma yin no zhes bya ba'i don to/ /de la 'di snyam du/ ci rtogs pa 'di gcig pu de ltar 'gyur ba yin nam/ yul med pa srid par yang ci ltar 'gyur snyam du sems na/ rtogs pa 'di dag ni zhes gsungs te/ 
<p>117b.4</p>brtan pa dang dbang phyug la sogs pa'i rnam par rtog pa yang zhes bya ba'i don to/ /yul med pa'i phyir na/ sngon gal te sngon gyi 'du byed pa'i rjes su 'jug pa yang ma yin na ni de'i tshe mi 'gyur ba kho na'o snyam du dgongs pa'o/ /khyad par gang gis she na zhes bya ba'i 'dri ba'i don ni 'di yin te/ yul med pa dang bag chags nye ba
<p>117b.5</p>ni thams cad la thun mong ba yin no/ /des na 'di ni med do snyam pa'i rnam par rtog pa gzhi nges pa can dang / res 'ga' bar ni ci ltar 'gyur zhes bya ba'o/ /len du de la sems gtad pas zhes bya ste/ rmi lam du mthong ba'i don bden pa dang mi bden pa nyid du sems gtad pa'i rtogs pa po'o/ /'dis ni gang gi gang
<p>117b.6</p>la sems ma gtad pa de'i tshe de la bsgrub pa'i dang dgag pa'i rnam par rtog par mi 'gyur ro zhes bstan pa yin no/ /bdag nyid gnyid kyis nyams par bsam pas ni rmi lam du mthong ba ma dmigs kyang med par nges pa ma yin pa'i phyir khyad par du byed pa ni rtogs pa pos sad pa'i bdag nyid du mngon par rlom
<p>117b.7</p>pa can gyis rmi lam du mthong ba gang yin pa dmigs pa de med pa'i khyad par gyis nges pa'i dus dang rnam pa can gyi rtogs par 'gyur ro/ /nyams pa'i lus ni rmi lam du skyes pa'i lus so/ /de dor bas sad par mngon par rlom pa yin no/ /de yang ci ltar sad par mngon par rlom pa nyid yin gyi sad pa nyid
<p>118a</p>
<p>118a.1</p>ma yin snyam na/ /'di yang zhes gsungs te/ bdag sad do snyam du shes pa yang ngo / /de ltar rtogs pa'i phyir ro zhes bya ba ni sad par rtogs pa'i phyir ro/ /blun po nyid de zhes bya ba ni shes rab dang bral ba'o/ /de'i zhes bya ba ni rmi lam du gnas pa des so/ /de dag rnams zhes bya ba ni
<p>118a.2</p>sad pa na dmigs pa rnams so/ /ci'i phyir zhe na/ sad pa na dmigs pa de la/ rmi lam na gnas pa de dag dang 'brel ba'i 'gro ba la sogs pa'i gegs ma yin pa ste/ bar chod ma yin par grub pa'i phyir ro zhes bya ba'i don to/ /sad pa na dmigs pa'i ra ba la sogs pa'i gegs yod pa ma yin pa'i
<p>118a.3</p>phyir med pa'i sgrub par byed pa gzhan gyis ci bya snyam du dgongs pa'o/ /'gro ba la sogs pa'i zhes bya ba ni phyed phyi ma'i rnam par 'grel pa'o/ /bya ba'i sgo nas zhes bya ba ni phyed snga ma rnam par 'grel pa'o/ /rtogs pas bsgrub par bya ba zhes bya ba ni mi bden pa nyid kyis so/ /mi bden pa nyid du zhes bya ba ni nye
<p>118a.4</p>bar mtshon pa'o/ /bden pa nyid du yang ngo / /de ltar rnam pa gzhan gyi sgo nas rmi lam la mi bden pa nyid yod pa ma yin no zhes bstan nas/ rang gis brjod pa'i rnam pas mi bden pa nyid yin no zhes bya bar mjug sdud pa ni de'i phyir zhes bya ba'o/ /mod la 'jig pa ni rmi lam gyi gnas skabs nyid du ste/ bag
<p>118a.5</p>chags brtan pa med pa'i phyir ro/ /des na sad pa'i gnas skabs nyid du rjes su 'brel pa med pas don byas zin pa ma yin no/ /de lta ma yin na tha dad pa'i tha snyad med par 'gyur ro snyam du dgongs pa'o/ /de tsam gyis zhes bya ba ni 'jig pa tsam gyis so/ /de'i tshe yang zhes bya ba ni snang ba'i dus su yang ngo / /
<p>118a.6</p>gang gi phyir de ltar rmi lam mi bden pa nyid du ma yin pa de'i phyir zhes bya bar sbyar ro/ /yang na ni zhes bya ba ni bar mdo'i srid pa med pa la ltos nas mjug sdud pa'o/ /des na shes pa ni 'byung ba chen po tsam las skyes pa ma yin no zhes bya ba ni skabs kyi don to/ /rnam pa gzhan gyi sgo nas kyang / lus dang
<p>118a.7</p>sems tha mi dad pa sun dbyung ba'i don du/ gzhan yang zhes gsungs so/ /rdul phra rab so sor rig par thal lo zhes bya ba ni gcig la rdul phra rab kyi grangs tsam gyi sems yod par 'gyur ro zhes bya ba'i don to/ /de ltar zhes bya ba'i rig pa'i rang bzhin du'o/ /dmigs pa yin na zhes bya ba ni gtan
<p>118b</p>
<p>118b.1</p>tshigs kyi tshig ste/ gang gi phyir dmigs pa yin zhes bya ba'i don to/ /rdul phra rab rnams ni dmigs par bya ba ma yin pas na/ /de dag ni rig pa'i rang bzhin ma yin no/ /snyam du dgongs pa'o/ /de lta na yang zhes bya ba ni rdul phra rab dmigs par 'gyur ro
<p>118b.2</p>zhes bya ba dang 'brel to/ /ci'i phyir zhe na/ de rdul phra rab dag la gnas pa'i phyir te 'du ba'i phyir ro/ /de lta na yang de dag de ltar ci ste thal snyam na/ rdul phra rab la reg pas te/ /rgyu'i dngos po nyid du brten pas te de'i phyir ro/ /gtan tshigs 'di gnyis kyis
<p>118b.3</p>ni rdul phra rab rnams 'du ba can gyi rgyur brjod pa yin no/ /des na de dag rig par byed pa ma yin na/ /yan lag can de rig pa yin par ga la 'gyur/ /'du ba can gyi rgyu'i yon tan ni 'bras bu'i rdzas kyi yon tan rtsom par byed pa yin pa'i phyir ro/ /skud pa dkar
<p>118b.4</p>po la 'dus pa'i snam bu ni dmar por rigs pa ma yin no/ /des na yan lag can khas blangs kyang thal bar 'gyur ba ni bzlog par dka'o/ /gnas pa'i 'du ba'o/ /'dis ni rdul phra rab rnams rgyu ba tsam yin gyi/ /'du ba can gyi rgyu ni ma yin no zhes bya ba brjod pa yin no/ /
<p>118b.5</p>'bras bu rgyu tsam gyi rjes su 'gro ba yang ma yin te/ thags mkhan dang snam bu la sogs pa bzhin no/ /des na ji skad brjod pa'i thal ba med de/ 'on 'du ba can gyi rgyu gang yin zhe na/ gdon mi za bar gzhan gyi lugs kyi rjes su 'jug pa ma yin no snyam du sems pa'o/ /
<p>118b.6</p>de lta yin na zhes bya ba ni lan no/ /gal te 'di 'dra ba rgyu 'jug na de'i tshe rdul phra rab rnams las yan lag can gyi rdzas skyes so zhes ci ltar rtogs te/ /de dag ni shes pa ma yin pa nyid kyi rang las yan lag can skyes par rtogs mi nus pa'i phyir ro/ /yan
<p>118b.7</p>lag can gyi rang bzhin gyi rig pa gzhan du gyur pas rig par 'gyur na/ de yang ma yin no zhes rang rig pa ni zhes bya ba'o/ /shes pa nyid kyi rang rig pa las ma 'das pa'i phyir ro/ /rang gi ngo bo rig pa las ma 'das pa'i phyir ro/ rang gi ngo bo rig pa'i dbang
<p>119a</p>
<p>119a.1</p>gis rang gsal bar rtogs par 'gyur gyi gzhan gyi ni gtam yang rig pa ma yin no/ /des na yan lag can rig pa'i rang bzhin yin yang rang nyid rdul phra rab dag las skye bar rig par ji ltar shes/ 'di mi bzod pas gzhan 'on te/ /zhes smras so/ /
<p>119a.2</p>des na rang rig gi rig pa'i phyogs la brjod pa ni nyes pa med do snyam du bsams pa'o/ /grub pa'i mtha' ni de lta na yang yan lag can gyis rang nyid rdul phra rab rnams las skyes par shes par nus zhes bya ba'i sun 'byin pa gzhag nas/ tshul chung ngus rang rig pa
<p>119a.3</p>nyid do zhes bya bas bsgrubs pa ni/ 'o na ci ltar zhes bya ba'o/ /sngon po myong ba las sngon po ltar/ bde ba yang bde ba nyams su myong ba las logs su gzhan dang thun mong du gyur pa ni 'ga' yang yod pa ma yin no/ /kho bo cag gi bde ba ni 'di nyid de/ sim
<p>119a.4</p>par rig pa zhes bya ba gang yin pa'o snyam du dgongs pa'o/ /gzhan 'dod pa tsam smra ba ni gzhan du gyur pa nyid ces bya ba'o/ /bde ba de ltar te/ rig pa can rnams kyi ltar na ni bdag gi yon tan yin pa'i phyir na/ don gcig la 'du ba can gyi rnam par rig
<p>119a.5</p>pa yin no/ /thun mong du sun 'byin pa brjod pa ni/ gzhan du 'gyur ba nyid rig na ni zhes bya ba'o/ /ma dmigs pa'i phyir na gzhan rig pa ni med pa nyid do snyam du dgongs pa'o/ /'o na ci zhig rig snyam na/ gang la rig pa'i bde ba de nyid rig pa yin no/ /bde ba
<p>119a.6</p>la sogs pa'am/ sngon po la sogs pa 'di dag ni bdag nyid du ma gyur pa yang ma yin te/ des na de nyid rig pa nyid yin no zhes bya ba ni rig par mthong ngo / /gal te gang la byed pa po'i chos/ rig pa'i byed pa rnam par gnas pa rig par byed pa ni rig bzhin pa de gnyis
<p>119a.7</p>las gzhan kho na ma yin nam snyam du dogs pa la/ gzhan du gyur ba zhes gsungs so/ /nges par brtags bzhin pa'i rig par byed pa la ltos nas gzhan du gyur pa'o/ /rig pa yin pa'i phyir zhes bya ba ni gsal ba'i phyir ro/ /'di skad brjod par 'gyur te/ 
<p>119b</p>
<p>119b.1</p>gal te de dag gsal ba yin na/ de tsam gyis rig par byed pa'i tha snyad rdzogs pa'i phyir/ rig par byed pa gzhan gyis ci bya/ rdza ma la rdza mkhan bzhin du/ rig par byed pa tha dad pa'i byed pa yang tshad mas grub pa ni med do/ /de 'dra ba rtogs na ni rtog pa
<p>119b.2</p>mthar thug par yang mi 'gyur ro zhes bya ba'o/ /lus nyid do zhe na/ zhes bya ba tshu rol mdzes pa pa'i dogs pa'i don ni 'di yin te/ rdza ma la rdza mkhan ltar/ rig pa la yang lus nyid byed par 'jug par dmigs so zhes bya ba'o/ /ma yin te zhes bya
<p>119b.3</p>ba ni dgag pa'o/ /bde ba dang sngon po la sogs pa ma gtogs pa ni lus zhes bya ba yod pa ma yin la/ bde ba dang sngon po la sogs pa de ni dmigs par bya ba nyid du nges pa'i phyir/ dmigs byed nyid ma yin no/ /gang gi phyir de lta yin pa de'i phyir
<p>119b.4</p>zhes 'brel to/ /de lta nyid ces bya ba ni dmigs par byed pa nyid do/ /dbang po ni dmigs par bya ba ma yin pa'i phyir ro snyam du bsams pa'o/ /bong ba zhes bya ba ni len no/ /de lta na zhes bya ba ni dmigs byed nyid do/ /shin tu bskal pa nyid kyis na 'jig
<p>119b.5</p>rten pha rol la sogs pa ltar med par khyad par med pa'i phyir ro/ /de nus dngos na zhes bya ba ni dbang po'o/ /ma rtogs par de ma shes par nus pa de ci ltar na/ de ltar zhes bya bar yod par 'gyur ba de ma thag pa'i tshig le'ur byas pa rnam par 'grel pa ni mig la
<p>119b.6</p>sogs pa zhes bya ba'o/ /dngos po kun gyi nus pa ni/ /'bras bu'i don gyis go ba'i yul/ /zhes bya ba'i bsam pas smra ba ni/ 'bras bu'i sgo nas zhes bya ba yin no/ /'dis ni 'jig rten pha rol la sogs pa las khyad par yod pa bsams pa'o/ /
<p>119b.7</p>lan ni de dag gi 'bras bu zhes bya ba'o/ /mig la sogs pa de dag gi'o/ /gzhan gyis bde ba la sogs pa dang gzugs la sogs pa dmigs pa'i zhes smras so/ /de yang zhes bya ba ni lan no/ /dmigs pa ni shes pa yin la de yang khyod kyi lta bas nus
<p>120a</p>
<p>120a.1</p>pa'i rang bzhin kho na yin no/ /des na ma dmigs pa de las mig la sogs pa ci ltar 'grub/ gang gi phyir de ltar mig la sogs pa dang / dmigs pa'i nus pa yang dmigs pa ma yin pa des na lhag mar gyur bas gzugs la sogs pa dmigs pa
<p>120a.2</p>yin par 'gyur ro/ /de dag nyid las rnam par shes pa'i mtshan nyid kyis nus pa nges par 'gyur ro snyam na/ de dag ni zhes bya ba gsungs so/ /gang gis dbang po nyid bde ba la sogs pa dang gzugs la sogs pa dag las logs shig tu rig par byed pa nyid yin
<p>120a.3</p>par brtags pa rnam par shes pa'i nus pa gang las dbang po nges par 'gyur ba de dag ni rnam par shes pa'i 'bras bu ma yin no/ /'o na ni gang las dngos su mig la sogs pa nges par 'gyur ba gzugs la sogs pa nyid ni mig la sogs pa'i 'bras bur 'gyur ro snyam nas mig
<p>120a.4</p>la sogs pa'i zhes gsungs so/ /snga na ni mig la sogs pa'i byed pa las so/ /gzugs la sogs pa rnams las med par thal bar 'gyur ro/ /de bzhin du rnam par shes pa'i 'bras bu la yang thal ba 'di nyid yin no/ /de ltar ni 'dod pa ma yin no/ /gang gis sngar med par thal bar
<p>120a.5</p>'gyur ba/ gzugs la sogs pa nyid ni rnam par shes pa'i 'bras bu ma yin gyi/ 'on kyang gnas skabs kyi khyad par yang yin no zhes bya ba dpyod pa la sogs pa dang thun mong ba'i lan/ rig pa gzhan gang yin par 'gyur zhes bya ba la sogs pa gnod par byed pa'i dogs pa bsu ba ni/ dmigs
<p>120a.6</p>pa'i gnas skabs zhes bya ba'o/ /lan ni rdul phra rab so sor zhes bya ba'o/ /phyis don la gnas pa la ni/ yan lag can gzhan mi 'thad pa rdul phra rab rnams nyid yod pa yin pa'i phyir na/ mig la sogs pa'i 'bras bu dmigs pa'i gnas skabs ni rdul phra rab dag las tha mi dad pa yin pa'i
<p>120a.7</p>phyir/ rdul phra rab mtha' dag gsal bar 'gyur ro/ /des na rang rig gi rang bzhin du rdul phra rab so sor dmigs par thal lo/ /de ltar yang ma yin te/ de'i phyir na rig par byed pa'i tha dad pa'i 'bras bu dmigs pa'i gnas skabs ni yod pa ma yin no
<p>120b</p>
<p>120b.1</p>snyam du dgongs pa'o/ /'di'i phyir yang 'bras bu ma yin no zhes brjod pa ni/ khyad par med pa'o ni zhes bya ba'o/ /snga ma kho na bzhin du gnas pa'i yul la ni gnas skabs kyi khyad par zhes bya ba yod pa ma yin te/ skye ba dang 'jig pa med pa la ni khyad par yod pa
<p>120b.2</p>ma yin no zhes bya ba lugs yin pa'i phyir ro/ /khyad par srid par ni khas blang bar byar yang mi rigs so zhes brjod pa ni/ khyad par yod na ni rang nyid rig par thal lo zhes bya ba'o/ /sngar gyi bems po'i rang bzhin spangs pa'i phyir gsal bar skyes pa yul
<p>120b.3</p>yin pas na rang rig par skyes pa yin no zhes bya ba nyid brjod par 'gyur la/ de lta na yang de nyid shes pa yin gyi de las shes pa gzhan rjes su dpog pa ni ma yin no/ /de ltar khyad par gzhan ma yin pa'i phyogs la nyes pa brjod nas tha dad pa'i phyogs la nyes pa brjod
<p>120b.4</p>pa'i don du gzhan gyi dogs pa bsu bar byed pa ni nus pa dang zhes bya ba'o/ /rnam par shes pa'i nus pa dang lhan cig skyes pa'o/ /tshu rol mdzes pa pa'i ltar na ni nus pa'i sgra gtso bor yin la/ lugs gzhan gyi ltar na ni shes pa dang lhan cig pa la rtogs par bya
<p>120b.5</p>ba'o/ /shes pa dang yul da ltar skyes pa zhes bya ba nyid khyad par yin no/ /des na yul rang rig par thal ba ma yin no snyam du bsams pa'o/ /de lta na ni 'o na shes pa skye ba dang lhan cig pa'i yul gyi gnas skabs kyi khyad par tha dad pa shes pa grub pa'i sgrub byed yin na/ shes pa
<p>120b.6</p>ma grub par ni shes pa skye ba dang bcas par 'grub pa ma yin no snyam du bsams nas/ de ni mi rigs te zhes gsungs so/ /der zhes bya ba ni lan cig pa nyid du'o/ /ma grub pa zhes bya ba nus pa dang lhan cig pa nyid ma grub na'o/ /de'i phyir zhes bya ba ni mjug sdud pa'o/ /rang rig pa nyid ces bya ba ni
<p>120b.7</p>rang rig pa ma yin pa'o/ /'di nyid brtan par byed pa smras pa ni rnam par shes pa bde ba la sogs pa'o/ /gal te shes pa 'di 'du ba'i sgrub par byed pa can nam/ rang gis byas pa yin grang de la rang gis byas pa yin na ni thun mong ma yin
<p>121a</p>
<p>121a.1</p>pa nyid kyis tha dad pa med pa'i sgrub byed ma yin no/ /'jig rten ni bde ba zhe'am sdug bsngal gyi gzugs kyi sgra'i shes pa zhes rtogs pa yin no/ /yang na rtogs pa 'dir 'gyur mod/ de lta na yang skyes bu dbyug pa zhes bya ba bzhin du tha dad
<p>121a.2</p>pa la yang 'gyur ro snyam na/ 'di la bshad pa ni gzhi mthun pa ni zhes bya ba'o/ /gtso bo ma yin pa bkag pa na ci nas kyang gzhi mthun pa gtso bo nyid du 'gyur bar bya ba'i phyir ro/ /gtso bo dang btags pa'i dbye ba las gzhan med ces bshad do/ /dper brjod
<p>121a.3</p>pa gnyis ni ci rigs par yin no/ /de la gtso bo ma yin pa 'gog pa ni/ gal te zhes bya ba'o/ /de ni zhes bya ba gtso bo ma yin na'o/ /'dir zhes bya ba bde ba shes par bya ba 'dir ni ci'i phyir ma grub snyam na/ gzugs la sogs pa'i rang bzhin las zhes gsungs so/ /'dis
<p>121a.4</p>ni gal te yang 'jig rten phal cher gzhi mthun pa'i tha snyad mi byed pa de lta na yang rnam par dpyod pa dang ldan pa'i tha snyad yod pa nyid de/ rnam par dpyod pa dang ldan pa'i 'jig rten la 'du ba'i rgyu mtshan can gyi rtogs pa 'di ni yod pa ma yin pa kho na ste/ /rang gi gzhung lugs tsam du
<p>121a.5</p>zad pa'i phyir rtsod pa dang po yang thag bsring ba yin no/ /gzhan gyi dpe 'di nyid kyis zhes smos so/ /khre'u 'bod de zhes bya ba la sogs pa nyid kyis so/ /gang gzhi mthun pa de ni tha dad pa'i rgyu mtshan nyid de/ dper na skyes bu zhes bya ba la sogs pa bzhin no/ /
<p>121a.6</p>ut+pal sngon po zhes bya ba la yang 'jug pa'i rgyu mtshan tha dad pa'i yod pa yin no snyam du bsams pa'o/ /ma yin te zhes bya ba ni sun 'byin pa'o/ /rjes su dpag pa med pa'i phyir ro zhes bya ba ni thun mong gis ma nges pa nyid kyis na'o/ /de nyid brjod pa ni grangs can pa
<p>121a.7</p>rnams zhes bya ba'o/ /lugs 'di ni mi rigs te/ sems pa dang ldan pas sems pa can du rigs pa'i phyir ro zhe na/ re zhig 'di 'dra ba'i dag gis tha snyad la tha dad pa la mi ltos pa'i gzhi mthun pa ni mthong ba yin no zhes bya ba nyid du skabs su bab pa yin no/ /'on te 'thad pa'i
<p>121b</p>
<p>121b.1</p>khyad par can gzhi mthun pa'i rgyu yin na/ 'o na ni ci srid tha dad pa'i shes pa ma grub pa de srid du 'thad pa nyid ma yin la/ /ci srid 'thad pa nyid ma yin pa de srid du yang tha dad pa'i shes pa ma grub pa'i phyir phan tshun brten pas na gtan tshigs khyad par ma grub par 'gyur ro snyam du dgongs pa'o/ /de'i
<p>121b.2</p>phyir zhes bya ba la sogs pa ni de ltar rigs pa ni de ltar khas blang bar rung ba nyid kyis khyad par brjod pa yin no/ /dper na zla ba sngon po nyid du rig pa'i sngon po'i bzhin no zhes dpe ni zla ba kho na'o/ /phyogs kyi chos nye bar sdud pa brjod pa ni/ goms las zhes bya ba'o/ /de ltar gyur pa'i gzugs la
<p>121b.3</p>sogs pas zhes bya ba ni gsal bzhin pa'i gzugs la sogs pa nyid la rig pa gnas par shes par 'gyur ba nyid do/ /gzugs la sogs pa la ni rang gi ngo bor gyur pa nyid rig pa yin no zhes bya ba'i don to/ /des na gzugs la sogs pa ni rang gi ngo bor gyur pa nyid rig par khas blang bar
<p>121b.4</p>bya'o zhes tshad ma'i 'bras bu dpag par bya'o/ /gal te yongs su mthong bzhin pa'i gzugs la sogs pa nyid rang rig pa'i rang bzhin yin na/ 'o na ni de'i gzhan de ltar mi rigs te/ rig pa de'i rang bzhin yin pas na der zhugs pa'i phyir ro/ /rnam pa med pa'i sems gzhan nyid yin na ni
<p>121b.5</p>ma long ba bzhin du khyad par thams cad la reg par 'gyur ro snyam na/ gzugs sogs zhes gsungs so/ /'pho ba ni 'dre ba ste/ de'i bdag nyid kyi rjes su 'jug pa zhes bya ba'i don to/ /'di ga las she na/ goms pa las zhes gsungs so/ /yongs su mthong bzhin pa'i gzugs la sogs
<p>121b.6</p>pa'i rang rig pa yang sngon gyi bag chags kyi stobs nyid las yin pas gzhan la yang de 'gyur ba gang gis zlog par byed pa rnam pa med pa gzhan gyis yod kyang dngos po la ci zhig byung na/ gang gis de gsal bar 'gyur dper na dngos po med pa yod kyang dngos po la ci yang ma yin pa
<p>121b.7</p>bzhin no/ /'di yang / gal te sngo sogs gsal ba ni/ /khyed la rnams gzhan gyis ci bya/ 'on te sngo sogs mi gsal na/ khyed la rnams gzhan gyis ci bya/ /zhes dpyod par 'gyur ro/ /'o na phyi'i don la gnas nas dpyod pa'i skabs yin pa'i phyir na/ ci ltar goms pa las
<p>122a</p>
<p>122a.1</p>zhes brjod ce na/ bag chags kyi nus pa ni rnam pa tsam la yin te/ don med pa'i shes pa la yang mthong ba'i phyir ro/ /gang du don yong par lhag par mos pa der ni tshogs pa khongs su gtogs pa'i don yang skyed byed dang / rang gi rnam par gtod
<p>122a.2</p>par byed pa yin no/ /zhes rnam par gzhag go/ /bag chags kyis nus pa ni de nyid kyi phyir shes pa la/ rigs kyi dbye ba tshad ma dang / cig shos kyis byas zhes bya ba ni mngon pa'i nga rgyal gyis byas pa yin no snyam du dgongs pa'o/ /de'i phyir de kho nar ni sna
<p>122a.3</p>tshogs kyi rnam par ni goms pa kho na las yin pa'i phyir na/ goms pa de nyid rab tu son pa na skabs kyi thams cad mkhyen pa'i 'bras bu'i mthar thug pa sgrub par byed do zhes ston pa ni rnam par shes pa dmigs pa ma gtogs par ni zhes bya ba'o/ /dmigs pa ni
<p>122a.4</p>gzhan gyi mi 'thad pas na rnam pa'i ming can rang gi cha nyid yin te/ gang la yul gyi tha snyad du byed pa'o/ /de ma gtogs par ni de dor nas so/ /gzhan dang zhes bya ba ni rnam pa med pa brtag pa/ tha dad pa dang ngo 'dre bar 'gyur ba ni de'i bdag nyid kyis 'du ba ste/ 
<p>122a.5</p>de ltar na ma yin pa'o/ /don 'di yin te/ gang gis shes pa zhes byis pa yan chad la grags pa'i dngos po de ni yongs su gsal bzhin pa rnam pa'i tshogs las tha dad pa ma yin no zhes bya ba'o/ /de ltar spyi'i tshul brjod nas khyad par la sbyor ba ni des
<p>122a.6</p>na bde ba la dang zhes bya ba la sogs pa ste/ nang du yongs su gsal ba'i phyir/ /thog mar brjod do/ /goms pa las bde ba la sogs pas rang bzhin du gyur pa'i shes pa nyid gzugs la sogs pa'i rang bzhin du 'gyur ba yin no/ /gzugs la sogs
<p>122a.7</p>pa dang 'dres par gyur pa zhes bya ba ni goms pa de nyid las gzugs la sogs pa thams cad kyi bdag tu gyur pa yang / gzhan gyi bde ba la sogs pa'i bdag nyid du 'gyur te/ rnam pa ci zhig ltar de'i rnam pa'i rjes su byed par 'gyur ro zhes bya ba'i
<p>122b</p>
<p>122b.1</p>don to/ /'di ltar phra dang rigs pa dag gis rags pa rim gyis brjod pa yin no/ /gang gi tshe de ltar 'gyur snyam na/ goms pa las zhes bya ba nas/ rtogs pa nas zhes bya ba'i mthar thug pa brjod do/ /gzhan gyi bde ba la sogs pa'i rnam pa mtha'
<p>122b.2</p>dag rtogs pa ni cha 'ga' zhig gis de'i rang bzhin gyi rjes su byed par rtogs par bya'o/ /'dir yang de ma yin pa las ldog pas brtags pa'i shes pa cig nyid nye bar bzung nas/ shes pa de nyid 'di lta 'di ltar skyes so zhes brjod pa yin te/ dper na zan de nyid tshad du
<p>122b.3</p>zos na 'tsho bar byed la/ tshad las 'das par zos na 'chi bar byed do zhes brjod pa la sogs pa bzhin no/ /'o na ci ltar zhes bya ba ni gal te gzugs la sogs pa shes pa'i rang bzhin yin na zhes bya ba'i don to/ /bdag nyid kyi shes pa ni nang du yongs su gsal ba
<p>122b.4</p>yin pas na/ ci ltar phyi rol na gnas pa bzhin du min snyam na/ de ni ma yin te zhes gsungs so/ /logs shig tu gnas pa dang / gzhan 'di ni'o/ /rten la ltos pa ni lus la ltos pa'o/ /gal te gzhan rigs pa med par ji ltar grub na/ gang gis rang gi ngo bor rig pa la logs shig tu
<p>122b.5</p>gnas pa'i dang mi gnas pa yod pa ma yin no zhes brjod snyam na/ rang gi ngo bo rig pa las zhes gsungs so/ /gzhan gyis rig na ni de las phyi rol du gyur pa logs su gnas pa bzhin du rig par 'gyur na/ de ni mi 'thad de/ gang gi phyir rang gi ngo bor gyur ba'i rnam pa gang yin pa de las ma gtogs par bde ba la
<p>122b.6</p>sogs pa rig pa'i rnam pa gzhan ni zhes bshad ma thag pa yin la 'chad par yang 'gyur ro/ /rang gi ngo bo rig pa des na ci ltar logs shig na gnas pa med pa de bzhin du de la ltos pa logs shig tu gnas pa ma yin pa yang cung zad yod pa ma yin no/ /rnam par dbye ba 'di mthong ba nyid ma yin nam/ 
<p>122b.7</p>de ci ltar de skad brjod snyam na/ lus kyi rten la ltos nas zhes bya ba la sogs pa gsungs so/ /de ltar 'dod pa'i shes pa'i char gyur pa lus nyid rten yin no/ /rnam par ma dpyad pa gzhan dag lus kyi rten la ltos nas zhes bya ba 'di mi bzod pa ste/ smra ba la ni gal te
<p>123a</p>
<p>123a.1</p>zhes bya ba'o/ /de'i rang bzhin ni ltos par 'dod pa gzugs dang / bde ba la sogs pa'i ngo bo'o/ /rig pa ni chos kyi mtshan nyid de/ de med pa ni phan tshun ltos pa zhes bya ba'i chos yod pa ma yin na/ gang gis gzung ba dang 'dzin
<p>123a.2</p>pa'i dngos por 'gyur/ de'i rang bzhin ni rig pa nyid yod pa yin no/ /snyam du bsams pa'o/ /ci ltar ltos pa med ce na/ de'i rang bzhin rig pa las zhes smras so/ /gang gi phyir gzugs la sogs pa'i rang bzhin gyi rang gi ngo bo rig pa las logs shig tu gyur
<p>123a.3</p>pa'i ltos pa ni shes pa med do/ /snang bzhin pa nyid kyis rang dbang du gyur pa gnyis la 'ga' zhig ltos pa yin la/ 'ga' zhig ni ltos par byas pa yin no zhes bya bar rnam par dbye bar ni mi nus so/ /des na lus kyi rnam pa ni ltos par bya ba dang / gzhan
<p>123a.4</p>logs na gnas pa ni ltos par byed pa yin no zhes bya bar mi rigs so/ /de nyid kyi phyir logs su gnas pa dang mi gnas pa nyid kyis rnam par dbye ba mi 'thad do/ /'dis ni ltos pa 'bras bu nyid la brjod do zhes bya ba yang spangs pa yin no/ /dus mtshungs par
<p>123a.5</p>snang ba 'di gnyis la ni rgyu dang 'bras bu'i dngos po yod pa ma yin no/ /rgyu dang 'bras bu yin yang dus tha dad pas na gzung ba dang 'dzin pa'i dngos po ni ma yin no zhes phyis ston par 'gyur ro/ /des na de ltar ltos par byed ba'i dngos por bstan pas ci bya/ de'i
<p>123a.6</p>phyir gang gis gzung ba dang 'dzin pa'i dngos por 'gyur ba ltos pa zhes bya ba'i chos ni yod pa ma yin no zhes bya bar gnas so/ /'di ni yang dag pa'i sun 'byin pa yin no snyam du dgongs nas khas len pa mdzad pa ni de bden zhes bya ba'o/ /de'i phyir de ltos par bya ba dang
<p>123a.7</p>ltos par byed pa'i dngos po med pa nyid kyi phyir ro/ /dbye ba 'di zhes bya ba ni ltos par bya ba dang / ltos par byed pa'i rnam par dbye ba dang / logs shig na gnas pa dang mi gnas pa'i rnam par dbye ba'o/ /skabs nyid la sbyor bar byed pa ni de'i phyir zhes bya ba'o/ /'pho ba zhes bya ba la/ ri dang shing dang sa la
<p>123b</p>
<p>123b.1</p>sogs pa rnams la/ rnam pa med pa'i sems 'pho ba yin no zhes bya ba'i dogs pa bzlog pa'i don du/ de'i bdag nyid kyis zhes gsungs so/ /don ni 'di yin te/ dper na shes pa bde ba'i rang bzhin rim gyis gzhan gyi lus la sogs pa'i rang bzhin du skye ba dang / rgyu gcig pa nyid kyis de nyid
<p>123b.2</p>do zhes nges par 'dzin pa yang yin pa de bzhin du shi ba'i rjes thogs su/ srid pa bar ma 'di rim gyis sam/ yang na mod kho na la pha ma'i khu ba la sogs pas skyes pa'i lus kyi rang bzhin du yang skye bar 'gyur zhing / de nyid yin no zhes bya ba'i gdags pa la ltos par yang 'gyur ba yin no/ /gang
<p>123b.3</p>gi phyir de ltar rnam par shes pa'i rang bzhin gyis nus pa gzhan med pa de'i phyir ro/ /gang la bya ba dang bcas par 'gyur ba zhes bya ba ni dmigs par byed pa nyid yin par 'gyur ba'o/ /lus kyi rten can rnam par shes pa'i nus pa zhes bya ba la/ gzugs la sogs pa yul du 'dod pa'i rnam par
<p>123b.4</p>snang ba des rang bzhin gzhan ni yod pa ma yin no/ /'on kyang de lta bur gyur pa zhes bya ba dang / lus dang gzhan gyi rang bzhin du yongs su gyur pa ni rang rig pa nyid kyis shes pa yin te/ gzhan gyis rig pa nyid ni yang nas yang du bkag pa'i phyir ro/ /'o na ci ltar ka ba la sogs pa mi g.yo zhes sbrel to/ /de'i
<p>123b.5</p>bdag nyid kyis 'pho ba zhes bya ba ni ka ba'i rnam par yongs su 'gyur ro/ /de yang zhes bya ba ni ka ba la sogs pa la yang ngo / /de ni ma yin te zhes bya ba ni grub pa'i mtha'o/ /rnam par shes pa'i bdag nyid du skyes pa tsam gang yin pa de tsam 'ba' zhig gis ni g.yo ba ma yin no/ /'o na ci ltar g.yo bar 'gyur
<p>123b.6</p>snyam na/ reg pa'i rnam par shes pa zhes gsungs so/ /dgongs pa ni 'di yin te/ rnam par shes pa'i bdag nyid yin pa tsam gyis ni g.yo ba ma yin gyi/ 'on kyang gang gis lus nyid g.yo bar 'gyur gyi/ ka ba la sogs pa ni ma yin pa/ 'bad rtsol gyi rang bzhin/ reg pa'i rnam par shes pa nyid la de 'dra ba'i
<p>123b.7</p>nus pa yod pa yin no/ /dngos po rnams kyi rang gi rgyu las nges pa'i rang bzhin la ni brgal zhing brtag pa yang 'os pa ma yin no/ /gang gi tshe zhes bya ba ni 'chad pa'o/ /lus la sogs pa zhes bya ba ni lus la sogs pa kho na ste/ ka ba la sogs pa ni ma yin te/ reg pa'i rnam par shes pa ni nus pa
<p>124a</p>
<p>124a.1</p>de 'dra ba can yin pa'i phyir ro/ /gzhan du ma yin no zhes bya ba ni reg pa'i rnam par shes pa med par ro/ /'di yang kun du tha snyad pa'i phyogs la brten nas lan btab pa yin te/ dngos po la ni g.yo ba dang mi g.yo ba dag med pa'i phyir te/ de dag ni gcig tu sgro btags pas
<p>124a.2</p>byas pa yin pa'i phyir ro/ /'di ltar dper na bag chags kyi mthu las yul gzhan dang gzhan tu skyes pa gzhan dang gzhan nyid yin na yang de nyid du sgro btags nas g.yo ba brjod pa de bzhin du gnas der skyes pa'i skad cig la yang / de nyid du sgro btags nas mi g.yo bar brjod pa yin no/ /des na
<p>124a.3</p>bag chags kyi mthu las de ltar skyed pa dag la/ g.yo ba dang mi g.yo ba ni tha snyad pa nyid dang / 'bad rtsol gyi nus pa yod pa dang med pa dag gis bsgrub par bya ba yang yin no/ /rnam pa rnams gcig nyid yin na ni/ g.yo ba dang mi g.yo ba dag srid pa thag ring ba nyid do zhes phyis ston par 'gyur ro/ /
<p>124a.4</p>gang gi phyir rig pa ni rang gi rang bzhin la 'jug pa yin pa'i phyir/ bdag nyid rdul phra rab las skyes par mi rtogs la/ de ltar rig par byed pa gzhan yang med pa'i gtan tshigs de'i phyir ro/ /gzugs la sogs pa'i rang bzhin nyid do zhes bya ba ni phyi rol gyi gzugs la sogs pa'i rang bzhin nyid de/ 
<p>124a.5</p>der 'du ba'i phyir ro/ /de lta na yang sngar bshad pa'i thal bar 'gyur ba nyid yin no zhes mjug sdud pa'i sgo nas ston pa ni/ des na rdul phra rab rnams zhes bya ba'o/ /gzhan gyis khyed la yang zhes dris te/ sangs rgyas pa la yang ngo / /lan du de'i rnam pa can gyi zhes gsungs te/ rags pa'i rnam pa po ma yor gcig
<p>124a.6</p>tu 'gyur ba'o/ /gzhan zhes bya ba ni phyi rol las gzhan pa'o/ /dogs pa pa ni 'di yin te/ phyi rol ni rdul phra rab kyi rang bzhin yin pas/ de snang na rdul phra rab snang bar thal bar 'gyur gyi/ gang gi tshe rang gi rnam pa myong ba nyid lhag par zhen pa las phyi rol rig pa yin pa dang / de bzhin 'di bdag nyid ci lta ba de
<p>124a.7</p>bzhin du rig pa yin pa de'i tshe/ phyi rol gyi rjes su mthun pa la blos reg pa ma yin no zhes bya ba'o/ /'o na ci ltar 'dra ba las dmigs par rnam par gzhag ce na/ rdul phra rab kyi rang bzhin la ni rnam pa thams cad du so so'i skye bos rjes su mi 'jug pa'i phyir na/ kha dog dang dbyibs nyid kyis byas pa 'dra ba yin
<p>124b</p>
<p>124b.1</p>te/ de tsam thob pa nyid kyis 'jig rten gyi don grub pa'i phyir ro/ /dbyibs kyang yul ci 'dra ba mngon par khyab par skyes pa de 'dra ba thob pa nyid las rnam par gzhag par bya ba yin no/ /gzhan gyis kho bo cag gi yang zhes smras so/ /des na rdul phra rab so sor rig par thal ba ma yin no/ /snyam du bsams pa'o/ /
<p>124b.2</p>de'i rang bzhin ni shes pa'i rang bzhin du'o/ /rdul phra rab rnams shes pa'i rang bzhin ma yin pa de brtsams pa yan lag can gyi rdzas rnam par shes pa'i rang bzhin du ga la 'gyur zhes sngar brjod zin to/ /thams cad du snga ma rjes su brjod pa ni khyad par gyi don yin par rig par bya'o/ /de ltar yang
<p>124b.3</p>rdul phra rab dag ni tha dad par 'gyur ba nyid do zhes dogs pa bsu nas/ 'o na ni zhes lan brjod pa yin no/ /de nyid ston pa ni 'di ltar zhes bya ba'o/ /rdul phra rab rnams sems pa'i rang bzhin du rnam par gnas pa ni yan lag can gyi lus kyi ngo bo nyid du zhes bya ba la sems pa
<p>124b.4</p>tsam dang / dkar sham la sogs pa'i rang bzhin du gnas pa yin no/ /de lta ma yin na yan lag can des brtsams pa zhes bya ba nyid mi 'gyur ro/ /gang gi phyir yan lag can gyi lus kyang rdul phra rab rnams kyi ngo bo nyid sems pa can la sogs pa nyid du zhes
<p>124b.5</p>bya ba des rnam par gnas te/ skye ba yin pa de'i phyir/ rdul phra rab rnams sems pa can la sogs pa'i rang bzhin du nges pa yin no/ /des na rdul phra rab so sor dmigs par thal lo/ gzung bar bya ba'i rang bzhin gyi rdul phra rab mtha' dag sems pa can du
<p>124b.6</p>'gyur ro zhes bya ba'i don to/ /nyes pa 'di spangs pa'i don du gzhan gyis rdul phra rab dag ni tha dad par gyur pa nyid do zhes brjod pa yin par ston pa ni/ 'on te zhes bya ba'o/ /go rims 'dir rtsod pa 'di'i lan du 'gyur ro zhes bya ba'i don to/ /'di la lan du de lta yin na zhes
<p>124b.7</p>bya ba'o/ /lus kyi rang bzhin nyid du mi 'gyur ro zhes sems pa can yan lag can gyi rang bzhin ma yin pa ste/ lus kyi sems pa can gyi yan lag can gyi rang bzhin yin pa'i phyir ro/ /gal te de lta na yang de dag med par dam ci ltar 'cha' zhe na/ rig par bya ba nyid ma yin pas zhes gsungs te/ 
<p>125a</p>
<p>125a.1</p>rdul phra rab so sor rig par thal bas de ltar khas mi len pa'i phyir ro/ /gang gi phyir de ltar gzung ba dang 'dzin pa'i rang bzhin yod pa ma yin pa'i phyir te/ de'i phyir rdul phra rab gzhan dag ni med pa nyid du 'gyur ro/ /gzung ba dang 'dzin pa la ma gtogs pa'i phung po
<p>125a.2</p>gzhan mi srid pa'i phyir ro/ /de'i phyir yan lag can 'ba' zhig go zhes khas blangs par 'gyur ro/ /de yang ma yin te zhes bya ba ni sun 'byin pa'o/ /de ni rdul phra rab yod pa la yang mtshungs pa yin no/ /ci ltar thams cad g.yo bar 'gyur snyam na/ g.yo ba dang mi g.yo ba'i mtshan nyid 'gal ba can ni
<p>125a.3</p>gcig pa mi rung ba'i phyir ro/ /gal te g.yo ba nyid las yin gyi mi g.yo ba ni rang gi rang bzhin du gnas pa tsam yin gyi las ni ma yin na/ de'i phyir ci ltar las ni gcig la zhes brjod ce na/ bden te las kyi sgras ni/ chos tsam nye bar mtshon par bya ba yin no/ /des na 'gal ba'i chos dag gcig la mi rung ngo zhes bya
<p>125a.4</p>ba'i don to/ /gzhan du zhes bya ba ni gal te gcig tu mngon par 'dod pa la yang 'gal ba can gyi chos gnyis yod na/ de'i tshe so sor grub par thal te/ rtag pa dang mi rtag pa nyid la sogs pa bzhin no/ /gcig pa nyid ni mngon par rlob pa tsam yin no zhes bya ba'i don to/ /rdzas kyi mtshan nyid ni bya ba can/ yon
<p>125a.5</p>tan can/ 'du ba can gyi rgyu zhes bya ba tsam yin pa la/ bar du ldan pa la sogs pa'i rgyu yin no zhes brjod pa ni ji ltar 'du ba can gyi rgyu yin zhes shes par 'dod pa la ltos nas brjod pa yin no/ /ldan pa las de'i rgyur gyur pa na 'du ba can gyi rgyur gyur pa yin no zhes bya ba'i don to/ /de la sogs pa'i
<p>125a.6</p>sgras ni yon tan gyi tshogs bzung nas las lnga yang 'dzin to/ /yang na spyi dang / nam mkha' chen po nyid la sogs pa'i 'du ba can rtag pa'i tshogs rnam par gcod pas ldan pa la sogs pa'i rgyu zhes brjod pa yin no/ /de la 'di ni bsgribs pa dang / ma bsgribs pa'i nyes pa brjod pa'i don
<p>125a.7</p>du bris pa yin la/ bya ba dang yon tan ni g.yo ba dang / mi g.yo ba dang / tshon gyis bsgyur ba dang / ma bsgyur ba'i nyes pa brjod pa'i don du yin zhing 'du ba can gyi rgyu ni thams cad kyi thun mong ba yin no/ /de la re zhig bya ba la sbyor ba de la gal te zhes bya ba'o/ /de'i zhes bya ba ni bya ba'i'o/ /don 'di yin te rdzas
<p>125b</p>
<p>125b.1</p>la nye ba tsam ni spyi ma yin la/ 'di la bya ba des zin pa'i yul las rang bzhin gzhan yang yod pa ma yin no/ /des na gnas de bzhin du thams cad g.yo bar thal lo/ /rnam pa ci zhig ltar gzhan gyi lan dogs par byed pa ni/ /yan lag can ni zhes bya ba'o/ /de dang rjes su mthun pa'i lan brjod pa ni
<p>125b.2</p>lhas byin dang zhes bya ba'o/ /gcig tu lhag par zhen pa med pa'i phyir ro zhes ni brjod par mi bya ste/ lhag par zhen pa tsam la ni dngos po la nges pa yin par mi 'thad pa'i phyir ro/ /'dir lhag par zhen pa tsam ni ma yin gyi/ de ltar rnam par 'jog par byed pa ni mngon sum nyid yin no snyam pa'i bsam pas 'on
<p>125b.3</p>te zhes bya ba'o/ /lha sbyin la sogs pa la ni mngon sum gyi rjes las byung bas gcig nyid do zhes bya ba rnam par rtog pa ma yin gyi/ lag pa la sogs pa g.yo ba'i dus na ni lus gcig yin no snyam du mngon sum gyi de ma thag kho na nges par byed do zhes bya ba'i don to/ /sun 'byin pa ni gcig ces bya
<p>125b.4</p>ba 'di ci yin zhes bya ba'o/ /gcig nyid du rnam par 'jog par byed pa de gang yin pa zhes bya ba'i don to/ /dngos po rnams lag pa gyen du bsgrengs nas bdag nyid gcig gam du ma yin no zhes ni mi smra'o/ /de nyid kyi phyir gal te zhes rnam par 'jig byed kyi dogs pa bsu ba yin no/ /snang ba tha mi dad pa gcig
<p>125b.5</p>nyid rnam par 'jog par byed pa yin na zhes bya ba ni lhag ma'o/ /de ni med do zhes bya ba ni 'gog pa'o/ /snang ba tha dad pa ni med de/ g.yo ba dang mi g.yo ba snang ba dag ni tha dad pa kho na yin pa'i phyir ro/ /'on te zhes bya ba ni gzhan gyi'o/ /gang la chu 'dzin pa la sogs pa'i 'bras bu gcig yod pa de'i ngo bo ni 'bras
<p>125b.6</p>bu gcig pa nyid do/ /gcig tu rnam par 'jog par byed pa de yin na/ de yang ma nges pa nyid yin no zhes ston pa ni/ gal te zhes bya ba'o/ /sa bon dang chu dang sa la sogs pa lta ba du mas kyang ni 'bras bu gcig byed pa mthong ba'i phyir dang / skor choms kyi phyir yang gsal ba'i phyir ro/ /lhag ma ni gsal ba'i
<p>125b.7</p>phyir rnam par ma phye'o/ /gnyis pa sun 'byin pa ni yan lag can bsgribs pa na zhes bya ba'o/ /ldan pa khyad par med pa'i phyir ro zhes pa ni/ gang gi tshe gos la sogs pas yan lag can gyi cha bsgribs pa de'i tshe/ yan lag thams cad la ldan pa 'dus par 'gyur ba yin te/ 
<p>126a</p>
<p>126a.1</p>snga ma bzhin du 'du ba can ma yin pa'i cha med pa'i phyir na/ thams cad bsgribs pa bzlog tu med pa'i phyir ro/ /'on te yan lag bsgribs kyi yan lag can ni ma yin na snyam du dogs na/ yan lag bsgribs pa yin na zhes smos so/ /thams
<p>126a.2</p>cad ces bya ba ni yan lag can gyi gzugs ma god par ro/ /'on te yan lag gi sgo nas yan lag can gyi rang bzhin cung zad bsgribs pa des na thams cad mthong ba ma yin no snyam na/ yan lag gi sgo nas zhes smos so/ /bsgribs pa'i yan lag 'dus pa'i yan lag can
<p>126a.3</p>yang bsgribs pa na yan lag can gyi rang bzhin cung zad kyang mi mthong ba'am/ de'i sgo nas bsgribs pa las 'das te/ mthong na ni ri la mthong bar 'gyur ro zhes 'brel to/ /de ltar 'dis ni 'gal ba'i chos dang mthun pa'i phyir yan lag can gcig ni gang du yang grub pa ma yin no zhes brjod pa
<p>126a.4</p>yin no/ /'di nyid nye bar sdud pa ni/ /de phyir tshogs pa gcig yod min/ /zhes bya ba'o/ /tshogs pa ni yan lag can no/ /du ma nyid na'ang snga ma bzhin/ /zhes bya ba nyid bshad pa byed pa'i 'dod pas sun 'byin pa'i ngag yin no/ /rdul phra rab kyi tshogs tsam yin na snga ma bzhin du rdul phra rab so sor rig
<p>126a.5</p>par thal bar 'gyur ro/ /thal ba 'di la gzhan gyi dogs pa bsu ba ni khyad par med phyir zhes bya ba'o/ /rtogs min zhes bya ba ni rdul phra rab so sor dmigs pa ma yin pa'o/ /lan ni khyad par med par ma grub ces bya ba'o/ /ci'i phyir zhe na/ khyad par can rnams ni zhes bya ba'o/ /gang gi
<p>126a.6</p>phyir rdul phra rab khyad par can rnams dbang yul te/ dmigs par bya ba yin pa de'i khyad par ma grub po/ /rdul phra rab kyi rang bzhin las 'das pa ma yin yang dmigs par bya ba ma yin pa'i rdul phra rab dag las/ dmigs par bya ba'i rdul phra rab rnams khyad par med par rigs pa ni ma
<p>126a.7</p>yin no/ /rdul phra rab kyi tshogs las ma gtogs pa'i phyi rol gzhan yang dmigs pa ma yin no/ /'dis ni khyad par med phyir dang / /zhes bya ba'i gtan tshigs ma grub par brjod pa yin no/ /phra rab phyir zhes bya ba 'di yang brjod pa ni de phyir phra rab min zhes bya ba'o/ /de'i phyir zhes bya ba ni
<p>126b</p>
<p>126b.1</p>dbang po'i yul yin pa'i phyir ro/ /rdul phra rab ni gang zhig dbang po'i spyod yul ma yin pa de nyid la brjod pa yin no/ /gang gi tshe 'di dbang po'i yul yin/ /de'i tshe rdul phra rab nyid du yod kyang med pa dang khyad par med pa'i phyir/ de ni rdul phra rab ma yin pa kho na'o snyam du dgongs pa'o/ /des na
<p>126b.2</p>rdul phra rab so sor dmigs par thal ba bzlog par dka'o/ /gsal ba'i phyir na mjug bsdu ba ni rnam par bkrol to/ /lhag ma rnam par 'grel pa ni gal te lus zhes bya ba'o/ /de'i tshe zhes khong nas phyung la/ du ma yin na yang sdeb bo/ /gal te rig pa'i gnas skabs nyid dmigs pa ma yin
<p>126b.3</p>nam/ rig pa'i gnas skabs na dmigs par bya ba yin pa'i phyir ro/ /zhes tha dad par ci ltar ston zhe na/ shes pa skye ba'i gnas skabs na dmigs pa yin gyi/ gzhan gyi tshe na ma yin no zhes bya bar dgongs pa'i phyir na nyes pa med do/ /des na shes pa bskyed pa'i nus pas sngar gyi gnas skabs las khyad
<p>126b.4</p>par yod pa'i phyir dmigs par bya ba nyid du rigs so/ /de nyid brjod pa ni des na mi dmigs pa las khyad par med pa ma yin no zhes bya ba'o/ /mi dmigs pa la ltos nas zhes bya ba las kyi lnga par byas nas/ sgrub par byed pa la byed pas zhes bsdu bar bya'o/ /phra rab phyir zhes bya ba de la brjod pa ni de
<p>126b.5</p>nyid kyi phyir zhes bya ba ste/ dmigs par bya ba nyid kyi phyir ro/ /rang nyid rig pa'i gnas skabs na/ /zhes bya ba ni rdul phra rab rnams kyi bdag nyid kyi rang bzhin gang yin pa de rig pa'i gnas skabs na'o/ /rdul phra rab nyid kyang zhes bya ba ni lhan cig skyes pa nyid do/ /gegs byed pa ma yin no zhes
<p>126b.6</p>bya ba ni dmigs pa'o/ /yod kyang zhes bya ba ni rdul phra rab nyid do/ /rdul phran ma yin pa ni mngon sum gyis rtogs pa'i phyir ro/ /gal te lus rdul phra rab kyi tshogs tsam du gnas pa'i phyir/ de rtogs kyang rdul phra rab so sor dmigs par thal na/ de'i tshe thal ba 'di ni khyed cag la yang 'gyur ro zhes
<p>126b.7</p>smras pa na/ khyed cag gi yang zhes bya ba'o/ /khyed kyi ltar na yang yul thams cad ni rdul phra rab kyi tshogs tsam yin te/ des na rdul phra rab so sor dmigs par thal bar ci ltar bzlog par bya ste/ rang gi rang bzhin du snang bar 'gyur ro snyam du bsams pa'o/ /rang rig pa'i zhes bya ba ni lan 'debs pa'o/ /
<p>127a</p>
<p>127a.1</p>rdul phra rab so so'i rang bzhin dmigs par byed pa nyid kyis yul dmigs pa ni ma yin no zhes bya ba'i don to/ /'o na ci ltar snyam na/ 'on kyang zhes smras so/ /de'i rnam pa can nyid ni kha dog dang / de tsam gyis yul khyab pa'i rjes su 'jug pas so/ /ci ltar rdul
<p>127a.2</p>phra rab kyi zhes bya ba ni kha dog dang dbyibs kyi rnam pa yang rdul phra rab de 'dra ba dag gis bskyed pa yin pa'i phyir/ de las rdul phra rab kyi rnam pa'i rjes su byed pa nyid bzlog dka'o zhes bya ba'i tha tshig go/ /'di ni 'og tu zhes bya ba ni ci ltar skra dang / sbrang ma sha la sogs pa yul bar dang
<p>127a.3</p>bcas par gnas pa yin yang zhes bya ba la sogs pa'i skabs su'o/ /de la rdul phra rab ci snyed skyed byed yin pa de snyed kyis rdul phra rab kyi shes pa skye ba ni ma yin no zhes ston par 'gyur ro/ /gal te zhes bya ba ni gzhan gyi lan du 'dis ni zhes bya ba'o/ /rdul phra rab khyad par can du bsgrubs
<p>127a.4</p>pas so/ /rnam 'grel lhag ma bzhis ni sun 'byin pa gzhan brjod pa yin no/ /rdul phra rab rnams 'byar ba med pa'i phyir zhes bya ba ni 'chad pa'o/ /de med pa zhes bya ba ni yan lag can med pas so/ /gang du zhe na/ rdul phra rab rnams la'o/ /der mi 'gyur ba zhes bya ba ni byed pa po'i chos kyi sgrib par
<p>127a.5</p>ro/ /gang gis rdul phra rab rnams sgrib byed du mi 'gyur ba zhes bya ba'i don to/ /de bzhin du rdugs par byed pa'i bya ba thags pa yang / yan lag can 'brel ba 'gar yang dmigs pa med do zhes bya ba la sogs par sbyar ro/ /sogs pa'i sgras ni chu 'dzin pa la sogs pa'o/ /rdul phra rab kyi tshogs
<p>127a.6</p>gseng dang bcas pa yin pas na/ snam bu la sogs pa ci ltar rigs par rlung la sogs pa'i skyabs su ci ltar 'gyur/ 'chad pa ni phan tshun zhes bya ba la sogs pa'o/ /phan tshun nang du 'jug pa ni gseb tu 'gro ba gang yin pa ste/ de la gegs med pa gang yin pa dag go/ /de la ltos nas
<p>127a.7</p>'di dang / 'di la ltos nas kyang de nang du 'du ba srid pa zhes bya ba'i don to/ /rdul phra rab rnams ni reg go zhes bya ba lugs yin pa'i phyir ro/ /lan ni 'dir bshad pa zhes bya ba yin no/ /gal te reg pa rnams 'dzin pa la sogs pa byed mi nus na yan lag can nyid ci ltar skyed ces bya ba'i
<p>127b</p>
<p>127b.1</p>don to/ /reg go zhes bya ba'i dogs pa bsu nas reg pa yang zhes smos so/ /ci'i phyir zhe na/ de med pa'i phyir te/ phyogs gcig med pa'i phyir ro/ /ldan pa zhes bya ba ni gzhan gyi'o/ /bar dang bcas pa rnams ldan pa skyed pas yan lag can skyed do zhes 'brel to/ /lan du de nyid ces bya
<p>127b.2</p>ba'o/ /reg na zhes bya ba yang bkod pa ni nyes pa gzhan brjod par 'dod pas so/ /de nyid brjod pa ni ldan pa gzhan na ma zhes bya ba'o/ /bar mtshams med pa nyid las skyabs la sogs par 'grub pa'i phyir ro zhes bya ba'i don to/ /'on te zhes bya ba ni bskyed bya la don med par sun 'byin pas
<p>127b.3</p>'jigs pas na bar dang bcas pa nyid khas len pa'o/ /lan du de ltar yin na zhes bya ste/ des na bar gyi sha lhag dang 'dra ba ldan pa la sogs pa brtags pas ci zhig bya zhes bya bar dgongs pa'o/ /gal te yan lag can med cing rdul phra rab rnams kyang reg pa ma yin na/ de'i tshe rdul gyi phung po bzhin
<p>127b.4</p>du brdegs na/ so sor ci ste mi dgyes shing bar du bcas pas sgrib pa la sogs pa skyed pa dang / gseng dang bcas par chu la sogs pa 'dzin par yang ci ltar 'gyur snyam na/ gang la zhes bya ba smos te tshogs pa gang la'o/ /so sor dgyes par 'gyur ba ni sil bur 'thor ba'o/ /de zhes bya ba
<p>127b.5</p>ni khyod kyis brtsad pa'o/ /rdul rnams mchog tu tshogs pa yin zhes bya ba ni mthong ba dang / ma mthong ba dang / ma mthong ba'i tshogs pa'i dbang gis mchog tu zhes bya ba khyad par can mthong ba yin no/ /yang na pa ra'i sgra ni 'ba' zhig gi don yin par rdul rnams tshogs pa 'ba' zhig yin zhes bya ba yin
<p>127b.6</p>te/ yan lag can gyi rdzas ni ma yin no zhes bya ba'i don to/ /gnyis pa la brjod pa ni dper na sgra dang zhes bya ba'o/ /'bras bu gzhan yang zhes bya ba ni sgrib pa la sogs pa'o/ /der zhes bya ba ni gzhan gyi'o/ /sgra la sogs pa bar dang bcas pa nyid la rnam pa gcig tu rtogs pa 'dir 'gyur ro zhes bya
<p>127b.7</p>bar ni yul der phyin pa las gnod byed skyes pas 'jog pa yin gyi skabs la ni de ltar gnod byed yod pa ma yin no snyam du bsams pa'o/ /lan du 'di la yang zhes bya ba'o/ /gal te zhes ma nges pa'i don gyis gnod pa'am/ sgrub pa zhes bya ba 'di snga na med pa yin no zhe na/ bden te 'dis ni srid par
<p>128a</p>
<p>128a.1</p>bstan pa ma yin te/ ci ltar sgra la sogs pa la gnod byed skye ba de bzhin du 'dir yang gnod byed do zhes bya ba yin no/ /gsum pa la lan btab na/ /dper na zhes bya ba'o/ /snod ni chu snod do/ /steng bkag na zhes bya ba ni shin tu bsdams na'o/ /'dir ni ril tshags la
<p>128a.2</p>sogs pa nye bar mtshon pa'o/ /dngul chu zhes bya ba la sogs pa 'chad pa ni zhes bya ba'o/ /de la rtsa ba'i don ni dngul chu dang gser la sogs pa'am/ rdo tshan la sogs pa 'dres pa phan tshun rigs mi mthun pa'i rdul phra rab chol bur gyur pa/ 'bras bu yan lag gyi rdzas ma brtsams pa
<p>128a.3</p>rnams ji ltar snang zhes bya ba yin no/ /snang ba smos pa la sogs pa nye bar mtshon pa'o/ /bshad par yang thogs pa la sogs pa zhes sogs pa'i sgras mthong ba yang gzung ba yin no/ /'on te ma mthong ba'i dbang gis dngul chu dang gser la sogs pa la yag lag can med kyang mthong ba dang / 
<p>128a.4</p>sgrib pa la sogs pa'i 'bras bur 'gyur ba yin no snyam na/ 'o na ni gso la sogs pa'i yang 'thad pa ste/ bya rog dag gis zos pa ni med do/ /dngos po rnams kyis nus pa ni so so'i skye bos dpag par nges pa yang ma yin no zhes ston pa ni khyad par can gyi zhes bya ba la sogs pa'o/ /gzhan zhes bya ba ni
<p>128a.5</p>'bras bu yan lag can las so/ /de nyid kyi phyir rgyu khyad par can khyad par du byed pa ni/ khyad par can gyi 'dus pa'i mtshan nyid kyis zhes bya ba'o/ /lcags la sogs pa ni khyad par can gyi sman la sogs pa tshogs pa'i mtshan nyid kyi rgyu khyad par can las sil dur 'gyes par dmigs so/ /de nyid kyi
<p>128a.6</p>phyir grags pa la zhes bya ba ni sgra sbyar ro/ sman gyi tshogs pa dang / man ngag med pas ni sil bur gyes pa de dag gi 'bras bu nyid du dpag par nus pa ma yin no/ /de bzhin sgrib pa la sogs pa yang rdul phra rab kyi 'bras bur 'gyur ro zhes bya bar dgongs pa'o/ /'di 'dra ba grags pa yod mod/ dad par
<p>128a.7</p>go ci ltar byed snyam na/ rgyu dang 'bras bu nyid zhes gsungs te/ sa bon las myu gu skye ba yang ma mthong bas dpag par mi nus pa'i phyir ro/ /dpa' sogs so sor nus med kyi/ /'bras bu rtogs pa dag pa ni/ /shes pa dag ni ci ltar yin/ /zhes bya ba de la 'chad pa ni de bzhin du gzugs la sogs
<p>128b</p>
<p>128b.1</p>pa zhes bya ba'o/ /ldan pa las yin no zhes bya ba ni rtsa ba dogs pa gsal bar byed pa'o/ /dbang po la sogs pa'i ldan pa nyid shes pa skyed par byed pa yin zhes bya ba'i don to/ /de la 'dir thal ba mtshungs zhes bya ba'i lan 'chad pa ni/ ldan pa yang zhes bya ba ni'o/ /de'i phyir ci ltar dbang po la sogs
<p>128b.2</p>pa so sor nus pa med pa rnams ldan pa skyed par byed pa bzhin du shes pa nyid ci ste skyed par mi byed de bzhin du rdul phra rab rnams kyang yin no/ /yang na ci ltar mig la sogs pa so sor mi nus pa dang ldan pa nyid skyed par byed pa de bzhin du/ rdul phra rab rnams shes pa ci ste skyed par mi byed ces bya ba'i don
<p>128b.3</p>to/ /yan lag tsam med pa'i phyir dngul chu dang gser la sogs pa ci ltar snang ba zhes brjod pa gang yin pa de yang / gal te gser dang dngul chu'i ldan pa snang ba yin zhe na zhes bya ba rtsa ba'i dogs pa 'gog pa ni/ /ldan pa'i snang ba yang ma yin te zhes bya ba'o/ /rten mthong ba med par gang la rtogs zhes bya ba lan 'di'i
<p>128b.4</p>bshad pa ni rtogs par sla'o/ /dngul chu dang gser la sogs par ldan pa'i rten ni rdul phra rab rnams yin la/ de dag kyang mi mthong ba'i phyir de la 'du ba'i ldan pa ci ltar rtogs te/ sha za ba la sogs pa'i ldan pa bzhin no/ /khas blangs nas kyang sun 'byin pa brjod pa ni gal te rten mthong ba med par
<p>128b.5</p>yang rtogs na ni zhes bya ba'i don ni 'di yin te/ gal te rten dang yang ldan pa yod pa'i phyir/ de la gnas pa'i ldan pa rnams kyang rtogs par 'gyur te/ 'byor pa dang 'dus pa sang mtshungs pa'i phyir ro/ /des na zhes bya ba mthong bas na'o/ /der ni zhes bya ba gzhan gyi ste/ thag ring ba na gnas pa'i rdzas phra mo
<p>128b.6</p>rnams la ngo mthong ba med pa/ rdo tshan la sogs pa'i mtshan nyid kyi ldan pa zhes bya ba'i ming can gyi ngon rtogs na ni de'i tshe de dbang po dang phrad par khas blangs dgos te/ dbang po dang don phrad pa las mngon sum skye'o zhes bya ba la gzhung lugs yin pa'i phyir ro/ /de yang rna ba las gzhan pa'i dbang po'o
<p>128b.7</p>ldan pa las gzhan ma yin te/ des na rdo tshan la sogs pa'i mtshan nyid kyis ldan pa ni yon tan gyi mtshan nyid nyams par 'gyur te/ dbang po dang ldan pa'i rgyu yin pa'i phyir ro zhes bya ba'o/ /'on te zhes bya ba ni gzhan gyi'o/ /mig gi 'od zer dag ni rdul phra rab rnams dang phrad pa yin la/ ldan pa ni de
<p>129a</p>
<p>129a.1</p>dag la 'dus pa yin no/ /de lta na ni 'o na zhes bya ba ni sun 'byin pa'o/ /rdul phra rab la dbang po'i 'od zer dang phrad pa'i mtshan nyid kyi dbang po'i ldan pa yod pas so/ /ldan pa thams cad kyang zhes bya ba ni mig gi 'od zer rnams ni thag ring po na gnas pa'i rdzas phra mo rnams ldan
<p>129a.2</p>pa med pa ni thag ring po nyid kyi phyir ro/ /rags pa rnams kyang zhes bya ba ni sun 'byin pa'o/ /dbang pos yul de srid 'gro mi nus na ni yul de na gnas pa'i rdzas rags pa yang ci ltar 'dzin ces bya ba'i don to/ /de ltar 'byor pa dang / 'dus pa gzhung ma btsugs pa dang rdo tshan la sogs pa'i mtshan nyid/ 
<p>129a.3</p>rdul phra rab kyi ldan pa dang / dbang po rnams kyi ldan pa nyid phrad pa yin par bshad pa sun 'byin pa sel ba'i sgo nas mdun du byed pa ni/ 'on te ldan pa las skyes pa'i ldan pa yang zhes smras te/ rgyu mtshan gyi rgyu tsam du mi 'gyur ro snyam du bsams pa'o/ /ma yin te zhes bya ba ni 'gog pa'o/ /
<p>129a.4</p>de la zhes bya ba ni gzhan gyi lugs la'o/ /gang gi phyir 'du ba ni 'di la'o snyam pa'i blo'i rgyu yin pa de'i phyir/ 'du ba yang yod pa yin no/ /gal te 'di la'o snyam pa'i blo'i rgyu 'du ba yin mod/ de lta na yang skabs su bab pa la cir 'gyur snyam na/ ldan pa yang zhes gsungs so/ /rdo tshan la sogs pa'i
<p>129a.5</p>mtshan nyid rdul phra rab rnams kyi ldan pa rtogs na/ 'di ni dmigs pa'i 'od zer dang ldan pa yin no snyam du rtogs par 'gyur ba yin no zhes bya ba'i don to/ /'o na te der ldan pa mthong ba yang dbang po ma mthong ba'i phyir/ dbang po dang rdul gyi ldan pa mi 'gal ba'i phyir gang la ltos nas rdul phra rab kyi ldan pa
<p>129a.6</p>gzhi nyid du ston ce na de lta ma yin te/ 'thad pas nges pa la yang ma brten pa'i blo mi 'gal ba'i phyir ro/ /de bas na ldan pa 'du ba can gyi rgyur thar bar 'gyur ba'i phyir ro/ /yon tan gyi mtshan nyid nyams pa son 'dug go snyam du dogs pa'o/ /sun 'byin pa gzhan brjod pa'i don du yang ldan par myur
<p>129a.7</p>bar 'dus pa yang gleng slong ba ni gzhan yang zhes bya ba'o/ /'bras bu'i rdzas yan lag can gyi ldan pa ltos par bya ba ma yin par 'gyur ro/ /de med kyang 'dzin par khas blangs pa'i phyir snyam du dgongs pa'o/ /'on te zhes bya ba ni gzhan gyi'o/ /lan du rdul phra rab kyi zhes bya ba'o/ /bum pa la sogs
<p>129b</p>
<p>129b.1</p>pas zhes bya ba ni rdul phra rab tsam 'dus pa tsam gyi rang bzhin no/ /'di ltar rdul phra rab mi mthong ba yin na ni mthong ba'i don gzhan brtag par bya ba yin gyi/ rdul phra rab rnams la rtogs pa'i rgyu dbang po'i ldan pa yod na don gzhan gyis ci bya/ brjod ma thag par ni yan lag can la dbang po'i ldan pa
<p>129b.2</p>la ltos nas ci bya zhes brjod pa yin no/ /nyes pa de nyid yin no zhes bya ba 'bras bu'i rdzas kyi ldan pa don med do zhes brjod pa gang yin pa'o/ /'on te zhes bya ba ni gzhan gyi'o/ /gzhan du ma yin no zhes bya ba ni yan lag can yod pa nyid du ma yin pa'o/ /lan du 'di ni zhes bya ba'o/ rdul phra rab rnams la
<p>129b.3</p>dbang po'i ldan pa med na yan lag can rtogs pa yin no zhes ci ste mi brjod yan lag can gyi ldan pa yod na ni gdon mi za bar rdul phra rab kyi ldan pa yod dgos so zhes ston pa ni/ yan lag can ldan na zhes bya ba'o/ /yul mtshungs pa nyid kyang yan lag can rdul phra rab kyi yul na yod pa yin pa'i phyir ro/ /des na gdon mi za bar khas blang bar bya ba
<p>129b.4</p>rdul phra rab kyi ldan pa yod mod/ yan lag can gyi ldan pa'am/ yan lag can gyis ci bya/ sngar ni ldan pa dang mi ldan pa'i rgyur thal ba'i sgo nas gtsug lag la ltos pa nyes pa brjod pa yin no/ /de las gzhan pa'i gtsug lag gi nyes pa yang brjod pa ni yang na zhes bya ba'o/ /yan lag can la yang
<p>129b.5</p>rtogs pa'i dbang po kho nas/ dbang po'i ldan pa brtags pa yin la/ de ni rdo tshan la sogs pa'i mtshan nyid kyi ldan pa la yod pa'i phyir/ ci ltar dbang po'i ldan pa med/ des na rdzas gnyis kho na la ldan pa yod do zhes bya ba'i rnam par gzhag par mi 'gyur ro zhes bya ba'i don to/ /rten mthong med par ga
<p>129b.6</p>la rtogs/ /zhes bya ba bshad nas/ ro gzugs la sogs pa ldan pa 'gal zhes bya ba bshad pa'i phyir/ gzhan yang zhes smos so/ /mthong ba'i phyir zhes bya ba ni skabs kyi ldan pa'o/ /btung ba la sogs pa'am/ rdo tshan la sogs pa'i mtshan nyid ldan pa mthong ba la/ gzugs la sogs pa ldan
<p>129b.7</p>par mi 'gyur ro/ /ci'i phyir zhe na/ yon tan la zhes smos so/ /yon tan ni rdzas kho na'i yin gyi/ yon tan la ni yon tan yod pa ma yin no/ /'on te gzugs la sogs pa de dag ni yan lag gi yin gyi/ btung ba la sogs pa'i ni ma yin no snyam na de la zhes smos te/ btung ba'o/ /yan lag
<p>130a</p>
<p>130a.1</p>rnams kyi zhes bya ba ni bu ram la sogs pa rnams kyi'o/ /mngon sum la de las bzlog par snang ba'i phyir ro snyam du zhe la bzhag pa'o/ /nye bar brtags pa las zhes bya ba ni gzhan gyi'o/ /sun 'byin pa ni blo tha dad par thal lo zhes bya ba'o/ /don 'di yin te btung ba'i gnas skabs na
<p>130a.2</p>yod pa'i gzugs la sogs pa nyid nye bar 'dogs pa yin no zhes bya bar ni mi rigs te/ de ni dngos su nyams su myong ba'i phyir ro/ /'jig rten btung ba la bu ram la sogs pa rdzas du ma'i rang bzhin du tha snyad 'dogs pa yang ma yin gyi/ 'on kyang de'i gnas skabs na yod pa nyid du'o/ /de lta bu'i tha snyad yod
<p>130a.3</p>du chug pa de lta na yang / btung ba la blo tha dad pa yod par thal bar 'gyur ro/ /btung ba'i gnas skabs na yod pa'i gzugs la sogs pa snang ba'i blor mi 'gyur gyi/ /'o na kyang bu ram la sogs pa yan lag rnams kyi gzugs la sogs pa rtogs pa nyid du 'gyur te/ don gcig la 'du bas nye bar btags
<p>130a.4</p>pa yin pa'i phyir ro/ /zho la sogs pa zhes bya ba ni 'chad pa'o/ /gang la btung ba zhes bya ba'i ldan pa 'du ba de nyid la/ gzugs la sogs pa yin pa'i phyir/ /don gcig la 'du ba yin gyi btung ba'i gnas skabs na yod pa'i ro dang gzugs gzhan dmigs par mi 'gyur ro zhes bya ba lhag ma'o/ /gal
<p>130a.5</p>te nye bar gtugs pa'i mthu kho nas gzugs la sogs pa 'ga' zhig tu 'gyur ba yin te/ de lta ma yin na gang du nye bar 'dogs pa zhes brgya la mi mkhas pa dag rtsod pa smra bar 'gyur bas de la bshad pa ni ldan pa can gyi gzugs gang yin pa zhes bya ba'o/ /nye bar btags phyir zhes bya ba 'dir bcad do/ /gal
<p>130a.6</p>te 'dir nye bar btags pa'i mthu yin na/ de'i tshe nye bar btags bzhin pa'i gzugs la sogs pa nyid 'dir mthong bar 'gyur gyi/ gzugs la sogs pa gzhan ni mthong bar ga la 'gyur/ /gang du nye bar gdags zhes brjod pa de la ldan pa nyid nye bar btags pa'i gzhir 'gyur mod/ de nyid bstan pa ni ldan pa'i
<p>130a.7</p>yang zhes bya ba'o/ /'on te zhes bya ba ni gzhan gyi'o/ gang gis nyes pa 'dir 'gyur ba 'di rnam pa thams cad du gzugs gzhan kho na snang ba ni ma yin gyi/ 'on kyang gzugs dang ro de dag nyid yin te/ bu ram la sogs pa yan lag la 'dus pa gang yin pa'o/ /de ltar ma yin te zhes bya ba ni btung ba'i gnas
<p>130b</p>
<p>130b.1</p>skabs na/ snga na med pa'i rang bzhin can du'o/ /gcig tu zhes bya ba ni de dag gzhan nyid du'o/ /gcig gis smras pa zhes bya ba la sogs pa ltar gcig gi sgra ni gzhan gyi don brjod pa'o/ /yang na gal te bu ram la sogs pa'i yan lag rnams 'dres pa yin yang nor bu mdog sna tshogs pa 'dres pa ltar tha dad par
<p>130b.2</p>rtogs par bya ba ma yin nam/ de ji ltar na btung ba'i gnas skabs na gzugs dang ro gzhan dmigs she na/ de dag shin du 'dres pa ni zhes smos so/ /nor bu'i phung po ci ltar 'dres pa de 'dra bar ni btung ba'i gnas skabs na bu ram la sogs pa'i yan lag 'dres pa ma yin gyi/ 'on kyang de dang mi 'dra ba shin du
<p>130b.3</p>'dres pa yin no/ /gang gi phyir shin du 'dres pa'i bu ram la sogs pa'i yan lag gcig tu rtogs pa'i rgyu yin pa de'i phyir/ ldan pa can gyi gzugs dang ro nyid gzugs dang ro gzhan mngon pa yin no zhes bya ba'i don to/ /de lta na ni zhes bya ba ni grub pa'i mtha'o/ /gal te de dag nyid yin na ci ltar gzhan du rtogs
<p>130b.4</p>zhes bya ba'i sun 'byin pa yal bar dor nas gzhan brjod pa/ ci ltar gzugs dang ro de dag nyid gzhan du mngon pa de bzhin du rdul phra rab nyid rags pa'i rang bzhin du mngon pa'am/ de lta bu'i tha snyad dang ldan par 'gyur mod/ yan lag can gyis ci bya/ rnam pa gzhan du snang bar thal lo zhe na/ tha snyad la 'tshol
<p>130b.5</p>bar bya ste/ ci skad du/ de yi gzugs dang bral na yang / /rnam pa gzhan du snang bar 'gyur/ /zhes 'chad par 'gyur ba bzhin no/ /de kho nar ni gzhan snang ba ma yin la med pa snang ba ma yin te/ rdul phra rab kyi tshogs kyis byas pa blo'i rnam pa'i dngos po dang 'dra ba kho na rig pa'i phyir ro zhes brjod zin to/ /
<p>130b.6</p>skabs su bab pa rdul phra rab bsags pa tsam gyi rang bzhin bu ram la sogs pa'i rang bzhin rnams phan tshun phan 'dogs pas de dag nyid khyad par can skyes pa yin te/ de lta de lta bu'i rtogs pa skyed par byed pa gang yin pa'o/ /des na nyes pa 'ga' yang med do/ /'dis ni gal te nye bar btags pa las
<p>130b.7</p>'dod na blo tha dad par mi 'gyur ro zhes bya ba bshad pa yin no/ /ci ltar phreng ring zhes byar 'gyur/ /zhes bya ba bshad pa'i phyir ro/ /gzhan yang zhes bya ba'o/ /khyad par can gyi rtogs pa yin no cog gang yin pa gal te don tha dad pa'i rgyu mtshan can yin no/ /de'i tshe phreng ring ngo snyam du dogs par mi 'gyur ro zhes
<p>131a</p>
<p>131a.1</p>bya ba'i don to/ /ci'i phyir zhe na/ phreng zhes bya ba ni zhes bya ba'o/ /gal te ldan pa la sogs pa nyid phreng ba yin nam/ des na de skad ci ste brjod snyam na/ 'di ltar zhes smos so/ /ldan pa med phyir zhes bya ba ni phan tshun ma 'brel bar gnas pa'i phyir ldan pa med do/ /'di ltar nye bar
<p>131a.2</p>mtshon pa yin pa'i phyir/ yon tan gyi tshig gi don mtha' dag bkag pa yin no/ /de'i nang na ldan pa srid pa'i phyir 'gog pa yin no/ /de nyid phyir zhes bya ba ni ldan pa med pa nyid kyi phyir phreng ni rdzas ma yin no/ /rdzas ni ldan pas rtsom pa'i phyir ro/ /de ni rigs la sogs pa yang ma yin te/ gang gi phyir
<p>131a.3</p>rigs la sogs pa la ni ring po nyid yod pa ma yin pa'i phyir ro/ /sogs pa'i sgras ni bya ba dang spyi dang khyad par rnams 'phangs pa yin te/ de dag kyang ring po'i tshad dang ldan pa ma yin no/ /rdzas la ltos pa'i phyir ro/ /des na ring po la sogs pa'i khyad par mi 'thad pa'i phyir na rigs pa ma yin no/ /ring po la sogs
<p>131a.4</p>pa'i khyad par dang bral ba yang rigs la sogs pa'i khongs su 'du ba pa ma yin no zhes brjod pa ni de ni rigs sogs zhes bya ba'o/ /de dag kyang ring po'i tshad dang ldan pa ma yin no/ /shing gi blo bzhin du gcig la yang de lta bu'i blo skye bar thal ba'i phyir ro snyam du dgongs pa'o/ /gal te grangs gcig ring po yin no snyam
<p>131a.5</p>na/ de lta na yang ring po la sogs par mi 'thad do zhes/ rigs sogs la ni ring nyid med/ /ces bya ba 'dis brjod pa yin no/ /bkod pa'i khyad par gyis zhes bya ba la sogs pa ni skabs la sbyor bar byed pa'o/ /yin zhes rigs zhes bya ba'i zhes kyi sgra nye bar sdud pa'o/ /don can ni dang por lta bar bya'o/ /des na
<p>131a.6</p>don 'dir 'gyur te/ gang gi phyir phreng zhes bya ba 'ga' yang yod pa ma yin pa de'i phyir/ ci ltar mngon par 'dod pa'i gnas skabs khyad par gyis rnam par gnas pa rnams la/ ring po la sogs pa'i blor 'gyur ba de bzhin du mngon par 'dod pa'i khyad par du gnas pa de nyid kyis na/ yan lag can gyi yul can
<p>131a.7</p>gyi blo de ni rdul phra rab rnams la yin par rigs so/ /dper na zhes bya ba 'chad par byed pa'o/ /tha ma'i yan lag can gyi rang bzhin gyi me tog rigs mi mthun pa'i rang bzhin gyi phreng ba ni rdzas kyi ngo bo ma yin pa'i phyir/ gnas pa'i khyad par tsam gyis me tog rnams kyi phreng ba ring po zhes bya ba'i tha snyad du 'gyur ba yin
<p>131b</p>
<p>131b.1</p>no/ /rang bzhin du zhes bya ba de kho na ltar te/ phreng ba la sogs pa'i ring po nyid lta bu kho nar ro zhes bya ba'i don to/ /rtsod pa'i gnas su gyur pa zhes bya ba ni yan lag can gyi mtshan nyid du 'dod pa'i yul gyi don dngos po ma yin no/ /de ltar rang gi ngo bo dang zhes bya ba la sogs pa bshad pa'i phyir/ 'jug par
<p>131b.2</p>byed pa ni gang las zhes bya ba'o/ /smras pa ni zhes bya ba la ci zhig smra snyam na/ ldan pa la sogs pa'i zhes bya ba'o/ /rigs pa mtshungs pas na skabs kyi ldan pa sun dbyung ba nye bar mtshon par byed par smras pa ni/ gzugs la sogs pa zhes smos so/ /'ba' zhig tu zad do zhes bya ba ni rdzas gzhan bkag pa'i
<p>131b.3</p>phyir ro/ /'byor pa yin no zhes bya ba ni gzhan gyi'o/ /de bzhin du zhes bya ba ni dmigs pa'i spyod yul du'o/ /'di gnyis 'byor pa yin no snyam pa'i blos ni ldan pa khyad par nyid du 'phen par byed do zhes bya ba'i don to/ /sun 'byin pa ni 'byor pa zhes bya ba ni zhes bya ba'o/ /ldan pa can nyid kyi zhes bya ba ni
<p>131b.4</p>don gnyis las tha dad par gyur pa ldan pa'i rtogs pa ni ma yin no zhes bya ba'i don to/ /'o na sgra la yul tha dad pa yod pa yin no snyam na/ 'byor pa'i sgra la zhes smos so/ /yang gi sgras ni ldan pa can gyi sgra sdud pa'o/ /gzhan ni yod pa ma yin no zhes bya ba ni ldan pa'i khyad par ro/ /'o na lhag par zhen pa la ltos
<p>131b.5</p>nas kyang / sgra dang rtogs pa dag gi yul gang yin snyam na/ der ni zhes smos so/ /ldan pa can de las gzhan 'byor ba'i bla'i yul du gyur pa'i ldan pa ni yod pa ma yin no/ /de nyid kyi phyir 'byor pa'i sgras brjod par bya ba med do/ /ldan pa gzhan yod pa ma yin no zhes bya ba 'di ga las she na/ ci ltar zhes gsungs
<p>131b.6</p>so/ /bar ma chod pa'i don gnyis las tha dad par gnas pa ni med do zhes bya ba'i don to/ /'o na ci ltar ldan pa la sogs pa'i tha snyad tha dad par 'gyur snyam na/ rjes 'gro zhes gsungs so/ /ldan par ma gyur pa dag la gnas skabs de ma dmigs pa'i phyir na/ gnas skabs de ldog par brjod pa yin
<p>131b.7</p>no/ /de dag ni dmigs pa'i phyir rjes su 'gro ba'o/ /gal te ldan pa la sogs pa sgrub par byed pa'i mngon sum nyid yod pa ma yin nam/ de la log par rtog pa ci 'dra ba zhig yod ce na/ mngon sum gyis ni zhes gsungs so/ /de lta bur gyur pa ni bral bar gyur pa'o/ /'di 'dra bar zhes bya ba ni bar mchod par ro/ /
<p>132a</p>
<p>132a.1</p>gang gi phyir ldan pa snang ba med pa'i gtan tshigs des na/ de nyid ces bya ba bar mchod pa'i mtshan nyid gang yin pa'o/ /logs shig la zhes bya ba rnam par dbye ba'i dngos po gnyis las khyad par gzhan spangs pas 'jog pa yin no/ /de bzhin du khyad par gzhan la yang ci rigs par brjod par bya'o/ /
<p>132a.2</p>gang gi phyir de ltar yan lag can dang yon tan la sogs pa mngon sum la tha dad par snang ba med pa de nyid kyi phyir/ sgra shes te sgra dang / rnam par rtog pa'i blo gang yin pa de gnyis ni brtags pa'i don can yin te/ dngos po rang gi mtshan nyid kyi yul can ni ma yin no zhes khyab pa yin no/ /gang gis brtags pa'i yul can
<p>132a.3</p>yin zhe na/ brda'i dus na yod pa dngos po tha dad pa'i rjes su 'brang ba'i rnam par rtog pas brtags te/ brtag par bya ba'i don 'di gnyis la yod pa'i phyir te/ de brtags pa'i don can yin no/ /dper na yon tan la sogs pa rnam par rtog pa tsam la snang ba rnams le'am/ yang na zhig pa dang ma skyes pa dag la ste/ 
<p>132a.4</p>ra ma dang stobs can dang / dung la sogs pa'i rnam par rtog pa dang sgra bzhin no/ /rang nyid mtshan nyid med par ni gnyi ga la ma grub pa'i phyir/ rnam par rtog pa tsam gyis yul yin pa la rtsod pa med do/ /bshad pa ni yon tan la sogs pa dang / zhig pa dang / ma skyes pa la sogs pa la gcig nyid kyi tha snyad du byed pa
<p>132a.5</p>dper brjod par 'gyur ro/ /gal te sgra dang rnam par rtog pa dag de kho nar dngos po'i yul can ma yin nam/ des na de tha dad pa la sogs pa las dngos po tha dad par ci ltar mi 'gyur zhe na/ sgra'i shes pa zhes gsungs so/ /mi mthun pa ni gzhan nyid do/ /'o na ci ltar yin zhe na/ 'on kyang zhes gsungs so/ /rnam par rtog
<p>132a.6</p>pa mi mthun pas dngos po mi mthun pa ma yin no zhes bya ba 'di ga las she na/ rnam par rtog pa can gyi blo ni zhes gsungs so/ /bslad par 'gyur ba ni rnam pa'i khyad par yongs su 'dzin par skyes pa na de 'dra ba nyid kyis phyi rol du mngon par zhen par 'gyur ba yin no/ /de las zhes bya ba rnam par rtog pa can gyi blo de las so/ /
<p>132a.7</p>'on te yang ldan pa la sogs pa'i blo dag ni de lta ma yin pa des na/ de las don gyi de nyid ji ltar gnas par mi 'gyur snyam na/ de la zhes smos so/ /ldan pa la sogs pa'i blo yang brtags pa'i tha dad pa'i rjes su 'jug pas na/ bag chags kyi stobs las skyes pa nyid yin no snyam du dgongs pa'o/ /des ni ldan pa la
<p>132b</p>
<p>132b.1</p>sogs pa brtags pa nyid tha dad pa ste/ tha dad pa'i tha snyad du bya ba yin no/ /don gyi de kho na nyid ni ldan pa la sogs par tha dad pa ma yin no/ /gal te brtags pa'i don tha dad pa yang don tha dad pa nyid ma yin nam des na rnam par rtog pa bag chags kyi stobs las skyes pa yin no zhes ci ste brjod snyam na/ rnam par
<p>132b.2</p>brtags pa'i don tha dad pa ni zhes gsungs so/ /thug pa med mod skyon ci yod snyam pa la/ de ltar khas len na ni zhes gsungs so/ /phan tshun rtsod par yang mi 'gyur ro zhes bya ba ni thams cad kyi don mtha' dag grub pa'i phyir ro/ /bag chags las brtags pa'i zhes bya ba ni bag chags las skyes pa'i rnam
<p>132b.3</p>par rtog pas brtags pa zhes bya ba'i don to/ rnam par rtog pa de ci 'dra ba zhig yin zhes bya ba la ni yid la bzhag pa'o/ /gang gis rnam par brtags pa'i don la sgra dang blo rjes su 'gro ba dang / ldog pa dag gis 'jug pa de nyid do/ /rjes su 'gro ba can gyi skyes bu dang dbyig pa la sogs pa ni rgyud la ltos
<p>132b.4</p>te nang gi dbye ba zhes bya ba bral ba las/ tha dad pa gang yin pa res 'ga' bar brtags pa tha dad pa lta bur de tha dad pa nyid ni ma yin par snang ba'o/ /dngos po de kho na med pa'i phyir na tha dad pa snang ba tsam yin no/ /'on te yon tan la sogs pa la grangs yod pa nyid de/ des na gcig go zhes rtog pa yin no snyam
<p>132b.5</p>na/ de la grangs ni med do zhes gsungs so/ /de la zhes bya ba ni yon tan la sogs pa rnams la'o/ /rten gyi grangs nye bar btags pa las gcig ces tha snyad du byed pa yin no snyam na/ rten gyi zhes gsungs so/ /yon tan gyi rten ni rdzas yin no/ /ci'i phyir snyam na rten tha dad bya zhes gsungs so/ /spyi la sogs pa
<p>132b.6</p>zhes sogs pa'i sgras ni yan lag can no/ /rdzas du ma can gyi grangs dang ldan pa la sogs pa nyid ni gcig nyid du tha snyad byed do/ /des na rten gyi grangs nye bar btags pa las de ltar tha snyad byed pa ni ma yin no snyam du dgongs pa'o/ /'o na rten gyi grangs nye bar btags pa med pa'i phyir 'di la gcig nyid la sogs pa'i tha snyad du
<p>132b.7</p>ji ltar 'gyur zhes brjod pa ni zhes pa dang zhes bya ba la sogs pa'o/ /'dir dogs pa bsu nas lan 'debs pa ni/ gal te zhes bya ba la sogs pa'o/ /gal te zhig pa dang ma skyes pa la sogs pa 'dir gcig nyid la sogs pa'i tha snyad kyi rgyun ni gcig nyid du brtags pa yin par 'dod na/ de'i tshe gang gi rgyu mtshan du de
<p>133a</p>
<p>133a.1</p>'dod pa ste/ sgra dang shes pa gang dag gi rgyu mtshan du ste skyed byed du 'dir 'dod pa'i nye bar brtags pa de nyid dngos po thams cad la/ sgra dang shes pa de dag gi rgyur ci ste mi 'dod/ de 'dod na cung zad chad pa ni med do snyam du dgongs pa'o/ /de nyid gsal bar byed pa ni thog ma med pa'i
<p>133a.2</p>zhes bya ba la sogs pa'o/ /thog ma med pa'i rtog pas gcig nyid la sogs par lhag par sgro btags pa ste nye bar btags pa gang yin pa de nyid rgyu mtshan yin gyi gzhan du mthong ba ni gzhan du lhag par sgro btags pa'i rgyu mtshan ma yin no/ /sgra dang shes pa dag gi zhes bya ba ni skabs las so/ /gcig nyid la sogs
<p>133a.3</p>pa dngos brtags pa'i skabs ni yod pa ma yin no/ /gal te kun la nye bar btags min zhes bya ba ni gtso bo la ltos pa'i phyir ro snyam du dgongs pa'o/ /lan du tha dad khyad par zhes bya ba'o/ /tha dad pa'i khyad par can ma yin yang 'khrul pa med pa'i rtog pa'i yul nyid kyi gtso bo yin pa'i phyir ro zhes bya bar dgongs pa
<p>133a.4</p>yin no/ /rtsod pa ni khyad par tha dad pa med pa la ut+pal dang sngon po la sogs pa'i sgra tha dad don med do zhe na/ grub pa'i mtha'i ni don gzhan zhes bya ba la sogs pa'o/ /gal te der yang zhes bya ba ni gzhan gyi ste/ yon tan la sogs par yang ngo / /lan du yon tan rdzas ni zhes bya ba'o/ /gzhan gyi phyogs bsal nas
<p>133a.5</p>rang gi 'dod pa nye bar sdud pa ni don gzhan ma yin pa nyid kyi don te/ yul gang la yang yod pa'i sgra dang shes pa de dag la de skad ces brjod do/ /de dag gi ngo bo ni de nyid do/ /ldog pa'i dbye ba las tha dad pa ni sgra dang rtogs pa'o/ /gal te zhes bya ba ni 'chad pa'i gtso bo ci la brjod snyam na/ gtso bo yang zhes gsungs so/ /
<p>133a.6</p>'di las bzlog pa ni phal pa yin no zhes brjod pa ni khyad par zhes bya ba'o/ /de'i phyir thams cad la nye bar btags pa ni mi 'thad do/ /sangs rgyas la ni gtso bo med pa'i phyir nye bar btags pa mi 'thad do zhes brjod pa ni khyad par la ni zhes bya ba'i tha dad pa'i khyad par can kho nar gtso bo yin gyi/ khyad par tha dad pa can ma
<p>133a.7</p>yin pa ni ma yin no zhes bya ba nyid gang las yin te ma yin pa nyid do/ /khyad par tha dad pa can ma yin yang gtso bo nyid do/ /de nyid brjod pa ni khyad par tha dad pa med kyang zhes bya ba'o/ /tha dad pa khyad par gtso bo zhes bya ba nyid kyang / gang las zhes khong nas dbyung bar bya ba kyang gi don smras pa ni gzhan yang zhes
<p>133b</p>
<p>133b.1</p>bya ba'o/ de'i tshe zhes khong nas phyung ba la rnam pa 'di lta bu mtha' dag ces sbyar bar bya'o/ /khyad par tha dad pa dang ldan par ma dmigs pa rnam pa 'di lta bu mtha' dag go/ /dbyug pa can la sogs pa kho na gtso bor 'gyur ro zhes bya ba'i don to/ /khyad par can yang zhes bya ba ni gcig nyid la sogs pa'i
<p>133b.2</p>khyad par 'ba' zhig tu ni ma zad pa'i skya bseng gi bu las byung bar 'gyur ro zhes bya ba la sogs pa ni khyad par can skya bseng gi bu yang nye bar btags pa yin no/ /g.yul ngor brtan pa la sogs pa'i rang gi mtshan nyid med pa'i phyir ro/ /tha dad pa med pa la tha dad don med na zhes bya ba bshad pa'i phyir/ gal
<p>133b.3</p>te zhes smos so/ /ci'i phyir zhe na/ de ni 'jug pa'i rgyu mtshan tha dad pa zhes smos so/ /de zhes bya ba ni gzhi mthun pa'o/ /de la ut+pal sngon po la sogs pa'i sgra rnams rnam grangs pa yin pa spangs pa'i phyir re zhig gzhan gyis kun brtags pa'i gzhi mthun pa sel bar byed pa ni/ de la rjod par mi byed
<p>133b.4</p>pa yin te zhes bya ba'o/ /tha dad par gyur par byed pas na tha dad de/ gzhi mthun pa gang la 'jug pa'i rgyu mtshan khyad par tha dad pa yod pa ni'o/ /sgra dag gam don dag gi gzhi mthun pa der 'gyur te ma yin pa nyid do/ /gang gi tshe zhe na/ de'i zhes bya ba gzhan la rag las pa med pa'i khyad dang khyad par
<p>133b.5</p>tsam sgra la snang ba na ste'o/ /de bas na'o/ /sgra gnyis kyi gzhi mthun pa ni don gcig la 'jug pa yin la/ don gnyis kyi gzhi mthun pa ni don gcig la gnas pa yin no/ /so sor nges pa'i don brjod pa'i phyir ro zhes bya ba ni sngon po'i sgras yon tan sngon po nyid brjod la/ ut+pala'i sgras ni ut+pala'i
<p>133b.6</p>rigs nyid brjod pa yin no/ /des na don gcig la 'jug par ci ltar 'gyur/ yon tan nam rigs mtshon zin pa de'i gzhi rdzas mtshan pa yin te/ de med na mi 'byung ba'i phyir ro/ /des sgra gnyis gzhi mthun par 'jug pa yin no snyam du bsams pa'o/ /sun 'byin pa ni gcig nyid dang zhes bya ba'o/ /
<p>133b.7</p>sngon po'i sgras yon tan sngon po nyid dang ldan pa'i rdzas brjod pa na/ ut+pala'i rigs dang ldan pa nyid brjod par 'gyur ro/ /med do zhes bya ba ni gzhi mthun pa ste/ sbyor ba med pa'i phyir ro/ /don dag gam zhes bya ba'i phyogs la/ sun dbyung ba brjod pa ni don rnams zhes bya ba'o/ /so sor nges pa'i
<p>134a</p>
<p>134a.1</p>don brjod bzhin pa'i sgra dag gi don dag ni rang dbang kho nar snang ba yin no/ /mtshon zin pas mtshon pa la dmigs na yang nyes pa de nyid yin no/ /gal te de dag gnyis dang rang dbang du snang ba ma grub ste/ de dag ni 'ga' zhig dang 'brel bar rtogs pa yin pas na don
<p>134a.2</p>gcig po de nyid dang gzhi yin no snyam na/ 'brel pa yod pa yin na yang zhes smos te/ mngon sum gyis ma dmigs pa'i phyir/ 'brel pa ni med pa kho na'o/ /de lta mod kyi 'brel pa yod pa yin na yang ji ltar 'brel pa can yin te/ ma yin pa kho na'o/ /'brel pa gzhan rtog na ni thug pa med
<p>134a.3</p>par thal ba'i phyir ro snyam du dgongs pa'o/ /'on te rjes su dpag pa las rang gi ngo bo kho nas 'brel ba/ 'brel pa can du grub po snyam na/ ji ltar 'jal ba yin zhes gsungs so/ /de dang 'brel pa'i rtags ma grub pa'i 'brel pa rang gi ngo bos 'brel pa can yin par gang las 'jal ba yin/ des
<p>134a.4</p>na 'brel pa ma grub pa'i phyir na de dag ni 'ga' zhig gis 'brel pa can du rtogs pa ma yin no zhes bya bar dgongs pa'o/ /so sor nges pa ni don brjod pa'i phyir sgra dag ni gzhi mthun pa ma yin no zhes brjod pa gang yin pa de la gzhan gyi lan gyi dogs pa bsu ba ni/ gal te zhes bya ba'o/ /don ni 'di yin te/ 
<p>134a.5</p>'brel pa rtogs pas ci bya ste/ 'du ba'i 'brel ba'i stobs kyis sngon po la sogs pa yon tan gyi mtshan nyid kyi don ni sngon po la sogs pa'i sgra las rdzas dang tha mi dad par rtogs pa'o/ /des na rdzas gcig gi/ gzhan gyi dbang du rtogs pa'i don dag dang / de'i sgra dag gzhi mthun pa yin no snyam
<p>134a.6</p>du sems na/ lan du gcig nyid kyis te/ sngon po'i sgras gang la yon tan sngon po 'du ba de rtogs phyir/ de la 'du ba ut+pala'i rigs nyid kyang rtogs pa nyid do/ /des na ut+pala'i sgra ni don med par 'gyur te/ rtogs zin pa'am rtogs par byed pa'i phyir ro/ /des na sbyor ba med pa'i phyir
<p>134a.7</p>gzhi mthun par ga la 'gyur/ ut+pala'i sgra sbyar ba ni rtogs zin pa rtogs par bya ba'i don nyid du yin no snyam na/ gal te gzhan gyis zhes rjes su brjod pa gsungs so/ /don de nyid ces bya ba ni/ de tsam zhig sngon po'i sgras bstan pa'i don gyi tshogs so/ /yon tan sngon po'i mtshan nyid kyi
<p>134b</p>
<p>134b.1</p>don ni sngon po'i don to/ /de la sogs pa'i de dang 'brel pa tsam mo/ /sngon po'i sgra las rdzas kyi rang bzhin/ ut+pala'i rigs dang 'brel bar ni mi rtogs so snyam na/ lan du sngon po'i rdzas 'du ba can gyi rtogs pa na/ de dang 'brel pa'i ut+pal nyid ma rtogs pa gzhan ni yod pa ma yin te/ de ni de la
<p>134b.2</p>'du ba'i phyir ro/ /dpe bshad pa ni ji ltar zhes bya ba'o/ /de'i don ni 'di yin te/ gang gis gang dang 'du ba can bzung ba de ni/ der 'dus pa yang bzung ste/ dper na gong bu 'dzin pa'i mngon sum gyis rna ba la sogs pa bzhin no/ /sngon po'i sgra las skyes pa'i shes pas kyang / ut+pal nyid kyi
<p>134b.3</p>rigs dang 'du ba can gyi ut+pala'i rdzas bzung ba yin no zhes bya ba ni rang bzhin gyis thal ba'o/ /des na sgra gzhan don med par 'gyur ba'i phyir sngar bshad pa'i nyes pa nyid do/ /sgra ni zhes bya ba ni gzhan gyi'o/ /gal te yang sngon po'i sgras 'brel to/ /'phangs pa de lta na yang ut+pal nyid 'du ba'i
<p>134b.4</p>ut+pala'i don brjod pa ni ma yin te/ des na sgra gzhan sbyor ba yin no snyam du bsams pa'o/ /sun 'byin pa ni/ khyad par can dang zhes bya ba ni/ sngon po la sogs pa yon tan gyi bdag nyid kyi don ni khyad par can gyi rdzas la 'du ba yin te/ des na rdzas dang bral ba'i don de ni gang na yang med do/ /de bas
<p>134b.5</p>na sngon po sgra las 'dus pa'i sngon po rtogs pa na 'du ba can yang rtogs par 'gyur te/ /'du ba can la sogs par ni/ /'du ba rtogs pa ma yin no/ /'du ba can rtogs pa na de la 'dus pa'i ut+pal yang rtogs par 'gyur pa'i phyir/ ut+pal brjod pa ni don med do/ /sgra sbyar ba ni don rtogs par bya ba'i
<p>134b.6</p>phyir yin na/ gal te don ji ltar rung bar rtogs na sgra sbyar bas ci bya/ des na gzhi mthun par mi 'gyur ro snyam du dgongs pa'o/ /shin du gsal ba mthon ting la sogs pa la mdog sdug gu tsam nyid dbyibs 'dis gnas pa yin no/ /des na khyad par can gyi don med par yang khyad par rtogs pa yin no
<p>134b.7</p>zhes/ rmongs pa'i dogs ba zlog par byed pa ni/ mthon ting zhes bya ba la sogs pa'o/ /'di yang sngon po'i khyad par can gyi don gzhan nyid do zhes pa'i don to/ /'dis ni ji skad bshad pa'i sbyor ba la ma grub pa nyid ma yin no/ /gal te yang 'ga' zhig tu de lta yin pa de lta na yang nges pa gang las
<p>135a</p>
<p>135a.1</p>yin zhes bya ba'i ma nges pa spangs pa brjod pa ni de ltar mngon sum gyis zhes bya ba'o/ /mngon sum la yang 'du ba can rtogs pa nyid 'dus par rtogs pa yin te rgyu mtshan gzhan med pa'i phyir ro/ /'du ba can 'dzin kyang / 'dus pa 'dzin par mi 'gyur ba gang yin pa/ sgra 'jug
<p>135a.2</p>gzhan du ji ltar yin/ /gzhan yang dngos po la mngon par zhen par smra ba 'di la/ sngon po ut+pal la nges sam ma nges zhes dri bar bya'o/ /gnyi ga ltar yang ut+pal gyi sgra ma sbyar ba'i phyir na/ gang du gzhi mthun par 'gyur zhes ston pa ni/ gal te zhes bya ba/ sngo nyid ces bya ba'i/ sngo nyid ces bya
<p>135a.3</p>bas ni chos bstan pa'i sgo nas chos can 'dzin pa'o/ /gal te ut+pal la nges pa'i sngon po brjod bya yin na de'i tshe sngon po'i sgras/ de lta bu'i sngon po rtogs pa na/ ut+pal yang rtogs pa'i phyir na/ ut+pala'i sgra don med do/ /'on te bya rog dang khu byug la sogs pa ut+pal ma yin pa la yon tan sngon po
<p>135a.4</p>yod pa yin na/ de'i tshe sngon po'i sgras thun mong gi sngon po'i rang bzhin rtogs par 'gyur la/ de lta na yang bum pa dang / snam bu ltar gzhi mthun pa med pa'i phyir/ khyad par can gyi don rtogs pa la nye bar mi mkho ba'i phyir ut+pala'i sgra don med do/ /'on te sngon po nyid gzhan kho na la yod pa yin no/ de
<p>135a.5</p>lta yin na yang sngon po'i sgras don gyi tshogs pa gang brjod pa de/ ut+pala'i sgras ma brjod pa'i phyir/ ji ltar don gcig la 'jug pas byas pa'i gzhi mthun par 'gyur/ de bzhin du ut+pala'i sgras don gyi tshogs gang brjod pa zhes bya bar yang sbyar ro/ /'on te/ sngon po'i sgras khyab pa ut+pala'i
<p>135a.6</p>sgras rnam par gcod la/ ut+pala'i sgras khyab pa ut+pala'i dkar po la sogs pa yang sngon po'i sgras gcod par byed pa yin no/ /des na ut+pal sngon po gcig la chos gnyi ga yod pa'i phyir na gzhi mthun par 'gyur ro snyam na/ de yang mi 'thad de/ gang gi phyir khyab pa zhes bya bas ni gsal ba'i don
<p>135a.7</p>brjod pa yin no/ /des na ji snyed cig gis gsal ba'i don de mtha' dag ci ltar gzhan gyis rnam par bcad par nus/ mngon sum gyis gsal ba'i don ni gzhan gyis rnam par bcad par mi nus so/ /'o na gnyis pa sbyar ba ci dgos she na/ dngos po brjod par bya ba'i phyogs la 'di nyid bcad par bya ba
<p>135b</p>
<p>135b.1</p>yin no/ /de nyid kyi phyir mjug sdud pa ni/ de'i phyir zhes bya ba la sogs pa'o/ /cha med par mngon sum la snang ba'i ut+pal sngon po la sngon po nyid dang ut+pal nyid tha dad pa yin la/ ut+pal gzhan dang tha mi dad pa yin te/ gcig tu rtogs pa'i phyir ro/ /gzhi mthun pa yang de la ltos nas
<p>135b.2</p>yin te/ des na don de 'dra ba med kyang blo nyid de lta de ltar 'jug pa'i phyir/ rnam grangs pa nyid la sogs ma yin no/ /slu ba yang ma yin te/ de ma yin pa las ldog pa'i rtsa ba yin pa'i phyir ro/ /'di yang rnam 'grel mdzad pa nyid kyis bshad pa yin no zhes ston pa ni 'di ltar zhes bya ba'o/ /
<p>135b.3</p>bshad zin to zhes bya ba ni grangs sogs dang ldan pa'i sgra ni rnam grangs min zhes bya ba'i mthar thug pas so/ /lhag ma chad pa ni der yang zhes bya ba'o/ /yon tan gcig go zhes bya ba la sogs pa yon tan la yang grangs kyi mtshan nyid kyi yon tan gzhan yod do snyam du dogs na/ de ltar yin na zhes
<p>135b.4</p>pa'o/ /ji ltar 'di gnyis khyad par med par 'gyur zhe na/ 'di ltar zhes gsungs so/ /gal te de lta yin mod/ skabs la ci 'ongs snyam na/ 'phrod pa 'du ba can gyi rgyu nyid ni zhes gsungs so/ /ldan pa la sogs pa'i yon tan gyi 'du ba can gyi rgyu nyid ni ldan pa la sogs pa'i yon tan
<p>135b.5</p>dang ldan na ste 'brel 'gyur ro/ /btung ba la sogs pa la yang gzugs la sogs pa'i yon tan dang ldan pa yang ngo snyam du dgongs pa'o/ /de lta na yang ji ltar khyad par med par 'gyur te/ bya ba dang ldan pa nyid ma yin pa'i phyir ro snyam na/ lci ba nyid ces gsungs so/ /'on ji ltar khyad par rnams tha dad
<p>135b.6</p>med pa'i phyir/ blo tha dad par 'gyur/ de'i tha dad pa bag chags kyi stobs las byung ba yin na yang / ji ltar slu bar mi 'gyur ba'i dogs pa spong bar rnam 'grel gyi lhag ma nye bar sdud pa'i sgo nas 'chad pa ni de'i phyir zhes bya ba'o/ /de ma yin pa'i las ldog pa'i rtsa ba can yin pa'i phyir na/ slu ba ma
<p>135b.7</p>yin no snyam du bsams pa'o/ /las ma yin pa nyid dam rdzas ma yin pa nyid kyang spyi ni ma yin te/ spyi la yang yod pa'i phyir ro/ de bzhin du ci rigs par dpag par bya'o/ /las ma yin pa dang rdzas ma yin pa'i sgra der ni'o/ /de dang ldan pa las grangs la sogs pa tha dad pa bzhin du zhes
<p>136a</p>
<p>136a.1</p>'brel to/ /de yang chos gzhan khyad par byed pa yin zhes bya ba ni chos gzhan dkar po nyid ma yin pa zlog par byed pa yin gyi/ tha dad par bstan pa tsam gyis/ dngos po tha dad par 'grub pa ni ma yin no zhes bya ba'i don to/ /'di nyid bzlog pa ni de tsam zhes bya'o/ /de tsam
<p>136a.2</p>shes par 'dod pa zhes bya ba ni ldog pa tsam shes par 'dod pa la'o/ /'greng ba la sogs pa'i chos gzhan kun gang yin pa de dag gang gis 'phangs pa med par ro/ /ston bar byed pa'i sgra gzhan gyi go skabs 'byed pa ni 'phangs pa yin no/ /gang gi tshe sor mo ldan par gyur to zhes chos can dang gzhi mthun
<p>136a.3</p>par chos brjod pa'i sgra sbyar ba de'i tshe 'greng ba la sogs pa'i khyad par gyi skabs yod pa yin la/ sor mo'i ldan pa zhes bya bar ni chos can dang gzhi mthun pa'i khyad par gzhan gyi sgra'i go skabs yod pa ma yin no/ /rtogs par bya bas shes par 'dod pa yang de tsam nyid yin no/ /de bzhin du dkar
<p>136a.4</p>po la sogs pa'i sgra la yang ngo / /gal te gnyi gas kyang don gcig kho na brjod pa'i phyir/ rnam par dbye ba 'dir ji ltar 'gyur snyam na/ don gcig brjod kyang zhes bya ba gsungs so/ /de ltar zhes bya ba ni chos dang chos can brjod pa nyid du rnam par gzhag par byas pa gang yin pa ste/ de la de skad
<p>136a.5</p>ces brjod do/ /de'i phyogs gcig ces bya ba ni ba lang 'ga' zhig kho na dkar po yin pa'i phyir ro/ /'dzin pa gzhan dang ldan pa'i yod pa'i zhes bya ba yi ni snam bu la sogs pa la'o/ /tha dad pa ni zhes bya ba ni ba lang nyid ni rjes su 'gro ba la dkar po nyid ni ldog pa ste/ rjes su mi 'gro ba'o/ /'dzin pa
<p>136a.6</p>gzhan dang ldan pa la ltos nas ni dkar po nyid rjes su 'grol/ ba lang ni ldog pa yin no/ /des na ba lang dkar po dag ni tha dad pa'i tha snyad tsam du zad do/ /dkar po nyid 'ba' zhig ces bya ba ni gang gi tshe thag ring rab tsam nas bsgrubs pa'i cha gzhan dang bral bas blo'i tshad tsam dmigs pa de'i che'o/ /
<p>136a.7</p>sngon mthong ba las zhes bya ba ni 'dri ba'i lan 'debs par byed pa'i sngar 'ba' zhig nges pa'i phyir ro/ /zhes bya ba ni 'dri bar byed pa'o/ /'dis ni tha dad par ston pa'i gzhung btsugs pa yin no/ /'o na tha mi dad par ji ltar ston snyam na/ gang gi tshe zhes bya bas gzhung 'dzugs par byed do/ /'dir yang
<p>136b</p>
<p>136b.1</p>nges par ma shes pa'i khyad par nyid do/ /'on kyang dkar po 'di ci yin chos can dang gzhi mthun pas 'dri ba na/ de kho na ltar lan 'debs pa yin no/ /de kho na'i don ni 'di yin te zhes bya ba ni de kho nar gyur pa'i don ni de kho na'i don to/ /'di yin te zhes bya ba ni 'chad par 'gyur ba'i tshigs su bcad
<p>136b.2</p>pas bstan par bya ba ste/ tha dad pa yi gnod ma yin/ /zhes bya ba'i thar pa'i ston par byed pa'o/ /'ga' zhig las zhes bya ba mig mi gsal ba dang / thag cung zad ring ba la sogs pa'i mtshan nyid las tha dad par 'dri ba yin no/ /de'i phyir na de kho na ltar tha dad pa nyid du mkhas pa len 'debs
<p>136b.3</p>pas so/ /rnam pa gang gis lan 'debs snyam na/ yon tan dkar po 'di rta'i yin no zhes lan 'debs so/ /de lta bu'i rnam par lan 'debs so zhes bya ba'i don to/ /'dir ni de lta bu nyid du nges zhes bya ba ni 'gro ba 'dir don gzhan gnas pa ni med pa'o/ /rtog pa dang ldan pa ni 'dri ba'o/ /
<p>136b.4</p>de zhes bya ba ni dres pa'o/ /tshul lugs gzhan gyi zhes bya ba ni 'du ba'i stobs kyis yon tan gyi sgo nas/ yon tan can la sgra 'jug pa/ /zhes bya ba la sogs pa'o/ /tshad ma'i 'jug pa la ltos nas/ /zhes brjod pa gang yin pa de gsal bar byed pa ni/ mngon sum nyid dam zhes bya ba'o/ /
<p>136b.5</p>des na tha dad srid pa yin te/ mi srid par 'dod do/ /'o na tha dad pa'i tha snyad du ji ltar 'gyur snyam na/ gang gi tshe zhes gsungs so/ /srid pa'i phyir zhes bya ba ni kun brtags pa las so/ /de lta nyid ces bya ba ni tha dad pa nyid du'o/ /'o na 'jig rten 'di 'dra ba'i tha dad pa ci ste 'dor zhe na/ 'gro ba'i
<p>136b.6</p>rtogs pa zhes gsungs so/ /'di lta bu zhes bya ba ni don dam pa'i tha dad pa med pa'o/ /dngos po sems dang ni don dam pa'i tha dad pa'i sems pas so/ /cha de tsam gyis don grub par khas blangs pas bslad par mi sems so zhes bya bar dgongs pa'o/ /de'i phyir zhes bya ba ni mjug sdud pa'o/ /gal te zhes
<p>136b.7</p>bya ba ni gzhan gyi'o/ /bum pa'i zhes bya ba 'di ni gzugs la sogs pa nyid brjod pa yin no/ /de nyid kyi gzugs la sogs pa rnams kyi zhes smos so/ /gzugs la sogs pa rnams kyi zhes bya ba ni nye bar mtshon pa ste gzugs kyi gzugs so/ /ro'i ro zhes bya ba la sogs pa la yang blta bar bya'o/ /
<p>137a</p>
<p>137a.1</p>bum pa'i bum pa zhes bya ba la ni tshogs pa la ltos nas te gzugs la sogs pa rnams kyi/ gzugs la sogs pa zhes bya ba'i tha tshig go/ /zhes kyi sgra ni rnam pa de ltar gyi don to/ /gzugs la sogs pa de rnams kyis mtshungs pa'i 'bras bu ni chu 'dzin pa la sogs pa yin la/ de'i rgyu
<p>137a.2</p>ma yin pa ni snam bu la sogs pa gang yin pa de/ de rnam par bcad pa'i don du bum pa'i sgra 'jug go/ /gang gi phyir gzugs la sogs pa'i nus pa'i khyad par ma spangs par 'jug pa des na/ phyogs gcig la 'jug pa gzugs la sogs pa'i sgra dang 'di gzhi mthun par ji ltar 'gyur/ 'di tsam nyid
<p>137a.3</p>kyis ni rigs dang tshogs pa'i sgra gnyis kyi khyad par yang legs par gnas pa yin no zhes bshad pa ni des na 'di ni zhes bya ba'o/ /thun mong gi bum pa brjod pa de nyid kyis rigs kyi sgra la tshogs pa'i sgra tha dad pa yin no/ /rigs kyi sgra yang so sor nus pa'i brjod pa'i phyir tshogs pa'i sgra las tha dad pa yin
<p>137a.4</p>no/ /gal te yan lag can med pa'i phyir bum pa'i gzugs la sogs pa zhes bya ba 'dis ci ston zhe na/ bum pa'i ni zhes gsungs so/ /de nus khyad par gyi gzugs la sogs pa'i nus pa'i khyad par ro/ /ci 'dra ba zhig ce na/ chu la sogs pa 'dzin pa de nyid spyi ste thun mong bar gyur pa
<p>137a.5</p>yan lag khyad par du byas pa gang dag yin pa de dag la de skad ces bya'o/ /thun mong gi nus pa'i khyad par can so sor rang gi nus pa dang ldan pa nyid ston pa yin no zhes bya ba'i don to/ /'o na nus pa'i khyad par med pa'i phyir ba lang nyi shu/ ba lang rnams kyi nyi shu zhes tha snyad tha dad par ji ltar 'gyur
<p>137a.6</p>snyam na/ phyogs 'dis zhes gsungs so/ /de dag la zhes bya ba ni bum pa la sogs pa dag la'o/ /so sor nges pa'i nus pa ma 'phangs pa des na'o/ /des na 'di rigs dang ni zhes bya ba 'chad pa ni/ de nyid kyi phyir zhes bya ba'i tshogs pa'i sgra 'di ni zhes bya ba ni dper na nags zhes bya bar 'brel
<p>137a.7</p>to/ /du ba la sogs pa'i gnas ni gzugs la sogs pa yin te des na rdzas gcig la ma ltos par bum pa zhes tshogs pa'i sgras yin no/ /rigs kyi sgra ni zhes bya ba ni bum pa'i rdzas so sor chu 'dzin pa la sogs pa'i 'bras bu gcig pa nyid la ste/ dper na shing zhes bya ba bzhin no/ /du ba la
<p>137b</p>
<p>137b.1</p>sogs pa so sor grib ma la sogs pa'i 'bras bu gcig sgrub pa la 'jug pa lta bu'o/ /dper na shing gi sgra rigs kyi sgra yin pa de bzhin du bum pa'i sgra yang yin no zhes bya ba'i don to/ /gzugs la sogs pa zhes bya ba ni gzugs sam sgra zhes bya ba la sogs pa tha dad par bstan pa khyad par gang la ltos
<p>137b.2</p>pa yin zhes bya ba'i don to/ /'bras bu gcig la ltos nas ni bu'i shes pa dang 'brel bar ston pa yin la/ so so rang gi 'bras bu la ltos nas ni gzugs la sogs par bsnyad pa yin no zhes bya ba'i don to/ /de'i 'du byed pa'i rjes su 'jug pa zhes bya ba ni bstan bcos gzhan gyi 'du byed kyi rjes
<p>137b.3</p>su 'jug pa'o/ /'jig rten na dang por brda sprod par byed pa slob pa'i phyir de 'dra ba'i gzhal bya nyid bya bar byed do/ /de'i 'og tu mu stegs pa'i bstan bcos sam/ gzhan las dman pa nyid kyis na/ don de mod la 'dzin te/ don phra mo bstan bcos khyad par can las 'dzin par mi nus so/ /phal
<p>137b.4</p>cher zhes bya ni/ dpog pa dang sel ba'i nus pa rnam pa thams cad du ni mi 'gog pa'o/ /de nyid kyi phyir gang zhig yang dag par rtogs pa dang ldan pa zhes gsungs so/ /'ga' zhig ces bya ba nyid gsal bar byed pa ni 'bras bu'i khyad par nus pa zhes bya ba'o/ /'dir 'bras bu'i khyad par ci la brjod snyam na/ 
<p>137b.5</p>'bras bu'i khyad par yang zhes bya ba'o/ /yang na gzugs la sogs pa nyid 'ga' zhig dbyibs kyi khyad par gyis rnam par gnas pa ni bum pa yin la zhes 'brel to/ /ci ltar zhe na dbyibs kyi khyad par gang las zhes bya ba'o/ /dper na gzugs la sogs pa bum pa yin no zhes bya ba ltar de bzhin du gzugs
<p>137b.6</p>bum pa yin no zhes bya bar yang 'gyur ro snyam du dgongs na/ gzugs bum par zhes bya bar ni zhes smos so/ /phan tshun khyad par med pa brjod par 'dod pa'i ma rtogs pas shing dang smras so/ /de bzhin du ut+pa la sngon po la sogs pa la yang mi 'gyur te/ gnyi ga 'khrul ba'i phyir ro/ /byas pa dang mi
<p>137b.7</p>rtag pa la sogs pa kho na la 'gyur te/ phan tshun 'khrul pa med pa'i phyir ro zhes bya ba ni rtsod pa po'i bsam pa'o/ /grub pa'i mtha' ni 'di ni phan tshun khyab pa'i don ma yin gyi/ 'on kyang gcig gis gcig 'phen pa yin no/ de ni shing zhes brjod pa na sha pa dang sngon po zhes brjod pa na ut+pal la yod pa
<p>138a</p>
<p>138a.1</p>yin te/ des na gzhi mthun pa nyams pa med do/ /'dir ni bum pa'i sgras gzugs tsam 'phen pa ma yin la/ gzugs kyi sgras kyang bum pa'i tshogs 'phen pa ma yin te/ des na 'di gnyis ni gzhi mthun pa ma yin no zhes bya ba'i don to/ /'di gang las she na bum pa'i
<p>138a.2</p>sgras zhes gsungs te/ sgras ni zhes bya ba'i don to/ /nus pa'i khyad par ni gzugs kyi shes pa skyed par rung ba'o/ /yang ji ltar na phyogs gcig pa'i yin yang sha pa la shing gi tha snyad du 'gyur gyi phyogs gcig tu 'gyur ba gzugs la sogs pa la ni bum pa'i sgra mi 'jug snyam na/ gna'i tha snyad ces pas
<p>138a.3</p>zhes gsungs so/ /gzhan gyi lugs la ltos nas brjod pa ni nus pa nges pa'i phyir ro zhes bya ba yin no/ /bum pa'i sgra ni gzugs tsam la mi 'jug 'on kyang ngo bo nyid kyi tshogs pa kho na la 'jug pa yin no/ /khyad par gyi nus pa dang ldan pa ni shing sha pa'i nus pa dang ldan pa'o/ /ji ltar 'dir khyad par
<p>138a.4</p>can gyi nus pa dang ldan pa 'phen ce na/ 'dir yang zhes gsungs te/ shing gi sgra log go/ /phyogs 'dis gzhan yang brjod par bya zhes bya ba la 'jug par byed pa ni gal te zhes bya ba'o/ /ci'i phyir zhe na/ nyi shu bya ba zhes smos so/ /ji ltar bum pa'i sgras nus pa gzhan brjod pa de bzhin nyi shu'i
<p>138a.5</p>sgras ni ma yin no zhes bya ba'i don to/ /'di ga las she na/ 'on kyang zhes smras so/ /'dir ni zhes bya ba ni ba lang nyi shur ro/ /lan ni der ni zhes bya ba'o/ /mang po nyid kyis zhes bya ba ni mang po nyid kyis nye bar mtshon pa'i ba lang la sogs pa dag go/ /gal te 'dus pa'i khyad par brjod pa nyi shu'i sgra nyid
<p>138a.6</p>kyis bzho ba dang dgal ba la sogs pa'i bya ba dang ldan pa'i ba lang rnams rtogs pa nyid ma yin nam/ des na ba lang gi sgra sbyar bar ci bya snyam na/ des ni bzho ba dang zhes gsungs so/ /gal te bzho ba dang dgal ba'i nus pas kyang 'dus pa'i khyad par rtogs par byed na de'i tshe yang 'dus pa'i sgra sbyar
<p>138a.7</p>bas ci bya snyam pa'i dogs pa sel ba ni des kyang zhes bya ba'o/ /des na 'di gnyis kyang khyad par dang khyad par can gyi dngos por mi 'gal lo snyam du dgongs pa'o/ /de bzhin don tha dad pa med pa la yang de dang de las ldog pa la brten nas sgra'i don tha dad par rnam par gzhag pa byas pa yin no/ /
<p>138b</p>
<p>138b.1</p>bag chags kyi khyad par la yang brten nas mi 'gal lo zhes bya bar bsams nas brjod pa ni yang na zhes bya ba'o/ /thog ma med pa yang yin la tha snyad kyang yin pa ste/ des bskyed pa'i bag chags gang yin pa des 'dus byas pa'i bdag nyid gang yang yod pa de dag gi thog ma med pa'i skad cig
<p>138b.2</p>'di ni rtog pa rnam par rtog pa dang sgra ste de la yod pa'o/ /gang gi phyir tha snyad 'di thog ma med pa'i bag chags kyi rnam par 'gyur ba'i dbang gis nges pa yin pa des na gang la'ang zhes bya ba sangs rgyas pa la mi brtsad de zhes bya ba ni/ don dam pa'i khyad par med na khyad par dang khyad par can la sogs pa'i
<p>138b.3</p>dngos por ji ltar 'gyur zhes bya bar ro/ /'dis ni brgal zhing brtag par bya ba 'ga' yang yod pa ma yin no zhes bstan pa ma yin no/ /rgol zhing rtog pa yang yod pa ma yin no zhes brjod pa ni gang gis kyang ni brtsad mi bya zhes bya ba ste/ rigs pa can la sogs pas so/ /gal te de ltar sgra don rnam
<p>138b.4</p>par gzhag pa la 'chad pa med mod/ de lta na yang spyi la sogs pa ltos par bya ba yin no zhes gzhan dag brgya la smra bar 'gyur ba'i phyir gal te zhes gsungs so/ /ji skad du brjod pa'i blo'i rnam par 'gyur ba tsam gyis bkod pa don dam pa ma yin pa la/ spyi gzhi mthun pa la sogs pa rnams la/ 
<p>138b.5</p>gal te ji skad brjod pa'i rigs pas chad pa 'ga' yang med na/ de de'i tshe gang gi spyi la sogs pa de yod pa la ltos par bya ba yin no zhes rtsod par byed pa rigs ldan min la 'dir ci smos te/ yan lag can dang ldan pa la sogs pa rigs ldan min la ste/ tshad ma can ma yin pa la ci ltos te ltos par
<p>138b.6</p>bya ba ci yod de ltar brjod bya bslad par bstan nas/ skabs kyis rjod par byed pa yang log pa dang log pa ma yin pa'i rnam par dbye ba rnam pa'i bslad par bstan pa'i don du tha mal zhes smos so/ /tha mal pa'i bstan bcos la sgra'i 'dus byas pa gang yin pa der ma 'chol ba mthong ba med do/ /
<p>138b.7</p>gang zhig ce na rtags so/ /dper na ston shar do zhes bya ba 'di la/ sha rad de dang san gyi mtha' can dang / pra ned dang / shi ro dang / na b+ha dang / skyes bu'o zhes bya bas pho rtags su 'gyur ba bzhin no/ /tshig kyang ma 'chol bar mthong ba med de dper na khyed cag rnams kyi nor zhes bya ba la/ 
<p>139a</p>
<p>139a.1</p>tum+ha nang zhes bya ba drug pa mang po'i tshig gi mtha' can khyed gnyis zhes bya ba'i don la sbyor ba bzhin no/ /de skad du yang mdo las gnyis la mang po'i tshig go zhes 'byung ngo / /gal te de ltar rtags la sogs pa tha dad par 'gyur mod/ don ni gcig kho nas yin no snyam
<p>139a.2</p>na/ de la don zhes gsungs so/ /dper na as pa zhes bya ba/ tha mal par ni bdag nyid rjod par byed pa yin la/ legs par sbyar ba ni chu 'thung ba rjod par byed pa bzhin no/ /rang bzhin tha dad pa ni gsal bar grags pa'i phyir mi brjod do/ /de las cir 'gyur snyam na/ de la mi rigs
<p>139a.3</p>yod pa yin/ /zhes smos so/ /der ni rtags la sogs pa de 'dra ba kho na tshad ma yin pa'i phyir legs par sbyar ba kho na bzang po yin par 'gyur ro snyam du dgongs pa'o/ /legs par sbyar ba la zhes bya ba ni legs par sbyar ba'i sbyor ba la'o/ /de zhes bya ba ni rtags la sogs pa phyin ci log dang
<p>139a.4</p>ldan pa ma yin pa'o/ /'gyur bar srid pa yin no zhes bya ba ni dgos pa'i don to/ /de yang ma yin no zhes bya ba brjod pa ni/ mtshan nyid kyis ni legs bsgrubs la/ /zhes bya ba'o/ /rang gi mtshan nyid ji lta ba yis bye brag tu bsgrubs pa'i sgra las legs par byas brjod pa yin la/ de ni legs par
<p>139a.5</p>sbyar ba dang tha mal pa la mtshungs pa yin no/ /des ji ltar gcig legs par sbyar ba yin la gzhan ma yin te/ rang rang gi mtshan nyid kyis legs par bsgrubs pa ni thams cad la yod pa'i phyir ro/ /'on te legs par sbyar ba'i mtshan nyid ston pa'i skyes bu tshad ma yin gyi gzhan ni ma yin
<p>139a.6</p>no zhe na/ 'di la rigs pa 'ga' yang med de/ 'di ni 'dod pa'i don 'don pa tsam du ston pa yin no/ /de'i phyir tha mal pa la sogs pa yang / mtshan nyid kyis bsgrubs pa yin pa'i phyir na legs par sbyar ba dang cig shos kyi rnam par dbye ba med pa'i phyir legs pa dang mi legs par rnam
<p>139a.7</p>par gnas pa med do/ /'on te/ legs sbyar zhes bya lha yi ngag /drang srong chen po rnams kyis bshad/ /zhes bya bas lha'i tshig ni legs par sbyar ba yin la/ de las gzhan ni legs par sbyar ba ma yin no snyam du dgongs na/ legs par sbyar dang legs sbyar min/ /zhes smos so/ /
<p>139b</p>
<p>139b.1</p>'di kho na lha'i ngag yin no zhes bya ba la tshad ma med pa'i phyir ro/ /des na 'di ltar 'gyur ro zhes brjod pa ni 'dir ni zhes bya ba ste/ legs par sbyar ba dang / legs par sbyar ba ma yin pa nyid do/ /don yod ma yin yang zhes bya ba'i sgra rnams ni don rtogs pa tsam la nye bar mkho ba yin na de ni legs
<p>139b.2</p>par sbyar ba ma yin pa la yang nyams pa med do/ /'di zhes bya ba ni sgra bye brag tu bshad pa'o/ /phyis gzhan nyid bcos zhes bya ba ni ba lang gi tshogs kyi tshul du de'i lam du 'jug pa dag go// des 'dis 'di dag la/ /ci zhig brjod pa mi shes so/ /zhes bya ba ni shin du tshabs chen por legs
<p>139b.3</p>pa dang legs pa ma yin par 'dzin pa'i rmongs pa bsal ba'i don du ci zhig brjod par bya ba yin te/ 'dzin pa dam pa nyid kyis rigs pa brjod kyang mi rtogs pa'i phyir ro/ /chos dang chos ma yin pa'i rgyu mtshan nyid kyang legs par sbyar dang legs par sbyar ba ma yin pa nyid du rigs pa ma yin no
<p>139b.4</p>zhes brjod pa ni/ ma mthong ba'i don brjod ni zhes bya ba'o/ /gal te las ni 'dis chos su 'gyur ro zhes bya ba'i bro ba'i tshig la yid ches pa med pa ma yin nam/ legs par sbyar ba ma brjod na phung bar 'gyur ro zhes bya ba la sogs pa'i tshig la ni yid ches pa yin pa'i phyir/ khyad par che zhe na/ 
<p>139b.5</p>de la zhes smos te/ bro ba'i ngag bzhin no/ /des zhes bya ba ni nye bar sdud pa'o/ /de'i phyir brjod bya dang rjod byed kyi dngos po la yang rtog pa tsam skyabs yin pa'i phyir sgra tsam las ma gtogs par ni yan lag can la sogs pa grub pa med do zhes gnas so/ /de ltar yan lag can
<p>139b.6</p>bsal ba'i phyir na lus 'byung ba'i rdul phra rab kyi tshogs tsam zhig yin par lus pa yin no/ /des na shes pa de'i nye bar len pa can yin par smra ba rnam par brtag pa'i don du gal te zhes gsungs so/ /skyes pa yin na zhes bya ba ni shes pa'o/ /rtsa ba la sogs pa rgyu yin pa lta bu zhig go
<p>139b.7</p>zhes 'brel to/ /yan lag gcig dang bral na'ang min/ /zhes bya ba ni lus so/ /min zhes bya ba ni shes pa skyed par mi 'gyur ro/ /rdul phra rab 'phel ba dang 'grib pa ni rtogs par mi nus pa'i phyir na ser mo la sogs pa brjod pa yan lag gi sgras tha snyad du byas so/ /rnam par rtog pa
<p>140a</p>
<p>140a.1</p>gnyis pa sel ba ni re re zhes bya ba'o/ /mang por 'byung bar 'gyur zhes bya ba ni rnam par shes pa mang po 'byung bar 'gyur ro gal te 'byung ba dang rngub pa dag nges par byed pa yin pa'i phyir cig car mang po 'byung bar mi 'gyur ro snyam du dogs na/ du ma nyid du
<p>140a.2</p>zhes gsungs so/ /lus bzhin du 'byung ba dang rngub pa dag kyang yul tha dad pa dang 'brel pa'i phyir du ma nyid yin par nges par byed pa ma yin no zhes bya ba'i don to/ /de med kyang zhes bya ba ni gcig med kyang ngo / /'on te zhes bya ba la sogs pas ni rnam par rtog pa gnyis pa slong ba'o/ /
<p>140a.3</p>rnam 'grel gyi lhag ma phyed po 'chad pa ni/ de skyes par byed pa ni zhes bya ba'o/ /gal te 'di dag skyed byed yin mod/ de lta na yang lus kyi chu du ma lhan cig byed pa yin pa'i phyir cha gcig med na yang rnam par shes pa skye bar mi 'gyur snyam na/ cha shas gcig 'ga' gang yin pa/ /
<p>140a.4</p>zhes gsungs te/ /thams cad ni ma yin pa'o/ /de'i zhes bya ba ni lus kyi'o/ /lhan cig byed pa zhes bya ba ni skabs kyis 'byung rngub dag gi'o/ /des na rnam par shes pa mi skye ba yin no snyam du bsams pa'o/ /'o na ni lhan cig byed pa tha dad pa gzhan dang gzhan las rnam par shes
<p>140a.5</p>pa tha dad par 'gyur ro snyam na/ lhan cig byed pa zhes smos so/ /'byung rngub dag kyang zhes bya ba ni lus 'ba' zhig tu ma zad pa'o/ /de nyid du zhes bya ba ni lus la brjod pa gang yin pa'o/ /'di dag du ma nyid kyang yul du ma dang 'brel pa'i phyir ro/ /thal ba de gang yin snyam na yan lag gcig ces
<p>140a.6</p>gsungs so/ /mi 'byung ba'am zhes bya ba ni rnam par shes pa skye bar zhes bya ba skabs yin no/ /skyes bu gang la dbugs ji tsam yod pa de tsam las dman pa'i gnas skabs na'o/ /'di ni thal ba gcig go/ /du ma 'byung bar 'gyur ro zhes bya ba so sor nus pa'i phyogs la thal ba gnyis pa'o/ /
<p>140a.7</p>gal te 'byung ba dang rngub pa dag la gcig nyid du grub pa ma yin nam/ des na lus bzhin du thal bar ji ltar 'gyur snyam na/ lus bzhin du zhes smos so/ /gang gi phyir 'gal ba'i chos gnas pa thams cad la mtshungs pa'i phyir na lus bzhin du 'di gnyis gcig nyid du ma grub pa de'i
<p>140b</p>
<p>140b.1</p>phyir thal ba de nyid du 'gyur ro/ /'on te gcig nyid du zhes bya ba ni 'byung ba'am rngub pa de dus gzhan du yang rang bzhin gcig nyid yin nam/ skad cig ma'i rang bzhin yin/ /de la phyogs dang po la brjod pa ni gcig nyid yin na zhes bya ba'o/ /ma gsal 'gyur zhes bya ba ni rim ma yin
<p>140b.2</p>par 'gyur ro/ /de rgyu ni rnam par shes pa du ma'i rgyu'o/ /des na zhes bya ba ni du ma gsal bar 'gyur bas na'o/ /phyed phyi ma 'chad pa ni 'on te zhes bya ba'o/ /ci'i phyir brgal zhing brtag par 'os pa ma yin zhe na/ me ni zhes gsungs so/ /ma yin te zhes bya ba ni sun 'byin pa'o/ /
<p>140b.3</p>khyad par med phyir zhes bya ba 'di'i bshad pa ni khyad par med pa'i phyir ro zhes bya ba 'di yin te/ 'byung ba la sogs pa'o/ /re zhig ji ltar me la thal ba med pa de ltar brjod pa ni me las ni zhes pa'o/ /dmigs pa ni skye ba'am tshad mas nges pa'o/ /gal te me de nyid las rim ba dang ldan pa'i du ba
<p>140b.4</p>mtha' dag skye bar 'gyur na ni de las yang thal bar 'dir 'gyur ba zhig na/ de lta ni ma yin te/ me gzhan dang gzhan nyid yin par gsal bar nges par gzung ba'i phyir ro/ /skabs la ni thal bar 'gyur ba kho na'o zhes khyad par brjod pa ni 'dir ni zhes bya ba'o/ /sad par byed pa'i rkyen ni yul nye
<p>140b.5</p>ba'o/ /de yang 'dod chags la sogs pa'i sems kyi rgyu ma yin te ma nges pa'i phyir ro zhes brjod pa ni sad par byed pa'i zhes gsungs so/ /gcig gi snying du sdug pa gang yin pa de ni gzhan la ma yin no/ /gcig nyid la yang sdug pa nyid/ /res 'ga' mi sdug par 'gyur ro/ /zhes bya ba la
<p>140b.6</p>sogs pa ni nges pa med pa'i don to/ /des na yul ni 'dod chags la sogs pa'i rgyu ma yin no zhes bya bar bsams pa'o/ /sad par byed pa 'dod chags la sogs pa'i rgyu ma yin no zhes bya ba 'di ga las yin snyam na/ sngon gyi 'du byed ces bya ba gsungs te/ stobs dang ldan pas ni 'dod chags
<p>140b.7</p>la sogs pa grags par 'gyur la mi ldan pas ni dman par 'gyur ro/ /des na zhes bya ba ni gang gi phyir dbugs dbyung ba la sogs pa gcig nyid las 'dod chags la sogs pa'i sems 'byung ba'i gtan tshigs des na'o/ /sems kyi rgyu ma yin na zhes bya ba ni sngar ro/ /de bas na sngar
<p>141a</p>
<p>141a.1</p>dang phyis kyang rgyu ma yin pa'i phyir dbugs dbyung ba la sogs pa ni rgyu nyid du mi 'gyur ro/ /de ste rgyu yin na de'i tshe/ de'i rang bzhin nam yang na nyams pa med pa'i phyir 'dod chags la sogs pa'i sems gzhan dang gzhan 'byung ba'i phyir gcig yin yang gcig
<p>141a.2</p>nyid kyis tshe mang po gsal bar 'gyur ro zhes grub po/ /de bas na rim gyis kyang du ma'i rgyu nyid du mi 'thad do/ /des na tshu rol mdzes pa las sngon gyi 'du byed pa nyid rgyu yin par thal bar 'gyur ro/ /sangs rgyas la ltos nas ni 'di thal ba ma yin te/ mngon par 'dod pa nyid yin pa'i phyir ro/ /
<p>141a.3</p>brjod pa yin te zhes bya ba ni/ gcig nyid na'ang mang gsal 'gyur/ /zhes bya ba la sogs pa sun 'byin pa'o/ /gcig nyid du 'thad pa ni'o/ /de las zhes bya ba ni 'byung rngub las so/ /yang na gal te 'byung rngub las nges pa ma yin na 'o na gang las nges pa yin snyam na/ de las
<p>141a.4</p>nges pa yin zhes yang bzla bar bya'o/ /snga ma snga ma'i 'du byed pa las sems phyi ma phyi ma nges pa yin no zhes bya ba'i don to/ /'on te snga ma dang phyi mar rang bzhin gcig pa'i blo nyid kyis don du ma 'dzin pa yin na/ de'i tshe gcig gis du ma shes par mkhas par gyur pa na/ don du ma cig car nyid
<p>141a.5</p>shes par 'gyur ro/ /ci'i phyir zhe na 'gal ba med phyir ro/ /rtag pa'i rang bzhin don cig car 'dzin pa la 'gal ba ci yang med do zhes bya ba'i don to/ /'on te don cig car 'dzin par nus pa ma yin no snyam na/ rim gyis kyang min zhes smras so/ /dbugs 'byung ba la sogs pa las blo
<p>141a.6</p>gcig nyid du nges pa ma yin pa'o/ /des na mang po gsal bar thal ba ji ltar spang bar bya snyam du dgongs pa'o/ /'o na zhes bya ba ni gzhan sangs rgyas pa la 'dri ba'o/ /gal te rim gyis don mdzad pa'i blo du mar gyur pa de ni de'i tshe de dag cig car 'byung bar brjod pa mdzes pa zhig na/ 
<p>141a.7</p>'on kyang de ni gcig kho na yin no zhes dgongs par byed pa ni/ 'on te zhes bya ba'o/ /gang gi phyir gcig nyid don du mar rim gyis 'dzin pa'i rang bzhin yin pa'i gtan tshigs des na'o/ /'di la re zhig rang nyid lan 'debs pa ni de yang zhes brjod pa'o/ /bde ba la sogs pa'i
<p>141b</p>
<p>141b.1</p>rnam pa las ma gtogs par yid dmigs pa med pa'i phyir de don du ma 'dzin pa nyid du ji ltar brjod ces bya ba'i don to/ /'on te gzugs la sogs pa'i rnam pa ni don nyid kyi yin gyi shes pa'i bdag nyid ni ma yin no/ /de la snang ba yang gzugs brnyan yin te/ rnam pa med
<p>141b.2</p>pa blo tsam gyi rang bzhin ni rnam pa thams cad kyi rjes su 'jug pa yin pa'i phyir ro snyam du bsams nas/ gzhan gyis gal te yid ni zhes smos so/ /gal te rnam par shes pa bya ba med pa nyid la brten nas/ zhes bya ba ni rnam pa de'i bdag nyid du gyur pa dang ma 'brel pa'i rnam
<p>141b.3</p>par shes pa la brten nas so/ /don gyi gzugs brnyan tsam skye ba yin na/ de'i tshe don rnams la shes pa dang nye ba'i rim pa khyad par med pa'i phyir nye ba'i don thams cad cig car 'dzin par thal bar 'gyur ro/ /chags pa la sogs pa'i gnas skabs su ni 'ga' zhig kho na la shes
<p>141b.4</p>par yang mthong ba yin no/ /'on te zhes bya ba ni gzhan gyi'o/ /goms pa'i khyad par gyi rim pas gang la chags pa de la gzugs brnyan skye ba'i phyir shes pa yin gyi/ gzhan la ni ma yin te/ des na cig car don 'dzin par thal ba ma yin no snyam na/ lan du 'o na de nyid ces gsungs
<p>141b.5</p>te/ bsgoms pa nyid do/ /don gyi rnam pa'i zhes bya ba gzugs brnyan gyi'o/ /dbugs 'byung ba la sogs pa zhes bya ba ni de dag ni yod kyang 'ga' zhig la chags pa na bya ba byed pa'i phyir ro/ /de la ni kho bo cag kyang shes pa dang rnam pa dag tha mi dad par sgrub par byed pa de 'dra ba la
<p>141b.6</p>'chol ba med do/ /gang gi dbang gis yul rtogs par rnam par gzhag pa/ goms pa snga ma snga ma sngon du 'gro ba can gyi gzugs brnyan de grub ste/ 'byung dang rngub pa rgyu ma yin na/ de tsam gyis rnam par shes pa thog ma med pa grub pa dang shes pa dang shes bya'i tha snyad yongs su rdzogs
<p>141b.7</p>pas 'dir gzugs brnyan dang tha mi dad pa'i shes pa btsal bas ci zhig bya/ gzugs brnyan gyi sgras brjod par bya ba'i don/ snga ma snga ma'i goms pa las rgyun 'jug pa de nyid kho bo cag shes pa brjod pa yin te/ de las gzhan pa'i shes pa la tshad ma med pa'i phyir ro/ /de las tha dad
<p>142a</p>
<p>142a.1</p>pa'i shes pa grub pa ni rigs pas kyang gsal ba'i phyir ro/ /de bas na gzugs brnyan 'di ni lus kyis bskyed pa yin yang goms pa snga ma snga ma'i bdag po la ltos pa kho na'o/ /ltos pa med na ni shes pa tha dad par khas blangs kyang nyes pa de gnas
<p>142a.2</p>pa kho na'o zhes ston pa ni phyed po phyi ma 'chad pa ni/ me long bzhin du zhes bya ba'o/ /'on te zhes bya ba ni chags pa'i yul las gzhan 'dzin pa'i nus pa'o/ /don gzhan de 'dzin par mi 'gyur ro/ /de yan chad kyis ni brtag pa'i phyogs la dbugs 'byung ba la sogs pa'i shes pa'i
<p>142a.3</p>rgyu yin pa bsal nas/ skad cig gi phyogs dgag pa'i don du gzhan gyi dogs pa bsu ba ni/ 'on te zhes bya ba'o/ /de la yang zhes bya ba ni rnam pa med pa'i shes pa 'ga' zhig tu ma zad de dbugs 'byung rngub la yang ngo / /skad cig mang po ni yan lag can sun phyung ba'i phyir ro/ /brgya
<p>142a.4</p>la dus gcig tu nye bar gnas pa nyid du 'gyur ro snyam du dogs na/ snga ma dang phyi mar yang de lta bur gyur pa nyid du ston pas rim pa can du ston pa ni/ rang rigs min pa'i dus can gyi/ /zhes bya ba'o/ /'di dag rang gi rigs kyi dus na nges par yod pa de bzhin du snga ma dang phyi mar
<p>142a.5</p>yang yin te/ de 'dra ba'i tshogs pa yod pa'i phyir ro/ /de 'dra ba'i sems nyid kyi zhes bya ba ni skad cig mang po dus gcig po der ma nges pa'i'o/ /de dag ces bya ba ni dbugs dbyung ba dang go/ /dang po ni skye ba dang po'o/ /de'i snga rol na rang gi rigs kyi dbugs 'byung ba med pa'i
<p>142a.6</p>phyir ro/ /de nyid brjod pa ni gang gi phyir zhes bya ba bsnan te/ de rgyu de 'dra yod ma yin/ /zhes bya ba ste/ 'jig rten pha rol mi 'dod pa'i phyir ro/ /yod kyang zhes bya ba ni de'i rgyu de 'dra ba'o/ /de ni med bzhin du la sogs pa khas blangs pa yin no/ /dbugs dbyung ba rnams du ma
<p>142a.7</p>nyid du nges so/ /ci'i phyir snyam na dbugs 'byung tha snyad yul can phyir te/ yul rgya cher khyab pa'i phyir ro/ /de'i phyir zhes bya ba ni dbugs 'byung ba rnams gcig yin pa'i phyir/ rnam par rtog pa rnams cig car skye bar 'gyur ro/ /'di ni tshu rol mdzes pa la la 'jig rten pha
<p>142b</p>
<p>142b.1</p>rol grub par thal ba yang bar dor nas brjod pa yin no/ /rnam par 'grel pa ni dbugs skad cig ma zhes bya ba ste/ 'dis rang gi gzhung las 'das kyang gzhan gyi bsgrub bya mi 'grub pa zhes ston pa yin no/ /rim gyis 'byung ba ni zhes bya ba ni dbugs 'byung ba yang rim gyis 'byung ba
<p>142b.2</p>yin no snyam du dgongs pa'o/ /rnam 'grel gnyis pa rnam par 'grel pa na lan gsung ba ni/ dbugs 'byung ba la sogs pa de nyid ces bya ba'o/ /ji ltar 'jig rten pha rol khas ma blangs kyang dbugs nyid dbugs kyi rgyu yin pa de ltar gzhan dag 'dod pa'i dogs pa bsu ba ni pha
<p>142b.3</p>ma'i dbugs nyid ces bya ba'o/ /ma yin te zhes bya ba ni sun 'byin pa'o/ /de lta bu'i bdag nyid du gyur pa zhes bya ba ni pha ma dag gi dbugs zhan pa dang drag pa la sogs pa'i rang bzhin ci 'dra ba'o/ /gzhan yang de lta na pha ma nyid kyi sems 'phos pas ci ste mi brjod/ de la yang
<p>142b.4</p>sngar brjod zin to/ /de'i phyir dang po dbugs 'byung ba mi rung ngo / /dbugs 'byung tha dad yul can phyir/ /zhes bya ba la sogs pa rnam par 'grel ba ni khas blangs nas zhes bya ba'o/ /dbugs dang po 'byung bar khas blangs nas brjod pa'o/ /ci brjod pa de gang zhe na/ bshad pa
<p>142b.5</p>dbugs rnams ni du ma nyid de zhes bya ba'o/ /ci'i phyir zhe na/ yul zhes bya ba'o/ /'di nyid gsal 'debs pa ni yul du ma zhes bya ba'o/ /de ltar gyur na nyes pa ci yod snyam na/ dbugs du ma zhes bya ba'o/ /yid kyi rnam par shes pa ngu ma cig car skye bar thal bar 'gyur
<p>142b.6</p>ro/ /skad cig ma'i phyogs la ltos nas kyang / kyang gi sgras bsdus pa'i gnod par byed pa gzhan brjod pa ni rigs mthun pa'i yid ni zhes bya ba'o/ /dbugs la sogs pa skad cig gcig la ci 'dra bar gyur pa de 'dra ba ni skad cig gzhan du yang yin te/ des na yid kyi rnam
<p>142b.7</p>par shes pa ci 'dra ba zhig gcig gi tshe skyes pas de 'dra ba nyid gzhan gyi tshe yang 'gyur gyi de 'dra ba ma yin par mi 'gyur te/ rgyu rnams mtshungs pa'i phyir ro/ /'on te skad cig tha dad pa nyid las rigs mi mthun pa skye bar 'gyur ba yin no snyam na/ skad cig tha dad pa nyid kyis
<p>143a</p>
<p>143a.1</p>zhes smos so/ /'o na cis 'gyur snyam na/ ji ltar rigs mthun pa'i zhes gsungs so/ /du ma zhes bya ba ni rim gyis 'byung ba'i phyir ro/ /gal te zhes bya ba ni gzhan dag yid kyi rnam par shes pa du ma cig car skye bar thal ba yod pa'o/ /zhing dang sa
<p>143a.2</p>bon dang chu la sogs pa bzhin no snyam du yid la gzhag pa'o/ /'on te gzhan du yin zhes bya ba ni ji ltar srid pas so/ /de la phyogs dang po sel bas ni/ tshogs pa'i rang bzhin gyis zhes bya ba'o/ /tshogs pa ma tshang ba ni ma tshogs pa'o/ /gzhan du yin zhes bya ba'i
<p>143a.3</p>phyogs la brten nas bshad pa ni 'on te ji ltar zhes bya ba'o/ /'di ni ji ltar yod rgyu yin/ /zhes bya ba'i 'grel pa'o/ /nye bar gnas pa rgyu nyid ma yin te zhes bya ba ni 'bras bu de 'dra ba nyid kyi zhes bya ba bsams pa'o/ /'on kyang nye bar gnas pa ma yin no zhes brjod par
<p>143a.4</p>bya'o/ /de ltar ni brjod par 'thad pa ma yin te/ chod pa'i rjes su 'gro ba dang ldog pa'i rjes su mi byed pa'i phyir ro/ /ldog pa'i rjes su mi byed kyang rgyu ma yin par ji ltar 'gyur snyam na/ rgyu dang 'bras bu nyid ni zhes bya ba'o/ /des na nye bar gnas pa ma yin pa ni rgyu ma yin no snyam
<p>143a.5</p>du dgongs pa'o/ /de bas na me'i bud shing bzhin du tshang ba dang ma tshang ba'i rgyu dag ni de 'dra ba nyid kyi rgyu ma yin no zhes ston pa ni de'i phyir zhes bya ba'o/ /de yod na yod pa nyid ces bya ba'i dgos pa'i don ni 'di yin te/ rgyu dang 'bras bu'i dngos po rnam par gnas pa'i rgyu mtshan ni de
<p>143a.6</p>yod na yod pa nyid yin te 'dir de'i khyad par skyed pa las ltos pa la ci bya zhes bya ba'o/ /ma yin te zhes bya ba ni de yod na yod pa nyid rgyu mtshan zhes bya ba rjes su 'jug pa'o/ /ci'i phyir zhe na/ de yod na yod pa nyid ni zhes bya ba'o/ /khyab par zhes bya ba ni lhag ma'o/ /
<p>143a.7</p>de 'gyur na 'gyur ba nyid med par de yod na yod pa nyid mi rtogs so zhes bya ba'i don to/ /'di nyid ston pa ni de yod na ni zhes bya ba'o/ /de ltar zhes bya ba ni rnam 'gyur rgyu med pa can yin na'o/ /thams cad rgyu med par 'gyur zhes bya ba ni de yod na yod pa nyid kyang med par 'gyur ro zhes bya
<p>143b</p>
<p>143b.1</p>ba'i don to/ /'on te zhes bya ba ni gzhan gyi'o/ /de tsam nyid las zhes bya ba ni khyad par dang bral ba'i rgyu tsam 'ba' zhig las so/ /lan ni dang po nyid ces bya ba'o/ /gang gi tshe me dang bud shing stobs dang ldan pa ma yin pa de'i tshe yang du ba drag po nyid du 'gyur ram ci zhes bya
<p>143b.2</p>ba'i don to/ /de'i phyir de'i khyad par gyi rjes su byed pa kho na de yod na yod pa nyid yin no/ /de bas na de'i rjes su byed pas khyab pa'i phyir/ de yod na yod pa nyid rgyu dang 'bras bu'i dngos po rnam par gnas pa'i rgyu mtshan du ji ltar rtogs/ 'dis ni zhes bya bas ni rgyu khyad
<p>143b.3</p>par med pas 'bras bu khyad par med par bstan pas so/ /yongs su 'gyur ba'i khyad par la ltos pa'i zhes bya ba ni khyad par gzhan dang gzhan dag dang ldan pa ste/ de lta bu'i lus las rnam par shes pa gzhan dang gzhan skye ba yin la khyad par thams cad med na 'chi ba'i gnas
<p>143b.4</p>skabs na mi skye ba yin no zhes bya ba'i don to/ /lus khyad med pa'i phyir na yongs su gyur pa 'di'i yang khyad par gang las 'byung ba yin te/ rim pa dang ldan pa'i lus rnams ni 'byung ba chen po bzhi tsam gyi rang bzhin nyid kyis khyad par 'ga' yang med pa'i phyir yongs su 'gyur ba
<p>143b.5</p>khyad par can du mi 'gyur la/ de med pa'i phyir rnam par shes pa khyad par med par 'gyur ro/ /de med par yang 'byung na ni rgyu med pa can du 'gyur ro/ /des na snga ma snga ma'i 'du byed pa'i dbang gis skyes pa la skyon med do zhes bya ba'i don to/ /rang bzhin khyad par med kyang yongs su
<p>143b.6</p>gyur pa khyad par yod par ston pa ni gal te 'o ma zhes bya ba'o/ /snod gnyis na gnas pa'i 'o ma la/ gcig la ni zho ska ba dang gzhan la ni sla bar mthong ngo / /ska ba dang cig shos kyi khyad par gang las yin snyam na/ dus kyi mthar thug pa tsam las zhes bya ba'o/ /grang ba dang
<p>143b.7</p>dro ba la sogs pa rten gzhan gyi lhan cig bye ba tsam las zhes bya ba'i don to/ /de bzhin du lus kyang yin no zhes bya ba ni yongs su gyur pa khyad par med pa can yin yang 'gyur ba yin no/ /zho la sogs kyi rnam 'gyur ni/ /zhes bya ba ni 'o ma la sogs pa'i rnam par 'gyur ba'o/ /mi
<p>144a</p>
<p>144a.1</p>mtshungs pa gang yin pa de ni 'o ma mtshungs pa las byung ba ni ma yin no zhes bya ba'i don to/ /lus kyi rnam 'gyur ni/ khyad par can du gyur pa nyid ces bya ba ni 'byung ba chen po bzhi'i rang bzhin nyid du mtshungs pa'i lus rnams la/ 'ga' zhig tu yongs su gyur
<p>144a.2</p>pa 'ga' zhig sems kyi khyad par gyi rgyu yin no/ /das na lus ni mtshungs pa dang mi mtshungs pa dag la rjes su mthun pa goms pa'i bag chags gang yin pa de nyid rnam par rtog pa dang rnam par mi rtog pa ni shes pa dag tha dad pa'am tha mi dad pa'i rgyu yin no/ /lus mtshungs pa dang mi
<p>144a.3</p>mtshungs pa dag yod kyang / rnam par rtog pa dang rnam par mi rtog pa'i shes pa rnams la tha dad pa dang tha mi dad pa med pa'i phyir ro/ /zhar la byung ba rdzogs par byas nas gnyug ma nye bar sdud pa ni/ de'i phyir zhes bya ba'o/ /tshogs pa rgyu nyid yin na zhes bya ba ni thams cad rgyu
<p>144a.4</p>nyid yin na'o/ /de lta ma yin na zhes bya ba ni so sor skyed par nus pa'i phyogs la'o/ /du ma nyid do zhes bya ba ni yid kyi shes pa cig car skye bar thal bar 'gyur ro zhes gang brjod pa'o/ /de ltar mi mthong ba ma yin no zhes bya ba ni bzlog pa'o/ /des na dbugs 'byung ba la
<p>144a.5</p>sogs pa ni sems kyi rgyu ma yin no zhes tshad ma'i 'bras bu 'phangs pa yin no/ /gang gi zhes bya ba ni gzhan gyi'o/ /de la du ma ci'i phyir mi skye zhes bya ba de ni re zhig mi rigs te/ rnam par rtog pa med pa 'ba' zhig pa rnams sam/ rnam par rtog pa gcig dang ldan pa rnams ni lhan
<p>144a.6</p>cig skyed par 'dod pa'i phyir ro/ /'on kyang ji ltar lus las yin pa la thal bar 'gyur ba ltar yid kyi rnam par shes pa du ma nyid skye bar ji ste mi 'gyur zhes brjod par 'dod pa yin no/ /de la brjod pa ni rnam shes nus pa nges pa'i phyir ro zhes bya ba'o/ /don gzhan la chags
<p>144a.7</p>pas sam/ don gzhan la 'dzin pa'i phyir zhes phyogs gzhan du blta bar bya'o/ /bshad pa la mtshungs pa de ma thag pa'i rkyen gyi rang bzhin gyi rnam par shes pa gcig cig gi rgyu yin no zhes bya ba ni dam bca' ba'o/ /'di la gtan tshigs ci yod snyam na/ nus pa nges pa
<p>144b</p>
<p>144b.1</p>ni rjes su mthun pa'i 'du byed kyi bag chags te/ gtan tshigs yin no zhes 'brel par bya'o/ /gnyis pa brjod pa ni chags pa'i khyad par te zhes bya ba'o/ /gtan tshigs so zhes 'brel to/ /dang po rnam par 'grel pa ni bag chags brtan pa'i zhes bya ba'o/ /mtshungs pa
<p>144b.2</p>de ma thag pa'i rkyen gyi zhes bya ba ni ji ltar grags pa'i'o/ /rnam par shes pa zhes bya ba ni yid do/ /'ba' zhig gam zhes bya ba ni ji skad brjod pa'i de ma thag pa la ma ltos par ro/ /chags pa'i khyad par te zhes bya ba 'chad pa ni/ yang mtshungs pa de ma thag pa'i zhes bya ba'o/ /
<p>144b.3</p>rjes su mthun pa'i chags pas yul gcig la nges pa'o/ /de la phyogs dang po ni gsal ba'i phyir de ma thag pa gnyis la nyams su myong ba gsal bar bstan pa'i don du 'ga' zhig gam zhes bya ba'i dbang du byas nas 'di ltar zhes gsungs so/ /chags pa'i phyogs la brten na
<p>144b.4</p>bshad pa ni rnam par shes pa 'ga' zhig ni zhes bya ba'o/ /nye ba nyid ni chags pa nyid do/ /rnam par rtog pa gzhan ni skye bar mthong ba ma yin no/ /de skye bas bar du bcad pa'i phyir ro/ /mtshungs pa de ma thag pa'i rkyen gyi rnam par shes pa'i bag chags ni rnam par rtog pa
<p>144b.5</p>skyed par nus pa gang yin pa ste/ rnam par rtog pa skye ba gang dag la/ de bar du bcad pa zhes bya ba nus pa med par byas pa yod pa de dag ni skye bar ma mthong ngo zhes 'brel to/ /yang bag chags gang gis bar du bcad snyam na/ gzhan gyis zhes smos te rnam par rtog pa zhes
<p>144b.6</p>bya ba skabs yin no/ /don gang zhig gzhan la mi 'byung ba'i don gyis chags pa'i yul yin pa'i yul de shes bya nyid kyis gang la yod pa'o/ /de ltar rnam par shes pa las rnam par shes pa skye bar khas blang ba na rnam par rtog pa gcig skye ba'i tshogs pa yod pa yin gyi/ 
<p>144b.7</p>lus kyis rdul phra rab rnams skyed pa yin na ni ma yin te/ ltos par bya ba goms pa la sogs pa la log pa med pa med pa'i phyir ro zhes brjod par 'gyur ro/ /ma chags pa'i dus na rnam par rtog pa med pa bzhin du nye ba'i don rnams la dus gcig tu rnam par rtog pa du ma nyid ci ste
<p>145a</p>
<p>145a.1</p>mi skye zhe na/ 'di la yang nus pa nges pa'i phyir ro zhes bya ba lan yin no/ /'bad pa dang ldan pa la yang cig car rnam par rtog pa gnyis mi skye ba'i phyir na mtshungs pa de ma thag pa'i rkyen rnam par rtog pa gcig skyed pa la nus pa nges pa nyid yin no zhes
<p>145a.2</p>bya ba'i don to/ lus kyis rdul phra rab grangs med pa rnams so sor nus pa yin na ni rnam par rtog pa dpag tu med pa skye bar thal ba nyid do/ /de bas na zhes bya ba ni nye bar sdud pa'o/ /gcig gam zhes bya ba ni rnam par rtog pa dang bcas pa'o/ /du ma zhes bya ba ni rnam par
<p>145a.3</p>rtog pa med pa'o/ /lus tsam las skye na ni de lta ma yin no zhes bya ba'i don to/ /gal te zhes bya ba ni gzhan gyi'o/ /rnam par shes pa de nyid las zhes bya ba ni gcig gam du ma skyes pa gang yin pa de nyid las so/ /khyed kyi phyogs bzhin du phyis blo gcig gam du ma skye mod/ 
<p>145a.4</p>dang po ni lus las skye bar 'gyur ro zhes bsams pa'o/ /re zhig gcig las skye ba na nges pa 'di 'thad kyi lus du ma las skye ba la go ji ltar zhe na dper na zhes smos so/ /de bzhin du 'dir yang rgyu 'ga' zhig la ltos pa yin no zhes bya ba'i don to/ /chags pa'i khyad par de
<p>145a.5</p>nyid las zhes bya ba ni 'di nyid du 'brel par bya'o/ /grub pa'i mthar ni dang po skyes pa'i rnam pa shes pa las rgyun 'jug pa la rnam par rtog pa 'dir 'gyur mod/ lus la ni de bzhin du skyed par byed pa'i nus pa yod pa'i phyir rgyun gzhan dang gzhan yang skye bar 'gyur ro snyam du bsams
<p>145a.6</p>pa yin no/ /de srid nyid du zhes bya ba ni gcig gi tshe lus las shes pa'i tshogs tshad ji tsam skyes pa'i nus pa nges par bstan pa yang ma yin nam snyam pa'i dogs pa bsu nas yang gsal bar byed pa ni gal te zhes bya ba de srid kho na skye bar 'gyur ro/ /ci'i phyir zhe na/ lus kyi nus
<p>145a.7</p>pa nus pa zhes smos so/ /gal te khyed kyi lugs bzhin gzhan dang gzhan yang skye bar 'gyur ro snyam du bsams pa yin no/ /de srid du zhes bya ba ni gcig gi tshe lus las shes pa'i tshogs tshad ji tsam skyes shes pa'i nus pa nges par bstan pa yang ma yin nam snyam pa'i dogs pa bsu
<p>145b</p>
<p>145b.1</p>nas/ yang gsal bar byed pa ni gal te zhes bya ba'o/ /'on te zhes bya ba la sogs pa ni go bla'o/ /don 'di zhes bya ba ni re zhig lus las shes pa'i tshogs skye la/ nges kyang de'i nus pa nyams pa'i phyir yang shes pa'i tshogs byed pa ma yin no zhes bya ba'o/ /'o na gang tshad ma'i
<p>145b.2</p>spyod yul yin snyam pa la/ rnam par shes pa nyid las zhes bya ba'o/ /goms pa'i rang bzhin las so/ /rnam shes ni zhes bya ba ni chags pa'i rang bzhin no/ /gang gis zhes bya ba ni rtog pa dang ldan pa yin pas so/ /'on te zhes bya ba ni gzhan gyi'o/ /lus las rnam
<p>145b.3</p>shes zhes bya ba ni lan no/ /rgyu mtshan med par dogs pa yang ma yin no zhes bya ba la/ gal te gzhan gyi lugs la de ltar 'gyur mod/ sangs rgyas pa'i lugs la ni rnam par rtog pas bris pa las sgrub par byed pa dang gnod par byed pa med pa nyid kyis dogs pa'i skabs byed pa
<p>145b.4</p>ma yin nam des na ji ltar rgyu mtshan med pa yin snyam na de ni mi 'thad do/ /rnam pa gnyis ka ma grub pa'i phyir ro/ /gnod par byed pa nyid yin pa'i phyir ro zhes ston pa na/ rnam shes nyid las rnam shes ni skye bar zhes bya ba'i phyed phyi ma rnam par 'grel pa ni/ chags pa phyogs su
<p>145b.5</p>lhung bar byas/ /zhes bya ba'o/ /de skye ba ni phyogs su lhung ba skye ba'o/ /de bas na rnam par shes pa'i nges byed nyid ni brgyud nas goms pa nyid las skyes pa yin no/ /gal te zhes bya ba ni gzhan gyi yin no/ /ji ltar mi rigs snyam na chags pa'i rang bzhin ma yin pa'i zhes
<p>145b.6</p>gsungs so/ /tshu rol mdzes pa pa'i la yang de ltar 'gyur ro snyam na/ gang la 'jig rten gzhan med pa zhes bya ba'o/ /dbang po'i rnam par shes pa du ma yod kyang rnam par shes pa gcig 'byung ba gang yin pa de ni goms pa kho na las yin no zhes bsgrubs zin to/ /des na zhes bya
<p>145b.7</p>ba ni rnam par shes pa gzhan skye ba ma bzlogs pas so/ /dang po skyes pa'i rnam par shes pa'i rgyun ma gtogs pa nus pa'i lus las yang de ltar skyes pa na tshogs su 'gyur ro zhes bya ba'i gnas skabs kyi mthar thug pa'o/ /de ni mthong ba med pa'i ces bya ba ni bzlog pa'o/ /
<p>146a</p>
<p>146a.1</p>gcig gi tshe rnam par rtog pa'i rnam par shes pa gcig nyid mthong ba'i phyir ro/ /'on te zhes bya ba ni gzhan gyi'o/ /phyi mar gyur pa zhes bya ba ni nur nur po las so/ /dang po nur nur po'i gnas skabs nyid sems kyi skyed byed yin no/ /kho na'i sgra ni
<p>146a.2</p>'ba' zhig ces bya ba 'di ni 'og tu blta bar bya'o/ /med pa 'ba' zhig kho na'o/ /ji ltar snyam na phan gdags par bya ba dang zhes bya ba gsungs so/ /'ga' zhig las skad cig dang po skyed pa yin mod/ sems kyi rgyun ni lus la brten pa ma yin no/ /zhes bya ba'i don to/ /
<p>146a.3</p>'on te zhes bya ba la lus lhan cig byed pa can gyi rnam par shes pas zhes bya ba ni byed pa po'o/ /rnam par shes pa zhes bya ba ni las so/ /'dir ni mi mthong bar rtog pa med ces bya ba ni lus ni nye bar len pa nyid du sngar mngon sum gyi nges pa med la nye bar len pa nges pa sngon du 'gro
<p>146a.4</p>ba can gyi lhan cig byed pa nyid du yang ma yin no/ /rigs mthun pa nyid kyis ni shes pa'i nye bar len pa ni shes pa nyid yin par gsal ba yin no zhes bya ba'i don to/ /ba lang gi lci ba las kyang ut+pal skye la/ ut+pal nyid las kyang skye ba yin no zhes gang brjod pa de ni mi 'thad
<p>146a.5</p>do zhes brjod pa de ni ba lang gi lci ba dang zhes bya ba'o/ /de lta yang 'o na/ skye ba dang po'i shes pa dang / bar gyi gnas skabs kyi rnam par shes pa dag shin du khyad par che ba'i phyir ji ltar skye ba dang po'i rnam par shes pa rnam par shes pa gzhan gyi sgrub byed du 'gyur snyam du dogs
<p>146a.6</p>pa bsu nas gsal ba la sogs zhes gsungs so/ /la lar zhes bya ba ni bar gyi gnas skabs na'o/ /dang por zhes bya ba ni skye ba dang por ro/ /lus las zhes bya ba ni nye bar len par gyur pa las so/ /de'i rgyu ni lus kyi rgyu ste mer mer po la sogs pa'o/ /de'i 'jug pa ni
<p>146a.7</p>rang gi 'bras bu'i lus skyed pa las sngon du phyogs pa'o/ /de thob pa'i phyir yan lag tu 'gyur ba ni lhan cig byed pa'i rkyen nyid du 'gyur ba'o/ /ldog pa brjod nas rjes su 'gro ba bshad pa ni gang gi tshe zhes bya ba'o/ /mig la sogs pa'i dbang po lnga ni skye mched lnga yin no/ /tshe
<p>146b</p>
<p>146b.1</p>'di nyid ni skye ba 'di la yod pa'o/ /sems kyi rgyun gnas pa'i rgyu ni lhan cig byed pa can yin no zhes blta bar bya'o/ /blo dben pa la sems kyi rgyun gnas rgyu zhes bya ba la sogs pa sdeb sbyor tsam byas pa bshad pa'i don du 'di ltar zhes gsungs so/ /sems kyi rgyun gnas pa'i rgyu
<p>146b.2</p>zhes bya ba ni rnam 'grel bris pa tsam du zad do/ /de'i rgyu 'jug thob phyir zhes bya ba 'chad pa de ni de'i rgyu 'jug ste zhes bya ba la sogs pa'o/ /sems kyi rgyun gnas rgyu zhes bya ba 'chad pa ni sngar gyi sems las kyi ming can zhes bya ba'o/ /gang gi tshe de lus gzhan skye ba yan lag
<p>146b.3</p>nyid du 'gyur snyam na/ de'i yan lag nyid ni zhes bya ba'o/ /des na zhes bya ba khong nas phyung la/ gal te de'i yan lag tu mi 'gyur na zhes bya bar sbyar ro/ /de'i tshe 'ba' zhig ces bya ba ni dper na gzugs med pa'i khams su bzhin no/ /gang la las lhan cig byed par 'gyur ba'i
<p>146b.4</p>rgyu de gang yin snyam na/ lus gzhan skye ba las ni tshe 'di'i skye mched lnga yin te zhes smos so/ /'di ni lus kyi rgyu mer mer po la sogs pa'i ming can zhes brjod zin to/ /de ma thag tu skyes pa'i mig la sogs pa'i skye mched lnga la sems kyis byin gyis brlabs na 'chi ba'i
<p>146b.5</p>mthar thug pa'i skye mched lnga po lus la sred pa dang bcas pa'i las kyi lhan cig byed pa las/ gnas skabs gzhan dang gzhan gyis rim gyis srid pa bar mdo'i lus la sogs pa yin no/ /de ltar na 'o na gzugs med pa'i khams nas 'chi 'phos phal ji ltar lus skye zhe na/ 
<p>146b.6</p>gzugs med pa'i khams nas zhes gsungs so/ /de nyid ces bya ba ni tshe 'di nyid kyi skye mched lnga'o/ /ji ltar zhe na 'du byed pa po nyid kyis te/ bag chags 'dzin par byed pa nyid kyis so/ /'byung bar 'gyur ba'i srid pa la ltos nas sngar byung ba ni 'di nyid kyi yin par brjod
<p>146b.7</p>do/ /don 'di yin te/ gal te gzugs med pa'i khams nas srid pa gzhan du 'pho ba la/ de ma thag pa'i skye mched snga ma snga ma med pa de lta na yang / gzugs med pa'i khams su 'jug pa na yod par gyur pa gang yin pa de nyid srid pa gzhan gyi lus kyi rgyu yin na ste/ des
<p>147a</p>
<p>147a.1</p>gzhag pa'i bag chags kyis skyed pa'i phyir ro zhes bya ba'o/ /gal te zhes bya ba ni gzhan gyi'o/ /de'i zhes bya ba ni las kyi'o/ /yan lag gi dngos po ni skye mched lnga la zhes bya ba ni lhag ma'o/ /ci'i phyir zhe na/ shi ba'i 'og tu zhes bya ba la sogs pa'o/ /
<p>147a.2</p>'dis ni 'ba' zhig gnas pa ga la yin zhes bya ba de ni dmigs pas gnod par bstan to/ /gang yang 'ba' zhig gnas par 'dod pa nyid do zhes brjod pa de yang 'dis gnod do zhes smras pa ni/ gzugs med pa'i khams su ni zhes bya ba'o/ /de'i yan lag dngos po dang rgyu nyid
<p>147a.3</p>'gog la zhes bya ba ni las de'i yan lag gi dngos po ni lhan cig byed pa nyid do/ /nur nur po la sogs pa'i ming can lus kyi rgyu ni rgyu ste/ de gnyis 'gog pa la'o/ /rab tu bshad ces bya ba ni gal te 'gro ba ma mthong phyir zhe na zhes bya ba la sogs pas so/ /skye mched
<p>147a.4</p>lnga zhes bya ba'i drug pa ni skye ba gzhan gyi lus skyed pa'i bya ba la ltos pa'o/ /yan lag gi dngos po ni sems kyi rgyun gnas pa'i rgyu zhes rtogs par bya'o/ /de lta na yang ma dmigs pa tsam gyis de med par nges pa ma yin no zhes 'brel to/ /de med par brjod pa'i nges pa'i rnam
<p>147a.5</p>par brjod pa ni sems kyi rgyun zhes bya ba'o/ /de ltar zhes bya ba ni yan lag gi dngos por ro/ /tshig rkang lnga pa bshad pa'i phyir 'on te yang zhes bya ba'o/ /'gal bas khyab pa'i dmigs pa'o zhes bya ba ni dang po nyid la ni dgag par bya ba mtshams sbyor ba dang 'gal bas khyab pa'o/ /
<p>147a.6</p>gal te lhag ma dang ldan pa yin yang 'di las mngon par 'dod pa 'grub par 'gyur ro snyam na/ 'di zhes bya ba'o/ /lhag ma dang ldan pa'i rjes su dpag pa las don ji lta ba bzhin rtogs pa ni med do zhes bya ba 'di ni slob dpon phyogs kyi glang pos bshad pa yin no/ /ji ltar
<p>147a.7</p>lhag ma dang ldan pa yin snyam na/ skye ba gzhan gyi dbang po dang zhes bya ba'o/ /mi mthun pa'i phyogs las ldog par grub pa zhes bya ba ni mi mthun pa'i phyogs dbang po gzhan dang mtshams sbyor ba las sgrub par byed pa dbang po nyid ldog par nges pa ma yin pa'o/ /'on te tshe
<p>147b</p>
<p>147b.1</p>'di pa'i zhes bya ba ni sngon gyi skye mched lngas skye mched gzhan gyi rang bzhin gyi lus bskyed par zad kyi/ skye ba gzhan gyi ni ma yin no zhes bya ba'i don to/ /gzhan du yang zhes bya ba ni bsgrub pa'i chos can 'chi ba'i gnas skabs la yang ngo / /de dang mtshams sbyor ba nyid du zhes bya ba
<p>147b.2</p>ni/ tshe 'di pa'i lus la yod pa'i dbang po dang mtshams sbyor ba yin gyi/ skye ba gzhan gyi lus dang ni mtshams sbyor ba yin pa'o/ /de la yang zhes bya ba ni lan zhes bya ba ste/ 'di pa'i lus la yod pa'i dbang po dang mtshams sbyor ba la yod do/ /ci'i phyir zhe na/ de yang zhes
<p>147b.3</p>smos te/ rjes su dpag par bya ba mtshams sbyor ba'i lus so/ /de'i tshe zhes bya ba mtshams sbyor ba'i dus na'o/ /dper na ltos pa'i phyir tshu rol dang po la gcig tu nges pa ma yin pa de bzhin du 'di la yang yin pas khyad par med do/ /der yang zhes bya ba ni khyad par dang bcas pa'i
<p>147b.4</p>gtan tshigs la'o/ /dmigs pa tsam med par mi mthun pa'i phyogs la med par rtogs pa ma yin no/ /khu khrag gzhan gzhan las byung ba'i dbang po yang yin la dbang po gzhan dang mtshams sbyor ba yang yin pa'i phyir khyad par dang bcas pa'i gtan tshigs kyang ma nges pa yin no/ /yul gyi
<p>147b.5</p>khyad par bzhin nam zhes bya ba ni dper na du ba'i yul gyi khyad par me rjes su dpog pa 'jigs pa'i skyob pa ma yin pa de bzhin dbang po'i khyad par khu khrag gzhan las byung ba yang 'jig rten gzhan gyi dbang po'i rjes su dpog pa 'jigs pa'i skyob pa'i skyob par byed pa ma yin no/ /
<p>147b.6</p>dper na byas pa'i khyad par nus pa dang sgra'i yin pa nyid rjes su dpag par sel bar byed pa la nus pa med pa de bzhin du 'di yang yin no/ /'o na gang las khyad par la brten pa'i nyes pa'i go skabs su mi 'gyur ba tshe 'di nyid kyi skye mched lnga/ lus gzhan skye ba'i rgyu yin no zhes bya ba'i spyis
<p>147b.7</p>kyang ji ltar khyab par 'grub par 'gyur snyam du dogs na/ 'di ltar zhes gsungs so/ /gal te dbang po rnams la gzhan dang gzhan skye ba nyid med pa ma yin nam/ de ji ltar na snga ma rnams rang gi rigs la nus pa 'grub ce na/ 'gyur ba mthong phyir zhes bya ba'o/ /gsal
<p>148a</p>
<p>148a.1</p>ba ni sa phyogs la sogs pa rang gi mtshan nyid do/ /de lta ma yin na zhes bya ba ni gsal ba'i khyad par la ltos na'o/ /gal te tha snyad kyang khyad par gyi yul can nyid du 'gyur ro snyam na/ tha snyad ni spyi'i zhes gsungs so/ /des na zhes bya ba ni spyi'i yul
<p>148a.2</p>can yin pas so/ /de lta na yang zhes bya ba ni gsal ba'i khyad par la mi ltos na'o/ /de lta bur zhes bya ba ni g.yo bag la sogs pa dang ldan par dbus kyi gnas skabs su skyes par grub pa na'o/ /ji ltar mig la sogs pa las de de ltar skyes pa yin snyam na/ goms pa'i
<p>148a.3</p>khyad par las zhes smos so/ /de lta bur gyur pa zhes bya ba ni g.yo bag la sogs pa dang ldan pa'o/ /gzhan du ni skye ba dang por ro/ /de lta bur gyur pa ni g.yo bag la sogs pa dang bcas pa'i dbang po'o/ /gal te skye ba dang por yang tshe 'di'i dbang po nyid rgyu ma yin nam/ 
<p>148a.4</p>des na 'jig rten snga ma mi 'grub po snyam na/ skye ba dang por ni zhes bya ba'o/ /de 'dra bar gyur pa ni 'dri ba'o/ /des na zhes bya ba ni 'di pa'i dbang po ma mthong ba'i phyir ro/ /gzhan gyi khyad par ni zhes bya ba ni khu khrag gzhan las skyes pa la sogs pa'o/ /'dis ni phyed snga
<p>148a.5</p>ma bshad pa yin no/ /phyed phyi ma bshad pa'i don du 'on te zhes bya ba la sogs pas rtsod pa'o/ /des na zhes bya ba ni gcig pas so/ /'dir kyang ni sgras 'phangs pa'i lan re zhig brjod pa ni gal te de lta yin du chug pa zhes bya ba'o/ /bar gyi gnas skabs su ni g.yo ba la sogs pa
<p>148a.6</p>goms pa sngon du 'gro ba can du mthong ba yin no/ /des na skye ba dang po'i g.yo ba la sogs pa yang goms pa sngon du 'gro ba can du rjes su dpog pa grub pa kho na'o/ /dbang po de gcig yin nam 'on te ma yin zhes bya ba la sogs pa gzhan ni don med do/ /'on te goms pa las skyes
<p>148a.7</p>pa'i yon tan ni lus gzhan la mthong ba med pa ma yin nam/ des na gang gis 'jig rten pha rol 'grub par 'gyur ba skye ba dang po'i g.yo bag la sogs pa lus gzhan dang 'brel ba'i goms pa sngon du 'gro ba can du ji ltar 'gyur snyam na/ goms pa las skyes pa'i zhes
<p>148b</p>
<p>148b.1</p>gsungs so/ /de bzhin skye ba dang po'i lus la yang 'gyur ro/ /rmi lam gyi lus mi bde ba ma yin no zhes kyang bsgrubs zin pa nyid do/ /kyang gi sgras bsdus pa'i lan brjod nas rnam 'grel la 'jug pa ni gzhan yang zhes bya ba'o/ /gnyid dang nad dang nyams par byas pa
<p>148b.2</p>la sogs pas 'gyur ba gzhan dang gzhan mthong ba yin no/ /gal te dbang po rnams la 'gyur ba gzhan skye yang skye ba gzhan dang gzhan yin par ji ltar 'grub ce na/ rang gi ngo bor gyur pa'i zhes gsungs so/ /rang gi ngo bo ma yin na ni de'i rnam par 'gyur ba nyid du mi 'grub ste
<p>148b.3</p>don gzhan bzhin no/ /de na dbang po'i gnas skabs de nyid yin par 'gyur ro/ /des na de'i rang gi ngo bo yin pas na de dang 'dra bar tha dad pa kho na'o/ /dper na sa dang chu dang me dang rlung rnams phan tshun tha dad pa bzhin no/ /'dir ni zhes bya ba ni mig la sogs pa la'o/ /de ni zhes bya ba
<p>148b.4</p>ni lan te/ rgyud gcig tu gdags pa'i yul de ni'o/ /ci ltar zhe na/ skye ba gzhan yang zhes bya ba'o/ /'o na ji ltar de gcig nyid du mi rtogs snyam na/ dran pas bar chod pas na zhes gsungs so/ /bar chod pa ni med pa'o/ /thag ring po ni gtan bskal pa ste/ med pa zhes
<p>148b.5</p>bya ba'i don to/ /skye ba gzhan de kho nar yod pa yin yang med pa bzhin du rtogs pa des na gcig nyid du lhag par zhen pa ma yin no/ /snga ma bzhin du zhes bya ba ni ji ltar lus las dang po sems skye bar rtog pa la thal ba bzhin du'o/ /phyogs gnyis pa la brjod pa ni dbang po
<p>148b.6</p>med pa las zhes bya ba'o/ /de lta yin dang zhes bya ba ni dbang po du ma 'byung na'o/ /thal ba de nyid yin no zhes 'brel to/ /ci 'dra zhig snyam na dbang rnams zhes bya ba la sogs pa'o/ /phyed phyi ma bshad pa'i don du phyogs snga ma 'god pa ni 'on te/ sems zhes bya ba la sogs
<p>148b.7</p>pa'o/ /lan ni gal te 'o na zhes bya ba la sogs pa'o/ /gal te dbang po rnams lus dang sems las skye ba yin pa des na shi ba'i lus la dbang po mi srid pa yin na de'i tshe na'o/ /sngon gyi dbang po rgyu nyid du rtog pa'i zhen pas bdag cag la mkho ba med de/ dbang po la sogs pa
<p>149a</p>
<p>149a.1</p>sems las skye ba khas blangs pa nyid las 'jig rten snga ma 'grub pa'i phyir ro/ /des na zhes bya ba lus la sogs pa las sems skye bas na'o/ /skabs nye bar sdud pa ni des na rgyu ma yin pa'i lus ma tshang bas zhes bya ba'o/ /de'i phyir/ 'di 'dra
<p>149a.2</p>sgrub byed lhag ldan 'dod/ /ces bya ba 'chad pa ni 'chi ba'i sems yin pa'i phyir zhes bya ba nyid ces bya ba'o/ /lhag ma dang ldan pa yin te zhes bya ba ni 'chi ba'i sems kyang yin la/ mtshams sbyor ba yang yin pa'i phyir ma nges pa nyid do/ /ci ltar zhe na/ ma mthong ba tsam
<p>149a.3</p>gyis zhes bya ba'o/ /lus tha dad pa la gnas pa'i phyir zhes bya ba'i don gang ci yin/ ci lus la brten pa'i yin nam/ 'on te lus la dmigs pa yin/ /de la re zhig phyogs dang po ni rigs pa ma yin te/ gang gi phyir gnas pa'i zhes bya ba de la gnas pa'i zhes bya ba'i
<p>149a.4</p>tha snyad kyi dgag pa ni sngar brjod pa yin no/ /gang las she na/ rten bkag pa yis so/ /des na lus tha dad pa la gnas pa'i phyir zhes bya ba'i gtan tshigs ma grub pa'o/ /phyogs gnyis pa sun 'byin pa ni rnam shes zhes bya ba'o/ /rnam par shes pa phyi ma skad cig
<p>149a.5</p>lus gzhan dmigs par 'gyur ro/ /des na lus tha dad pa la gnas pa'i phyir zhes bya ba'i gtan tshigs ma nges pa nyid do/ /de ni sngar spyir bkag pa yin no zhes rtogs par bya'o/ /'o na sems ci la gnas snyam na/ rnam par shes pa ni zhes gsungs so/ /'di ni rten gyi rdzas
<p>149a.6</p>kyi yul la bsams nas brjod pa yin te/ de lta ma yin na ni 'di yod pa'i yul ni dus bzhin du brtags pa dgag par mi nus so de nyid kyang rten gyi rnam pa yin no/ /de ltar phyed snga ma bshad pa'i sgo nas ma grub pa de nyid brjod nas phyogs gnyis pa sun 'byin pa ni/ dmigs par
<p>149a.7</p>bya ba'i lus ni zhes bya ba'o/ /dmigs par bya ba la gnas pa'i tha snyad ni med do zhes bya ba'i don to/ /rnam pa 'di'i sgo nas kyang rten nyid du mi 'grub pa zhes bstan pa'i don du rten gyi sgrar brjod do/ /gal te gang gi rten du mi 'gyur ba dmigs par bya ba nyid ji ltar yin snyam na nang gi rig pa'i
<p>149b</p>
<p>149b.1</p>zhes gsungs so/ /phyed phyi ma 'chad pa ni ma nges pa nyid du bshad pa ni dmigs pa ni zhes bya ba ni rang gi lus dmigs par gyur pa byed pa pos ni nang bde ba la rag pa na gzhan la 'chol ba'i rnam par shes pa skyed par byed do zhes bya ba'i don to/ /des zhes bya ba gzhan gyi lus la
<p>149b.2</p>dmigs pa pas lus tha dad pa la dmigs pa'i phyir zhes bya ba'i gtan tshigs de dag la ma nges pa yin no/ /khyad par lus tha dad pa nyid kyang ma grub po zhes brjod pa ni lus gzhan nyid kyang zhes bya ba'o/ /ci'i phyir zhe na/ lus gcig nyid du btags pa'i phyir ro/ /'on te don
<p>149b.3</p>dam par tha dad pa yod pa'i phyir/ khyad par ma grub pa yin no snyam na/ don dam par ni zhes bya ba'o/ /ji ltar zhe na/ phyis pa la sogs pa'i zhes smos so/ /de ltar slar gtan tshigs ma nges pa yin no snyam du dgongs pa'o/ /gal te lus 'di la shes pa 'di yod do
<p>149b.4</p>zhes bya ba mi slu ba dang ldan pa'i rtogs pa ni re zhig yod pa ma yin nam/ des na ji ltar cing 'gog /de nyid kyi phyir lus ni nye bar len pa nyid du mi 'gal lo snyam na de phyir zhes gsungs so/ /rten nyid rgya cher bkag pa'i phyir na lus las kyi rgyun la phan 'dogs pa yin te/ 
<p>149b.5</p>des na lus 'di la blo yod do snyam du rtogs pa yin gyi yid kyi rgyun skye ba ni sems nyid las yin no/ /dper na 'bru'i rgyun la phan 'dogs pa'i phyir sbyang la sogs pa'i don yin la/ skye ba ni 'bru gzhan las yin pa bzhin no/ /de lta na yang sbyang tshig na 'bru tshig pa bzhin
<p>149b.6</p>du/ lus zhig pa na sems kyang 'jig par 'gyur ro zhe na/ sbyang tshig pa tsam gyis ni 'bru tshig pa ma yin te/ ci zhig ltar 'bru sbyang nas spos na mi 'tshig kyang srid pa'i phyir ro/ /bsreg par bya ba rang nyid me dang 'brel na 'tshig pa yin la/ lus bzhin du sems la ni
<p>149b.7</p>bshad pa dang bsreg pa la sogs pa yod pa ma yin no/ /no'i sgra ni skabs kyi don rdzogs pa la'o/ /skabs kyi don grub na mngon par 'dod pa'i don 'grub pa zhes mjug bsdu ba'i sgo nas ston pa ni des na zhes bya ba'o/ /gzhan pa'i yon tan zhes bya ba ni brtse ba dang chags
<p>150a</p>
<p>150a.1</p>pa dang bral ba la sogs pa'o/ /de ltar 'jig rten pha rol grub na goms pa nyams pa med pa'i phyir na thams cad mkhyen pa la snyoms pa'i rnam pa gzhan brjod pa ni gal te zhes bya ba'o/ /khyad par cung zad dang ldan pa zhes bya ba ni rab tu 'gro ba gang la
<p>150a.2</p>khyad par cung zad tsam yod pa'o/ /gang gi phyir rnam pa 'ga' zhig tsam du rnam par gnas pa'i rab tu 'gyur ba ni gang gi khyad par dang ldan pa mthong ba yin no/ /slar yang ni/ 'bad rtsol la ni ltos 'gyur ram/ /zhes bya ba ni mchong ba bzhin no/ /rten mi brtan pa ni chu'i dro ba
<p>150a.3</p>bzhin no 'di'i rten chu ni mi brtan pas na'o/ /rten brtan pa'i rang bzhin kho na 'phel rab kyi mthar thug pa yin no zhes brjod par 'dod pa yin par bsams nas brjod pa ni rang bzhin de 'dra'ang zhes bya ba'o/ /yang 'bad rtsol la ltos pa gang yin pa de 'dra ba zhes bya bar sbyar ro/ /
<p>150a.4</p>mchong ba ni lus kyi rang bzhin ma yin te/ skad cig kyang gnas pa mi 'thob pa'i phyir ro/ /de zhes bya ba ni gang zhig yang 'bad rtsol la ltos pa'i rang bzhin du rten mi brtan pa 'phel ba ma yin pa kho na'o zhes bya ba de ci'i phyir zhe na/ de la zhes smos te/ khyad par ji tsam zhig byas pa'i
<p>150a.5</p>khyad par de tsam la/ phan btags nus can te/ nus pa zad pa'i sgrub par byed pa rnams la/ khyad par phyi ma dag la nus pa med pa'i phyir yang 'bad pa la ltos pa'i khyad par 'phel ba ma yin no/ /rten thams cad kyi tshe gnas pa med pa'i yang phyir ro/ /rten mi brtan pa can gyi khyad
<p>150a.6</p>par 'phel ba ma yin no/ /gal te gang dang gang khyad par yin pa de thams cad ni 'phel ba gnas pa can yin te/ dper na mchong ba la sogs pa bzhin no/ /sems kyi yon tan rnams kyang de lta bu yin no/ /des na de dag 'phel ba gnas pa med pa ji ltar 'gyur snyam na/ khyad
<p>150a.7</p>par yin no cog ni zhes gsungs so/ /gal te mchong ba la sogs pa ni rang bzhin yod pa tsam gyis de ltar 'gyur ba ma yin nam/ de bzhin du sems kyi yon tan rnams kyang 'gyur ro snyam na/ mchong ba dang zhes smos so/ /de ltar zhes bya ba ni bogs 'byung ba gnas pa la
<p>150b</p>
<p>150b.1</p>ston par ro/ /'o na ji ltar de ltar 'gyur snyam na/ 'on kyang zhes gsungs so/ yang rtsol ba la ltos pa nyid gsal bar bya ba'i don du mchong ba ni zhes gsungs so/ /ji ltar na yang rtsol ba la ltos pa can yin snyam na/ gang la 'phel ba rnam par gnas pa med par
<p>150b.2</p>'gyur la/ me dang 'brel ba med kyang de yod pa ni ma yin no zhes smos so/ /gang las zhes bya ba ni me dang 'brel ba log kyang gnas pa las so/ /'phel ba rnam par gnas pa nyid la gnyi gas khyab pa nye bar sdud pa ni de'i phyir 'phel ba mthar thug pa ma yin pa nyid ni zhes bya ba'o/ /gnyi ga med pa'i
<p>150b.3</p>phyir yid kyi yon tan rnams ni khyab par byed pa ston pa ni/ de med pa'i phyir dang zhes bya ba'o/ /bzlog pa srid pa'i phyir ro zhes bya ba ni rten brtan pa nyid la sogs pa srid pa'i phyir ro/ /'o na yang rtsol ba la ltos pa rang gi ngang gis 'jug par 'gyur ro snyam na/ yang rtsol ba la ltos pa gang yin pa zhes bya ba'o/ /
<p>150b.4</p>rang gi ngang gis 'jug par mi 'gyur ro zhes bya ba'i don to/ /sngar bram ze yin pa las phyis thod pa can du gyur pa de ni log pa med pa ste/ btsog pa med pa'o/ /bshad zin pa'i yon tan dang ldan pas rab kyi mthar thug par 'gro ba'i phyir na dkar yol sar pa ltar thod pa yang za ba'i phyir ro/ /snying rje la
<p>150b.5</p>sogs pa yang rten brtan pa dang / rang gi ngo bor gyur pa yin no zhes zhe la bzhag pa yin no/ /de nyid kyi phyir mchong ba dang chu bskol ba las chos mi mthun pa ston pa ni gang zhig yang rtsol ba la ltos pa dang zhes bya ba'o/ /rang bzhin nyid min phyir zhes bya ba ni rang gi ngang gis 'jug
<p>150b.6</p>pa yang ma yin pa'i phyir ro/ /khyad par 'phel yang mthar thug par 'phel ba ma yin no zhes bya ba ni lhag ma'o/ /'o na gang zhig shin du 'phel ba dang ldan par 'gyur snyam na/ gang tshe byas gyur pa zhes bya ba'o/ /yang gang gi tshe byas zin pa'i khyad par yang rtsol ba la ltos na
<p>150b.7</p>de'i tshe rtsol ba gzhan dag khyad par gzhan byed par 'gyur ro/ /de lta bur gyur pa'i khyad par ni shin du 'phel bar 'gyur ro zhes bya ba'i don to/ /ji ltar 'di rang bzhin nyid ma yin snyam na/ rgyu nye ba la ltos pa ni zhes gsungs so/ /de skad ces bya ba ni rang gi ngo bo
<p>151a</p>
<p>151a.1</p>nyid yin pa'i phyir ro/ /des na zhes bya ba ni ngo bo nyid ma yin pas na'o/ /chos mi mthun par brjod pa ni brtse ba la sogs pa zhes bya ba'o/ /gal te shes rab la sogs pa yang gol ba nyid du mthong snyam na/ 'di ni bag chags brtan pa med pa las yin
<p>151a.2</p>te/ shin du brtan par goms par byas pa brjod par 'dod pa yin no/ /de nyid bstan pa'i phyir yang nas yang du de goms par byas pa'i khyad par ni ldog pa la brten pa ma yin no zhes bshad do/ /de lta na yang 'di dag shin du 'phel bar ji ltar 'gyur snyam na/ de bzhin du zhes
<p>151a.3</p>gsungs so/ /'dis ni 'di la phan btags nus can zhes bya ba dang / byas te gal te slar yang ni zhes bya ba la sogs pa'i rnam 'grel rnam par bkral ba yin no/ /gcig ni zhes bya ba ni brtse ba la sogs pa'o/ /gzhan ni chu'i dro ba la sogs pa'o/ /mchong ba dang chu
<p>151a.4</p>bskol ba la sogs pa de ni yang rtsol ba la mi ltos pas rang gi ngang gis 'jug pa ma yin no/ /brtse ba la sogs pa de las bzlog pa bshad pa ni/ brtse ba la sogs pa ni zhes bya ba'o/ /mchong ba la sogs pa rang gi ngang gis 'jug pa ma yin pa de'i phyir ro/ /de dag la zhes bya ba
<p>151a.5</p>ni skyes bu rnams la'o/ /de ni brtse ba la sogs pa'i yon tan no/ /ngo bo nyid skyes na ni rang gi ngang gis 'jug pa'o/ /gal te ji ltar yongs su mthong ba'i khyad par tsam 'gyur mod ji lta shin du 'phel ba'i mthar thug par 'gyur snyam na/ gang phyir zhes gsungs so/ /de'i phyir
<p>151a.6</p>zhes khong nas phyung la/ brtse ba la sogs pa zhes bya ba la sogs pa dang sbyar ro/ /de lta yin dang shin du 'bogs pa'i mthar thug par yang 'gyur gyi/ ji ltar yongs su mthong ba bzhin pa'i khyad par tsam ni ma yin no/ /ji ltar shes rab la sogs pa'i blo rnams la yang nas
<p>151a.7</p>yang du lhag par 'gyur snyam na/ brtse ba la sogs pa ni zhes bya ba smos so/ /des na de dag ni shin du 'phel bar 'gyur ro zhes bya bar dgongs pa'o/ /ji ltar ltos pa dang bcas pa ma yin snyam na 'di ltar zhes bya ba gsungs so/ /gal te brtse ba la sogs pa ni lan du
<p>151b</p>
<p>151b.1</p>phan 'dogs pas 'jug par mthong ba ma yin nam des na de skad ji ste brjod ce na/ brtse stsogs lan du zhes bya ba'o/ /byang chub sems dpa'i brtse ba la sogs pa ni lan du phan 'dogs pa la ltos pa ma yin gyi 'on kyang shes rab la sogs pa rigs mthun pa'i blo las byung
<p>151b.2</p>ba yin no/ /de nyid kyi phyir de dag ni dman pa ma yin no zhes gsungs pa ni de'i zhing du zhes bya ba'o/ /brtse ba la sogs pa'i blo des zhing du byas pa'i rgyu gang la yod pa zhes tshig rnam par sbyar ro/ /des na zhes bya bar ni chung bar 'gyur ba ma yin pas na'o/ /de dag ces bya ba ni
<p>151b.3</p>brtse ba la sogs pa'o/ /rgyas par mi 'gyur ba'i mtshan nyid kyis zhan par lta ga la 'gyur/ yang nas yang du rgyas pa kho nar 'gyur ro zhes bya ba'i don to/ /de yang zhes bya ba ni mchong ba yang ngo / /de'i chos ni mngon par 'phel ba mthar thug pa med pa'o/ /de lta na yang ma
<p>151b.4</p>yin te/ /des bzlog pa yin te/ skabs kyi shes rab la sogs pa la 'phel ba mthar thug pa med pa yang ma yin no zhes bya bar sems na'o/ /stobs dang rtsol ba dag las mchong pa yin no zhes 'brel to/ /mchong ba stobs la sogs pa'i 'bras bu bsgrub pa'i don du ldog
<p>151b.5</p>pa brjod pa ni/ shin du legs mchong goms par byas pa la yang zhes bya ba'o/ /des na de gnyis ni mchong pa'i rgyu yin no zhes bya ba dgongs pa'o/ /'o na ni gang gis mchod pa mtha' thug pa med par 'gyur ba/ de gnyis rnam par gnas pa med pa'i bdag nyid du 'gyur ro
<p>151b.6</p>zhe na/ stobs dang zhes bya ba gsungs so/ /rnam par gnas pa'i bdag nyid ni nus pa gnas pa nyid do/ /gnas pa'i bdag nyid du zhes bya ba ni so sor nges pa nyid du'o/ /gzhan du ni ma yin no zhes bya ba ni mtha' thug pa ma yin pa'o/ /goms pa nyid las yin gyi stobs
<p>151b.7</p>dang rtsol ba las ni ma yin no/ /des na 'di gnyis ni de'i rgyud nyid ma yin no snyam du bsams pa'o/ /de lta ma yin na zhes bya ba ni goms pa'i 'bras bu nyid ma yin na'o/ /phyis ma grub par thal lo zhes bya ba ni sngar yang zhes bya bar rtogs par bya'o/ /ci'i phyir zhe na/ de'i rgyu
<p>152a</p>
<p>152a.1</p>stobs ni sngar yang yod pa'i phyir ro/ /mchod pa'i yul can gyi stobs can gyi stobs de ni'o/ /de lta na zhes bya ba ni mchod pa'i yul can gyi goms pas bsgrubs pa yin na'o/ /de nyid du zhes bya ba ni mtha' thug pa med pa ma yin pa zhes bya ba la
<p>152a.2</p>sogs pa de lta bu'i rang bzhin du'o/ /skyes bu de ni'o/ /de'i phyir zhes bya ba ni mi mthun pa gsal ba'i phyir ro/ /stobs des na'o/ /ji ste zhes bya ba ni bcud kyis len zos pa las stobs skye ba yin gyi sngar yod pa ni ma yin no zhe na/ lan du de yang zhes bya ba'o/ /gnas
<p>152a.3</p>pa nyid do zhes bya ba ni mtha' thug pa med pa ma yin pa'o/ /shes rab la sogs pa'i tshul du goms pa nyid las mchong ba yin no zhes bya ba rnam pa gzhan gyis 'gog pa ni ming dang zhes bya ba'o/ /bya khyung mi dang spre'u mngal nas skyes pa dag las skye gnas khyad par du
<p>152a.4</p>gyur pa yin la/ spre'u ni mi las rigs khyad par du gyur pa yin no/ /rigs mthun pa nyid kyi mi rnams la kha cig nyid bcud kyis len zos pa'i stobs kyis khyad par du gyur pa yin no/ /brtse ba la sogs pa ni mchong ba las bzlog par brjod pa ni brtse ba la sogs pa
<p>152a.5</p>dag ni zhes bya ba'o/ /gzhan la mi ltos pa nyid do zhes bya ba ni brtse ba la sogs pa ni rigs la sogs pa gzhan la ltos pa ma yin no/ /goms pa tsam la ltos pa yin te/ de med na med pa'i phyir ro zhes bya ba'i don to/ /gal te zhes bya ba ni gzhan gyi'o/ /ma yin
<p>152a.6</p>te zhes bya ba ni lan no/ /des na stobs ni goms pa'i 'bras bu ma yin te/ de 'phel ba na de med pa'i phyir ro zhes bya bar bsams pa'o/ /de'i bdag nyid ni snying rje la sogs pa'i bdag nyid du'o/ /snying rje'i bdag nyid du gyur pa yod pa yang ma yin no/ /rang sa
<p>152a.7</p>bon las byung ba ni brtse ba'i sa bon las byung ba'o/ /mi mthun pa'i phyogs zhe sdang la sogs pas gnod pa med pa de'i tshe sems kyi rgyun la de bdag nyid du 'gyur te/ rang gi ngang gis 'jug par 'gyur ro/ /'o na ji ltar de'i bdag nyid du 'gyur snyam na/ gal te rten brtan
<p>152b</p>
<p>152b.1</p>pa yang yin pa zhes bya ba'o/ /de nyid bshad pa ni de la zhes bya ba'o/ /gdon mi za bar zhes bya ba ni brtse ba'i bdag nyid goms pa sngon du 'gro ba can no zhes khas blang bar bya ste/ mthong ba'i phyir ro/ /mthong ba nyid bshad pa ni 'di ltar zhes bya ba'o/ /rtsa ba yin zhes bya ba
<p>152b.2</p>ni rgyu yin pa'o/ /ni'i sgra ni kho na'i don to/ /de nyid kyi phyir bshad pa brtse ba la sogs pa goms pa zhes bya ba'o/ /ci'i phyir snyam na/ skye ba ni zhes gsungs so/ /bsgrub par bya ba yin no zhes bya bar gcad do/ /skye ba las ni yod pa nyid de de'i phyir ro/ /gang yod pas
<p>152b.3</p>'ga' yang blang bar bya ba nyid ma yin par snang bar 'gyur ba zhes bya ba ni khams gsum pa la sdang ba'i rnam pa can gyi chos so/ /de bzhin du zhes bya ba ni yid log pa bzhin no/ /chags bral ni mnyam pa nyid kyi rnam pa can du 'chad par 'gyur la/ chags kyi rab kyi mthar
<p>152b.4</p>thug pa ni zad pa las khrag 'dzag pas 'chi ba'i mthar thug par 'gyur ba'o/ /de lta na zhes bya ba ni yid log pa la sogs pa bdag nyid du gyur pa bzhin du snying rje dang ldan pa brtse ba chen po'i bdag nyid du gyur pa yin no/ /gal te brtse ba dang ldan pa ni gzhan gyi sdug bsngal gzhom
<p>152b.5</p>pa nyid la brtson mod/ rang gi sdug bsngal gzhom pa'i thabs btsal bas ci bye zhe na/ rang gi sdug bsngal ma gsal bar zhes gsungs so/ /'dis ni dngos po thams cad mngon du byas pa med par bya ba 'di'i nye bar mtshon byed yin no/ /de nyid kyi phyir des na zhes
<p>152b.6</p>gsungs te mi nus pas ni'o/ /ci'i phyir thams cad kyi tshe de ston pa srid pa ma yin zhe na/ rang gi don 'dod pa zhes smos so/ /thar pa rnams ni rang gi don 'dod pa med do zhes bya bar dgongs so/ /dmyal ba la sogs par skyes pa'i dus na yang med pa'i phyir ro/ /
<p>152b.7</p>'dis ni rang gi sdug bsngal zad pa la mngon par sbyor bar brjod do/ /gal te gang gis 'di yang brjod par bya ba dngos po thams cad mngon du bya ba la mngon par sbyor ba med na chad pa ci yod snyam na/ 'jig rten gyi khams 'od zer can gyi khams zhes bya ba la sogs pa gsungs
<p>153a</p>
<p>153a.1</p>te/ des na 'di brjod par bya ba yin no/ /thams cad ces bya ba ni rang gi sdug bsngal zad pa la sogs pa'o/ /mngon du byed pa na zhes bya ba 'phags pa'i bden pa la sogs pa rnams so/ /rtog pa ni rang gi ngo bo dang rang gi chos kyi sgo nas nges
<p>153a.2</p>par gzung nas nges par rtog pa'o/ /rnam par dpyod pa thar pa'i 'dod pa ni lung dang rigs pas sdug bsngal gyi rtog pa mdzad do/ /gtso bo'i don nyid kyis na sdug bsngal gyi rgyu yongs su smos te/ lung la brten pa'i phyir na las dang 'bras bu la sogs pa yongs su
<p>153a.3</p>rtog par mdzad pa yang bstan pa yin no/ /de brjod pa ni dbang po las 'das pa'i don shes pa'i rgyu lung bzhin no zhes bya ba'o/ /bshad pa gnyis pa la ni 'jug pa'i rim pa gsal lo/ /gzhan du ni ma yin no zhes bya ba ni dpyod pa la mngon du phyogs pa med par ro/ /
<p>153a.4</p>de'i 'og tu ni gzhan gyi don gyi rjes su dpag pa'i rang bzhin gyi lung du zhes bya ba ni bsgrub par bya ba dang sgrub par byed pa'i chos la sogs pa 'phangs pa'i phyir na/ don gyis na gzhan gyi don gyi rjes su dpag pa'i rang bzhin nyid yin no/ /thams cad kyi tshe tshul gsum pa'i
<p>153a.5</p>gtan tshigs sbyor bar ni ma nges so/ /sgrub par byed pa'i ngag sbyor ba na yang ma tshang ba dang / ma lhag pa 'di 'dra ba nyid sbyar bar bya ba yin no zhes brjod pa yin te/ ngag yan lag lnga po'i sbyor ba ni thams cad du bya ba ni ma yin no zhes bya bar dgongs pa'o/ /don de zhes
<p>153a.6</p>bya ba ni dpyod pas yul du byas pa'o/ /bka' lung skong ba tsam gyi lung las ni don de mthong ba ma yin no zhes 'brel to/ /ci'i phyir zhe na/ smra ba po zhes gsungs so/ /rigs par bsgrub par bya ba ni rigs pa nyid kyis gzhan la bstan par bya ba yin gyi
<p>153a.7</p>bka' lung gis ci bya/ des na de ltar mi dpyod pa ji ltar rtog pa dang ldan pa yin/ rigs pa mi 'dod na yang ma rmongs pa ci ltar 'gyur/ des na zhes bya ba ni rnam pa de lta bu'i lung du don mthong bas na'o/ /sdug bsngal gyi rgyu zhes bya ba ni kun 'byung gi bden pa'i rang
<p>153b</p>
<p>153b.1</p>bzhin no/ /de'i zhes bya ba ni sdug bsngal gyi rgyu'i'o/ /de brtags pas zhes bya ba ni 'bras bur gyur pa'i sdug bsngal ba dang / mi rtag pa la sogs pa brtags pas so/ /ci'i don du zhe na/ bzlog par rung ba nyid du zhes smras so/ /gang zhig de med par mi
<p>153b.2</p>'gyur ba/ bzlog par rung ba nyid du rtog pa la dgos pa ci yong snyam na/ bzlog par rung ba nyid du zhes gsungs so/ /'bras bu rgyu med pa nyid ni rtag tu yod pa nyid do/ /rtag pa'i rgyu can mi ldog pa ji ltar zhe na/ rgyu dang bral ba med par ni zhes gsungs so/ /
<p>153b.3</p>de bas na 'bras bu med pa dang / rtag pa'i rgyu can ni ldog pa ma yin no/ /'o na ni rgyu dang bcas pa ji ltar ldog snyam na/ rgyu yis byas pa'i zhes smos so/ /'o na mi rtag pa'i rgyu can nyid la brtags pas ci bya zhe na/ mi rtag rgyu can zhes gsungs so/ /sdug bsngal
<p>153b.4</p>de'i rgyu ni kun 'byung gi bden pa gang yin pa'o/ /de'i mi rtag pa nyid du rtag pa mdzad do/ /rgyu ni sdug bsngal gyi rgyu gnas na'o/ /sdug bsngal gyi mtshan nyid kyi 'bras ldog go/ /'o na sdug bsngal gyi rgyu'i mi mthun pa'i phyogs bcu'i phyir rtogs par byed snyam na/ 
<p>153b.5</p>de rgyu gzhom phyir zhes bya'o snyam du dgongs par 'gyur te zhes bya ba ni de 'dra ba'i blo mnga' bar 'gyur ba'o/ /byung ba ni zhes bya ba ni rgyun gyis 'jug par 'gyur ba ni'o/ /gnyen po med kyang rgyu med par 'gyur ba'i phyir gnyen pos ci bya snyam na/ gnyen po med par ni zhes
<p>153b.6</p>smos so/ /gnyen po med kyang sdug bsngal gyi rgyu med par 'gyur ro zhes ni mi rigs so/ /de lta ma yin na me'i gnyen po med pas na rgyu med pa can du 'gyur ba'i rtag tu sdug bsngal med pa kho nar 'gyur ro zhes bya bar dgongs pa'o/ /gal te rgyu med pa nyid las zhes
<p>153b.7</p>bya ba ni gzhan gyi dogs pa bsu ba'o/ /rgyu med pa nyid las sdug bsngal ldog mod 'di la gnyen po la brten pas ci zhig bya zhes bya ba'o/ /gang zhig 'di skad brjod pa zhig de ltar 'dod pa yod dam zhe na/ las zad pa nyid las zhes gsungs so/ /las zad pa yang
<p>154a</p>
<p>154a.1</p>dka' thub kyi nyon rmongs pa las so/ /grub pa'i mtha' smra bas bshad pa ni ma yin te zhes bya ba'o/ /gal te las gcig kho nar zad na ni de'i tshe spyad pas zad pa zhig tu yang 'gyur ba yin na/ 'on kyang ma rig pa'i mtshan nyid kyi rgyu ma zad na/ 
<p>154a.2</p>las gzhan dang gzhan skye ba 'phen to zhes bya ba'i don to/ /las dang sdug bsngal gyi rgyun ni ma rig pa yin la/ ma rig pa yang gnyen po med par mi ldog go/ /de ltar 'dis ni lam gyi bden pa 'phangs pa yin no/ /sngar gyi rgyu yang phyir zhes bya bas ni bden pa
<p>154a.3</p>gsum 'phangs pa yin no/ /de dag gi rab tu spros pa ni mdun bstan par 'gyur ro/ /skyon med do zhes bya ba ni lam la ma ltos pa'i mtshan nyid nyid skyon no/ /des na zhes bya ba ni du ma'i rang bzhin yin pas na'o/ /rgyu yin zhes bya bas ni skabs kyi sdug bsngal gyis
<p>154a.4</p>bdag nyid la gdung bar byas pas na zhes sbyar ro/ /de la zhes bya ba ni rgyu med par gzhan la byams pa la'o/ /ji ste de lta bu mthong ngam snyam na/ bdag gi ba la zhes smos te/ bu la sogs pa la'o/ /mngon par zhen pa ni shin du byams pas kun 'dzin pa'o/ /
<p>154a.5</p>phyed phyi ma nyid rnam par 'chad pa ni bu la zhes smos so/ /de'i phyir chags pa nyid sdug bsngal gyi rgyu yin no/ /de'i phyir chags pa 'o na chags pa gang nas byung snyam na/ bdag dang bdag gi ba la chags pa yang zhes gsungs so/ /'jig la lta ba ni 'jig tshogs la
<p>154a.6</p>lta ba gzhan dang gzhan thog ma can gyis bskyed pa nyid do/ /des na zhes bya ba ni brgyud pas rgyu yin pa na'o/ /'jig pas na 'jig ste/ de yang yin la tshogs kyang yin pas na 'jig tshogs so/ /der lta ba ni 'jig tshogs su lta bas te/ bdag tu 'dzin pa'o/ /
<p>154a.7</p>gnod par byed pa yin te/ 'gal ba'i phyir ro zhes bya ba ni 'jig tshogs su lta ba'i rang bzhin can yin pa'i phyir dang / bdag med par mthong ba ni de dang mi mthun pa'i phyir ro/ /'di la 'gal ba ci yod/ gal te phan tshun spangs te gnas pa'i mtshan nyid yin
<p>154b</p>
<p>154b.1</p>na de'i tshe chos kyi 'gal ba yin pas na bdag tu rtog pa dang bdag med par rtog pa'i dngos po gnyis la de'i skabs med pa kho na'o/ /'di ni bdag tu rnam par rtog pa nyid dang / bdag med par rnam par rtog pa nyid gnyis las 'gyur ba yin na/ 'on kyang rnam par
<p>154b.2</p>rtog pa gnyis ni rnam par gzhag pa tsam du 'gyur la/ de tsam gyis ni gcig gis gzhan ldog par mi 'gyur ro/ /'di ni dngos po gnyis kyi lhan cig mi gnas pa'i 'gal bya'i byed pa yin no/ /de khas len na ni grang ba dang tsha ba'i reg pa bzhin du skad cig kyang lta na
<p>154b.3</p>cig gnas par thal lo/ /gnyi gas nus pa med pa'i skad cig skye ba la gdon mi za bar ltos par bya'o/ /gal te skad cig kyang lhan cig gnas pa med pa'i phyir cher shin du 'gal ba ma yin snyam na/ rnam par rtog pa thams cad phan tshun 'gal bar thal ba'i phyir
<p>154b.4</p>dang / 'gal ba gsum pa rnam par gnas par thal ba'i phyir ro zhe na/ 'di la brjod pa bdag yod pa dang med pa dag ni phan tshun spangs te kho na'i 'gal ba yin no/ /rnam par rtog pa gnyis ni de sgo nyid nas 'dogs pa yin te/ de la nges pa'i phyir ro/ /'o na de
<p>154b.5</p>med pa la mi 'khrul pa'i sgo can gyi mi 'gal bar 'gyur ro snyam na yin te/ nye bar btags pa tsam dang khas len pa'i phyir ro/ /med pa la mi 'khrul gzhan la yang nye bar brtags par 'gyur ro zhe na/ ma yin te/ dgos pa med pa'i phyir ro/ /'gal ba ni lhan cig gnas
<p>154b.6</p>pa dgag ba'i phyir ro/ /don du gnyer ba yin la bum pa dang snam bu dang / gzugs dang ro la sogs pa la ni lhan cig gnas pa yod pa'i phyir nye bar btags pas ci bya/ 'dir ni bdag la sogs pa med par brtan par byas pa na yod pa'i rnam par rtog pa'i go skabs med la/ 
<p>154b.7</p>yod pa la yang med pa'i rnam par rtog pa'i go skabs rnam grangs kyis kyang mi srid do/ /phung po la sogs pa'i rnam par rtog pa ni rnam grangs kyis mi 'gal lo/ /des na rnam par rtog pa 'gal bar thal ba med pa ste/ de'i phyir ci ltar btags par shes pa'i yod pa'i med
<p>155a</p>
<p>155a.1</p>pa'i yul gyi sgo nas tha snyad du byed pa de bzhin du 'gal ba yang yin pa'i phyir nyes pa med do/ /lhan cig mi gnas pa'i tha snyad kyang mi mthun pa ma yin te/ dngos po'i blo 'jug pa nyid/ bag chags kyi mtshan nyid rgyu mi mthun pa skyed pa las dngos po
<p>155a.2</p>med pa'i blos rgyun gcod pa yin no/ /de la gal te rnam par rtog pa'i blo gnyis gcig gi tshe nye bar gnas pa med par brjod par de lta na yang dngos po'i rnam par rtog bskyed pa'i bag chags dang dngos po med pa'i rnam par rtog bskyed pa'i bag chags dang dngos po med pa'i rnam
<p>155a.3</p>par rtog pa cig car 'phrad pa yin pa'i phyir nus pa med pa'i skad cig skyed par mi 'gal lo/ /'on te yang de'i tshe me las grang ba ltar/ de'i tshe gsal ba'i dngos po med pa'i rnam par rtog pa las tha dad pa bag chags zhes bya ba'i rjes ni yod pa ma yin te de'i nus pa'i rang bzhin yin pa'i phyir ro/ /des na gang dang
<p>155a.4</p>gang lhan cig tu 'byung snyam na/ de kho nar ni 'di de bzhin nyid yin no/ /'on kyang chos can sems kyi rgyu gcig bzhin du rtogs pas bag chags logs su bstan pa na/ dngos po med pa'i rnam par rtog pa dang / lhan cig 'byung ba nyid du bsnyad pa yin no/ /de tsam
<p>155a.5</p>gyis kyang lhan cig mi gnas pa'i 'gal bar brjod pa yin te/ dper na du ba las byung ba'i me'i blo la mer the tshom za ba dang 'gal bar brjod pa bzhin no/ /gang gis ha cang thal bar 'gyur ba sngon po'i rnam par rtog pa yang de'i bag chags mi mthun par byed nus pa ma yin
<p>155a.6</p>la/ des na sdug bsngal bcad pa yang ma yin no/ /des na nyid kyis tha snyad grags pa la brten nas rnam par ma dpyad par rnam par rtog pa rnams phan tshun 'gal bar brjod pas na nyes pa med do/ /'di nyid brjod pa ni/ de dang rnam par 'gal ba'i zhes bya ba'o/ /
<p>155a.7</p>de'i ni 'jig tshogs su lta ba'i'o/ /de ni mi rtag pa la sogs pa'i rang bzhin rtog par mdzad ces bya ba de'i 'bras bu brjod pa ni/ mi rtag pa yin pas ldog pa yin no zhes bya ba'o/ /rtag pa'i bzlog par mi nus so zhes brjod zin to/ /'chi ba la sogs pas sdug
<p>155b</p>
<p>155b.1</p>bsngal ba gang yin pa der ji ltar mi 'gyur/ de med pa'i phyir na bdag dang bdag tu 'dzin pa'i sgo can gyi sdug bsngal gang yin pa nyid med par 'gyur mod snyam du bsams pa'o/ /goms pa las skyes pa'i dran pa gsal ba gang la yod pa ste/ rjes su sgrub par
<p>155b.2</p>byed pa'i sems kyi rgyun de'i yin no/ /'di ni bdag med par goms pa 'phel bar gyur pa'i gnas skabs na yin no/ /gnod pa ci zhig yod ces bya ba ni med pa kho na'o zhes bya ba'i don to/ /'di nyid sgrub par byed pa ni mtshams sbyor ba zhes bya ba'o/ /de nyid ni nga'o
<p>155b.3</p>zhes mtshams sbyor ba yang yin la/ kun du 'dzin pa zhes bya ba mngon par dga' ba yang yin no yang mtshams sbyor bar yod na kun du 'dzin pa gang yin pa'o/ /de med par ni gdung bar 'gyur ba ma yin no/ /'di snyam du sdug bsngal bar mi 'gyur mod/ de go ji ltar
<p>155b.4</p>bzlog snyam na/ gang la zhes smos so/ /gang la zhes mngon bar dga' ba'i rgyu zhes bya ba ni mngon par dga' ba'i yul lo/ /gal te de lta yin mod/ de lta na yang rtsod pa ji ltar spangs par snyam na/ tha mal bar goms par byas pa ni zhes smos so/ /de goms
<p>155b.5</p>na de nyid la mngon par dga' ba'i phyir bde ba dang sdug bsngal dag yod pa ma yin no/ /gal te tshul 'di nyan thos dang rang sangs rgyas dang thun mong ma yin nam/ des na bcom ldan 'das la khyad par du 'phags pa ci yod snyam du dogs pa bsu nas/ shin du zhes gsungs
<p>155b.6</p>so/ /lus dang longs spyod dag gi gnod par byed pa yod kyang gdung bar mi 'gyur ro zhes sbyar ro/ /gang gi tshe zhe na/ shin du sems can du lta ba log pa'i dus na'o/ /bag chags dang bcas pa'i bdag tu lta ba log pa'i phyir btang snyoms pa gang yin pa de dag la yang / lus
<p>155b.7</p>dang gzhan la shin du gnod par byed pa yod kyang rung bar mi 'gyur ba nyid do/ /de pa zhes bya ba la de zhes bya ba ni shin du sems can du lta ba log pa'o/ /bshad pa'i rgyu bstan pa'i sgo nas smras pa'o/ /skabs kyis 'chad par 'gyur ba'i bcom ldan 'das kyi dbang du byas
<p>156a</p>
<p>156a.1</p>te zhes bya ba yin no/ /de brjod pa'i tshig de gang yin zhe na/ rnam pa du mar zhes bya ba la sogs pa smos so/ /rtogs pa ni rab tu rtogs pa'o/ /de rgyas pa ni shin du 'phel bar gyur pa'o/ /rnam pa mang po zhes bya ba ni rnam pa du mar zhes bshad pa'o/ /
<p>156a.2</p>gzhan dang gzhan zhes bya ba ni mang po zhes bya ba'i bshad pa'o/ /de la rnam pa du mar zhes brjod pa na/ dus gcig tu yang zhes bya bar rtogs par 'gyur bas na/ de rnam par gcad pa'i don du mang po zhes smras so/ /lan mang po tsam ni dus chung ngus kyang bya bar nus pas
<p>156a.3</p>de bcad pa'i phyir yun ring dus su zhes gsungs so/ /thams cad kyi rnam pa de la yang / kha cig la ni yon tan dang / kha cig la ni nyes pa gsal bar 'gyur ro/ /de'i tshe ni bdag med pa mngon du byed pa nyid skyes pa da ltar dngos po gzhan thams cad rtogs pa las
<p>156a.4</p>'bad pa ni brtse ba las yin no/ /gal te de lta yin mod de lta na yang cir 'gyur snyam na/ yon tan dang skyon zhes gsungs so/ /des na blos nyan thos la sogs pa las khyad par grub po/ /de nyid kyi phyir khyad par gzhan yang bshad pa ni des na zhes gsungs so/ /
<p>156a.5</p>des na bcom ldan 'das bag chags de lus dang ngag dang yid kyi mi mthun pa spangs pa yin no/ /nyes pa'i rigs thams cad shes par 'gyur ro zhes 'brel to/ /de ji lta bu zhig snyam na/ phra mo zhes bya ba la sogs pa'i khyad par gsum brjod do/ /des na zhes bya ba ni
<p>156a.6</p>shes pa na'o/ /de'i phyir zhes bya ba ni 'bad pa'i phyir ro/ /'di nyid ni zhes bya ba ni bag chags spangs pa'o/ /bse ru la sogs zhes bya ba 'di'i 'grel pa ni/ rang sangs rgyas dang zhes bya ba'o/ /gzhan don 'jug can zhes bya ba 'di'i bshad pa ni bde bar gshegs pa
<p>156a.7</p>zhes bya ba'o/ /yang na zhes bya ba ni bshad pa gzhan yin no/ /de ltar ma yin na zhes bya ba ni sdug bsngal spangs pa nyid tsam gyis thams cad mkhyen pa nyid yin na'o/ /thabs kyi dbye ba ni rgyu 'bras kyi rab tu dbye ba'o/ /gal te de lta yin mod des cir 'gyur snyam na/ 
<p>156b</p>
<p>156b.1</p>de dus yun ring por zhes bya ba'o/ /rgyu 'bras kyi rab tu dbye ba rnam pa mang po de goms par byas pas ni ji ltar de gsal zhe na/ gang tshe zhes smos so/ /de'i rjes 'brangs pas zhes bya ba ni sngon gyi skye ba dran pa'i rjes su 'brangs pas so/ /de dag thams cad ces bya ba ni
<p>156b.2</p>'khor ba pa'i skyon yon thabs dang bcas pa mtha' dag dag go/ /'di la dpe brjod pa ni ji ltar grong gzhan nas zhes bya ba'o/ /de yi 'du byed rjes 'brel can/ /zhes bya ba ni/ grong der dngos po de dang de la mngon par dga' ba'i 'du byed de dang rjes su 'brel pa de dag ldan
<p>156b.3</p>pa'o/ /de rig pa'i sa zhes bya ba ni grong gzhan du skyed pa'i 'du byed rig pas so/ /de bzhin du skye ba gzhan nas 'ongs pa'i srog chags kyang skye ba gzhan rig pa skye ba dran pa can gyis shes par 'gyur ro zhes blta bar bya'o/ /grong de dang brten pa des skyed pa'i khyad par
<p>156b.4</p>gang yin pa ste/ smra lugs dang zas kyi khyad par dang / mngon par 'dod pa la sogs pa'i mtshan nyid can de mthong ba na'o/ /de rig pas zhes bya ba ni grong gzhan dang ston pas bskyed pa'i khyad par rig pas so/ /des na zhes bya ba ni grong gzhan nas so/ /des na zhes bya ba ni
<p>156b.5</p>'ongs pa nyid du shes pas na'o/ /don la sbyar ba ni de bzhin du zhes bya ba'o/ /skye ba gzhan yang skye ba dran pas rjes su dpog pa yin no zhes rtogs par bya'o/ /ji ltar snyam na/ skye ba gzhan des bskyed pa'i khyad par 'du byed pa gang yin pa de'i rgyu yin pa nyid
<p>156b.6</p>kyis so/ /'bras bur gyur pa'i 'du byed de nyid las zhes bya ba'i don to/ /de la bshad pa dang po la/ /bcom ldan 'das bse ru la sogs pa rnams las khyad par nye bar bstan pa brjod par bya ba yin la/ gnyis pa la ni thams cad mkhyen pa nyid brjod par bya ba
<p>156b.7</p>yin no/ /khyad par nye bar bstan pa yang de nyid gtsor byed pa yang yin no/ /de ltar skye ba dran pa nyid yin na/ 'du byed rnam pa sna tshogs kyi thabs rnam pa sna tshogs nges pas na/ de'i rjes su 'brangs nas skye ba gzhan la yang / khyad par can gyis goms pa'i rgyu
<p>157a</p>
<p>157a.1</p>dang lhan cig pa'i skye ba gzhan yang shes par 'gyur ro zhes bstan pa yin no/ /da ni las dang 'bras bu 'brel pa rtogs pa yang srid par ston pa ni/ lkog tu gyur pa'i don skye ba gzhan na yod pa'i zhes bya ba ste/ tshigs su bcad pa la
<p>157a.2</p>gnas pa'i sbyin la sogs zhes bya ba 'di dang 'bral to/ /rnam pa 'di yis ni skye ba dran par gyur pa na bdag nyid rang la sbyin pa dang longs spyod la sogs pa'i rgyu 'bras kyi dngos po nyams su myong ba las/ gzhan la longs spyod la sogs pas sbyin pa las ji ste rjes su mi
<p>157a.3</p>dpog ste/ rjes su dpog pa kho na'o/ /'bras bur gyur pa rjes su dpag pa skyes pas kyang 'brel pa nges pa nyid bstan par bya ba yin te/ de nges pa med par ni de mi 'byung ba'i phyir ro/ /de brjod pa ni de las kyang ni zhes bya ba'o/ /yul 'di dang zhes bya ba ni yul
<p>157a.4</p>la sogs pa longs spyod par bya ba dang ngo / /rnam pa ni mdog dbyibs so/ /rang bzhin ni smra lugs la sogs pa'o/ /bye brag gi rang bzhin nges par rtogs pa na zhes bya ba ni yul de na yang rang bzhin 'di 'dra ba yod pa yin la grong de na yang cha 'ga' zhig na rang
<p>157a.5</p>bzhin 'ga' zhig ltar yin no zhes bya bar ro/ /de bzhin du brtse ba chen po'i dang du gyur pa la ni thams cad du skyes pa'i phyir dang / skye ba dran pas brgyud pas na rim gyis 'phel ba dang 'grib pa nges par bzlog par dka'o/ /so sor nges pa'i rang bzhin thams cad
<p>157a.6</p>rig pas na zhes bya ba ni bye brag gi khyad par gyis khyad par can du gyur pa'i rang bzhin gang yin pa ste/ rags pa dang phra ba dang / shin du phra ba dang / ches shin du phra ba de'i rang bzhin thams cad rig pa'o/ /las dang 'bras bu la sogs pa zhes bya ba ni sbyin pa la
<p>157a.7</p>sogs pa las longs spyod chen po 'thob pa la sogs pa ste/ sngon yul 'di 'dra bar gnas pa la sogs pas ni mngon par 'dod pa la sogs pa 'di 'dra bar 'gyur ba yin no zhes bya ba lta bur ro/ /byang grol gyi lam ni tshad mas nges par byas te mngon du byas pa yin
<p>157b</p>
<p>157b.1</p>te/ de bas na nye bar mkho ba'i thams cad mkhyen pa'i phyogs nye bar sdud pa ni/ mtho ris dang ni zhes bya ba'o/ /tsam gyi sgras ni thams cad thams cad mkhyen pa nyid med kyang zhes bya bar bstan te/ ston pa ni ston par mdzad pa nyid do/ /thams cad thams cad mkhyen
<p>157b.2</p>pa'i dbang du byas nas bshad pa ni/ 'gro ba mtha' dag kyang zhes bya ba'o/ /'di ltar bsams pa yin te re zhig dngos po lhag tu spyod pa la brten pa can rnams ni/ gzugs dang ro la sogs pa bzhin gdon mi za bar brda dngos sam brgyud pas kyang rung ste/ rgyu dang 'bras
<p>157b.3</p>bu'i dngos po dang / tshogs pa gcig la rag las pa dag gis phan tshun 'brel pa yin no/ /de bzhin du 'ga' zhig bar gcod dang bcas pa yin yang / 'ga' zhig nye ba dang bcas pa yin no/ /de dag dang lhan cig 'brel pa na/ gang dag dang bar chod pa can de dag dang
<p>157b.4</p>yang 'brel par 'gyur te/ 'brel pa dang 'brel pa'i phyir ro/ /de bzhin du gzhan dag dang yang yin no/ /de bas na thams cad kyang phan tshun rgyu dang 'bras bu'i dngos pos phan tshun nye bar 'brel to/ /skye ba brgyud par goms pas kyang rgyu dang 'bras bu'i dngos po la thugs
<p>157b.5</p>gsal bar gyur pa yin te/ des na gcig rang bzhin nges pa na yang dngos po mtha' dag dang / rnam pa thams cad rjes su dpag pa bzlog tu med do/ /des na thams cad mkhyen pa nyid yin no zhes bya ba ni dngos po thams cad mkhyen pa nyid do/ /don te zhes bya ba ni
<p>157b.6</p>gzhan gyi'o/ /lan gyi don ni 'di yin te/ rnam pa gcig la dmigs pa'i rjes su dpag pa la ni mi gsal ba nyid dang don la ma reg pa nyid ldan pa yin gyi/ rnam pa thams cad yongs su 'dzin pa la dngos po nyid snang ba yin te/ dbang po'i rnam par shes pa bzhin no/ /
<p>157b.7</p>dbang po'i rnam par shes pa la yang rnam pa thams cad snang ba las gsal ba'i don gzhan ni ma yin te/ de tsam gyis yongs su rdzogs pa'i phyir ro/ /des na ji ltar dbang po'i mngon sum rnam pa thams cad 'dzin pa nyid kyis dngos po'i yul can dang / ma 'khrul
<p>158a</p>
<p>158a.1</p>ba yin pa de bzhin du rnam pa thams cad rjes su dpog pa yang ma yin no/ /de'i phyir mngon sum dang de la tha dad pa yod pa ma yin te/ 'on kyang mngon sum dang mtshungs pa yin no zhes bya ba'i don to/ /gal te mngon sum ni dbang po la
<p>158a.2</p>brten pa yin la/ 'di ni yid ma yin nam/ des na ji ltar mtshungs pa yin snyam na/ dbang po dang ni 'brel pas kyang / /zhes gsungs so/ /de las zhes bya ba ni rnam pa thams cad yongs su gcod pa las so/ /de yod do zhe na ni de tsam nyid kyis don mngon
<p>158a.3</p>du byed pas mngon sum nyid du grub pa'i phyir/ dbang po dang 'brel pa'i sgra ni gzhan la rab tu grags pas yin no/ /dbang po'i byed pa la ltos pas ci bya zhes bya ba'i don to/ /gal te rnam pa thams cad rjes su dpog pa/ ci shes pa nyid gcig yin nam 'on te du ma
<p>158a.4</p>yin/ re zhig gcig ni ma yin te/ rnam pa so so la rtags gzhan dang gzhan gyis bskyed par bya ba ni rjes su dpog pa gcig tu 'os par ji ltar 'gyur/ 'di 'dra ba'i rgyu las skyes par nges pa nyid ni 'di 'dra ba'i 'bras bu byed par nges pa ma yin no/ /'on te de ma
<p>158a.5</p>yin na de yang cig car rim gyis 'byung ba zhig yin te/ re zhig rnam par rtog pa rnams la ni cig car 'byung ba mi srid do/ /rim gyis yin na ni rnam par rtog pa rnams so sor dmigs pa re re la dmigs pa'i phyir/ rnam pa thams cad spyod yul du byed pa'i mngon
<p>158a.6</p>sum las tha mi dad par mi 'gyur ro/ /ma 'khrul pa tsam gyis ni mngon sum ma yin gyis 'on kyang rtogs pa med par gyur na'o/ /des na ji ltar rjes dpag rnam par rtog pa mngon sum nyid ma yin zhe na/ 'di la smras pa rnam pa thams cad rjes su dpog pa'i sgras rjes su
<p>158a.7</p>dpog pa nyid ni brjod par 'dod pa ma yin gyi/ 'on kyang 'bras bu la rgyu nye bar btags nas rnam pa thams cad rjes su dpog pa goms pa brgyud pa las skyes pa rnam par rtog pa med pa'i yid rnam pa thams cad mngon sum byed/ skad cig so so zhing re rer gyur pa/ /
<p>158b</p>
<p>158b.1</p>rnam pa thams cad la rnam par rtog pa skyed pa dang / de dang rjes su mthun pa'i tha snyad 'jug par rung ba nyid 'dod pa yin te/ zor yang ba'i phyir ro/ /thabs gzhan gyis bsgrub par bya ba ma yin par bstan pa yang 'di skad bstan pa'i 'bras bu yin no/ /de skad
<p>158b.2</p>du yang ji ltar rjes su dpag pas de 'das pa dang ma 'ongs pa la sogs pa nyid du rtogs pa de bzhin du rjes su dpag pa des skyes pa'i mngon sum yang yin no/ /de skad du yang ji ltar rjes su dpag pa des bskyed pa'i mngon sum nyid gzhan du rtogs pa ni ma yin no zhes 'chad par
<p>158b.3</p>'gyur ro/ /de'i phyir brjod pa'i sun 'byin pa med do/ /gal te de ltar de rnal 'byor gyi mngon sum nyid yin na de ni mngon sum las gzhan min zhes ci ltar brjod ce na/ de'i ngo bo yongs su ma rdzogs par dgos pa na brjod lugs 'di 'dra ba yin no/ /dper na 'di
<p>158b.4</p>bram ze las gzhan ma yin no zhes bya ba lta bu'o zhe na/ bden te 'on te dbang po rnams yod pa dang phrad na skyes bus blo skyes pa de ni mngon sum yin no zhes bya bar gzhan gyi lugs la ltos na ma rdzogs par dogs par yod pa nyid do/ /de nyid ston pa ni gal te dbang po la zhes
<p>158b.5</p>bya ba'o/ /pra te'i sgra ni mtshan nyid kyi don yin la/ 'dir mtshan nyid kyi don kyang rten gyi don du rtogs par bya ba yin no/ /dbang po la rten par byed pa'i blo ni dbang po mtshon par byed pa kho na'o/ /pra te k+Sha'i sgra la yod pa'i pra te ni/ rten pa'i don te/ rten pa'i don to zhes bya
<p>158b.6</p>ba'o/ /don yin pa'i phyir na dbang po la brten pa zhes bya ba'i ngag brjod pa yin no/ /lan du 'di ni zhes bya ba'o/ /dbang po la brten pa nyid mngon sum gyi rang bzhin ni ma yin no/ /'o na rang bzhin gang yin snyam na/ 'on kyang zhes gsungs so/ /'di nyid ni rtog pa dang
<p>158b.7</p>bral zhing ma 'khrul pa'i mtshan nyid dag go/ /mngon sum zhes tha snyad 'dogs pa'am/ 'dogs su 'jug pa yin no/ /des na mtshan nyid ni rang bzhin yin no zhes brjod pa yin no/ /nye bar mtshon pa tsam ni skabs kyis mngon du byed pa nyid kyi'o/ /des na dbang po
<p>159a</p>
<p>159a.1</p>dang 'brel pa med kyang mngon du byed pa tsam gyis mngon sum gyi sgra 'jug par grub pa yin no zhes bya bar dgongs pa'o/ /dbang po'i rang bzhin nges pa ni yod pa ma yin gyi/ 'on kyang don mngon du byed pa'i shes pa skyed par byed pa nyid yin no
<p>159a.2</p>zhes bstan pa'i don to/ /gzhan yang zhes gsungs so/ /rab rib las byung ba la ni dbang po'i byed pa yod pa yin na/ dngos po'i rang bzhin mngon du byed pa ni ma yin no/ /des na ji ltar dbang po la brten pa tsam gyis mngon sum yin/ de ni zhes bya ba ni
<p>159a.3</p>gzhan gyi dogs pa bsu ba'o/ /de nyid du thal pa ni dbang po nyid du thal ba'o/ /yid kyang zhes bya ba ni gsal ba mngon du byed pa'i mngon sum skye ba ste/ rnam pa thams cad goms pa'i mthar thug pa'i gnas pa de'o/ /yid de ni don gsal bar shes pa'i rgyu yin
<p>159a.4</p>pa'i phyir dbang po yang yin la/ ldog pa gzhan las de ma thag pa'i rkyen yang yin pa la 'gal ba ci yod/ 'on te dbang pos bskyed pa tsam gyis ni mngon sum du mi smra'o/ /'on kyang yod pa dang phrad na skyes pa'o/ /des na ji ltar nyams pa la thal bar 'gyur snyam na/ 
<p>159a.5</p>'di ltar bsams pa yin te/ de'i tshe yang zla ba gcig dang lhan cig phrad pa yod pa nyid pas ji ltar spongs/ 'on te gang zhig snang ba de dang lhan cig phrad pa brjod par 'dod pa yin no snyam na/ de lta na ni 'o na yod pa zla ba gcig dang 'brel pa'i phyir zla ba gnyis su shes
<p>159a.6</p>pa nyid mi 'thad do/ /de bas gdon mi za bar 'di skad brjod dgos te/ de ni dbang po nyid ma yin te/ yod ba'i zla ba gcig dang phrad kyang shes pa la de'i rnam par 'jog par mi nus pa'i phyir dang med pa mthong ba'i phyir ro zhes so/ /de lta na ni 'o na yod pa'i rnam par snang
<p>159a.7</p>ba'i shes pa bskyed pa'i kho na dbang po yin na zhes bya ba 'di na gyis byung pa yin no/ /de lta na ni yid kyang dbang po nyid du mi 'gal lo de lta na 'o na long med pa la sogs pa yang ma yin te/ de dag gi rgyud las/ rnam pa de lta bu'i 'du byed yongs su smin pa med pa'i phyir ro/ /
<p>159b</p>
<p>159b.1</p>'dis ni mngon du byed pa rgyu nyid kyi dbang po yin no zhes bstan to/ /yang gang gi tshe mngon du byed pa la yid kyi byed pa 'dod pa de'i tshe yang gtso bo ni yid kho na yin no zhes ston par byed pa ni gzhan yang zhes bya ba'o/ /rnam par 'khrugs la zhes bya ba ni bsam pa gzhan la
<p>159b.2</p>zhugs pa'i dus sam/ mya ngan la sogs pa'i gnas skabs su'o/ /gal te don gzhan sems pa'i dus na shes pa nyid ma skyes pa la yin nam/ de la mi gsal ba gang la yod/ mya ngan la yang dbang po nyid nyams pa'i phyir mi gsal ba yin no zhe na/ 
<p>159b.3</p>smras pa shin tu nus pa med pa na ga las shes pa ma skyes pa de nyid las nus pa med pa cung zad bri ba na mi gsal ba'i rnam pa can 'ga' zhig skye ba yin no zhes bya ba ni rigs pa kho na'o/ /mya ngan gyis 'khrugs pa ni dbang po nyams pa mi gsal ba'i rgyu yin no zhes bya
<p>159b.4</p>bas ni mi gsal ba yid kyi nus pa chen po nyid du gsal bar byas pa yin te/ dbang po yang rnam par bsgyur nas shes pa yang mi gsal bar byed pa'i phyir ro/ /gal te dbang po'i rnam par 'gyur ba med par mi gsal ba nyid du mi 'gyur ba'i phyir/ de nyid gtso
<p>159b.5</p>bo ma yin nam zhe na/ ma yin te/ dbang po nyams par 'gyur ba'am/ gsal bar gyur pa de nyid la rag las pa'i phyir na/ 'di ni yid dang 'brel pa kho na'o/ /'o na mya ngan la sogs pa nyams pa nyid 'khrul par 'gyur ro snyam na/ de lta ma yin te/ yid gtso
<p>159b.6</p>bo yin yang dbang po la rtog pa'i phyir ni 'di dbang po'i 'khrul pa yin no zhes gnas so/ /gal te zhes bya ba ni rtsod pa'o/ /de yang zhes bya ba ni lan no/ /'di ni zhes bya ba ni rnam pa thams cad rjes su dpag par 'dod pa na'o/ /lkog nyid ni lkog gyur shes pa nyid do/ /yul
<p>159b.7</p>mngon du byed pa'i bya ba la 'jug pa gang yin pa de nyid mngon sum zhes brjod pa yin no/ /gal te mngon du byed pa la 'thad pa yin na mngon sum la cis gegs byed/ yang na 'di ni zhes bya ba ni 'das pa la sogs pa na'o/ /ji ltar lkog gyur nyid de ma yin pa nyid do/ /
<p>160a</p>
<p>160a.1</p>mngon du byas pa lkog gyur nyid yin na nyes pa ci yod snyam na/ mngon du byas pas zhes gsungs so/ /'on te zhes bya ba'i rtsod pa ni lhag pa brjod pa'i don du'o/ /de la sngar ni mngon du byed pa tsam gyis mngon sum yin gyi/ dbang po la ltos pa
<p>160a.2</p>ni ma yin no zhes brjod pa yin la/ de ma thag par ni mngon du byed pa'i rgyu yin pa'i phyir yid nyid dbang po yin no zhes gzhung btsugs pa yin zhing / de lta na ni gal te mngon du byed pa dbang po la rag las na de'i tshe dbang po byed pa yang rjes su dpag pas grub par nges par khas
<p>160a.3</p>blang bar bya'o zhes brjod pa yin no/ /de nyid bshad pa ni/ dbang po byed pa de nyid ces bya ba'o/ /dbang po'i mngon sum 'ba' zhig tu ma zad kyi/ rnam pa thams cad rjes su dpag pa la yang ngo / /'on te gang gis yod par 'gyur ro zhes brjod pa 'di ji ltar rtogs snyam na
<p>160a.4</p>rjes su dpag pa'i 'jug pa ni zhes gsungs so/ /da lta ba dang gzhan pa'i mig la sogs pa'i byed pa yang rjes su dpag pa nyid las rtogs pa yin te/ 'das pa la sogs pa'i don 'ba' zhig tu ma zad do/ /thams cad la mngon du byed pa'i phyir/ da ltar ba dang gzhan
<p>160a.5</p>pa'i byed pa rtogs pa'i phyir ro/ /yang na yang gi sgra ni zhes gnas pa so so'i skye bo dang 'brel pa la blta bar bya'o/ /so so'i skye bo'i dbang po'i byed pa yang rjes su dpag pa nyid las yin gyi mngon sum las rtogs pa ni ma yin no/ /'on te mig la sogs pa'i byed
<p>160a.6</p>pa med bzhin du mngon du byed pa yin no zhes bya bar brjod na/ 'o na ni mngon sum du byed pa dbang po'i byed pa la rag las pa ma yin no zhes bya bar grub bo/ /des na dbang po'i byed pa med kyang mngon du byed pa tsam gyis mngon sum gyi sgra 'jug par grub po zhes bya bar
<p>160a.7</p>dgongs pa'o/ /de'i phyir 'das pa la sogs pa dang / de la brten pa dbang po'i byed pa rjes su dpag pas rtogs pa na de mngon du byed pa rnal 'byor pa'i shes pa la gnyi ga'i yang nus pa yod pa kho na'o/ /des na 'das pa la sogs pa rig pa ji ltar mngon sum
<p>160b</p>
<p>160b.1</p>yin te/ 'byung ba dang byung ba'i dbang po'i byed pas bskyed pa yin pa'i phyir ro/ /de ltar 'das pa la sogs pa la rang dang gzhan gyi dbang po'i byed pa srid pa'i phyir rnal 'byor pa'i shes pa mngon sum yin no zhes bsgrubs nas/ da ni gang kho na la bsgom pa las de
<p>160b.2</p>mngon du byed pa'i shes pa skyes pa de nyid kyi dbang po'i byed pa ni sngar yang 'das pa la sogs pa'i don la yod pa yin no zhes bstan pa'i don du gzhan yang zhes gsungs so/ /dbang po'i rnam par shes pas sngon mthong ba'o/ /de'i tshe bdag gi mig la sogs pa'i yang
<p>160b.3</p>byed pa rtogs par byed do/ /gzhan gyi mig la sogs pa 'ba' zhig gis ni ma zad do/ /gal te de ltar na'ang rnam pa thams cad rjes su dpog pa la dbang po'i byed pa yod pa ni ltar 'gyur snyam na/ gar 'byung zhes smos so/ /de la zhes bya ba ni rnam pa thams cad
<p>160b.4</p>rjes su dpog pa la'o/ /de tshe nyid skyes pa zhes bya ba ni mngon sum ma yin pa dbang po'i byed pa 'jug tu rung ba'o/ /de la zhes bya ba ni de tshe nyid skyes pa la'o/ /gang gi tshe byung bar gyur pa'i don rjes su dpag pas dpog pa zhes 'brel to/ /de'i tshe byung bar gyur pa'i
<p>160b.5</p>dbang po'i byed pa nyid ces bya bar yang 'brel to/ /gal te gang gis de skad brjod par 'gyur ba 'das pa la sogs pa ji ltar yod pa nyid yin snyam du dogs pa bsu nas/ de ni zhes gsungs so/ /sngar mthong ba 'das pa la sogs pa'i don ni'o/ /gal te da ltar ba
<p>160b.6</p>nyid ma yin na ji ltar yod pa nyid yin te/ med pa nyid yin pa'i phyir ro snyam pa ni/ gal te zhes bya ba yin no/ /'byung bar 'gyur ba yin yang ji ltar yod pa ma yin pa de ston pa ni/ mngon du byed nyid ces bya ba'o/ /thams cad du zhes bya ba ni da ltar ba la yang ngo / /
<p>160b.7</p>phyed phyi ma 'chad pa ni da lta bar mngon par 'dod pa'i zhes bya ba'o/ /gal te mngon du byed pa med kyang rjes su dpag pas rtogs par bya ba la yod pa ma yin nam/ des na de las gzhan yod pa nyid yod pa yin no zhes dogs pa bsu ba ni/ gal te me la sogs pa
<p>161a</p>
<p>161a.1</p>zhes bya ba'o/ /rjes su dpag pa la yang snang bzhin pa nyid rnam par brtag par bya ba yin te/ de ltar lhag par zhen pa'i phyir ro zhes lan btab pa ni ma yin te der yang zhes bya ba'o/ /de lta bu nyid ni mngon du byed pa dang ldan pa nyid do/ /
<p>161a.2</p>de ci'i phyir snyam na/ mngon du byas pa'am zhes gsungs so/ /byed pa'am zhes bya ba ni gzhan gyis zhes bya bar blta bar bya'o/ /gzhan du na zhes bya ba ni mthong ba med pa nyid yin no/ /gal te mthong na ni blta bar rung ba nyid ma yin blta ba'i yul nyid du ni ma yin
<p>161a.3</p>zhes bya bar ci ste mi 'gyur snyam na/ mi 'gyur ba nyid do zhes brjod pa ni mthong ba'i rjes su 'brangs pa na zhes bya ba'o/ /ci'i phyir snyam na de lta ma yin na mi 'thad pa'i phyir te/ ma 'brel ba'i phyir ro/ /mthong bar bya ba nyid khyab byed du nye bar bzung nas rjes su dpag
<p>161a.4</p>pa yin no/ /mi mthong na ni mig la sogs pa ni gzhan gyi don yin te zhes bya ba ni mi mthong ba'i ma 'dus pa gzhan gyi don yang bsgrub par 'gyur ro/ /des na mi mthong ba zhes bya ba ni yod pa nye bar mtshon pa ma yin no/ /gal te gang du rtags nyid 'ga' zhig gi mngon
<p>161a.5</p>sum gyi rtags can ni ma yin pa'i de 'dra ba'i dpral la mthong bar gyur pa dang / mthong ba dang / mthong bar 'gyur ba rjes su dpag pa ma yin no zhes bya ba'i ngal ba med pa'i phyir ji ltar mngon du byas pa las yod pa nyid gzhan ma yin par 'gyur zhe na/ ma yin te/ 
<p>161a.6</p>der yang 'brel ba dang ldan pa mthong ba gzhan du mi 'thad pas na mthong ba nyid rjes su dpag par bya ba yin te/ mi slu ba yod pa'i phyir ro/ /ma mthong ba la ni mi slu ba med pa'i phyir ro/ /ldog pa brjod pa ni/ gal te zhes bya ba'o/ /gal te nus pa thams cad kyis
<p>161a.7</p>stong pa'i med pa nyid ma yin nam/ ji ltar dus gsum du mthong ba yin snyam na/ /nus par nye bar brjod pa zhes gsungs so/ /nus par nye bar brjod pa thams cad ces bya ba ni mngon sum gyi rjes las byung ba'i rnam par rtog pas bskyed pa de ni 'di'o zhes bya bar bsnyad
<p>161b</p>
<p>161b.1</p>pa'o/ /de dang bral ba ni med pa'o/ /de nyid ni gzhan ma yin te/ nye bar brjod pa med pa nyid yin no/ /nye bar brjod par byed pas na nye bar brjod pa ste/ de gang la med pa'o/ /de'i ngo bo ni nye bar brjod pa med pa ste mi snang ba'o/ /dus gsum du mthong ba med pa zhes
<p>161b.2</p>bya ba'i don to/ /gal te mthong bar bya ba nyid yin na kho bo cag la sogs pa nyid kyis mthong bar 'gyur ba la sogs pa'i rnam par dbye ba las 'ongs pa la sogs pa'i rnam par dbye ba yin gyi/ rnal 'byor pa'i ni ma yin no/ /thams cad mthong bzhin pa nyid kyis na da
<p>161b.3</p>ltar ba yin pa'i phyir ro snyam du dogs pa ni gal te zhes bya ba'o/ /da ltar byung ba tsam mthong ba mngon du byed pa yin pa'i phyir ro/ /des na zhes bya ba ni 'das pa la sogs pa mthong ba med pas na'o/ /de la dus dang 'brel pa las ni da ltar ba la sogs pa ma yin te/ 
<p>161b.4</p>de ni tshad mas rtogs pa med pa'i phyir ro zhes bshad pa ni/ dus ni tshad ma zhes bya ba la sogs pa'o/ /'di ga las she na/ mngon sum gyis ni zhes bya ba'o/ /'o na rjes su dpag pas dus rtogs par 'gyur snyam na/ rjes su dpag pa yang zhes gsungs so/ /
<p>161b.5</p>'jug pa zhes 'brel to/ /gang gi tshe mi 'jug snyam na/ mngon sum 'jug pa las 'das nas so/ /mngon sum gyis ni zhes bya ba ni 'chad pa'o/ /de'i rnam pa tsam dang ni gzugs la sogs pa'i rnam pa tsam dang ngo / gal te mngon du gyur ba'i dngos po nye bar
<p>161b.6</p>gzhag pa nyid kyi rang bzhin la brten pa'i mngon sum gyis don ston pa yin gyi rnam pa gzhan gyis ni ma yin no zhes bya ba 'di ga las snyam na/ mdun na gnas pa'i rnam pa zhes smos so/ /gal te bum pa'am g.yo ba zhes rnam pa gzhan gyis kyang mthong ba kho na ma
<p>161b.7</p>yin nam snyam du dogs na/ de lta ma yin na zhes gsungs so/ /mdun na gnas pa ma yin pa'i rnam pa 'dzin pa ni khyad par med pa'i phyir ro zhes bya bar dgongs pa'o/ /gal te dus kyang de bzhin du dmigs pa yod pa nyid do snyam na/ dus ni zhes smos so/ /rjes su
<p>162a</p>
<p>162a.1</p>dpag pa yang zhes bya bas ni rjes su dpag pa yang zhes bya ba'i tshigs su bcad pa'i cha 'chad pa'o/ /gal te dus ni mngon sum la sogs pa tshad mas yang dag par rtogs par bya ba nyid ma yin nam/ des na dus ni tshad ma gang gis kyang
<p>162a.2</p>zhes ji ste brjod snyam du dogs par byed pa ni 'on te zhes bya ba la sogs pa'o/ /yun ring du byas so zhes bya ba la sogs pa'i rtogs pas ni rdzas kyi khyad par du dus nges pa yin no/ /'di la 'brel pa can gyi rtags ni 'ga' yang mthong ba med do/ /gzugs spyod
<p>162a.3</p>pa dang 'du bas mngon sum ma yin pa nyid kyang ma yin te/ rtags las ma skyes pa dang gnod pa med pas mngon sum gyi tshad ma yin pa'i phyir ro/ /de'i phyir dus ni mngon sum gyi tshad mas gzung bar bya ba kho na yin no/ /rjes su dpag par bya ba yin no zhes bya ba ni
<p>162a.4</p>yang na bral ba la sogs pa gzhan du mi 'thad pas so/ /de la re zhig yun ring ba zhes bya ba la sogs pa'i blo mngon sum yin pa sel ba ni dus ni zhes bya ba la sogs pa'o/ /mdun na gnas pa'i dus gang la yod pa zhes spyir bsdu ba'o/ /gal te dus mdun na gnas pa
<p>162a.5</p>ma yin yang mngon sum nyid du 'gyur ro snyam na/ de lta rnam pa dang zhes gsungs te mdun na gnas pa'i rnam pa dang bral na'o/ /grub pa'i mtha' smra bas ni 'bras bu'i rang bzhin nyid yun ring ba la sogs pa'i don yin par brjod pa na/ rgyu rnams zhes bya ba'o/ /dus
<p>162a.6</p>med kyang dal ba nas rim gyis yongs su rdzogs pa ni yun ring ba'i don yin no/ /gal te dus med na dal bu de nyid ji ltar snyam na/ rgyu rnams nye bar mi gnas phyir/ /zhes gsungs so/ /des na dal bu la sogs pa gzhan du mi 'thad pas/ dus dpag par bya ba ma
<p>162a.7</p>yin no snyam du dgongs pa'o/ /bum pa la sogs pa'i zhes bya ba ni 'chad pa'o/ /de 'thad pa'i phyir ro zhes bya ba ni dal bu la sogs pa 'thad pa'i phyir ro/ /de'i phyir zhes bya ba ni gzhan du mi 'thad pa nyid nyams pa'i phyir ro/ /yang gzhan dag gzhan du mi 'thad pas
<p>162b</p>
<p>162b.1</p>dus rjes su dpag par bya zhes bya bar dogs pa bsu ba ni 'on te zhes bya ba nas 'jug na zhes bya ba'i bar ro/ /de la zhes bya ba ni lan te 'bras bu la'o/ /rgyu med par zhes bya ba ni dogs pa bsu ba'o/ /'o na zhes bya ba ni lan no/ /'o na ji ltar dus nus pa yin zhe na/ 
<p>162b.2</p>gal te zhes bya ba'o/ /de'i tshe zhes khong nas phyung la/ dus rgyu'i dngos po zhes bya ba la sogs pa'o/ /'o na gang las rgyur 'gyur ba dus kyi med pa ni yod pa kho na'o snyam na/ dus ni zhes gsungs so/ /dus ni mi rtag pa dang ma khyab pa yin te/ rkyen gyi stobs kyis
<p>162b.3</p>mngon par gsal ba yang yin no zhes bya ba'i phyogs par byed pa ni 'on te zhes bya ba'o/ /dus gzhan zhes bya ba ni lan no/ /rgyu gzhan las so zhes bya ba ni pha rol gyi lan no/ /gang las dus kyi rim pa grub pa de nyid las 'bras bu'i rim par 'gyur mod/ 
<p>162b.4</p>rim pa gzhan la rag las pa'i dus las ni ma yin no zhes lan 'debs pa ni/ 'o na de nyid las zhes bya ba'o/ /rang la gnas pa'i rim pa med pa'i phyir na 'di rang nyid rim pa dang ldan pa ma yin no zhes bya ba'i don to/ /dogs pa bsu ba ni rim pa nyid ces bya ba'o/ /
<p>162b.5</p>'bras bu'i rang bzhin ni ma yin pa ste/ rim pa yang dus yin no zhes gzhan mngon par 'dod pa yin pa'i phyir ro/ /lan du ma yin te zhes bya ba'o/ /de yang zhes bya ba'i lhan cig pa dang lhan cig pa ma yin pa'am rim pa'o/ rang gi ngo bo las tha dad pa zhes bya
<p>162b.6</p>ba ni gnas skabs khyad par can gyi rang bzhin las tha dad pa zhes bya ba'i don to/ /da ni ji ltar dus gsum par gnas snyam du dogs pa bsu nas/ dus gsum rnam par gnas pa brjod pa ni mthong gyur 'das pa'i zhes bya ba'o/ /gal te dus med na mthong
<p>162b.7</p>gyur la sogs pa nyid ji ltar zhe na ma yin te/ /gang gi tshe dmigs su rung ba ma dmigs pa de ni 'das pa yin la/ thams cad kyis sngar ma dmigs pa phyis 'gas dmigs par 'gyur ba ni ma 'ongs pa yin la/ dmigs bzhin pa ni da ltar ba yin no/ /de
<p>163a</p>
<p>163a.1</p>ltar mthong zin pa la sogs pa'i rnam par dbye ba ni so so rang gis rig par bya ba nyid kyis nye bar mtshon pa'i phyir ro/ /gzhan du na ni dus smra ba yang gsal bar byed pa'i dbye ba ma rtogs par 'das pa la sogs pa'i dus rnam par gnas
<p>163a.2</p>par ji ltar brjod/ dus ni don las tha dad par rang gi ngo bos snang ba ma yin no/ /gal te mi snang na 'o na ji ltar zhes bya ba'o/ /lan du 'di ni zhes bya ba'o/ /don gyi bde bar gnas pa la sogs pa'i rang bzhin nyid khyad par gzhan spong ba'i sgo nas 'di'i dus zhes
<p>163a.3</p>bstan pa yin te/ de ni de kho na ltar tshad mas 'thad pa'i phyir te/ gzhan du ni ma yin no/ /don 'di yang 'jig rten dang 'gal ba med pa kho na'o zhes gsungs pa ni de bzhin nyid du yang zhes bya ba'o/ /khyod kyi dus ni ji ltar gyur te bzang po'am ngan par gyur pa zhig
<p>163a.4</p>yin zhes bya ba'o/ /gal te de ltar 'dir yang ji ltar don gyi gnas skabs kyi khyad par nyid la dus zhes ji ltar tha snyad byed pa snyam na/ 'di'i don brjod pa ni khyod ci bde bar gnas sam zhes bya ba'o/ /ci zhes bya ba'i don ni 'di nyid yin no zhes smras pa ni de'i rang bzhin
<p>163a.5</p>nyid ces bya ba'o/ /bde bar gnas pa la sogs pa'i rang bzhin gyi khyad par dri bar bya ba yin na/ khyod kyi skyes pa'i dus gang yin/ /zhes bya ba'i tshig 'di rigs pa yin no/ /gzhan gyis kun brtags pa'i dus ni 'jig rten gyi 'dri ba'i tshig gi yul ma yin te/ de ni
<p>163a.6</p>rang bzhin gcig nyid kyis log pa dang gzhan pa la sogs pa mi srid pa'i phyir ro/ /yang gang gi tshe la sogs par khyod kyi dus ji ltar 'gyur zhes dri ba de'i tshe'ang bde bar gnas pa'am mi bde bar gnas pa'i grong la sogs pa nyid 'jig rten gyi dri ba'i yul yin gyi dus tha
<p>163a.7</p>dad pa ni ma yin no/ /des na dus tha dad pa nyid ma yin par ni 'jig rten yang 'dod pa yin no/ /gang gi phyir de ltar dus zhes bya ba yod pa ma yin pa'i gtan tshigs des na de ltar mi mthong ba ni sngar dmigs pa dang phyis dmigs par 'gyur ba ni go rims
<p>163b</p>
<p>163b.1</p>bzhin du 'das pa dang ma 'ongs pa yin no zhes bya ba ni don gyi de kho na'o zhes bya ba ni gzhan gyi rtsod pa bslang ba'i don du mjug bsdu ba'o/ /de nyid smras pa ni gal te zhes bya ba'o/ /de las zhes bya ba ni de ltar gnas par gyur pa la'o/ /rtsod par smra ba nyid mjug sdud pa'i sgo nas 'dri ba ni de'i
<p>163b.2</p>phyir zhes bya ba'o/ /gang gi phyir rang gis mi mthong ba mthong ba yin no zhes brjod pa na 'gal ba yin pa'i rgyu de'i phyir ro/ /'di la lan ni gzhan gyis zhes bya ba'o/ /so so'i skye bos so/ /de mthong ba nyid kyis zhes bya ba ni rnal 'byor pas mthong ba nyid kyis so/ /
<p>163b.3</p>de la ltos te de rnam par dbye ba yod pa ma yin te/ da ltar ba'i tha snyad ni mthong bzhin pa tsam gyi rgyu mtshan yin pa'i phyir ro zhes bya ba'i don to/ /de tsam du ni zhes bya ba mthong bzhin tsam gyis da ltar ba'i dus dang 'brel pas ni ma yin no/ /de zhes bya ba ni gzhan
<p>163b.4</p>gyis mi mthong ba'o/ /skyon med do zhes bya ba ni ma yang yin la mo gsham yang yin no zhes bya bar brjod pa'o/ /de ltar rnal 'byor pa la thams cad mthong bzhin pa kho na yin pa'i phyir 'das pa la sogs pa'i rnam par dbye ba med pas na de rig par ji ltar 'gyur snyam na/ 
<p>163b.5</p>gzhan la zhes gsungs so/ /'o skol la ltos nas rnal 'byor pa'i 'das pa la sogs pa rnam par dbye ba yin gyi rang nyid la ltos pa ni ma yin no zhes bya ba'i don to/ /de ltar dus tha dad pa med pa'i phyir na da ltar byung ba'i dus dang 'brel bas ni yod pa nyid ma
<p>163b.6</p>yin gyi/ 'on kyang mngon du byas pa nyid do zhes mjug bsdu ba'i sgo nas ston pa ni/ de'i phyir mngon du byas pa zhes bya ba'o/ /dbang po'i byed pa med pa ma yin te 'on kyang dbang po'i byed pa yod pa kho na'o/ /'das pa la sogs pa la dbang po'i byed pa ji ltar
<p>163b.7</p>srid snyam pa las mngon du byas pa zhes gsungs so/ /de zhes bya ba ni dbang po'i byed pa'o/ /gzhan du na dbang po'i byed pa las mngon du byed pa khas blangs par mi 'gyur ro snyam du dgongs pa'o/ /de ltar dus med pa'i phyir kho bo cag la ltos nas rnal 'byor pa'i
<p>164a</p>
<p>164a.1</p>'das pa la sogs pa'i rnam par dbye'i rang nyid ni ma yin no/ /da ni dus khas blangs nas 'das pa la sogs pa de'i dus kyis da ltar ba'i dus dang 'brel ba dang / 'das pa la sogs par yang mi 'gal lo zhes brjod pa ni gzhan yang zhes
<p>164a.2</p>bya ba'o/ /de zhes bya ba ni'am la sogs pa'i don to/ /de'i tshe de'i dus dang 'brel ba gang gi tshe mngon du byas pa de'i tshe da ltar bar med kyang yod pa nyid 'thad dka' bar mi 'gyur te/ de'i tshe da ltar ba'i dus dang 'brel par 'dzin pa'i phyir ro/ /gal te
<p>164a.3</p>da ltar ba'i dus dang 'brel ba med pa'i phyir na ji ltar yod pa nyid yin snyam na/ gal te zhes gsungs so/ /des na rnal 'byor pa'i shes pa ni mngon sum nyid du yang mi 'gal lo zhes mjug sdud pa ni des na zhes bya ba'o/ /'o na ji ltar zhes bya ba ni/ 
<p>164a.4</p>gzhan gyi'o/ /gal te 'das pa la sogs pa'i shes pa mngon sum gyis 'das pa la sogs pa'i don gyi yul can yin na de'i des yongs su bcad pa'i don 'das pa la sogs pa nyid du ji ltar 'gyur zhe na/ lta ba po'i zhes bya ba ni lan no/ /rnal 'byor pas
<p>164a.5</p>de'i tshe'i da ltar ba nyid kyi dus dang 'brel par 'dzin pa'i phyir ro/ /gzhan gyis ni ste so so'i skye bos ni de'i tshe'i da ltar ba'i dus dang rang 'brel par mi 'dzin pa'i phyir ro/ /rnam pa gzhan gyi sgo nas kyang 'das pa la sogs pa nyid du gnas par gzhag pa la legs par
<p>164a.6</p>gnas pa yin no zhes ston pa ni rnal 'byor bas kyang zhes bya ba ni nye bar mtshon pa ste/ ma 'ongs pa nyid du zhes bya ba 'di yang ngo / /gal te yang dang yang lta ba nyid du mthong ba der yin mod de lta na yang yod pa nyid ma yin no snyam na/ da ltar ba'i zhes gsungs
<p>164a.7</p>so/ /lta ba po rnal 'byor ba nyid kyi yin gyi gzhan gyi ma yin no/ /'di ga las snyam na/ gzhan gyi dus ni zhes gsungs so/ /lta ba po gzhan gyi dus gzhan 'das ba la sogs pa blta bar bya ba'i khyad par du byed pa nyid du ji ltar 'thad de mi 'thad do zhes bya ba'i
<p>164b</p>
<p>164b.1</p>don to/ /'on te de'i tshe zhes bya ba ni byed pa po'i dus na rtogs bzhin pa 'das pa la sogs pa'i don ji ltar gzhan te/ byed pa po'i dus las gzhan pa'i dus gang yin pa de ni de skad ces bya'o/ /lan du gzhan gyi dus nyid du rtogs pa'i phyir ro zhes bya ba'o/ /'di
<p>164b.2</p>nyid smras pa ni 'di ltar zhes bya ba'o/ /skyes bu gang la de'i tshe zhes bya ba de'i dus dang 'brel bar ram/ gzhan gyi tshe gzhan gyi dus dang 'brel bar ngo bo gang zhig rig pa'i dngos po de ni skyes bu de'i ngo bo nyid de/ de'i dus dang 'brel pa'i ngo bo nyid yin gyi/ byed pa
<p>164b.3</p>po'i dus nyid ni don de'i ma yin no/ /dus ni zhes bya ba ni 'chad pa'o/ /don gyi zhes bya ba ni 'das pa la sogs pa'i'o/ /ci'i phyir byed pa po'i dus don gyi ma yin snyam na/ dus gzhan gyi zhes smos so/ /rtogs pa ni 'das pa la sogs pa'i gzhal bya ste byed
<p>164b.4</p>pa po'o/ /dus gzhan gyi zhes bya ba ni las so/ /gal te byed pa po'i dus nyid las 'das pa la sogs pa'i don mthong ba'i phyir ji ltar gnyis kyi dus tha dad pa nyid ci'i phyir snyam na/ byed pa po ni zhes gsungs so/ /rtogs par bya ba ni 'das pa la sogs pa'i
<p>164b.5</p>dus so/ /de zhes bya ba 'das pa la sogs pa'i gzhal bya'o/ /gzhan du zhes bya ba byed pa po'i dus su'o/ /de ltar gzhal bya ni dus gzhan dang 'brel pa yin la/ lta ba po ni da ltar ba dus dang 'brel pa yin te/ rang gi rgyu'i gzhan gyi dbang yin pa'i phyir
<p>164b.6</p>ro zhes brjod pa yin no/ /da ni lta ba po dang blta bya gnyi ga da ltar ba kho na yin te/ ting nge 'dzin gyi gnas skabs su mthong ba'i phyir ro/ /dus phyis da lta ba dang gzhan nyid kyis dus tha dad pa nyid ni rnam par rtog pas gzhag pa yin no zhes brjod pa ni gzhan yang
<p>164b.7</p>zhes bya ba'o/ /byed pa po yang zhes bya ba ni yang gi sgra ni gzhal bya sdud pa'o/ /de'i dus nyid du ni rtogs pa'i dus nyid du'o/ /phyis zhes bya ba ni langs pa'i dus su'o/ /dus gzhan nyid du zhes bya ba ni lta ba po da ltar byung ba nyid dang / blta bar bya ba 'das pa nyid
<p>165a</p>
<p>165a.1</p>du'o/ /ji ltar byed pa po'i dus gzhan yin snyam du dogs na dus gzhan nyid sngar brjod pa dran par brjod pa ni/ gzhan nyid du zhes bya ba de/ gzhal bya'i dus las so/ /bshad zin to zhes bya ba ni da ltar ba'i dus nyid ni zhes bya ba la sogs
<p>165a.2</p>pas so/ /skabs nye bar sdud pa ni/ de'i phyir zhes bya ba ni 'das pa la sogs pa'i gzhal bya'o/ /de'i dus nyid ni de'i tshe'i da ltar ba'i dus dang 'brel ba nyid du'o/ /de ltar zhes bya ba ni de'i tshe'i da ltar ba'i dus dang 'brel ba nyid du'o/ /gal te rnal 'byor pa'i tha snyad
<p>165a.3</p>ni bdag gi 'das pa la sogs pa de ltar rtogs so zhes bya bar 'gyur ba ma yin nam/ de ji ltar na da ltar ba'i dus nyid ji ltar gzhal bya ma yin snyam na/ de ngas deng zhes bya ba la sogs pa gsungs so/ /de la zhes bya ba ni gzhal bya'i dus nyid la'o/ /lkog tu ma
<p>165a.4</p>gyur pa tsam gyi yul can yin pas mngon sum 'jug pa ma yin no zhes bya ba'i don to/ /gzhan gyis zhes bya ba ni pha la sogs pas so/ /'di nyid gsal bar byed pa ni/ /gang la zhes bya ba la sogs pa ste/ /lha sbyin gang la'o/ /des myong ba nyid du zhes bya ba ni lha
<p>165a.5</p>sbyin gyis nyams su myong bar bya ba nyid du'o/ /de la zhes bya ba ni lha sbyin gyis so/ rnal 'byor pa'i shes pa ci ltar 'khrul pa ma yin/ ji ste 'khrul pa yin snyam na/ /rnal 'byor pas ni zhes gsungs so/ /gang gi phyir des nyams su myong ba nyid du zhes 'byung bar 'gyur ba ci'i bu
<p>165a.6</p>da ltar rnal 'byor pas yin gyi bu dang ldan pas ni ma yin pa de'i phyir 'khrul pa kho na'o/ /bu 'byung bar 'gyur ba nyid yin na ni de dang 'brel pa'i mtshan nyid kyang 'byung bar 'gyur ba kho na'o/ /des na bu dang ldan pa'i mi rung ba mi dmigs pa ni dngos po med pa'i sgrub byed ma
<p>165a.7</p>yin no/ /rnal 'byor pa ni rjes su dpog pa dang / rtags kyi khyad par khong du chud pa'i phyir na khyad par ma lus pa nges par mngon sum dang ldan pa nyid ces brjod pa na ji ltar bya ba'o/ /bu la sogs pa'i don 'byung bar 'gyur ba'i dus dang ldan par rnal 'byor pas mthong ba/ 
<p>165b</p>
<p>165b.1</p>de ltar de 'byung bar 'gyur ba ston pa la sogs pa'i dus dang ldan pa/ de ltar ni bu la sogs pa de la gnod pa med de bu dang ldan pas mi gnod do/ /'on te rnal 'byor pas da ltar ba dang ldan par mthong na de yang bu dang ldan pas ma mthong ba'i phyir na ji ltar mi gnod snyam
<p>165b.2</p>na/ dus de ldan ni zhes gsungs so/ /da ltar ba'i rnal 'byor pa des mthong ba med do/ /des na rnal 'byor pa ma yin pas/ de ltar ma rtogs te na yang ste/ ma 'ongs pa'i dus nyid du la dmigs kyang gnod pa'i mtshan nyid kyi nyes pa med do/ /de mi rung ba mi dmigs
<p>165b.3</p>pa yin pa'i phyir ro/ /bskal pa rnams la ni/ med par nges pa yod pa ma yin zhes gsungs pa'i phyir ro/ /yang na bu la phas da ltar ba'i dus dang 'brel pa nyid du ma rtogs na'ang rnal 'byor ba'i shes pa la gnod pa yod pa ma yin no/ /'byung bar 'gyur ba'i dus
<p>165b.4</p>dang ldan pa'i yul la gnod pa med pa'i phyir ro/ /des ni zhes bya ba'i rnal 'byor pas so/ /bu dang ldan pa de'i bu de'i'o/ /de ltar ma rtogs kyang zhes bya ba ni snga ma bzhin du bshad par bya'o/ /de'i tshe yang zhes bya ba ni ston pa la sogs pa'i dus so/ /ma rtogs na
<p>165b.5</p>zhes bu dang ldan pas zhes bya ba skabs yin no/ /de'i tshe zhes bya ba khong nas phyung la ma rtogs pa des na gnod par 'gyur ro zhes sbyar bar bya'o/ /'on te ji ltar bya ba la 'byung bar 'gyur ba'i dus ston pa la sogs pa dang 'brel ba nyid du'o/ /des zhes bya ba ni rnal 'byor pas
<p>165b.6</p>so/ /de zhes bya ba ni bu la sogs pa'i dngos po'o/ /gzhan gyis kyang zhes bya ba ni bu dang ldan pas so/ /de zhes bya ba ni bu'o/ /de ma mthong bas ni rnal 'byor las gzhan gyis ma rtogs pas so/ /gal te yang thag ring po na gnas pa ma yin pas chung ngu dang ches shin du chung ngu
<p>165b.7</p>la sogs pa'i khyad par dang ldan pa'i dngos po rtogs pa de lta na yang ring po na gnas pas ni ma yin te/ rung ba nye ba nyid med pa'i phyir ro zhes ston pas lan brjod pa ni ji ltar zhes bya'o/ /gzhan yang zhes bya ba ni ring por gnas pa yang ngo / /mthong ngam ci ste ma yin pa
<p>166a</p>
<p>166a.1</p>nyid do/ /yang na gcig gis mthong ba gzhan gyis mthong ngo zhes nges pa ma yin no zhes brjod pa ni ji ltar zhes bya ba'o/ /gzhan gyis zhes bya ba ni rgod la sogs pas so/ /gzhan yang zhes bya ba ni thag ring po na gnas pa bya rog la sogs pa'o/ /de
<p>166a.2</p>bzhin du ji ltar rnal 'byor pas mthong ba de bzhin du rnal 'byor pa las gzhan gyis ni ma yin no zhes bya ba'i don to/ /gal te ji ltar rnal 'byor pa la 'das pa la sogs pa'i dus dang ldan pa'i bu yod pa de bzhin du rnal 'byor pa las gzhan pa la yang ma yin nam/ des na
<p>166a.3</p>ci ltar de las gzhan gyis mthong snyam na/ phra mo la sogs pa zhes gsungs so/ /chung ba dang ches shin tu chung ba la sogs pa yod par khyad par med kyang thams cad kyis ni mi mthong gi 'on kyang grog mo la sogs 'ga' zhig kho nas yin no/ /ci'i phyir thams cad kyis
<p>166a.4</p>mi mthong snyam na/ gang la gcig gis zhes gsungs so/ /shes bya gang la gcig gis shes par nus pa yod pa'i shes bya de la gzhan la yang shes pa'i nus pa de nyid yod pa ni ma yin no/ /des na rnal 'byor pa ni dbang po gsal ba'i phyir dang / rjes su dpag
<p>166a.5</p>par bya ba nyid kyis nye ba yin pa'i phyir mthong ba yin no zhes dgongs pa'o/ /'o na de ji ltar ma 'ongs pa yin snyam na/ rnal 'byor min pas zhes bya ba'o/ /gal te tshul 'di dang rnam pa gzhan gyis dbang po 'das pa la sogs pa'i rnam par gnas pa'i bstan zin pa kho
<p>166a.6</p>na ma yin nam/ des na ci'i don du rnam pa gzhan nye bar mtshon par byed pa nyid du 'di nye bar bkod ce na/ log par rtog pa'i yul zhes bya ba ni da ltar ba kho na nyid du bstan pa'i don du'o/ /log par rtog pa de nyid ston pa'i don du dogs pa bsu ba ni/ 'on te yang zhes
<p>166a.7</p>bya ba la sogs pa'o/ /thag ring po na gnas pas mi mthong ba nye bar gnas pa ma yin pa ni 'das pa'am ma 'ongs par 'gyur ba la yin no/ /ji ltar ma 'ongs pa nyid yin zhes bya ba ni da ltar ba kho na'o zhes bya ba'i tha tshig go/ /pha rol po nyid kyi da ltar ba'i mtshan nyid
<p>166b</p>
<p>166b.1</p>brjod pa ni/ gang phyir dmigs pa yod pa nyid/ /ces bya ba'o/ /rtogs pa dang ma rtogs pa ni yod pa dang med pa dang / da ltar ba dang gzhan dag yin no zhes bya ba'i don to/ /dngos po ni 'das pa la sogs pa'i dus nyid la/ rnam pa thams cad dang ldan pa'i rjes
<p>166b.2</p>su dpog pas lkog tu ma gyur par byed pa yin no/ /lkog tu ma gyur pa nyid ni da ltar pa ma yin te/ shes pas dmigs pa dang dus dang 'brel ba dag tha dad pa'i phyir ro zhes bya ba'i phyogs 'di la yang nyes pa brjod par 'dod pas dogs pa bsu ba ni/ ci ste zhes bya
<p>166b.3</p>ba'o/ /dpyod pa la sogs pa yang don gyi khyad par gyi dngos po las tha dad pa'i khyad par de dus 'ga' yang med de zhes brjod pa ni dngos po la ni tha dad pa'i zhes gsungs so/ /'ga' zhig nyid ces bya ba ni nyi ma la sogs pa rgyu ba'i khyad par nyid do/ /gal te dus med kyang
<p>166b.4</p>'das pa'i dus nyid ni mthong bar gyur pa yin la mthong bar gyur pa ni ma 'ongs pa/ mthong ba bzhin pa ni 'das pa la yin pa'i phyir 'das pa la sogs pa'i rnam par dbye bar 'gyur ro snyam na/ de dag ni zhes smras so/ /rnam pa thams cad mngon du byed pa'i rnal 'byor
<p>166b.5</p>pa la ni mthong zin pa dang mthong bar 'gyur ba srid pa ma yin no zhes bya ba de nyid gsal 'debs pa ni ston stsogs la ni zhes bya ba'o/ /rnal 'byor pas ji ltar rtogs par 'gyur te ma yin pa kho na'o/ /rnal 'byor pa la de 'dra ba'i dbye ba med mod/ tshu rol mthong ba la
<p>166b.6</p>ltos nas ni 'gyur ro zhes bya ba 'di/ gal te gzhan gyis dmigs med na/ /zhes bya ba 'dis dogs pa bsu nas lan 'debs pa ni gnyis po zhes bya ba yin te/ 'das pa dang ma 'ongs pa gnyis po'o/ /de ltar rang gi phyogs pa rnams kyis sngar bshad pa mngon
<p>166b.7</p>par 'dod pa la sogs par rtogs par bstan nas rang gi 'dod pa gsungs pa ni/ 'dod pa brjod pa zhes bya ba yin no/ /ji ltar zhes bya ba ni 'das pa la sogs pa'o/ /de bzhin zhes bya ba ni 'das pa dang ma 'ongs pa'i dngos po'o/ /gal te de rjes su dpag pas
<p>167a</p>
<p>167a.1</p>rtogs pa na/ de ltar 'gyur ba yin gyi mngon sum gyis ni ma yin te/ lkog tu ma gyur pa nyid la ni 'das pa la sogs pa mi srid pa'i phyir ro snyam du dogs na/ mngon sum yang ni zhes gsungs so/ /mngon sum yang rtogs pa yin no zhes rjes
<p>167a.2</p>su 'jug go/ /ci'i phyir snyam na/ rjes su dpag pa des zhes gsungs so/ /gal te gang gis 'das pa la sogs pa 'dzin pa'i rjes su dpag pas bskyed pa'i mngon sum 'das pa la sogs pa 'dzin pa nyid do zhes brjod pa/ 'das pa'i rgyus bskyed pa'i 'bras bu
<p>167a.3</p>'das par 'gyur ram ci snyam du dogs na rjes su dpag pa de bskyed pa'i mngon sum nyid ces smras so/ /ji ltar mngon sum gyi mthong ba rjes su dpag pas rtogs pa de bzhin du rjes su dpag pas mthong ba yang mngon sum gyis yin no/ /rgyu dag 'bras bu dag gi tshul ni de
<p>167a.4</p>ltar ma yin no/ /des na gang zhes bya ba ni rang gi lugs nye bar sdud pa'o/ /de'i phyir sngar brjod pa'i 'das pa la sogs pa rnam par 'jog par byed pa'i phyogs ni rang gi phyogs pa rnams kyi 'dod pa yin gyi/ bshad pa mdzad pa ni ma yin no zhes shes par bya'o/ /gal te mngon
<p>167a.5</p>sum rjes su dpag pas bskyed pa nyid ni/ rjes su dpag pa'i phyogs kyi chos nyid dang 'brel pa 'dzin pa'i rim gyis 'gyur ba'i phyir/ rnam grangs kyis 'jug par 'gyur ro/ /des na cig car dngos po du ma 'dzin par byed pa nyid du mi 'gyur te/ des na thams cad mkhyen
<p>167a.6</p>pa nyid srid pa ma yin no zhes dogs pa ni/ gal te mngon sum zhes bya ba yin no/ /rim gyis rtogs pa yang goms par rab tu 'phel na/ sgra don rnam pa du ma'i bdag nyid can bstan bcos kyi rnam par rtog pa bzhin du rim ma yin par snang bar 'gyur ro zhes bshad pa ni
<p>167a.7</p>de shin tu goms pa las bya ba'o/ /dper na goms pa phul du byung ba dang ldan pa'i du ba las me rtogs pa ni phyogs kyi chos la sogs pa 'dzin pa'i rim pa la ltos pa ma yin pa de bzhin du 'das pa la sogs pa'i don rjes su dpog pa yang gcig kho na'i chos don mtha' dag 'dzin
<p>167b</p>
<p>167b.1</p>bar 'gyur ro/ /des na des bskyed pa'i mngon sum yang gcig gi tshe kho na mtha' med pa'i don 'dzin pa'i phyir na thams cad mkhyen pa nyid srid pa yin no/ /rtogs pa zhes bya ba ni rjes su dpag pas so/ /skyon med pa ni thams cad mkhyen pa nyid med pa'i mtshan nyid do/ /gzhan
<p>167b.2</p>dag gal te thog ma tha ma med pa'i dngos po khas len na ni ji ltar rtogs/ de ste de rtogs na dngos po thog ma dang tha ma med pa ji ltar yin zhes sun 'byin pa brjod pa ni/ gal te thog ma tha ma med pa zhes bya ba'i'o/ /grub pa'i mtha' ni gang zhig gnyi ga'i skyon yin zhing / lan yang
<p>167b.3</p>mtshungs pa na zhes bya ba/ don 'dra ba'i don ni spyod pa na/ gcig la brgal zhing brtag mi bya/ /zhes bya ba'i tshul brjod pa ni/ thog med gal te zhes bya ba'o/ /de'i tshe rig byed de las so/ /rtogs pa ni 'jug par byed pa'i nges par sbyor ba byed pa nyid de de la 'dzin par
<p>167b.4</p>byed ba'o/ /ji ltar zhes bya ba ni da ltar gyi dus tsam gyi thog ma dang tha ma med pa nyid du 'dri ba'o/ /de la gal te thog ma dang tha ma med pa nyid du yin na de'i tshe rig byed 'di ni bdag nges par sbyor ba byed pa po yin no zhes bya ba la sogs pa'i rang bzhin nges sbyor 'dzin par byed pa'i rtogs
<p>167b.5</p>pa rnams yongs su rdzogs pa nyid yod pa ma yin no/ /des na rig byed kyi brjod pa 'ga' yang rjes su bsgrub par bya ba ma yin par 'gyur te/ gzhan gyi tshe ji skad brjod pa'i rtogs pa med na rig byed tshad ma ma yin pa'i phyir ro/ /de las zhes bya ba ni rig byed las so/ /phyed
<p>167b.6</p>phyi ma 'chad pa ni thog ma dang tha ma med pa nyid du'o/ /yongs su rdzogs pa med pa'i phyir ro zhes bya ba ni rtogs pa'o/ /ci yang zhes bya ba ni rig byed kyi bstan pa'o/ /ci'i phyir zhe na/ gal te zhes bya ba'o/ /de'i tshe da ltar yang rig byed tshad ma ma yin no/ /da ltar ba'i dus tsam
<p>167b.7</p>du zhes bya ba'i phyogs slong bar byed pa ni/ gal te zhes bya ba'o/ /gzhan gyi tshe zhes bya ba ni da ltar ba'i dus las so/ /de lta na yang zhes bya ba ni rtogs pa med pa na yang ngo / /'jug par byed pa ni nges par sbyor ro/ /da ltar bzhin du gzhan gyi tshe yang 'jug par byed pa
<p>168a</p>
<p>168a.1</p>brjod pa nyid du ma rtogs na/ ji srid yod par rig byed don dang 'brel bar mi 'grub po zhes brjod pa ni de ma yin zhes bya ba'o/ /'di zhes bya ba ni rtogs bzhin pa nges par sbyor ba'i mtshan nyid do/ /gzhan gyi tshe zhes bya ba ni snga ma dang phyi ma'i dus dag
<p>168a.2</p>tu'o/ /'di'i zhes bya ba ni rig byed kyi'o/ /de ltar ga la yin te/ rtag pa nyid kyis gtan du de'i don can ma yin pa'i phyir ma yin pa kho na'o/ /'on te sngar don 'di dang ldan pa nyid du don la da ltar ni nges pa yin pa des na nyes pa 'di med do snyam na/ gal te zhes bya ba'o/ /
<p>168a.3</p>gal te sngar the tshom za ba'i don can yin na/ de'i tshe da ltar 'ang yin te rtag pa'i phyir ro/ /des na sngar tshad ma ma yin pa de bzhin du da ltar yang ma yin pas nyes pa las 'das pa med do/ /'on te zhes bya ba ni gzhan gyi'o/ /de lta bu nyid ni don de dang ldan pa nyid do/ /des na da
<p>168a.4</p>ltar yang tshad ma yin no snyam du bsams pa'o/ /lan du de'i zhes bya ba ste snga ma'o/ /de ltar snga ma dang phyi ma'i mtha' dag don dang ldan par rtogs pa yongs su rdzogs pa med do zhes brjod pa yin no/ /des na zhes bya ba ni don dang ldan pa nyid du rtogs pa yongs su rdzogs par
<p>168a.5</p>byed pa'i phyir ro/ /gcig la zhes bya ba ni snga ma'am phyi ma la'o/ /the tshom za na zhes bya ba ni ci 'di'i don 'di yin nam gzhan yin zhes bya ba de lta bu'i rnam par ro/ /gzhan la yang zhes bya ba ni gang gi tshe don rtogs pa de'i tshe yang ngo / /yid brtan du med pa ni res 'ga' don rtogs
<p>168a.6</p>bzhin pa 'di don ma yin no zhes bya bar 'gyur ba'i phyir rig byed tshad ma ma yin/ the tshom za ba'i don can yin pa'i phyir ro/ /ci ste zhes bya ba ni gzhan gyi'o/ /snga ma zhes bya ba ni da ltar ba'i don rtogs pa las so/ /spyir zhes bya ba ni dus gsum khyab pa'i don rtogs par byed
<p>168a.7</p>pa nyid do/ /gcig gi tshe nyid ces bya ba ni da ltar ba'i don rtogs pa'i dus nyid na'o/ /des na don dang ldan pa rtogs pa yongs su rdzogs pa yin no snyam du sems pa'o/ /lan du de lta yin na zhes bya ba'o/ /'dir 'di ltar bsams pa yin te/ rig byed ni thog ma dang tha ma
<p>168b</p>
<p>168b.1</p>med pa nyid kyis don dang ldan pa yin par rjes su dpag pa las rtogs pa yin no/ /de lta na yang thog ma dang tha ma med pa nyid kyis rang bzhin nyams pa med pa yin no/ /de bzhin du rjes su dpag pa'am/ des bskyed pa'i mngon sum gyis sam/ khyab pa 'dzin par byed
<p>168b.2</p>pas thog ma dang tha ma med pa'i dngos po rtogs pa na thog ma dang tha ma med pa nyid nyams pa ma yin pa kho na'o/ /gang gi phyir de lta yin pa'i phyir na/ rnam pa thams cad rjes su dpog pa zhes bya ba ni/ rnam pa thams cad rjes su dpog pas pa skyed pa'i shes pa la'o/ /gal
<p>168b.3</p>te de ltar thams cad rig pa yin du chug mod de lta na yang thog ma dang tha ma med pa'i dngos po rig pa ji ltar 'gyur zhes gsungs pa ni des na zhes bya ba'o/ /kyang gi sgras ni rjes su dpag pas rig pa yang ma nyams pa med do/ /thog ma dang tha ma med pa la mi gnod pa'i phyir ro/ /skabs
<p>168b.4</p>kyi don sdud par byed pa ni de'i phyir zhes bya ba'o/ /de dang 'brel ba ni rang gi rgyud dang 'brel ba'o/ /gzhan pa dag kyang zhes bya ba ni de dang 'brel ba dang 'brel pa'o/ /de'i mthu las kyang zhes bya ba ni 'bras bu'i rab tu byed pa snang ba'i stobs kyis so/ /rgyu'i dbye ba yang snang ba yin no
<p>168b.5</p>zhes 'brel to/ /thams cad goms pa ni yang nas yang rnam pa thams cad rjes su dpog pa byang bar byas pa'o/ /rig byed ni thog ma dang tha ma med pa nyid kyis re zhig rtogs par mi nus pa nyid do/ /skyes bu phul du byung ba med pa'i phyir ro/ /rtogs su zin kyang nye bar mkho ba yang ci'ang
<p>168b.6</p>med do zhes bshad pa ni rig byed ni zhes bya ba'o/ /thog ma med pa nyid du yongs su shes kyang ngo / /thabs ma yin no zhes bya ba ni don dang 'brel ba ngo bo can ma yin pa'i phyir ro/ /sngar zhes bya ba ni stong phrag phyed dang bzhi par ro/ /gal te yang nye bar bstan pa gzhan du byed pa'i rgyu mi shes
<p>168b.7</p>pa'am chags pa la sogs pa med mod de lta na yang 'dod chags dang bral ba rnams la nyon mongs pa can ma yin pa rims nad dang bral ba'i lus la bag chags mi mthun pa ni yod pa kho na yin la/ /ting nge 'dzin gyi gegs bkres pa la sogs pa yang yod pa yin no snyam du dogs pa ni
<p>169a</p>
<p>169a.1</p>gal te zhes bya ba'o/ /bag chags mi mthun pa yin yang rig byed las bcom ldan 'das khyad par du bstan pa'i phyir re zhig rig byed kyi khyad par du bshad pa ni rig byed la ni zhes bya ba'o/ /thog ma med pa nyid kyis na gzhan don 'ga' zhig dang 'brel bar 'dzin pa med
<p>169a.2</p>pa'i phyir ro/ /de tsam gyis ni zhes bya ba ni rnam par brtag par bya ba'i don snang ba tsam gyis so/ /gzhan la yang zhes bya ba ni rig byed las gzhan pa'i lus la'o/ /mthong ba'i phyir ro ni rnam par brtag par bya ba'i don snang ba'o/ /gal te rig byed de lta yin mod de lta na yang 'di las bcom
<p>169a.3</p>ldan 'das khyad par du 'phags pa ci zhig yod na gang gis tshad mar gyur snyam du dogs na 'di la ni zhes gsungs te/ thams cad rig pa la ni gzhi rjes su dpag pa nyid yin no/ /des na dngos po pa'i don dan 'brel pa yod par shes pa yin no/ de ltar 'dis ni rang nyid don dang
<p>169a.4</p>'brel pa'i phyir na bag chags gegs byed pa ma yin no zhes brjod pa yin no/ /des ni bcom ldan 'das la srid pa yang ma yin no zhes gsungs pa ni gzhan yang zhes bya ba'o/ /des na zhes bya bas ni thabs goms pa phul du byung ba las gyur pa'i gsal ba ston pa'o/ /de ni yod kyang
<p>169a.5</p>rang gi don dang ldan pa'i phyir ci'i don du 'bad snyam na thub chen zhes gsungs so/ /gzhan gyi don du 'jug pa gang la mnga' ba de'i'o/ /gzhan gyi don gyi gegs yin pa'i phyir na 'di ni gdon mi za bar yang bya ba kho na'o zhes bya ba'i don to/ /khyad 'di yin zhes bya ba ni bse ru la sogs
<p>169a.6</p>pa ste/ rang gi don du 'jug pa rang sangs rgyas la sogs pa las mi mthun pa'i khyad par ro/ /de la nyes pa mtha' dag yongs su shes pa yod mod de yod par go/ /ci ltar 'gyur snyam na/ sems can gyi don la dga' ba la ni zhes gsungs so/ /nyes pa ni bag chags kyi mtshan nyid
<p>169a.7</p>do/ /de'i phyir zhes bya ba ni gnod pa byed pa yin pa'i phyir ro/ /de zhes bya ba ni nyes pa'o/ /bru ba tsha ba la sogs pa'i sdug bsngal yang bdag dang bdag gi bar 'dzin pa'i chags pa'i snying po can gyi bag chags dang ldan pa rnams la yin gyi dmigs pa'i tshogs pa tsam las ma yin te/ 
<p>169b</p>
<p>169b.1</p>thams cad kyi tshe bde ba la sogs pa rnam pa gcig tu thal ba'i phyir ro zhes brjod pa ni/ bru ba la sogs pa yang zhes bya ba'o/ /sogs pa'i sgras ni skom pa la sogs pa'o/ /phyin ci log la goms par byed pa nyid la zhes bya ba ni bdag dang bdag gir 'dzin pa'i chags
<p>169b.2</p>pa'i snying po can gyi bag chags dang ldan pa rnams la'am/ bru ba tsha ba la sogs pa zlog par byed pa med pa rnams kho na la 'byung ba yin no/ /gzhan du ni ma yin no zhes bya ba ni de sgom pa dang bral ba rnams la'o/ /'di ga las she na/ 'di ltar zhes gsungs so/ /gang gi tshe
<p>169b.3</p>sngon gyi ston pa/ btung ba dang bza' ba gya nom pa la sogs pas byas pa de dang 'brel zhing ldan pa de'i tshe bkres pa dang sman pa la sogs pa mi sring ba yin no/ /sngon gyi ston pa ji ltar zhe na/ lha sogs ngo bo yis zhes gsungs so/ /gzugs na spyod pa'i lha la sogs par
<p>169b.4</p>skyes pas so/ /de ltar de dang 'brel par ci ltar 'gyur snyam na/ skye ba dran pa'i zhes gsungs so/ /bkres pa la sogs pa ni sa bon dang myu gu la sogs pa bzhin du phyi rol gyi rgyu tsam las 'byung ba yang ma yin gyi 'on kyang goms pa'i rjes su 'gro ba dang ldog pa'i rjes su byed
<p>169b.5</p>pa can de dang 'brel pa nyid yin no zhes brjod pa na/ gzhan yang zhes bya ba'o/ /lan gsum za ba'i skyes bu gang yin pa de ni goms pa las gnyis za ba las kyang bde bar gnas par 'gyur ro/ gnyis za ba ni lan cig cig car zos pas kyang bde bar gnas pa 'thob
<p>169b.6</p>par 'gyur ro/ /gtan mi 'gyur zhes bya ba'i skabs kyis bcom ldan 'das la'o/ /sa bon dang myu gu bzhin du phyi rol tsam las byung ba yin na skyon ci yod snyam na/ gal te zhes gsungs so/ /bru ba la sogs pa 'di dngos po la rag pa yin na de'i tshe goms pas bsgrubs
<p>169b.7</p>pa goms pa la rag las par mi 'gyur ro/ /gzhan gyi don la 'jug pa las kyang 'di'i ji lta ba yin gyi goms pa rtogs par bya ba yin no zhes mjug bsdu ba'i sgo nas brjod pa ni de'i phyir zhes bya ba'o/ /sngon gyi slob dpon gyi lugs dang 'gal bas man ngag med pa nyid du
<p>170a</p>
<p>170a.1</p>dogs pa bsu ba ni/ gal te slob dpon gyis zhes bya ba'o/ /sbyor ba ni thams cad de ston pa nyid yin la thabs goms pa yang gzhan yin pa'i phyir 'gal ba yin no zhe na/ sngon gyi slob dpon gyis ni thabs goms pa 'di nyid la nye bar btags nas ston par
<p>170a.2</p>brjod pa yin no zhes bshad pa ni thabs goms pa 'di nyid ces bya ba'o/ /'di nyid ces bya ba'i nges par gzung bas ni/ lus dang dbang po la sogs pa bdag tu lta ba thabs yin pa'am/ bdag khams gsum pa la sdug bsngal ba la sgom pa 'dor ba'i rgyu yin pas na thabs yin
<p>170a.3</p>no zhes bya ba gzhan gyi lugs sel bar byed pa yin no/ /'di ji ltar mi rigs pa de ltar yang phyis ston par 'gyur ro/ /thabs goms pa 'di nyid ga las yin snyam na/ gang gi phyir ston pa yin pas so/ /gal te ston pa ni 'bras bu yin gyi thabs ni ma yin no snyam na/ de don
<p>170a.4</p>phyir na zhes gsungs te/ /ston pa'i don yin pa'i phyir ro/ /ston pa'i rgyu yin pa'i phyir na 'di nyid thabs goms pa yin gyi gzhan gyi 'dod pa ni ma yin te/ de'i rgyu ma yin pa'i phyir ro/ /rnam par dbye ba 'di ga las snyam na/ grub las zhes gsungs te bde bar
<p>170a.5</p>gshegs pa nyid las sngar yod pa'i phyir ro/ /grub pa'i rang bzhin ston pa'i sgras nye bar gdags su rung ba ni 'di kha yin gyi/ gzhan ni ma yin no/ /gal te 'di rgyu nyid yin pas kyang bsgrub par bya ba kho na ma yin nam zhe na/ gnyis po 'di ji ltar ni zhes gsungs so/ /gnyis
<p>170a.6</p>po 'di ji ltar rgyu yin pa de ltar ni de ma thag tu bshad zin to/ /bshad par ni gsal ba kho na'o/ /phyed snga ma bshad nas phyed phyi ma bshad pa'i don du 'dri ba ni/ de'i don nyid ga las she na zhes bya ba'o/ /thabs goms pa ston pa'i don yin pa nyid ci'i phyir zhes bya ba la sogs par
<p>170a.7</p>bskangs nas rtsa bas lan 'debs pa ni de las zhes bya ba'o/ /thabs goms pa de las so/ /'byung ba'i phyir ro zhes bya ba ni ston pa skye ba'i phyir ro/ /de nyid las 'byung ba zhes ji ltar shes snyam na/ thabs goms pa dang blo gsal ba dag las zhes gsungs so/ /ston
<p>170b</p>
<p>170b.1</p>pa ni bde bar gshegs pa nyid do/ /'dis ni grub las zhes bya ba bshad pa yin no/ /de ci sngon zhes bya ba ni ston pa'i rgyu yin pa'i phyir ston pa yin gyi de nyid ni ma yin gyi zhes bya ba 'di ci'i phyir zhes bya ba'o/ /gnyis po 'di ni rgyu ru bshad/ /ces bya ba ni rgyu phun sum tshogs
<p>170b.2</p>pa'i dbang du byas nas 'gro ba la phan par bzhed pa nyid dang / ston pa nyid bshad pa yin no/ /'bras bu phun sum tshogs pa'i dbang du byas pa ni ma yin no/ /des na dngos ma yin no zhes bya bar shes pa yin no/ /rgyu nyid du bshad pa la yang sgrub par byed pa 'dri ba ni/ 'di
<p>170b.3</p>rgyu bshad do zhes bya ba yang zhes bya ba'o/ /lan btab pa ni dang po brjod pa nyid kyi phyir ro zhes bya ba'o/ /gang gi phyir na yang dag ces bya ba ni tshigs su bcad pa 'dir gnyis po 'di dang por brjod pa des na/ de rgyur bshad pa yin no/ /dngos nyid bde bar gshegs pa'i
<p>170b.4</p>rgyu ci ste ma yin snyam na dngos kyi ston pa ni zhes gsungs so/ /bdag nyid ni bdag nyid kyi sgrub par byed pa nyid du mi rigs so snyam du dogs so/ /skabs nye bar sdud par byed pa ni de'i phyir zhes bya ba'o/ /gzhan ni ma yin no zhes bya ba ni dngos kyi ston pa ni'o/ /bde bar gshegs pa
<p>170b.5</p>nyid kyi rang bzhin brjod pa ni rgyu spangs zhes bya ba ste/ sdug bsngal gyi rgyu'o/ /yon tan gsum ni legs pa nyid la sogs pa'i khyad par gang la mnga' ba'o/ /de la re zhig legs pa nyid ston pa ni spangs pa ni/ sdug bsngal gyi rten ma yin te/ des na legs pa yin
<p>170b.6</p>no/ /gal te der gyur na legs par 'gyur ba zhig na de nyid ji ltar snyam du dogs na/ de ni bdag med pa'am zhes gtan tshigs gnyis gsungs so/ /gal te sdug bsngal gyi rten ma yin pa las spangs pa gzhan yang legs pa nyid ma yin nam/ des na 'di brjod pas
<p>170b.7</p>ci zhig bya snyam du dogs na/ bdag dang bdag gir 'dzin na ni/ /zhes gsungs so/ /sdug bsngal gyi rgyu gang yin pa de spangs pa de sdug bsngal dang bcas pa yin no/ /des na legs pa ma yin no snyam du dgongs pa'o/ /gal te bdag tu 'dzin pa yod kyang gcig pu bde bar gnas pa ma
<p>171a</p>
<p>171a.1</p>yin nam/ sdug bsngal gyi rgyu ni 'du 'dzi yin pa'i phyir ro snyam du gzhan sems pa'i dogs pa bsu nas/ bdag dang bdag gi bar 'dzin na ni zhes gsungs so/ /ma 'dres pa yul dang bral ba gcig bu ni mi dgos te de ni gnyis pa 'dod do zhes bya ba lugs
<p>171a.2</p>yin pa'i phyir ro/ /ci spangs pa thams cad mthong ba las 'gyur ram snyam na/ mthong bas spang bar bya ba zhes gsungs so/ /gal te sbyor ba zhes bya ba ci la brjod na/ gang las nyon mongs pa'i tshogs 'ong ba yin snyam du dogs pa bsu nas/ sbyor ba ni goms pa ste zhes
<p>171a.3</p>gsungs so/ /yu dza ni ting 'dzin la bya'o zhes bya ba 'di bzung ba'i phyir ro/ /sbyor ba ni goms pa ste sgom pa yin la/ bsgom pas yang spang bar bya ba'i tshogs so zhes bya ba ni spong ba zhes 'brel to/ /nyon mongs pa rnam pa gnyis te/ mthong bas spang bar bya ba dang bsgom pas
<p>171a.4</p>spang bar bya ba'o/ /de la mthong bas spang bar bya ba gang yin pa de dag ni mthong bas spong la/ bsgom pas spang bar bya ba gang yin pa de dag ni bsgom pa'i lam gyis so/ /des na mthong ba dang sbyor ba'i sgra gnyis ni mthong ba dang bsgom pa'i lam rjod par byed pa yin pa'i phyir zlos pa'i
<p>171a.5</p>dogs pa med do/ /yang na bdag med pa mthong ba'am zhes bya ba ni gzhan gyis so/ /'dod pa'i bdag dngos po med pa rjod par byed pa yin pa'i phyir na bdag med pa ma bsdus pas de bstan pa'i don du yang sbyor ba ni zhes gsungs so/ /phan tshun ldan pa ste zhes bya ba ni yu dzi ni ldan
<p>171a.6</p>pa la'o zhes bya ba 'di bzung ba'i phyir ro/ /gnyis su med pa'i rang bzhin dang / de sgrub par byed pa'i tshad ma ni phyis 'chad par 'gyur ro/ /yang na bdag med pa mthong ba'am zhes bya ba ni 'phags pa nyan thos la sogs pa'i bdag med pa gnyis mngon du byas pa brjod pa yin la/ 
<p>171a.7</p>byang chub sems dpa' rnams ni bdag med pa de la sbyor ba ldan pa ste/ shes par byed pa yin gyi/ mngon du byed pa ni ma yin te/ sangs rgyas kyi chos rnams ma thob bar du yongs su mya ngan las 'das par thal ba pa'i phyir ro/ /'dis ni khyab 'jug gi 'jig rten du song ba
<p>171b</p>
<p>171b.1</p>las thar bar 'gyur ba yin no zhes bya ba de gsal ba yin no zhes bshad pa ni rnam pa thams cad du zhes bya ba'o/ /phyir mi ldog pa'i rang bzhin mi shes pas 'dri ba ni phyir mi ldog pa de gang yin zhe na zhes bya'o/ /'dir de'i rang bzhin gyi ngo bo bzlog pa dang bcas pa bshad pa ni skye dang
<p>171b.2</p>zhes bya ba'o/ /bdag gi ba la sogs par lta ba'i snying po can gyi kun du rtog pa de dag spangs pa ni sngar 'byung ba ma yin te/ sa bon med pa'i phyir ro zhes bya ba'i don to/ /skyon med pa'i gnas skabs ni thar pa'i grong khyer du son pa yin no zhes 'brel te/ skye ba med pa yang thar
<p>171b.3</p>pa'i grong khyer du son pa yin no/ /'o na ji ltar slar ldog yin snyam na bshad zin pa'i don nyid gsal bar bya ba'i phyir nyes pa dang zhes bya ba'o/ /nyes pa med pa'i gnas skabs de yang ga las 'gyur ba yin snyam na/ bdag tu lta ba med pa'i phyir zhes gsungs so/ /skye ba med pa la
<p>171b.4</p>yang gtan tshigs brjod pa ni nyon mongs pa med pa'i phyir zhes bya ba'o/ /des na zhes bya ba ni bdag tu lta ba dang nyon mongs ba med pas so/ /gal te bdag tu lta ba la sogs pa med kyang las ma zad pa'i phyir na ci ltar slar mi ldog pa yin snyam na/ skye ba ni gnyi ga la rag las pa'i phyir las
<p>171b.5</p>yod pas 'byung bar ji ltar 'gyur zhes bya ba'i don to/ /gal te bdag dang bdag gi rang gi ngo bos mthong ba ni 'dod chags la sogs pa'i rgyu ma yin gyi/ 'on kyang bde bsgrub par byed pa la sogs par shes pas sam/ chags pa'i yul nyid kyis sam chags pa'i snying po can nyid kyis
<p>171b.6</p>yin no/ /des na de nyid spang bar bya ba yin gyi/ rang gi ngo bo ma yin no snyam du dogs pa bsu bas/ bdag tu lta bar yang med pa'i phyir zhes gsungs so/ /bdag tu lta ba med pa'i phyir te ldog pas gzhan gang zhig las nyon mongs pa 'byung bar 'gyur/ bdag tu lta ba kho na las nyon mongs pa
<p>171b.7</p>'byung ba yin no zhes bya ba'i don to/ /bdag tu lta ba'i bag chags spangs pa'i phyir/ slar mi gshegs pa zhes bya ba'i tshig gi shugs kyi mdo mdzad pas brjod kyi dngos su ni ma yin no zhes brjod de zhes bya ba yin no/ de nyid brjod pa ni bdag la phan 'dogs las zhes bya ba'o/ /bdag sogs
<p>172a</p>
<p>172a.1</p>zhes sogs kyi sgras ni bdag gi bsdu'o/ /bdag la zhes bya ba ni 'chad pa'o/ /bdag la phan 'dogs pa dang gnod pa de gnyis la go rims bzhin du chags pa dang ldan pa dag yin no/ /gang gis nyes pa rnams kyi skabs su mi 'gyur ba/ gti mug nyid ji ltar med
<p>172a.2</p>snyam na/ de ni bdag med pa'i zhes gsungs so/ /chos bdag med pa mthong na ni gti mug shin tu yang ldog go zhes bshad pa ni gnyis su med pa zhes bya ba'o/ /gal te bdag med pa cig shos mthong ba dag gnod byed du mtshungs pa ma yin nam/ des na ji ltar bdag med par mthong
<p>172a.3</p>ba cig shos kyi gnod byed yin pa de bzhin du mthong ba yang yin no/ /des na nyes pa rnams slar ldog pa yin no snyam du dogs na/ gal te zhes smras so/ /phyir mi ldog pa ma yin no zhes bya ba ni phyir ldog pa nyid do zhes bya ba'i don to/ /des na zhes bya ba ni phyir ldog pas na'o/ /'on te
<p>172a.4</p>lus pa gzhan ldog pa yin no snyam na/ slar ldog pa las lus pa gzhan ni med do zhes gsungs so/ /slar ldog pa nyid lus pa yin no zhes bya ba'i don to/ /yang dag pa dang yang dag pa ma yin pa'i yul can nyid kyi stobs mtshungs pa nyid ma yin no zhes lan 'debs pa ni/ 'dir 'di skad
<p>172a.5</p>brjod de zhes bya ba'o/ /bdag med par mthong ba de ni bden pa'i phyir dang / tha dad pa'i phyir dang / bdag nyid yin pa'i phyir gnod byed yin no/ /bdag tu lta ba ni cig shos kyis ma yin te/ /de las ldog pa yin pa'i phyir ro/ /'o na lus pa gang yin snyam na/ lus ngag ces gsungs
<p>172a.6</p>so/ /phyin ci log tu gyur pa yin pa'i phyir zhes bya ba ni 'gal ba'i phyir de las ldog pa yin pa'i phyir ro zhes bya ba ni/ bden pa nyid dang 'gal ba nyid med pa'i phyir ro/ /de ltar bden pa dang tha dad pa'i sgra dag bshad nas/ bdag nyid kyi sgra 'chad pa ni tha dad pa'i bdag nyid kyang zhes bya ba'o/ /
<p>172a.7</p>bsdus pa yin pa'i phyir tha dad pa sgra dang bcas te rjes su brjod do/ /de la bden pa dang 'gal bdag ni tshad ma dang bcas pa'i phyir nye bar bstan pa yin la/ bdag nyid yin pa'i phyir ni 'bad pas bzlog par bya ba yin par bstan to/ /'on te bdag tu lta ba yang de bzhin du 'gyur ba des na gnod par
<p>172b</p>
<p>172b.1</p>byed pa yin no snyam na bdag tu lta ba ni zhes gsungs so/ /ci'i phyir snyam na bdag med pa'i phyir te zhes gsungs so/ /gal te zhes bya ba ni gzhan gyi'o/ /nyon mongs pas byas pa ni lus dang ngag dang sems kyi gnas ngan len to/ /lan ni ma yin te zhes bya ba'o/ /slar ldog pa med pas
<p>172b.2</p>nyon mongs pa med pa'o/ /phyir nad med pa yongs su gdung ba med pa yin te/ 'khor ba'i sdug bsngal gyis yongs su gdung ba dang bral ba'i phyir ro/ /de yang bag chags tsam dang 'brel ba las lus la sogs pa mi mthun par 'gyur ba kho na'o zhes bya ba ni lhag ma'o/ /lam bshad mi gsal bas ni
<p>172b.3</p>rgyu dang 'bras bu'i lam gyi rnam pa thams cad ston pa la mi gsal ba mtshon pa yin no zhes gsungs pa ni lam gyi rnam pa du ma zhes bya ba'o/ /rnam pa dang ma brjod pa las mi gsal ba ni nges par brjod pa las te ma lus par ston pa la mi gsal ba'o/ /'o na zhes bya ba ni gal te de ltar lus pa
<p>172b.4</p>srid na'o/ /de'i tshe gang las yod pa yin te ma yin pa nyid do zhes bya ba'i don to/ /ji ltar mi yong snyam na bdag med pas zhes smras so/ /spong ba la ni zhes gnod par byed pa'i tshad ma yang yod pa yin te de'i phyir yang de srid pa ma yin no zhes bshad pas ni/ ji srid smra ba de srid du ni zhes
<p>172b.5</p>bya ba'o/ /kho bo cag la sogs pa la smra ba po nyid ni nyes pa dang ldan pas khyab pa yin te 'dod chags dang bral ba rdo'i dum bu las ldog pa'i phyir ro/ /yang 'bras bu smra bas rgyu rnam par rtog pa go bar byed do zhes smras pa ni/ smra ba ni zhes bya ba'o/ /rnam par rtog pa ni rang gi rnam pa la
<p>172b.6</p>don du ldan par zhe na 'khrul pa yin te/ de ma yin la der 'dzin pa'i phyir ro snyam na/ gal te yang lam tsam las lus pa ma spangs pa'i de lta na yang de la gnas pa'i khyad par gyi rnam pa bstan pa nyid kyi lam gzhan sbyor bas lan 'debs pa ni/ goms phyir zhes bya ba'o/ /goms
<p>172b.7</p>phyir zhes bya ba ni khyad par gyi rnam pa'i yul can bsgom pa'i lam zhes bya ba las so/ /spangs pa gang la lus pa med pa de ni ma lus spangs pa'o/ /'di zhes bya ba ni smra ba bo nyid do/ /de phyir zhes bya ba ni mi mthun pa'i phyogs la ldog par the tshom za ba'i phyir ro/ /de'i phyir zhes bya ba ni
<p>173a</p>
<p>173a.1</p>goms pa las so/ /de 'gog pa byed pa'i tshad ma yang mi mthun pa'i phyogs la ldog par the tshom za ba nyid kyis ma nges pa yin no zhes gsungs pa ni/ smra ba tsam gyis zhes bya ba'o/ /'khrul pa bsgrub pa yang thun mong gi ma nges pa yin no zhes brjod pa ni
<p>173a.2</p>tshig rnam par rtog pa bsgrub par bya ba la yang zhes gsungs so/ /rnam par rtog pa med kyang shin tu goms pa las tshig so so dang ngag so sor smra ba mthong ba'i phyir ro/ /de dag ni yod kyang mi rigs pa yang ma yin te/ rnam par rtog pa 'di dag skye ba dang 'gag pa mi rigs pa yang
<p>173a.3</p>ma yin te zhes bya ba'i tshul gyis so/ /'phel ba'i zhes bya ba goms pa'i shugs kyis so/ /'dul bya dang de'i bsam pa dang / de'i lam mngon du gzigs pa nyid las rnal 'byor pa'i tshig 'jug pa yin no/ /ci ltar kho bo cag gi ka ba la sogs pa mthong ba na 'di ka ba'o zhes
<p>173a.4</p>brjod pa bzhin no/ /de brjod pa ni bshad zin pa'i zhes bya ba'o/ /rnam pa thams cad rnam rtog ni/ /zhes bya ba ni des bskyed pa'i mngon sum gyi shes pa zhes bya ba'i don to/ /gal te mi gsal bar snang ba med par rnam pa thams cad pa'i mngon sum las ji ltar tshig 'jug snyam na/ 
<p>173a.5</p>gsal bar mi snang ba nyid las zhes bya ba'o/ /nges par bkag pa'i phyir na gsal bar snang ba las kyang sgra 'jug pa yin no zhes bya ba'i don to/ /gang gis de skad brjod pa de'i ci ltar mthong ba yod dam snyam na/ mngon sum gyis mthong zhes gsungs so/ /sgra'i rnam pa bshad pa
<p>173a.6</p>ni 'di ni ka ba yin no zhes bya ba'o/ /gzhan du zhes bya ba ni gal te mi gsal bar snang ba kho na las sgra 'jug na'o/ /de'i tshe ni sgra 'di 'jug pa med par 'gyur ro/ /'on te 'dir mi gsal bar snang ba las sgra 'jug pa yin no snyam na/ 'dir ni zhes gsungs te ka ba la sogs
<p>173a.7</p>par ro/ /gzhan la yang zhes bya ba ni rnam pa thams cad mngon sum du mthong ba la'o/ /de ltar rnam par rtog par mi byed pa la yang tshig yod pa'i phyir rnam par rtog pa la nges pa ma yin no/ /des na smra ba ni thun mong gi ma nges pa yin no/ /'dod chags la sogs pa dang ldan pa la ni ldog
<p>173b</p>
<p>173b.1</p>pa la the tshom za ba ma yin te/ 'gal ba med pa'i phyir ro zhes bya ba mjug sdud ba ni de'i phyir zhes bya ba'o/ /nyes pa ni 'dod chags la sogs pa dang ldan pa'am/ rnam par rtog pa dang ldan pa'o/ /gal te bdag dang bdag gir lta ba ni nyon mongs pa'i rgyu ma yin gyi/ 'on kyang bde ba dang
<p>173b.2</p>gzhan gyi sgrub par byed pa nyid du 'dzin pa dang dran pa yin no/ /de ni bdag la sogs pa lta ba spangs pa la yang nyams pa med pa'i phyir sems kyi rgyun bzhin du nyon mongs pa'i rgyun yang nyams pa ma yin no zhes bya bar dogs pa ni gal te zhes bya ba'o/ /gzhan las zhes bya ba ni bde ba la
<p>173b.3</p>sogs pa'i sgrub par byed pa 'dzin pa dang dran pa'i rgyun las nyes pa rnams zad pa yod pa ma yin no/ /des na bdag la sogs par lta ba spangs pa rnams la yang med par ma grub po/ /ci ste bdag la sogs pa lta ba spangs pa la nyon mongs pa'i rgyu ma dmigs so snyam du dogs pa bsu
<p>173b.4</p>nas/ shin tu dbang po las 'das pa'i don ma dmigs pa bzhin du bltar mi rung ba'i yul can gyi mi dmigs pa de ni med pa sgrub par byed pa ma yin no zhes brjod pa ni/ nyes pa mi zad pa'i rgyu zhes bya ba'o/ /bdag la sogs par lta ba spangs pa la nyes pa'i rgyu ma dmigs kyang shes pa
<p>173b.5</p>mi srid pa ni ma yin no zhes bya ba'i tha tshig go/ /bdag dang ma 'brel ba'i bde ba la sogs pa nyid shes pa ni 'dod chags la sogs pa'i rgyu ma yin pa kho na ha cang thal bar 'gyur ba'i phyir ro zhes brjod pa ni ma mthong ba ji ltar rtogs par byed ces bya ba yin no/ /'o na ji ltar 'jig pa med pa
<p>173b.6</p>nyid du rnam par rtog snyam na rtag nyid phyir ram zhes gsungs so/ /mi zad pa nyid du rtogs pa ni rgyu mtshan yod pa las yin gyi rgyu mtshan yang 'jig pa med pa'i phyir rtag pa yin pa'am/ mi rtag pa yin yang rgyun gcod pa'i thabs med pas na/ sems bzhin du rgyun du 'jug pa'am/ 
<p>173b.7</p>de gcod pa'i thabs yod kyang so so'i skye bo bzhin du mi shes pa'i phyir yin grang na'o/ /rgyu zhes bya ba ni rgyu mtshan de rtag pa nyid la sogs pa'o/ /de yang ma grub ste/ 'dod chags la sogs pa ni skye ba dang ldan pa yin pa'i phyir ro zhes brjod pa ni rgyu yod phyir dang zhes bya ba'o/ /rgyu ma
<p>174a</p>
<p>174a.1</p>tshang ba med pa las 'byung ba yang grang ba bzhin du rgyu'i gnyen po srid na rtsa ba dang bcas pa ste 'chad par 'gyur ro zhes brjod pa ni rgyu'i gnyen po zhes bya ba yin no/ /gnyen po goms par byas pas rgyu zad pa'i phyir ro/ /rgyu'i rang bzhin shes na ni de dang 'gal
<p>174a.2</p>ba'i rgyu'i gnyen po yang mkhas pas shes pas 'gyur ro zhes brjod pa ni/ rgyu'i rang bzhin shes pa'i zhes bya ba'o/ /bshad par ni rgyu dang ldan pa nyid byed pa po dang ldan par 'dod pa yin no/ /de zhes bya ba ni nyes pa zad pa'i rgyu'o/ /til mar gnyen po yin pa bzhin no zhes rjes su 'jug
<p>174a.3</p>go/ /ci'i phyir gnyen po yin snyam na/ dro ba dang snum pa nyid kyis zhes gsungs so/ /phyi rol ni til mar la sogs pa'o/ /phyi rol gyi ni rlung la sogs pa'i'o/ /mthu la sogs pa'i khyad par med pa ni sman gyi rdzas rnams nyams pa'i phyir ro/ bdag med par lta ba ni zhes bya ba ni yul gyi
<p>174a.4</p>lhan cig byed pa tsam yin pa'i phyir nyams med pa yin no/ /log par rtog pa med pa yin no zhes bya ba ni bdag med par lta ba nyams pa med pa ni bdag tu lta ba rtsa ba med pa can gyi gnod byed yin pa'i phyir/ gal te bcom ldan 'das bde bar gshegs pa yin yang skyes bu gzhan bzhin du
<p>174a.5</p>rang nyid tshad ma yin gyi/ bdag cag rig byed pa rnams la ni ma yin no/ /gzhan gyi shes pa gzhan la tshad mar 'gyur ba ni ma yin te/ nye bar ston par byed pa ma yin pa'i phyir ro/ /rig byed ni mi la sogs pa bzhin du de dang ldan pa la tshad ma yin no zhes dogs par byed pa ni gal te
<p>174a.6</p>smra yang zhes bya ba'o/ /ji ste gzhan yang tshig gi sgo nas gzhan la tshad ma yin no zhe na bden te/ phyin ci ma log par smra na de ltar 'gyur ba zhig na/ bde bar gshegs pa ni ma yin te/ rig byed kyi tshad mas gnod pa'i don ston pa'i phyir ro zhes smras pa ni tshad ma ni zhes bya ba'o/ /
<p>174a.7</p>phyin ci log ces bya ba ni rig byed dang 'gal lo/ /rig byed ni tshad ma ma yin te skyob pa nyid med pas dor ba'i yan lag yin pa'i phyir ro/ /bcom ldan 'das ni tshad ma yin te zlog pa'i phyir ro/ /nya phyis la dngul gyi shes pa thob pa tsam gyis mi 'dor ba ma yin bas de bzhin du rig byed
<p>174b</p>
<p>174b.1</p>kyang yin no zhes gsungs pa ni/ bcom ldan 'das ni zhes bya ba'o/ /bcom ldan 'das la ni skyob pa nyid mnga' ba'i phyir na bzlog pa'i gnod par byed pa yin no zhes brjod pa ni/ skyob pa zhes bya ba'o/ /'di'i rnam par 'grel pa ni/ nyid gzigs sam gsung ba zhes bya ba'o/ /
<p>174b.2</p>tshig ni mthong ba sngon du 'gro ba can du mthong ste/ des na bcom ldan 'das kyang de bzhin du 'gyur ro/ /gal te slu ba'i bsam pa can la ni gzhan du yang mthong ba yin no snyam na/ 'bras med phyir na zhes bya ba'o/ thob par bya ba ma lus par thob pa ni phyin ci log tu gsung ba la
<p>174b.3</p>dgos pa yod pa ma yin no/ /thob par bya ba thams cad ma thob pa bdag tu lta ba can no/ /thob par bya ba'i don du tsam yang smra bar 'gyur te/ tshad ma phun sum tshogs pa ma yin pa'i phyir ro/ /gal te thob par bya ba thob pa yin yang 'phags pa nyan thos bzhin du nyes par ston
<p>174b.4</p>par mi 'gyur ba kho na ste/ dgos pa med pa'i phyir ro/ /snying rje can yang dgos pa med par ni gzhan gyi don tsam du smra ba ma yin no snyam du dogs na/ thugs brtser ldan phyir zhes gsungs so/ /gzhan gyi don du zhes bya ba ni/ rang gi dgos pa med kyang gzhan gyi don dgos pa/ tshig gi byed
<p>174b.5</p>pa gang la yod pa zhes khyad par du byas pa'i phyir gsungs pa yin no zhes 'brel to/ /gal te thugs brtse ba dang ldan yang shes par mi nus pa dbang po las 'das pa ma shes pa na yang rmongs pa las nye bar ston pa mthong ba yin no snyam du dogs na/ thams cad mkhyen pa'i don du rtsom pa mtha' dag ni rtsom
<p>174b.6</p>kun no/ /de la sbyor ba ni goms pa ste de'i phyir ro/ /yid gsal ba'i phyir ro khyad par ma lus pa yongs su shes pa'i phyir 'di la shes par mi nus pa dbang po las 'das pa'i don yod pa ma yin no zhes bya ba'i don to/ /gal te rig byed la yang de lta bur gyur pa'i skyob pa yod par 'gyur ro snyam na/ 
<p>174b.7</p>gang gis zhes gsungs so/ /gal te gzhan la yang ji ltar yid ches te/ mi bden pa brjod pa'i dogs pa mi ldog pa'i phyir ro snyam na/ gang la zhes bya ba'o/ /des na zhes bya ba ni mngon par 'dod par bya ba med pas so/ /rgyu med pa'i phyir yang phyin ci log gsung mi srid do zhes gsungs
<p>175a</p>
<p>175a.1</p>pa ni/ brtse ba dang ldan pa yin pa'i phyir zhes bya ba'o/ /rgyu med do zhes bya ba ni brtse ba nyid med pa'o/ /thugs brtse ldan phyir rtsom kun yang / /gzhan gyi don du sbyor phyir ro/ /zhes bya ba 'di nye bar ston pa'i rgyu brjod pa yin no zhes ston pa ni thugs rje mnga'
<p>175a.2</p>ba'i phyir dang zhes bya ba'o/ /'phen pa'i shugs las zhes bya ba ni goms pa phul du phyin pa las rnam par rtog pa mi mdzad bzhin du ston pa'o/ /de ltar bcom ldan 'das mi slu ba dang ldan pa'i phyir na/ mngon sum dang rjes su dpag pa bzhin du tshad ma yin no zhes gsungs pa ni/ 
<p>175a.3</p>des na zhes bya ba'o/ /ston pa ni 'chad pa ste/ de ni 'phen pa las srid pa yin pa'i phyir ro/ /'bras med phyir na zhes bya ba la sogs pa'i khyad par gsum gyi rnam par gcad pa ni go rims bzhin lung rtogs pa dang / 'phags pa nyan thos dang byang chub sems dpa' rnams so/ /rang gis
<p>175a.4</p>gzigs pa'i lam gsungs pa ni mu stegs byed gzhan dang thun mong yin pa'i phyir/ de las tshad mar mi 'gyur ro zhes phyogs snga ma brjod pa ni gal te zhes bya ba'o/ /phyogs snga ma smra ba nyid dogs pa bsu bar byed pa ni 'on te de dag gi zhes gsungs te/ mu stegs byed rnams
<p>175a.5</p>kyi'o/ /lan 'debs pa ni 'o na zhes bya ba'o/ /'di la yang zhes bya ba ni sangs rgyas kyis bshad pa'i lam mo/ /grub pa'i mtha' smra bas 'di la bshad zin te zhes gsungs so/ /lam ni mthong ba dang bsgom pa'i bdag nyid can yin no/ /de dag gi ni zhes bya ba ni dbang phyug dang khyab 'jug
<p>175a.6</p>la sogs pa'o/ /bdag med pa mthong ba ni mthong lam mo// rigs pa ni bsgom lam ste/ de dag med pas tshad ma ma yin no/ /gal te de dag la rang gis mthong ba yod pa ma yin nam/ des na de dag tshad ma yin no snyam na/ de dag ni zhes gsungs so/ /ci'i phyir zhe na/ nye bar
<p>175a.7</p>bstan pa zhes gsungs so/ /'o na de las tshad ma yin pa su yin snyam na/ bcom ldan 'das ni zhes gsungs so/ /de'i phyir zhes bya ba ni/ 'di nyid kyis gzigs pa'i lam gsungs pa'i mtshan nyid kyi phyir ro/ /skyob pa'i sgra'i bshad pa gzhan gsungs pa ni yang na skyob
<p>175b</p>
<p>175b.1</p>ces bya ba'o/ /'di ni thun mong ma yin pa'i phyir na gzhan skyob pa ma yin no zhes dgongs pa'o/ /yang na tshigs su bcad pa dang po'i lugs dang mthun par bshad nas lugs dang mi mthun par bshad pa'i phyir/ re zhig skyob pa'i sgra'i don gsungs pa ni yang na skyob ces bya ba'o/ /
<p>175b.2</p>'chad pa ni yang na/ bden pa zhes bya ba'o/ /gal te rigs pa'i bstan bcos la sogs par lus la sogs pa bdag med pa la bdag tu lta ba dang thams cad kyi thun mong ba gzugs la sogs pa yang de'i zhes thun mong ma yin par bdag gir lta ba sdug bsngal gyi rgyu yin la/ 
<p>175b.3</p>de las bzlog pa mthong ba ni byang grol gyi rgyu yin no zhes bya ba la sogs pa bstan pa nyid ma yin nam/ de ji ltar na bden pa ston pa thun mong ma yin pa nyid yin snyam du dogs pa bsu nas/ gal te yang zhes gsungs so/ /ston par byed pa ni gsal bar byed pa'o/ /gal te lam
<p>175b.4</p>'di yang dngos po'i gnas lugs la rigs pas mi 'thad pa ma yin nam/ des na khyad par du 'phags pa ci zhig yod na gang gis 'di kho na lam yin snyam na/ bdag tu smra ba'i ltar na yang lugs la sogs pa la bdag med par lta ba kho na 'dod chags la sogs pa'i gnyen po yin
<p>175b.5</p>gyi/ bdag tu lta ba ni ma yin te 'gal ba med pa'i phyir ro zhes ston pa ni/ lam 'di ni zhes gsungs so/ /gal te sdug bsngal la mi rtag pa nyid dang / sdug bsngal ba nyid dang stong pa nyid dang / bdag med pa nyid ces bya ba'i rnam pa bzhi yod kyang sdug bsngal gyi rnam pa nyid kyis
<p>175b.6</p>tha snyad du byed pa ci'i don du yin snyam du dogs nas/ 'di dag ni ming gis kyang zhes gsungs te/ gang las de spang ba'i phyir thabs tshol ba'i de skyo bar 'gyur ba nyid de/ don dam par de'i rang bzhin yin pa 'ba' zhig gis yin par ni ma zad pa'o/ /ji ltar zhe na/ dper na zhes
<p>175b.7</p>gsungs so/ /kun gyi rnam par bshad pa na/ /rgyu dang rkyen dang rab tu skye ba'i rnam pa rnams dang 'gog pa'i rnam par brjod par zhi ba dang gya nom pa dang nges par 'byung ba rnams dang / lam gyi rnam pa brjod pa yang rigs pa dang / sgrub pa dang nges par 'byin pa'i rnam pa rnams
<p>176a</p>
<p>176a.1</p>bsdus pa yin no/ /de la re zhig sdug bsngal gyi bden pa bshad pa yang / sdug bsngal zhes bya ba ni bsgrub par bya ba'o/ /'gro zhing 'khor bas 'khor ba ste/ /skye ba dang 'chi ba'i rgyun no/ /de gang la yod pa de dag ni 'khor ba can no/ /'di ni gtan
<p>176a.2</p>tshigs so/ /phung po zhes bya ba ni chos can no/ /'khor ba can nyid ni ji ltar 'grub snyam na/ goms las zhes gsungs so/ /'du byed kyis bsdus pa'i yid kyi goms pa las 'dod chags la sogs pa gsal ba khyad par du gyur pa mthong ba'i phyir ro/ /gzhan las 'byung
<p>176a.3</p>ba ni nges pa des khyad par du 'phags pa de ma yin no/ /'dod rgyal du glo bur bar skye ba ma yin te/ 'bras bu skye ba 'gal phyir te med pa'i phyir ro/ /rgyu med par ni 'bras bu 'byung ba ma yin pa'i phyir na/ rtag tu med par 'gyur ro/ /yang na rgyu med par te rgyu'i dngos po med pa las
<p>176a.4</p>skye ba 'byung ba 'gal ba'i phyir te med pa'i phyir te rtag tu yod par 'gyur ro/ /bshad pa mdzad pas ni 'khor ba can nyid sdug bsngal ba nyid dang 'gal ba yin te bzlog pas khyab pa'i phyir zhes bshad pa ni gal te 'dod chags zhes bya ba'o/ /zhe sdang yang bde ba'i rgyu yin pa'i phyir/ bde ba
<p>176a.5</p>nyid yin zhing zhes bya bar rjes su 'jug go/ /'o na lus la sogs pa ji ltar bde ba yin snyam 'dod chags dang zhe sdang la sogs pa'i zhes gsungs so/ /de lta bu nyid ces bya ba ni bde ba'i rgyu yin pa'i phyir bde ba zhes bya ba'o/ /des na zhes bya ba ni thams cad bde ba'i rgyu nyid yin
<p>176a.6</p>pas na'o/ /bstan pa ni sdug bsngal gyi bden pa bshad pa'o/ /de la re zhig bde ba'i rnam pa ni sdug bsngal gyi rnam pa dang 'gal ba ma yin te lhan cig gnas pa'i phyir ro/ /'on kyang ma nges pa yin te/ dug dang bcas pa'i zas bzhin du sdug bsngal du ro gcig pa'i phyir na blang
<p>176a.7</p>bar bya ba ma yin no zhes bshad pa ni 'khor ba'i lam du zhes bya ba'o/ /'o na ji ltar phung po rnams la bde ba nyid du mthong snyam na/ ma rigs pas ni zhes gsungs so/ /gzhan du zhes bya ba ni bde ba nyid du'o/ /'dis ni sdug bsngal gyi bden pa zhes bya ba med do zhes bya ba
<p>176b</p>
<p>176b.1</p>bsal te/ rtsod pa lhag ma bsal ba'i don du dran par byed pa ni/ 'dod chags la sogs pa'i bde ba'o zhes bya ba'o/ /phung po rnams la bde ba'i rnam pa yang dngos po ma yin te/ goms pa las byung ba'i phyir ro/ /ri dgas shor ba la sogs pa bzhin no zhes bya ba'i don
<p>176b.2</p>can 'dod chags la sogs pa bde ba'i zhes bya ba 'chad pa ni 'dod chags goms pa'i zhes bya ba'o/ /de med mi 'byung ni 'dod chags med na mi 'byung ba'o/ /ngo bo nyid du grub min zhes bya ba ni sa bon la sogs pa las myu gu la sogs pa ltar goms pa la ma ltos par mi skye
<p>176b.3</p>ba'o/ /gal te rgyu la mi ltos pa'am rtag pa yin na ni de'i tshe rnam pa gzhan med pas na dor bar mi nus pa don dam par yang 'gyur ba zhig go zhes bshad pa ni gal te zhes bya ba'o/ /de'i tshe ni 'dod chags la sogs pa don dam par yod do zhes bya ba 'thad pa zhig na zhes bya ba'o/ /'dod
<p>176b.4</p>chags la sogs pa goms pa las 'byung ba yin na ni yang dag pa ma yin pa nyid do zhes brjod pa ni/ gang gi tshe zhes bya ba ni'o/ /de nyid las zhes bya ba ni goms pa nyid las so/ /gtan tshigs de'i phyir 'dod chags la sogs pa yang dag pa ma yin pa'o/ /kun du rtog pa
<p>176b.5</p>tsam yin gyi don dam pa ni ma yin pa'o/ /de lta na'ang de ji ltar 'di snyam na/ des na goms zhes gsungs so/ /rgyu dor bas 'bras bu dor bar sla ba yin no/ /des na zhes bya ba goms pa la rag las pa'i phyir ro/ /don dam pa yin na ni goms pa la rag las pa nyid med pa'i phyir na mi
<p>176b.6</p>spong ba yin no/ /de la rag las pa yin na ni/ de med pas med pa'i phyir don dam par yod par mi 'gyur ro zhes bya bar dgongs pa'o/ /sems mngon par dga' ba'i rang bzhin yid kyi bde ba yang goms pa las byung ba yin gyi dngos po pa ni ma yin no zhes brjod pa ni sems dga' ba'i zhes bya
<p>176b.7</p>ba'o/ /'o na gang du goms pa bsgrub par bya ba yin snyam na/ 'khor ba'i chos zhes bya ba'o/ /gal te kho na goms pa zhes bya ba btang snyoms su gnas pa'i rgyu yin la/ 'dod pa yang bde ba nyid yin gyi btang snyoms pa ni ma yin pa ma yin nam/ des na ji ltar 'dod pa ma yin pa'i
<p>177a</p>
<p>177a.1</p>rgyu la goms pa bsgrub par bya snyam na/ bde ba yang goms pa las 'dod pa yin te zhes gsungs so/ /de kho na goms pa las ni sems mngon par dga' ba'i mtshan nyid btang snyoms nyid 'dod pa mchog yin te/ 'di ni ldog pa med pa'i phyir ro/ /
<p>177a.2</p>'di thams cad ni gdung ba'i gnyen po yin pa'i phyir bde bar mngon par rlom pa yin gyi rang gi ngo bos ni ma yin no zhes bshad pa ni/ de ltar yin dang zhes bya ba'o/ /bde ba don dam pa par ma gyur na'o/ /gal te goms pa las 'dod chags pa'i gdung ba skyed nas gdung ba de nye
<p>177a.3</p>bar zhi ba'i bde ba bskyed pa'i don du bud med dang 'khyud pa la sogs pa bya ba yin te nyes pa ci zhig tu 'gyur snyam na/ blo bzang 'ga' yang zhes bya ba'o/ /gal te de kho na dang gzhan la mngon par dga' ba dag goms pa las byung ba nyid kyi dngos po du ma yin par khyad med na ji ltar de kho na
<p>177a.4</p>nyid la goms pa nyid mchog yin no zhes brjod snyam du dogs pa bsu nas/ gal te zhes bya ba'o/ /de'i tshe de nyid la dga' ba'i blo de ni 'gyur ba med de/ gnod pa byed pa med par rtag par 'gyur ro/ /gzhan ni ma yin te/ yul med pas ldog pa'i phyir ro zhes bya ba'i don to/ /de ltar
<p>177a.5</p>ni ci zhig 'grub snyam na/ de las zhes gsungs te/ 'gyur ba med pa las so/ /de nyid ma yin pa la mngon par dga' ba'i bde ba ni ldog pa'i chos can yin no zhes gsungs pa ni gal te de nyid min dga' na zhes gsungs so/ /de'i tshe de nyid ma yin pa log na bde ba de ga la yod de med pa
<p>177a.6</p>nyid do/ /gal te de ltar na de nyid log na'am bde ba ldog par ci ste mi 'gyur snyam na de nyid ces gsungs so/ /de'i phyir zhes bya ba ni ldog ba'i chos can yin pa'i phyir ro/ /gal te sdug bsngal bde ba'i rgyu yin pa'i phyir bde ba yin no zhes brjod pa yin na/ bde ba gang sdug bsngal ba ji ltar
<p>177a.7</p>'gyur snyam du dogs na/ 'di ltar zhes gsungs so/ /bral ba na zhes bya ba ni bde ba'o/ /des na zhes bya ba ni bral bas na'o/ /de lta yin dang zhes bya ba ni bde ba'am sdug bsngal ba nyid du yin dang ngo / /gal te de ltar phung po rnams sdug bsngal bar 'gyur mod/ 'khor ba can nyid du
<p>177b</p>
<p>177b.1</p>go ji ltar grub snyam na/ gang gi phyir zhes gsungs so/ /goms pa las zhes bya ba ni bsal ba zhes bya ba skabs yin no/ /phyir zhes bya ba ni gtan tshigs te sdug bsngal 'ba' zhig tu ni ma zad de 'khor ba pa yang grub pa yin no/ /'dod rgyal nyid min te zhes bya ba'i rnam 'grel gyi cha
<p>177b.2</p>bshad pa'i phyir phyogs snga ma 'god pa ni gal te zhes bya ba'o/ /rnam pa 'ga' zhig ltar zhes bya ba ni rgyu med pa kho nar ro/ /goms pa las rgyu gzhan las bsam ste/ sa bon las myu gu ltar ro/ /des na zhes bya ba ni rgyu med pa nyid dam rgyu gzhan yin pas na'o/ /don dam pa nyid ni
<p>177b.3</p>ldog pa med pa'i chos nyid do/ /de'i phyir zhes bya ba ni don dam pa nyid kyi phyir ro/ /rtsod pa gsum pa smras pa ni yang na zhes bya ba'o/ /sogs pa'i sgras ni yid bde ba la sogs pa gzung ngo / /bde ba nyid do zhes bya ba ni sdug bsngal don dam pa nyid ma yin pa'i phyir ro/ /de la rtsod
<p>177b.4</p>pa dang po sel ba brjod pa ni/ 'di yang zhes bya ba'o/ /bde ba la sogs pa 'dod rgyal nyid ni ma yin te zhes 'brel to/ /ci'i phyir snyam na/ gang gi phyir zhes bya ba la sogs pa'o/ /gnyis pa sel bar byed pa ni bde ba la sogs pa zhes bya ba'o/ /lhag ma sel ba ni gang gis zhes bya
<p>177b.5</p>ba'o/ /'o na ji ltar sdug bsngal ba yin snyam na/ 'on kyang zhes bya ba'o/ /de med ces bya ba ni bde ba med na'o/ /thams cad la zhes bya ba ni yul la'o/ /rang bzhin nyid du zhes bya ba ni 'bad pa la mi ltos pa kho nar ro/ /bzlog pa ni ma yin no zhes bya ba ni/ sdug bsngal ni 'bad
<p>177b.6</p>pas bsgrub par bya ba yin la/ bde ba ni de med pa las rang bzhin gyis grub pa zhes bya bar ro/ /des na zhes bya ba ni bzlog pa ma yin pas na'o/ /sdug bsngal yang zhes bya ba ni bde ba 'ba' zhig tu ma zad pa'o/ /des na zhes bya ba'i bde ba goms pas byas pa yin pas na'o/ /bde
<p>177b.7</p>ba log na sdug bsngal ba log pa ni 'bad pa med par 'gyur ba'i phyir ro zhes bya bar dgongs pa'o/ /'o na sdug bsngal ni don dam pa nyid yin te/ des na spang bar mi nus so snyam du sems na/ don dam par ni zhes gsungs so/ /ji ltar na sdug bsngal don dam pa nyid ma
<p>178a</p>
<p>178a.1</p>yin snyam na/ de yang zhes gsungs so/ /sdug bsngal yang ngo / /de la zhes bya ba ni bde ba med pa la'o/ /skrag pa goms pa las ni skyo ba goms pa las so/ /'di ltar 'jug pa ni des na de la skrag pa'i bag chags las sdug bsngal ba yin no zhes bya ba'o/ /
<p>178a.2</p>'o na ji ltar sdug dang bde ba dang / gnyi ga dang bral ba la yang bde ba'i blor 'gyur snyam na/ des na zhes gsungs so/ /de med pa'i phyir zhes bya ba ni goms pa las med pa'i phyir ro/ /sdug bsngal de nyid dam zhes bya ba ni mi 'dod pa'o/ /sdug bsngal yang ma yin pa bde ba
<p>178a.3</p>yang ma yin pa la zhes bya ba ni de'i tshe bde bar byed pa'i phyir sdug bsngal ma yin la yongs su 'gyur bas sdug bsngal bar byed pa'i phyir bde ba ma yin pa ste de la'o/ /bde ba'i blor 'gyur ba yin te/ dper na dug gi zan la sogs pa bzhin no/ /da ni sdug bsngal gyi blo srid par
<p>178a.4</p>ston pa ni/ de med pa'i phyir zhes bya ba'o/ /bde ba goms pa'i bag chags dang mi ldan pa'i phyir ro/ /bde ba zhes bya ba ni sngar 'dod pa la'o/ /bde ba yang ma yin sdug bsngal yang ma yin pa las zhes bya ba ni 'phral du sdug bsngal gyi rgyu yin pa'i phyir ni bde ba ma yin la/ 
<p>178a.5</p>yongs su gyur pas bde ba sgrub pa'i phyir ni sdug bsngal ma yin pa ste/ de la sdug bsngal gyi blor 'gyur ba yin te/ zhing rmo ba la sogs pa bzhin no/ /don dam par ni ma yin no zhes bya ba ni/ bde ba dang sdug bsngal gyi blo dag ces bya ba ni skabs kyis so/ /sdug bsngal ni de med
<p>178a.6</p>pa las zhes bya ba 'dir bde ba sdug bsngal gyi rgyu nyid yongs su dor ba'i yan lag tu brjod pa mjug bsdu ba ni de'i phyir zhes bya ba'o/ /de zhes bya ba ni bde ba'o/ /dpe ston pa ni/ bu la mngon par dga' ba dang ldan pa ni de med pas sdug bsngal bar 'gyur te/ de med pa la skrag pa
<p>178a.7</p>goms pa las so/ /goms pa med na ni sdug bsngal gyi rgyu'i bu de nyid la bde bar 'gyur ro zhes gsungs pa ni/ de nyid ces bya ba'o/ /des na bde ba dang sdug bsngal ni don dam pa ma yin no/ /sdug bsngal yang bar 'dod pas ni bde ba nyid dor bar bya ba yin no zhes bya ba'i don to/ /
<p>178b</p>
<p>178b.1</p>ldog pa med pa'i bde ba dang / de'i rgyu yang goms par bya ba yin no/ /sdug bsngal ni ma yin no zhe na/ rtag tu zhes gsungs te/ me tog phreng dang tsan dan la sogs pa 'dod pa dang ngo / /sdug bsngal don du zhes bya ba ni/ yongs su 'gyur ba'i sdug bsngal gyi don du'o/ /sdug
<p>178b.2</p>bsngal gyi sdug bsngal nyid brjod pa ni/ sdug bsngal bskyed cing zhes bya ba'o/ /bskyed par bya ba'i bde bas bskyed pa'i sdug bsngal bzlog par bya ba yin no zhes bya ba ni rtog pa dang ldan par mi 'gyur ro zhes bya ba 'di la 'jig rten pa'i dpe ni 'dam rdzab ces bya ba'o/ /gang
<p>178b.3</p>zhig skyes bu'i don ni bde ba kho na yin gyi gzhan ni ma yin la/ de yang sdug bsngal gyis chod pa nyid thob par bya ba yin no snyam du sems pa des ni dmyal ba la sogs pa'i sdug bsngal gyi yang rjes su 'jug par bya dgos te bde ba'i rgyu yin pa'i phyir ro zhes gsungs pa ni/ 'on te bde
<p>178b.4</p>ba zhes bya ba'o/ /'di 'dra zhes bya ba ni sdug bsngal gyis chod pa nyid do/ /gzhan ni zhes bya ba ni sdug bsngal gyis mchod pa'o/ /ci bde ba skye bar mi 'gyur ram ste/ 'on kyang bde ba skye bar 'gyur ba kho na'o/ /gal te gang gis gnas skabs de spong bar mi 'gyur bar/ dmyal
<p>178b.5</p>ba rnams ni rtag tu sdug bsngal yod pa'i phyir ji ltar bde ba skye bar 'gyur snyam na/ gang gi phyir zhes gsungs so/ /sdug bsngal chen po la ltos pa'i sdug bsngal gzhan gang yin pa ste chung ngu la yang yin te/ de med pa 'ba' zhig la 'gyur bar ni ma zad do/ /bde bar 'gyur zhes
<p>178b.6</p>bya ba ni gsal bar zad do/ /de'i phyir dmyal ba rnams la yang sdug bsngal chen po las gzhan pa'i sdug bsngal yod pa na bde bar 'gyur ba kho na ste/ des na de'i gnas skabs spong bar mi 'gyur ro/ /yang na 'byung ba dang mi 'byung ba'i dngos po 'khor ba pa gang yin pa de dag ni phung
<p>178b.7</p>po phung po'i rang bzhin yin no/ /yan lag can ni med par bshad zin to/ /rdul phra rab kyang so so mthong bar bya ba ma yin kyang tshogs pa'i gnas skabs na blta bar bya ba nyid yin no/ /rtag pa ji ltar khyad par du 'gyur zhes bya ba yang gtam tsam yin te/ thams cad de'i gnas skabs
<p>179a</p>
<p>179a.1</p>ma yin pa'i phyir ro/ /rnam par dbye ba med na rnam par dbye ba mi 'thad pa'i phyir rdul phra rab rnams ni 'jig pa ma yin te/ cha med pa'i phyir ro snyam na ma yin te/ sgra dang blo la sogs pa ltar cha shas med par yang 'jig pa'i phyir ro/ /dbyibs
<p>179a.2</p>dang ldan pa nyid kyis cha shas dang bcas pa la yang 'gal ba ci zhig yod/ de'i phyir yan lag can gyi rang bzhin ni bdag la sogs pa'i rang bzhin yang ma yin no zhes bya ba ni ston par 'gyur ro/ /yang sdug bsngal gyi bden pa zhes bya ba ni 'ga' yang med do zhes bya ba'i rtsod
<p>179a.3</p>pa gsal ba'i phyir na/ sdug bsngal 'khor ba can phung po zhes bya ba'i rnam 'grel rnam pa gzhan du 'chad pa ni yang zhes bya ba'o/ /'du byed kyang sdug bsngal ni rgyu'i gzhan dbang nyid do/ /de mtshan nyid de rang bzhin de nyid gang la yod pa zhes tshig rnam par sbyor ro/ /'o na bde ba ci
<p>179a.4</p>'dra ba zhig yin snyam na/ bde ba yang zhes bya ba'o/ /de las bzlog pas ni 'du byed kyi sdug bsngal nyid las bzlog pas so/ /sogs pa'i sgras ni de dang nye ba la sogs pa gzung ngo / /'o na don dam par gyur pa don dam par 'gyur ro snyam na/ de'i phyir de ni don dam pa las ma
<p>179a.5</p>yin no zhes kyang grang la zhes gsungs so/ /don dam pa'i don ni bdag ste/ de las ni bde ba de ma yin no/ /gang gis de rtag par 'gyur ba bdag ni bde ba'i 'du ba can gyi rgyu ma yin no zhes bya ba'i don to/ /'o na de ga las yin snyam na 'on kyang zhes gsungs so/ /de ltar zhes
<p>179a.6</p>bya ba ni bde ba la sogs pa'i rang bzhin no/ /'o na 'dod chags la sogs pa'i rnam pa gzhan du ni yin no snyam na/ 'dod chags la sogs zhes gsungs so/ /de'i rtsa ba can ni bde ba'i rgyu can no/ /don dam pa'i zhes bya ba ni bdag la sogs pa'o/ /rgyu med pa nyid du 'gyur
<p>179a.7</p>ro zhes bya ba ni skabs kyi 'dod chags la sogs pa'o/ /rgyu med pa la skyon ci yod snyam na/ rgyu med par zhes bya ba'o/ /de'i phyir 'dod chags la sogs pa ni goms pa'i rgyu can nyid yin no/ /gal te 'dod chags la sogs pa'i rlung la sogs pa'i nyes pa las byung ba nyid yin la/ 
<p>179b</p>
<p>179b.1</p>goms pa las ni gsal ba tsam du zad kyi rang gi ngo bo ni ma yin pa ma yin na/ rgyu la sogs pa med na bong ba la sogs pa'ang 'dod chags la sogs pa med pa'i phyir ro zhes bya bar dogs pa ni/ 'on te yang zhes bya'o/ /rtsa ba'i nyes pa bzhin du zhes bya ba ni 'dod chags
<p>179b.2</p>la sogs pa'i nyes pa bzhin du'o/ /lus kyi bdag nyid du yongs su gyur pa'am/ gzhan pa'i 'byung ba rnams kyi yon tan 'dod chags la sogs pa ma yin no zhes ni sngar bshad zin to/ /de ltar ni rlung dang mkhris pa dang bad kan gyi bdag nyid can du zhes bya ba ni 'dod
<p>179b.3</p>chags byung ba'i khyad par gyi yongs su gyur pa lus kyi rang bzhin/ 'dod chags la sogs pa'i rgyu yin pa rnams gzhan gyi 'gog pa'i phyir zlos pa ma yin no/ /dus min mgo skya dkar sham po/ /rab rdul khron ma rtogs pa can/ /rmi lam du yang gsal ba ni/ /rtog ldan
<p>179b.4</p>mkhris pa'i rang bzhin mi/ /zhes bya ba mkhris pa'i rang bzhin ni zhe sdang la 'khrul pa yin te/ rlung la sogs pa'i rang bzhin la yang yod pa'i phyir ro zhes ldog pa med par brjod pa ni 'khrul phyir zhes bya ba'o/ /'bras bu mthong ba las rlung gi rang bzhin can la/ mkhris pa'i
<p>179b.5</p>rang bzhin yang yod pa yin no snyam du dogs pa bsu ba ni/ gal te rang bzhin zhes bya ba'o/ /rang bzhin gang gis sdang ba skyed par byed pa de nyid kyis dus ma yin par mig dkar ba la sogs pa'i chos kyang skyed par byed par 'gyur te/ tshogs pa gcig las byung ba'i gzugs
<p>179b.6</p>la rang bzhin du mig skya ba la sogs pa 'di yang 'gyur ro/ /'gyur ba yang ma yin te/ 'bras bu med pa las kyang mkhris pa'i rang bzhin zhe sdang gi tshogs pa ma yin no zhes rtogs pa yin no zhes lan 'debs pa ni/ de'i chos de las gzhan yang zhes bya ba ste/ zhe sdang las
<p>179b.7</p>gzhan rdul la sogs pa yang ji ste ma mthong / rgyu ma tshang ba med pas na yang gdon mi za bar 'byung ba'i phyir ro/ /gang zhig ces bya ba ni 'chad pa'o/ /des ni zhes bya ba ni 'bras bu'o/ /de la zhes bya ba ni rgyu la'o/ /de yang ma yin te zhes bya ba 'khrul pa nyid do zhes bya ba'i don to/ /
<p>180a</p>
<p>180a.1</p>des na zhes bya ba ni 'khrul pas na'o/ /bzlog pa yin no zhes bya ba rlung la sogs pa'i chos ma yin pa'o/ /de las zhes bya ba ni gnyi ga'i rang bzhin yod pa las so/ /des na zhes bya ba ni gnyi ga 'byung ba na'o/ /de'i tshe ni mkhris pa'i chos so/ thal ba las bzlog
<p>180a.2</p>pa brjod pa ni de'i 'bras bu zhes bya ba'o/ /rgyu zhes bya ba ni tshogs pa'o/ /gal te zhes bya ba ni dogs pa bsu ba'o/ /zhe sdang gi mtshan nyid kho na mkhris pa de'i 'bras bu yin gyi gzhan ni ma yin na/ 'bras gzhan ga las yin zhes bya ba'i dus ma yin par mig skya ba la sogs pa'o/ /gal
<p>180a.3</p>te de nyid las na zhes bya ba ni/ gal te mkhris pa nyid las 'bras bu gzhan par khas len na'o/ /de'i tshe 'dir zhes bya ba zhe sdang gi 'bras bus dpag pa'i mkhris pa yod na'o/ /de yod phyir te/ mkhris pa yod pa'i phyir 'bras bu rdul de'i phyir ma yin/ de'i phyir de'i 'bras bu gzhan
<p>180a.4</p>ma mthong ba'i phyir na/ rang bzhin gzhan brtag par mi bya'o/ /'on te dus ma yin par mig dkar ba la sogs pa'i 'bras bu med pa'i phyir mkhris pa'i rang bzhin med pa yin no/ /des na zhe sdang ni bad kan la sogs pa las yin no snyam na/ de la zhe sdang mkhris pa med kyang 'byung
<p>180a.5</p>bas 'khrul ba yin no zhes brjod pa ni/ gal te 'bras bu de zhes bya ba ste/ zhe sdang de'o/ /de'i phyir zhes bya ba ni mjug sdud pa'o/ /rang bzhin de la rang bzhin gzhan yang rtogs na ni drod che ba la sogs pa'i mtshan nyid kyis 'bras bu gzhan yang brtag par bya ste/ 'bras bu
<p>180a.6</p>gzhan mi brtag na ni rang bzhin gzhan rtogs pa legs pa ma yin no zhes brjod pa ni/ 'bras bu ma mthong bas zhes bya ba drod che ba la sogs pa'i mtshan nyid do/ /rang bzhin gzhan yang zhes bya ba ni mkhris pa'o/ /gal te 'bras bu las rgyu yongs su rtogs pa ni 'thad pa yin gyi/ 
<p>180a.7</p>rgyu las ni 'bras bu ma yin no/ /'khrul pa'i phyir ro zhes bya ba ni dogs pa bsu nas/ ji ltar 'bras bu las zhes gsungs te zhe sdang las so/ /de lta na ma brtags pa'i rgyu ni tshogs pa kho na yin te/ gzhan du ni 'bras bu 'byung ba ma yin no zhes bshad pa ni/ de bzhin 'bras bu yang
<p>180b</p>
<p>180b.1</p>rgyu nus pa thogs pa med pa las yin no zhes bya ba'o/ /'bras bu zhe sdang las dpag pa'i mkhris pa las drod che ba la sogs pa'i mtshan nyid kyang 'bras bu yongs su rtogs pa yin no zhes rjes su 'jug go/ /'on te zhes bya ba la sogs pa ni dogs pa bsu ba'o/ /drod che ba la sogs
<p>180b.2</p>pa'i 'bras bu'i rgyu nus pa med na'o/ /mthong ba'i 'bras bu zhe sdang gi mtshan nyid kyang mi 'gyur zhes 'brel to/ /gang gi tshe zhe na/ rgyu mkhris pa med na'o/ /de med par 'byung na yang zhe sdang mkhris pa'i 'bras bu ma yin no zhes bshad pa ni/ yang na mkhris pa de zhe sdang de'i rgyu nyid du
<p>180b.3</p>mi 'gyur ro/ /de'i phyir bad kan gyi rang bzhin nyid las mkhris pa med par zhe sdang 'byung ba yin no/ /gal te yang bad kan yod pa la mthong ba'i zhe sdang gi rgyu mkhris pa yin par rtog na de'i tshe mthong ba'i bad kan yang 'dod chags kyi rgyu nyid du mi 'gyur ro/ /ci'i phyir ma mthong ba'i
<p>180b.4</p>rgyu gzhan brtag par bya'o zhes bshad pa ni gal te zhes bya ba'o/ /mthong ba'i rgyu ni bad kan gyi mtshan nyid do/ /'di ni tshu rol mdzes pa'i bsam pa brjod pa yin no/ /ma mthong ba ni mkhris pa'o/ /'on te rgyu med pa yin na zhe sdang la sogs pa nges par mi 'gyur ro zhes brjod pa
<p>180b.5</p>ni/ gzhan ni brtag par gyis zhes bya ba ste/ 'dod chags kyi'o/ /nges pa yin no/ /'on te zhes bya ba ni gzhan gyi'o/ /'o na zhes bya ba ni lan no/ /de ni de lta yin te zhes bya ba ni dogs pa bsu ba'o/ /rgyu yin no zhes bya ba ni tha tshig go/ /ci'i phyir snyam na/ de lta bu nyid du zhes
<p>180b.6</p>smras so/ /rlung la sogs pa ji ltar yod pa ni 'dod chags la sogs pa'i rgyu ma yin te/ gang gi tshe 'dod chags 'byung ba de nyid kyi tshe zhe sdang la sogs pa 'byung bar 'gyur ba'i phyir ro zhes lan 'debs pa ni/ 'dod chags la sogs pa ni mkhris pa la sogs pa kun gyi chos ma
<p>180b.7</p>yin no/ /ci'i phyir zhe na/ srog chags thams cad zhe sdang la sogs pa dang 'dod chags dus mtshungs par thal ba'i phyir ro/ /de bzhin du 'dod chags la sogs pa dang zhe sdang mtshungs par thal ba'i phyir ro zhes bya ba la sogs pa yang brjod par bya ba'o/ /mkhris pa la sogs pa'i
<p>181a</p>
<p>181a.1</p>rgyus 'bras bu byed pa na zhe sdang la sogs pa de nyid dang lhan cig tu 'dod chags la sogs pa gzhan yang byed pa'i phyir 'bras bu rnams lhan cig 'byung bar thal lo/ /yang na 'dod chags la sogs pa mtshungs par thal bar 'gyur te/ rgyu mtshungs pa'i
<p>181a.2</p>phyir 'dod chags che ba dang ches che ba la sogs par mi 'gyur ro zhes bya ba'i don to/ /gal te 'byung ba tsam gyis bskyed pa yin yang / dri la sogs pa reg pa'i mthar thug pa ni sa'i yin no/ /de la chu ni dri dang bral ba yin la/ me ni ro dang bral ba/ rlung ni gzugs dang bral ba
<p>181a.3</p>yin no zhes bya ba ni nges pa can yin no/ /yang dkar po dang ser po la sogs pa nges pa dang ldan bzhin du 'dod chags la sogs pa nges pa can du 'gyur ro zhes bya bar dogs na ni/ gzugs la sogs bzhin zhes bya ba'o/ /'byung ba rnams khyad par med kyang gzugs la sogs pa
<p>181a.4</p>khyad par dang ldan pa ni khyad par du byed pa rgyu gzhan go bar byed pa yin no zhes lan 'debs pa ni/ der yang zhes bya ba ste/ gzugs la sogs pa der yang ngo / /rtsod pa mtshungs pa ni/ gzugs la sogs pa rnams kyang mtshungs par thal lo zhes bya ba'o/ /gang gi tshe zhe na/ gal te
<p>181a.5</p>zhes gsungs te/ las bdag por khas mi len na nyes pa mtshungs pa yin no zhes bya ba'i don to/ /ci ltar 'dod chags la sogs pa mtshungs par 'gyur snyam na 'dod chags la sogs pa zhes gsungs so/ /'ga' zhig tu zhes bya ba ni/ mkhris pa la sogs pa las gang
<p>181a.6</p>rung zhig tu'o/ /gang gi phyir de ltar yin pa'i rgyu des na'o/ /'di nyid gsal bar bya ba'i phyir 'di ltar zhes 'chad do/ /nus med rang bzhin med pas na/ /zhes bya ba ni/ 'phel dang 'grib pa dag kyang khyad par du byed pa ma yin te/ gang gi phyir khyad par thams cad las byung
<p>181a.7</p>ba yin no zhes bya ba'i don to/ /'bras bu mi mtshungs ga las yin/ /zhes bya ba ni 'bras bu mtshungs pa kho na'o zhes bya ba'i don to/ /bad kan la sogs pa'i rang bzhin 'dod chags la sogs pa'i rgyu yin zhes 'brel to/ /gang gi tshe zhe na/ de 'phel ba dang 'grib pa na'o/ /
<p>181b</p>
<p>181b.1</p>gang gi tshe rang bzhin 'phel ba dang 'grib pa de'i tshe na bad kan la sogs pa'i rang bzhin nyid 'dod chags la sogs pa'i rgyu yin gyi/ 'phel ba dang 'grib pa ni ma yin no/ /des na 'dod chags la sogs pa mtshungs pa nyid du thal ba bzlog par dka'o/ /khyad par gzhan yod
<p>181b.2</p>pa'i phyir zhes bya ba ni/ skyes bu so so la rlung la sogs pa'i rang bzhin las lhag par gyur pa/ 'phel ba dang 'grib pa'i mtshan nyid kyi khyad par yod pa'i phyir ro/ /khyad par de zhes bya ba ni 'dod chags la sogs pa la gnas pa'o/ /thams cad kyi rgyu can ma yin pa'i phyir zhes
<p>181b.3</p>bya ba ni/ rlung la sogs pa thams cad kyi rgyu khyad par 'di la yod pas de ni de skad ces bya ba'o/ /des na rlung la sogs pa thams cad kyi chos ma yin no/ /'dod chags la sogs pa khyad par gyi chos su khas len na/ thams cad kyi chos su khas blangs pa pha rol po rang nyid
<p>181b.4</p>kyis dor ba yin no zhes bya ba'i don to/ /'dod chags la sogs pa thams cad kyi chos su gzhung 'dzugs pa'i dogs pa bsu ba ni ji ste yang zhes bya ba'o/ /'o na ji ltar 'dod chags la sogs pa mtshungs pa nyid du thal ba spong snyam na/ de dag nyid kyi zhes smras te/ bad kan la sogs
<p>181b.5</p>pa dag gi'o/ /nang gi bye brag gang yin pa/ de las 'dod chags la sogs pa khyad par gyi rim pa dang ldan pa yin no/ /des na 'dod chags la sogs pa mtshungs pa nyid ma yin no zhe na/ rtsod pa 'di la yang dag par bstan pa yin zhes bzhad gad bcas pas sel bar byed pa ni/ bad
<p>181b.6</p>kan la sogs pa rnams kyi khyad par can gyi rnam par 'gyur pa'i rgyu'i 'bras bu nyid kyis 'brel ba can gyi khyad par 'dod chags la sogs pa brten pa gang zhig/ ji ltar de ci 'dra bar nye bar dmigs par gyur pa de la yang ni ste/ de 'dra ba'i khyad par la yang / de 'dra ba'i bad kan la
<p>181b.7</p>sogs pa'i khyad par med kyang 'byung ba'i phyir zhes bya bas 'khrul pa nyid ces bya ba ni/ yang dag par ni bstan pa yin zhes bzhad gad du byed pa ste/ rtsod pa 'di ni yang dag par bstan pa ma yin no zhes bya ba'i don to/ /yang 'dod chags la sogs pa mtshungs pa nyid du sdar yang
<p>182a</p>
<p>182a.1</p>dag par ni bstan pa yin te/ gsal bar brjod pa yin no zhes bya ba'i don to/ /'chad pa ni rnam par 'gyur ba'i khyad par gang zhig ces bya ba la sogs pa'o/ /rgyu gang las zhes bya ba ni shes par byed pa las te/ dmigs pa 'brel to/ /gang gi sgra la ltos
<p>182a.2</p>kyang rgyu de las zhes khong nas phyung ste/ de nyid gang gi tshe zhe sdang la sogs pa'i rgyu yang yin par nye bar dmigs so zhes sprel bar bya'o/ /yang na rgyu gang las zhes bya ba ni snga ma dang 'brel te/ 'dod chags la sogs pa'i rgyu rlung la sogs pa gang zhig la ltos nas rnam par 'gyur
<p>182a.3</p>ba'i khyad par gang zhig ces bya bar sbyar ro/ /de'i tshe zhes bya ba ni de'i tshe gang gi sgra la ltos nas rgyu de zhes bya ba mdun du byas la/ thams cad kyi chos nyid bya bar sbyar ro/ /'dod chags la sogs pa mkhris pa la sogs pa la ma nges pa'i phyir rang bzhin thams cad ma yin la/ 
<p>182a.4</p>mkhris pa la sogs pa la gnas pa'i khyad par yang 'dod chags la sogs pa khyad par thams cad kyi rang bzhin du 'gyur ro/ /'khrul pa mtshungs pa'i phyir ro/ /gang gi phyir de ltar 'dod chags la sogs pa mtshungs pa nyid du gsal ba'i rgyu des na'o/ /ci ltar mi 'thad snyam na de yang
<p>182a.5</p>zhes gsungs te/ bad kan la sogs pa'i yongs su gyur pa'i khyad par ro/ /gal te rlung la sogs pa'i khyad par gang yang rung ba zhig rgyu nyid yin yang / khyad par thams cad 'dod chags la sogs pa thams cad dang ldan par ni mi 'gyur te/ thams cad kyi tshe nges pa'i 'bras
<p>182a.6</p>bu mthong bas rjes su dpag par bya'o/ /nges pa'i khyad par gyi lhan cig byed pa can yin pa'i phyir ro zhes dogs pa bsu ba ni 'on te 'bras bu zhes bya ba'o/ /'o na nges pa'i rgyu lhan cig byed pa'i khyad par de ni goms pa kho na yin te/ de'i dbye ba las 'dod chags la sogs pa'i dbye ba
<p>182a.7</p>mthong ba'i phyir ro/ /rgyu gzhan rtog na ni du ba yang me'i rgyu can du mi 'grub po zhes lan 'debs pa ni me ma mthong ba'i du ba gang zhes bya ba'o/ /du ba me dang ldan pas me yul de na yod pa yin te/ des na me nyid du ba'i rgyu yin gyis phyogs ni ma yin no snyam na/ ma yin te zhes dogs pa
<p>182b</p>
<p>182b.1</p>'gog pa'o/ /du ba'i rgyu'i khyad par de ni gzhan sa phyogs kyi yin te/ me ni ma yin no zhes bya ba'i don to/ /des na zhes bya ba me rgyu ma yin pas na'o/ /gzhan na zhes bya ba ni me dang bral ba'i yul na'o/ /me dang bral bas ni ma yin no snyam du dgongs pa'o/ /'dis ni mthong ba'i rgyu dang
<p>182b.2</p>'bras bu'i dngos po chad par bstan to/ /'di nyid kyi phyir gal te zhes gsungs so/ /thams cad du zhes bya ba ni/ me dang du ba la sogs pa yang ngo / /'on te der ni zhes bya ba ni/ me ma mthong ba du ba dang bcas pa'i phyogs su'o/ /'o na der yang zhes bya ba ni 'dod chags la sogs
<p>182b.3</p>pa'i khyad par la yang ngo / /ma mthong ba bad kan la sogs pa'i khyad par yongs su brtags pas ci zhig bya snyam du dgongs pa'o/ /gzugs la sogs pa bzhin skyon med ces bya zhes bya ba'i rnam 'grel rnam par 'grel pa ni gal te zhes bya ba'o/ /de lta ma yin na zhes bya ba ni
<p>182b.4</p>las kyi bdag po khas mi len na'o/ /de dag kyang zhes bya ba ni gzugs la sogs pa dag kyang ngo / /des zhes bya ba ni gzugs la sogs pas so/ /de ltar thams cad kyi chos yin pa/ 'dod chags la sogs pa mtshungs par thal bas bzlog pa yin no/ /da ni bad kan la sogs
<p>182b.5</p>pa khyad par yod kyang khyad par med pa'i 'dod chags la sogs pa ni khyad par yod pas khyab pa/ rgyu khyad par gyi 'bras bu nyid ma yin te/ khyad par byed pa med pa'i phyir ro zhes bshad pa ni skyon rnams zhes bya ba'o/ /mkhris pa la sogs pa rnams la 'phel ba dang 'grib pa'i mtshan
<p>182b.6</p>nyid kyi khyad par yod kyang 'dod chags la sogs pa'i skyon rnams khyad par med pa'i phyir ro/ /de'i phyir de'i 'bras bu nyid ma yin no/ /gal te mkhris pa khyad par can du gyur na zhe sdang khyad par can du mthong ba'i phyir khyab par byed pa med pa ni ma grub po snyam na/ ma grub pa nyid
<p>182b.7</p>ma yin zhes gsungs te/ ma grub pa nyid 'gog pa'o/ /ci'i phyir zhe na/ rlung la sogs pa thams cad 'gyur ba yis/ 'gyur phyir de khyad par du 'gyur ba'i phyir te zhe sdang zhes bya bar 'brel lo/ /thams cad 'gyur ba'i rjes su byed pa ni 'ga' zhig kho na'i yin par ni mi rung
<p>183a</p>
<p>183a.1</p>ngo / /thams cad kyi 'bras bu nyid kyang kun gyi chos ma yin zhes bya ba la sogs pas bkag zin to zhes brjod pa ni kun las skye ba min zhes bya ba'o/ /gal te yang rgyu khyad par yod par 'bras bu khyad par yod par mi 'gyur de ltar na yang 'di rang gi ngo bos med
<p>183a.2</p>par ni mi 'thad do zhes brjod pa ni rgyu ni 'phel bar 'gyur bas na zhes bya ba'o/ /phyir la bad kan 'phel ba na 'phel ba kho nar 'gyur te/ tshad ma la sogs pa bzhin no zhes brjod pa ni tsha ba la sogs bzhin zhes bya ba'o/ /gal te bcud kyis len la sogs pa zas bzhun po zos na/ 
<p>183a.3</p>bad kan la sogs pa 'phel bas 'dod chags 'phel ba yin no snyam du zhe la bzhag nas/ bde ba'i khyad par skyes pas rang gi bag chags yongs su smin pa'i phyir 'dod chags la sogs 'phel ba yin no zhes brjod pa ni chags sogs kyi zhes bya ba'o/ /rnam 'grel gyi don sdeb
<p>183a.4</p>pa'i phyir na/ gzhan gyi smra ba dran par byed pa ni ji skad du zhes bya ba'o/ /rgyu gzhan yod na ni zhes bya ba bad kan yod na yang 'bras bu gzhan ni zhe sdang ngo / /de ni zhes bya ba ni 'bras bu'o/ /ma mthong ba'i khyad par ni rgyu la brten pa'o/ /de rtog pa yin no zhes smras so/ /brjod ma
<p>183a.5</p>thag pa de la brjod pa'o/ /ci zhig brjod ces dogs na/ gzhan gyis brjod pa khas len pa ni 'gyur mod ces bya ba'o/ /der zhes bya ba ni rgyu la'o/ /khyad par gzhan zhes bya ba ni rgyu la gnas pa'o/ /yod pa'i gtan tshigs kyi phyir zhe sdang gi mtshan nyid kyi 'bras bu gzhan zhes
<p>183a.6</p>bya bar 'gyur ro/ /de ltar gzhan gyi smra ba khas blangs nas/ bzlog pa'i sgo nas rnam 'grel 'chad pa ni/ gang gi tshe zhes bya ba'o/ /'bras bu ni 'dod chags so/ /gal te ji ltar 'dod chags kyi rang bzhin can gyi zhe sdang gzhan gyi rgyu can yin no zhes khyad par gzhan rtog pa de
<p>183a.7</p>bzhin du 'dod chags kyi khyad par yang de las gzhan pa'i khyad par gyi rgyu can yin no snyam du dogs pa ni der yang zhes bya ba ste/ bad kan 'phel bar yang ngo / /de las gzhan pa ni bad kan 'phel ba las gzhan pa'i khyad par med pa'i phyir/ 'bras bu 'phel ba bzlog pa yin no
<p>183b</p>
<p>183b.1</p>zhes rjes su 'jug go/ /lan ni de lta na 'o na zhes bya ba'o/ /'dod chags kyi rang bzhin la gnas pa'i khyad par de'o/ /rgyu dang 'bras bu'i dngos por 'dzin pa ni bad kan dang 'dod chags gnyis so/ /gang la 'gyur te mi 'gyur ba kho na'o/ /mthong ba ni ma mthong ba'i khyad
<p>183b.2</p>par du rigs pa ma yin no zhes bya ba la/ 'bras bu'i khyad par mthong ba ni ma mthong ba'i khyad par te rgyu gang la yod pa ste/ ma mthong ba'i khyad par can gyi dngos po der mi rigs so/ /'o na ji ltar rgyu dang 'bras bu'i dngos por 'dzin zhe na/ de'i khyad par las zhes gsungs
<p>183b.3</p>te/ bad kan 'phel ba las so/ /khyad par du zhes bya ba ni 'dod chags khyad par du 'dzin na'o/ /de lta ma yin na ni rgyu dang 'bras bur 'dzin pa ma yin no zhes brjod pa 'di nyid sdud pa ni de las zhes bya ba ste bad kan gyi khyad par las so/ /khyad par yod min zhes bya ba ni skabs
<p>183b.4</p>kyis 'dod chags so/ /ma grub nyid ces bya ba de'i rnam par 'grel pa ni gal te zhes bya ba'o/ /ma yin zhes bya ba la sogs pa'o/ /dogs pa bsu ba ni rang bzhin gyis zhes bya ba'o/ /'di ni zhes bya ba ni lan 'debs pa'o/ /mtshungs pa'i phyir ro zhes bya ba ni zhe sdang mi
<p>183b.5</p>'byung ba'o/ /kun las skye ba'ang min zhes bya ba 'chad pa ni 'on te zhes bya ba'o/ /'dod chags kyi rgyu khyad par yod pa na khyad par gzhan med pa las 'dod chags kyi khyad par mi 'gyur mod/ /rang gi ngo bo go ci ste med par 'gyur zhes brjod pa ni/ gzhan yang zhes bya ba ni med
<p>183b.6</p>pa'o/ /phyir zhes bya ba la sogs pas ni spyir rigs pa brjod pa'o/ /des na skyon rnams khyad par yod na yang khyad par med phyir zhes bya ba 'di la ltos nas/ rgyu ni 'phel bar gyur pa na/ /'bras bu 'grib pa'ang mi rung ste/ /zhes bya ba bzlog pa ma yin la/ 'brel pa nyid kyang
<p>183b.7</p>ma yin no zhes bya bar dgongs pa'o/ /zhe sdang nyid du zhes par gzung bas ni/ 'dod chags tsam yang med par bstan to/ /nad kyis gdungs pas zhes bya bas ni/ bad kan 'phel ba'i nad kyis gdungs pa'o/ /'on te ji ltar 'dod chags la sogs pa 'byung snyam na/ 
<p>184a</p>
<p>184a.1</p>'dod chags la sogs pa ni zhes gsungs so/ /'dis ni chags sogs kyi zhes bya ba bshad pa yin no/ /gal te de lta na yang thams cad kyi 'dod chags la sogs pa dang ldan pa nyid du 'gyur ro snyam na/ bde ba yang gang gi zhes gsungs so/ /des
<p>184a.2</p>na zhes bya ba ni bad kan la sogs pa las skyes pa ma yin pa'i phyir ro/ /nyes pa dag las zhes bya ba ni rlung la sogs pa las so/ /bad kan 'phel yang mi 'phel ba'i phyir ram/ med pa'i phyir khyab par byed pa med pas na 'dod chags ni 'bras bu yin no zhes mi rigs
<p>184a.3</p>so/ /khams snyoms pa las byung ba'i bde ba lhan cig byed pa can rgyu nyid du khas blangs pa'i phyir te/ de lhan cig byed pa can gyi bad kan ni 'dod chags la 'khrul ba ma yin no snyam pa'i dogs pa bsu nas/ gal te zhes bya ba'o/ /de ni bad kan no/ /gzhan gyis gegs byas na
<p>184a.4</p>zhes bya ba ni lhan cig byed pa ma tshang bas gegs byas na'o/ /cha mnyam las zhes bya ba ni cha mnyam pa las byung ba'i bde ba las ni/ bde ba yang rang skyes pa tsam gyis ni skyed byed ma yin gyi/ 'on kyang khu ba 'phel ba'i rim gyis yin no zhes smras pa ni/ khu 'phel zhes bya ba'o/ /
<p>184a.5</p>de las zhes bya ba ni khu ba las so// /'dod chags ni chags pa'o/ /sngar ni skyon rnams khyad par yod na yang zhes bya bas 'dod chags la bad kan 'khrul par brjod pa yin/ de lta na cha mnyam brjod pa yin no/ /nyes pa rnams cha mi mnyam la'ang chags can mthong zhes bya ba ni de med
<p>184a.6</p>kyang yod pa dang / gzhan ni cha mnyam na yang min zhes bya bas ni yid kyang med pa brjod do/ /gzhan ni zhes bya ba mi sdug pa sgom pa la mngon par dga' ba'o/ /khu ba yang 'dod chags kyi rgyu ma yin te/ de'i rjes su 'gro ba dang ldog pa'i rjes su mi byed pa'i phyir ro zhes bshad pa ni/ 
<p>184a.7</p>gzhan ni zhes bya ba'o/ /gzhan ni khu ba med kyang chags pa can du mthong ngo / /ji ltar de dag khu ba dang bral bar rtogs snyam na/ gang gi phyir gtso bo'i yan lag nas khrag 'dzag pa'i phyir ro/ /'dis ni bzlog pa'i rjes su byed pa med par brjod pa yin no/ /rjes su 'gro ba med pa
<p>184b</p>
<p>184b.1</p>bstan pa'i don du/ rang gi ngo bo brjod pa ni bud med gcig la khu nges med de 'on kyang sngon po la sogs pa ltar thams cad kyi thun mong ba yin no/ /thun mong ba yin pa des na bud med gcig la chags pa drag par mi 'gyur gyi/ 'on kyang thams cad la de bzhin du 'gyur ro/ /'gyur
<p>184b.2</p>ba yang ma yin te des na rjes su 'gro ba med do/ /'di snyam du gang gis thams cad la 'dod chags 'gyur na/ khu ba 'ba' zhig ni 'dod chags kyi rgyu ma yin gyi/ 'on kyang gzugs dang spyod tshul la sogs pa'i lhan cig byed pa can yin no/ /des na bud med gcig kho na la rjes
<p>184b.3</p>su 'gro ba nges pa yin no snyam du dogs pa bsu ba ni/ gal te zhes bya ba'o/ /ma nges phyir zhes bya ba ni/ gzugs la sogs pa la yang 'dod chags la 'khrul pa'i phyir rjes su 'gro ba med la/ gzugs la sogs pa med kyang khu ba yod na yod pa'i phyir ldog pa med pa yin no
<p>184b.4</p>zhes bya ba'i don to/ /'dod chags la sogs pa rgyu nges pa can ma yin yang khu ba la sogs pa'i rgyu can yin no snyam du dogs pa bsu nas/ nges pa med par zhes gsungs so/ /gal te khu ba 'dod chags kyi rgyu yin no/ /de'i tshe yon tan ma bzung ba mi sdug pa bsgom pa la
<p>184b.5</p>sogs pas mi sdug pa la sogs par 'dzin pa la yang 'dod chags yod par 'gyur ro/ /gzugs bzang po la sogs pa tsam 'dzin pa ni lhan cig byed pa ma yin gyi/ 'on kyang sdug pa la sogs par 'dzin pa yin no snyam du dogs pa bsu ba ni/ gal te yon tan zhes bya ba'o/ /
<p>184b.6</p>yon tan thams cad kyis 'dzin 'gyur zhes bya ba ni lan no/ /ci'i phyir snyam na/ rgyu ni zhes gsungs te/ gzugs la sogs pa'i yon tan yod pa tsam mo/ /de'i phyir yon tan 'dzin pa ni rgyu ma yin no/ /des na khu ba rgyu yin na yon tan mi 'dzin pa la yang 'gyur ro zhes bya ba'i
<p>184b.7</p>gnas so/ /de ni grang ba dang tsha ba'i reg pa dag bzhin du 'gal ba'i 'dod chags dang zhe sdang gnyis sam/ bde ba dang sdug bsngal gnyis ni tshogs pa mtshungs pas bskyed pa nyid du mi rigs so/ /bad kan gyi rang bzhin la ni 'dod chags bzhin du zhe sdang mthong ba ma yin no zhes
<p>185a</p>
<p>185a.1</p>brjod pa ni/ gnas skabs ga la zhes bya ba'o/ /'bras bu bzhin du de'i rang bzhin gnyis kyang 'gal ba kho na ste/ mi 'gal na ni 'bras bu yang der mi 'gyur ro zhes brjod pa ni de gnyis zhes bya ba ste 'dod chags dang zhe sdang gnyis so/ /gang gis
<p>185a.2</p>'gal bar mi 'gyur pa/ 'dod chags la sogs pa ni bad kan la sogs pa'i rang bzhin la nges pa yang ma yin no zhes brjod pa ni/ 'di la nges pa zhes bya ba'o/ /gzugs la sogs pa yang khu ba bzhin du nus par brjod pa ni khyad par can gzugs zhes bya ba'o/ /skyon med do
<p>185a.3</p>zhes bya ba ni thams cad la 'dod chags drag par 'gyur ro zhes bya ba de lta bu la sogs pa'i rang bzhin no/ /'dod chags gzugs la ji ltar 'khrul snyam na/ gzugs dang bral ba la zhes smos so/ /dogs pa ni gzugs ngan ma la spyod tshul dag yod pa'i phyir na chags pa yin
<p>185a.4</p>no zhes bya ba ni skabs so/ /'o na gzugs ni zhes bya ba ni lan no/ /de med par yang 'byung ba'i phyir ro/ /'o na spyod tshul rgyu yin par 'gyur ro snyam na/ spyod tshul dang ni zhes gsungs so/ /de'i phyir spyod tshul rgyu ma yin no/ /'o na gnyi ga rgyu yin par 'gyur ro snyam na la lar
<p>185a.5</p>zhes gsungs so/ /'o na ci rung ba zhig rgyu yin no snyam na/ kun la zhes gsungs so/ /gzugs la sogs pa ji ltar yod pa rgyu nyid yin par bkag pa yin no zhes bya ba'i don to/ /nges pa med pa zhes bya ba ni gang rung zhig med par yang mi ldog pa'o/ /de las zhes bya ba
<p>185a.6</p>ni gang med kyang 'byung ba las so/ /nges pa las ni nyes pa gzhan yang brjod pa ni 'dod chags gcig la zhes bya ba ste/ gzugs dang yon tan dang ldan pa la'o/ /ci'i phyir de ltar thal snyam na/ thams cad la zhes smos te skyes bu'o/ /yon tan 'dzin pa'i rgyu ni yon
<p>185a.7</p>tan yod pa tsam mo/ /de'i tshe zhes bya ba khong nas phyung la thog ma med pa'i bag chags las zhes bya ba la sogs pa sbyar bar bya'o/ /de 'gyur ba ma yin no zhes bya ba ni zhe sdang la sogs pa 'gyur ba ma yin no/ /'di la zhes bya ba ni zhe sdang la sogs pa la'o/ /'di nyid la yang
<p>185b</p>
<p>185b.1</p>bkod pa gzhan gsungs pa ni yang na zhes bya ba'o/ /gcig la 'dod chags dang zhe sdang gnyi ga'o/ /'di la zhes bya ba ni chags pa dang sdang ba la'o/ /de med na ni zhes bya ba ni me dang 'brel na'o/ /de zhes bya ba ni rdul lo/ /de dag gzhan yod ma yin zhes bya ba ni rgyu'o/ /gzugs
<p>185b.2</p>la sogs pa kho na 'dod chags la sogs pa'i rgyu yin no zhes bya ba'i don to/ /de yod na ni zhes bya ba ni gzugs la sogs pa yod na'o/ /'on te zhes bya ba ni gzhan gyi'o/ /nang gi phan 'dogs pa'i bag chags gang yin pa de'i dang 'brel ba las te/ sad pa nges pa'i las
<p>185b.3</p>bzlog pa zhes bya ba dus mtshungs pa nyid du nges pa las bzlog pa yin no/ /des na rang bzhin gcig kho nas res 'ga' ni 'dod chags/ res 'ga' ni zhe sdang skyed par byed pa yin no zhes bya ba ni gzhan gyi bsam pa'o/ /bag chags nyid ces bya ba ni bdag la phan 'dogs
<p>185b.4</p>pa'i bag chags so/ /gal te bag chags kyi khyad par yang gzugs la sogs pa sad par byed pa la ltos pa kho nas 'dod chags la sogs pa'i rgyu ma yin nam/ des na de la yang nyes pa 'di mtshungs so snyam du dogs pa bsu ba ni/ 'on te yang zhes bya ba'o/ /'dir ni zhes
<p>185b.5</p>bya ba ni 'dod chags la sogs pa la ma nges par ro/ /'ga' zhig gi tshe zhes bya ba ni lang tsho la bab pa la sogs pa'i dus nges par ro/ /rnam pa 'ga' zhig ltar zhes bya ba ni/ chung ngu dang 'bring po la sogs pa'i dbye bas so/ /rgyu 'ga' zhig gis zhes bya ba ni/ /gzugs
<p>185b.6</p>la sogs pa phyi rol gyis sam/ nang gi khyad par nye bar mtshon par bya ba ma yin pa sems pa la sogs pas so/ /gzugs la ltos pa med pa'i phyir zhes bya bar blta bar bya'o/ /de ltar bad kan dang rlung la sogs pa 'byung ba yongs su gyur pa 'dod chags la sogs
<p>185b.7</p>pa'i rgyu yin pa bsal nas gzhan gyis khas blang ba'i 'byung ba nyid yin pa bzlog pa'i phyir gal te zhes smos so/ /'dis ni zhes bya ba ni rlung la sogs pa'i rjes su mi 'jug pas so/ /bag chags kyang rjes su 'jug pas so/ /'di ni blo lus la ni brten pa'i phyir ro/ /
<p>186a</p>
<p>186a.1</p>goms pas grub pa med ce na zhes bya ba la sogs pas bkag zin kyang log par rtog pa srid pas yang 'gog pa yin no/ /log par rtog pa de yang mthong ngo zhes bshad pa ni/ 'di dag ni zhes bya ba'o/ /ci'i phyir bkag pa yin snyam na/ 'dis
<p>186a.2</p>ni zhes bya ba gtan tshigs kyi tshig rnam par 'grel pa ni/ thams cad du zhes gsungs so/ /gzugs la sogs pa 'byung ba dag las tha dad par khas blangs pas zhes bya ba ni/ rten gyi dngos po ni tha dad pa la gnas pa'i phyir ro zhes bya ba'i don to/ /ji ltar gnod
<p>186a.3</p>par 'gyur snyam na/ 'byung ba tsam zhes gsungs so/ /de ltar dpe bkag nas gnas skabs kyi rten dang brten pa'i dngos po la yang nyes pa brjod pa ni/ gal te shes pa zhes bya ba'o/ /bzhi kho na'o zhes bya ba'i nges pa mi 'thad do zhes bya ba'i don to/ /tha dad pa ma yin
<p>186a.4</p>par khas len pa la yang skyon brjod pa ni/ tha dad pa ma yin na ni zhes bya ba'o/ /gang gi tshe shes pa gcig gi khongs su 'du ba de'i tshe 'byung ba rnams gcig nyid yin la/ de lta na yang bzhi zhes bya ba'i grangs nyams so zhes bya bar dgongs pa'o/ /gang gi tshe 'byung
<p>186a.5</p>ba rnams nyid du shes pa 'dus pa de'i tshe ni rdul phra rab so sor rig par thal lo zhes sun 'byin pa sngar bshad zin to/ /gal te rten dang brten pa'i dngos po 'gog pa ni khyed kyi de khas len pa yang gnod pa yin no zhes rtsod pa ni gal te zhes bya ba'o/ /'byung ba dang gzugs
<p>186a.6</p>la sogs pa dag rten dang brten pa'i dngos po bkag pa ni khas blangs pa dang 'gal ba yang med do zhes brjod pa ni ma yin te zhes bya ba'o/ /brten nas kyi sgra ni rgyu'i don las yin te/ dus tha dad pa'i phyir rten dang brten pa'i dngos por ni ma grub po/ /gzugs dus mtshungs
<p>186a.7</p>pa yin na ni/ de la nus pa med pa'i phyir lhan cig gi dngos pos phan 'dogs pa ma yin no/ /lhan cig pa'i don ni ltos pa med pa'i don yin pa'i phyir ro/ /'byung bzhin pa'i gzugs ni ci srid med kyi bar du rang 'byung ba la/ ltos par bya ba la ltos pa yin la/ 
<p>186b</p>
<p>186b.1</p>ltos par bya ba'i sngar yod par yang de nyid yin no/ /ji srid lhan cig 'byung ba de srid du ni ltos pa yod pa ma yin no/ /'o na ji ltar 'byung ba rnams dus mnyam par 'byung ba'i gzugs kyi rten yin zhes tha snyad byed ces dogs pa bsu nas/ yang na rang gi rten dag dang
<p>186b.2</p>zhes gsungs so/ /'byung ba chen po dag dang ngo / /'byed med par gnas pa'i phyir zhes bya ba ni/ lhan cig 'byung ba'i phyir ro/ /rten yin zhes bya ba ni brten pa nyid yin pa'o/ /ci'i phyir de ltar rten yin snyam na/ gzhan du 'thad ma yin zhes gsungs
<p>186b.3</p>so/ /brten pa'i don ni zhes bya ba ni 'chad pa'o/ /rten gyi don dang rgyu'i don gnyis dus tha dad dang tha mi dad pa'i yul can nyid kyis gcig ma yin pa 'di nyid gsal bar byed pa ni rgyu ni zhes bya ba'o/ /ci'i phyir mi rtog snyam na/ dus mtshungs pa dag la zhes gsungs so/ /
<p>186b.4</p>des ni zhes bya ba phan 'dogs pa dang phan gdags par bya ba dag med pa na'o/ /'dis ni rten gnas kyi don la rgyu'i don du khas blangs pa na rten la sogs pa'i dngos po khas blangs pa med pa'i phyir bdag cag gi rten bkag pa 'gal ba med do zhes ston to/ /dbyer med par
<p>186b.5</p>'jug pa'i phyir rten yin no zhes 'brel to/ /phan tshun 'khrul pa med pa ni dbyer med par 'jug pa yin no zhes 'chad pa ni 'di ltar zhes bya ba'o/ /de dag zhes bya ba ni gzugs la sogs pa dag go/ /yang ji ltar na rten ni rnam par dbyer med par gnas pa tsam yin snyam pa'i
<p>186b.6</p>dogs pa sel bas gzhan du 'thad ma yin zhes bya ba 'chad pa ni gal te de dag ces bya ba'o/ /de'i rten kyang zhes bya ba ni brten pa'i rten yin no/ /brten pa la ltos pa'i rang bzhin ni rten med na med pa kho nas 'jig pa yin no/ /mi 'jig na ni ste/ brten pa dang bral bzhin du
<p>186b.7</p>gnas na'o/ /sngar yang zhes bya ba ni brten par mngon par 'dod pa'i dus te'o/ /de nyid ni 'di'i zhes ngo shes pa las ni rten nyid ma yin no/ /des na 'byung ba rnams la rnam par dbyer med par gnas pa nyid ni gzugs kyi rten nyid yin no zhes bya bar dgongs pa'o/ /gang
<p>187a</p>
<p>187a.1</p>gi phyir de ltar rten dang brten pa'i dngos po mi 'thad pa'i gtan tshigs des na gzugs la sogs pa 'ba' zhig tu ni ma zad de/ 'dod chags la sogs pa yang ngo / /'gyur ro zhes bya ba ni thal bar 'gyur ba'o/ /gal te gzugs la sogs
<p>187a.2</p>pa dag las tha dad par ma dmigs pa'i phyir na 'byung ba chen po'i rang bzhin med pa nyid ma yin nam/ des na ci ltar de la gzugs la sogs pa rnams rnam par dbyer med par gnas par brjod snyam du dogs pa bsu nas gzugs la sogs pa las zhes bya ba gsungs so/ /
<p>187a.3</p>gang gi phyir ma dmigs pa'i phyir na gzugs la sogs pa las tha dad par 'byung ba chen po zhes bya ba'i rang bzhin med pa nyid yin pa de bas na dbyer med par gnas pa nyid ces bya ba 'di ni gzhan khas blangs pa kho nas brjod pa yin no/ /pha rol tshu rol mdzes pa'am/ /
<p>187a.4</p>sangs rgyas pa'i phyogs gcig thal ba las bzlog par smra ba ni/ 'dod chags la sogs pas ni zhes bya ba'o/ /ci'i phyir zhe na/ 'ga' zhig ces bya ba'o/ /des na lus ni 'dod chags kyi rten ma yin no/ /de bzhin du zhe sdang la sogs pa'i yang ma yin no
<p>187a.5</p>zhes rtogs par bya ba'o/ /'dod chags dbyer med par gnas pa nyid kyis ni lus kyi rten nyid la khyab pa ma yin te/ rnam par dbyer med kyang chang dang nus pa dag la rten la sogs yod pa'i phyir ro zhes smras pa ni gal te zhes bya ba'o/ /dngos po las zhes bya
<p>187a.6</p>ni lan no/ /ci ltar 'di gnyis dbyer med pa de bzhin du rten la sogs pa'i dngos po yang med de tha mi dad pa'i phyir ro/ /des na rnam par dbye ba med pa nyid kyis rten lam khyab ba ma yin no zhes bya ba'i don te/ tha dad pa yin na yang brten pa nye bar bsgrub pa'i rang
<p>187a.7</p>bzhin brten pa zhig na 'jig par 'gyur gyi gzhan du ni ma yin no zhes brjod pa ni/ dngos po 'jig 'gyur te rten tshang bar gnas na zhes bya ba'o/ /gal te zhes bya ba ni dogs pa bsu ba'o/ /de mtshungs zhes bya ba ni/ chang dang chang gi nus pa dag gi tha mi dad pa nyid ni
<p>187b</p>
<p>187b.1</p>lus dang 'dod chags la yang mtshungs pa'i lan du min zhes bya ba'o/ /'dod chags dang lus gnyis tha dad pa'i phyir tha mi dad pa nyid ni ma yin no/ /tha dad pa la yang rten dang brten pa'i dngos po yod pa ni ma yin no zhes gsungs pa ni/ snang ba de myong ba tha dad pa de
<p>187b.2</p>rten dang brten pa'i dngos po dang bral ba de rtogs pa de rigs pa'i phyir ro/ /gzugs dang ro gnyis lhan cig rig kyang rten dang brten pa'i dngos por 'gyur ba ni ma yin no/ /chang dang bu ram chang zhes bya ba la sogs pa ni/ rten dang brten pa'i dngos po rnam par dbye ba med
<p>187b.3</p>pa nyid kyis ma khyab par brjod pa yin no/ /bshad zin pa'i don nyid gsal bar byed pa ni/ 'di ltar zhes bya ba'o/ /mngon par 'byung 'gyur nyid yin zhing / /zhes bya ba'i mthar thug pas ni 'jig rten snga ma med par bstan la/ lhag mas ni 'jig rten phyi ma med
<p>187b.4</p>par ro/ /de lta na yang rten la sogs pa'i dngos po ni mi nyams so zhes bshad pa ni 'di rten zhes bya ba'o/ /de bzhin nyid dang ni rten nyid du'o/ /de bzhin zhes bya ba ni bum pa bzhin du'o/ /de yang mi 'thad de zhes bya ba ni lan no/ /'o na ji ltar tha dad par bsnyad ce na/ 
<p>187b.5</p>rdzas kyi nus zhes smos so/ /gzhan dag nus pa don gzhan nyid du sgrub pas gal te zhes smras so/ /gzhan la zhes bya ba ni skyes bu bzhin pa'o/ /rang gi ngo bo ma bkag na ni gzhan la sreg pa 'thad pa yin no zhes smras pa ni/ nus pa bkag na ni zhes bya ba'o/ /de
<p>187b.6</p>zhes bya ba ni me'i rang gi ngo bo'o/ /gzhan ni skyes bu gzhan no/ /rnam dbye 'di ni zhes bya ba ni 'ga' zhig sreg la gzhan ni ma yin no zhes bya bar ro/ /ci ltar mi 'gyur snyam na de yang zhes bya ba'o/ /rang gi ngo bo bzhin du nus pa yang gcig kho na yin pas thams cad la thun
<p>187b.7</p>mong du yod pa dang med pa yin no zhes bya ba'i don to/ /gzhan dag nus pa rnams mang ba'i phyir na nyes pa 'dir mi 'gyur ro zhes brjod pa ni/ nus pa rnams ni mang bas na/ /zhes bya ba'o/ /de bas gzhan ni zhes bya ba ni skyes bu gzhan sreg par byed pa'o/ /yang na nus pa
<p>188a</p>
<p>188a.1</p>gcig kho na yin du zad mod/ de yang sngags la sogs pas nyams par byed pa ni ma yin no/ /'o na ci zhe na bsreg par bya ba'i skyes bu la bsreg par byar med pa'i rang bzhin gzhan byed pa yin no/ /des na bral ba ni sreg pa yin no snyam nas yang zhes smras
<p>188a.2</p>so/ /gzhan nyid du ni bsreg tu med par ro/ /des tshig ma yin te/ bsreg par 'gyur ba ma yin no zhes bya ba mi 'thad do/ /gzhan gyis zhes bya ba ni gang sngags la sogs pas gzhan du byas pa de las gzhan gyis na'o/ /tshig 'gyur zhes bya ba ni bsreg par 'gyur ro
<p>188a.3</p>zhes bya ba'i tha tshig go/ /gzhan du ni ste sngags la sogs pa dang bral pa la ni'o/ /gang las zhes bya ba ni rgyu'am tshad ma gang las so/ /de rnams med kyang byed bzhin pa'i sreg par byed pa 'di'i rgyu yod pa'i phyir don gyis go ba nyams pa yin no zhes brjod pa ni gang gis
<p>188a.4</p>zhes bya ba'o/ /gal te rgyu rang bzhin gcig yin na 'bras bu yang de bzhin du 'gyur na/ 'bras bu ni du ma yin te/ des na rang gi ngo bo tha dad pa med kyang don gyi go bas nus pa tha dad par gnas pa yin no zhes rtsod par ni dngos po 'di ltos pa yod min te zhes bya ba'o/ /'di
<p>188a.5</p>ga las snyam na nus pa mang po med par ni zhes bya ba smos so/ /'di nyid gsal bar byed pa ni me las tshig pa la sogs pa zhes bya ba'o/ /tshig pa la sogs pa'i 'bras bu du ba med pa la sogs pa las rnam par phye bar mthong ba gang yin pa der mi 'gyur ro/ /nus pa du ma nyid
<p>188a.6</p>kyi rjes su dpag pa brjod nas/ des khas mi len pa ma nyes pa brjod pa ni me la sogs pa zhes bya ba'o/ /yod dam ni sngags la sogs pa dang bral ba la'o/ /med pa ni mi srid pa ma yin pa la ste/ de dang ldan pa la'o/ /gnyi ga gcig gi tshe ni mi rung ste/ 'gal ba'i
<p>188a.7</p>phyir zhes bya ba'i don to/ /de la sngags dang bral ba la sreg byed nyid du yod pa'i me ni/ de dang mi ldan pa la med par mi rigs te 'gal ba'i phyir ro zhes brjod pa ni/ yod na sngags la sogs pa dang ldan pa thams cad kyang sreg pa nyid do/ /de med pa yin na ste me la sogs
<p>188b</p>
<p>188b.1</p>pa rang bzhin gcig po de med na 'ga' yang min te sngags la sogs pa dang bral ba yang me nyid du mi sreg par 'gyur ro zhes bya ba'i don to/ /'di ga las snyam du dogs pa na gcig ni zhes bya ba'o/ /de yang zhes bya ba ni lan no/ /nus pa sna tshogs gang la yod pa de la de
<p>188b.2</p>skad ces bya'o/ /'bras bu sna tshogs gang la yod pa yang de bzhin no/ /ma mthong ba ni nus pa mang po nyid do/ /'bras bu ma mthong ba ni rang gi ngo bo nges pa tsam gyis 'byung bas nus pa du ma 'grub pa las bzhin du grub po zhes smras pa ni/ gal te 'bras bu sna tshogs ni/ /
<p>188b.3</p>zhes bya ba'o/ /'dir zhes bya ba ni 'bras bu du ma byed pa'i dngos po la'o/ /'bras bu de dag nyid yin mod nus pa ni ma yin no/ /sreg par byed pa nyid yod pa dang med pa yang bshad pa ni gang gis zhes bya ba'o/ /rang bzhin nges pa gang gis so/ /me ni sa bon la sogs
<p>188b.4</p>pa bzhin du sngags la sogs pa yod pa dang med pa'i lhan cig byed pa can rnam pa tha dad par 'bras bu byed par rang gi rgyu las skyes pa yin pa'i phyir nus pa sna tshogs rtog pa don skyed do zhes bya ba'i don to/ /'bras bu rnam par phye nas byed pa nyid gsal bar byed pa ni/ 
<p>188b.5</p>me ni sngags dang zhes bya ba'o/ /sngags la sogs pas bsreg par bya ba nyid rnam pa gzhan du byed pa yin no zhes brjod pa ni/ sreg rdzas rang bzhin de yin zhes gsungs te/ rang bzhin de yin zhes bya ba ni/ sreg tu med pa'i rang bzhin dang sngags la sogs par
<p>188b.6</p>byas pa yin no/ /gang gis te sreg tu med pa'i rang bzhin gyis so/ /des ni zhes bya ba ni de'i rang bzhin gang zhig sngags la sogs pas byas pa des ni mi 'tshig ste 'tshig par mi 'gyur ro zhes bya ba'i don to/ /gang zhig gi rang bzhin sngags la sogs pas sreg tu
<p>188b.7</p>med pa nyid du ma byas pa gzhan des ni 'tshig par 'gyur te/ bsreg par bya bar 'gyur ba yin no zhes bya ba'i don to/ /ci ltar 'dod pas spyod pa 'dir gyur ce na/ rang gi rgyu las smos so/ /des na zhes bya ba ni rten la sogs pa med pas so/ /dpe ni zhes bya ba ni/ chang
<p>189a</p>
<p>189a.1</p>dang chang gi nus pa'i dpe'o/ /rang bzhin zhes bya ba ni rnam par dbyer med par gnas pa med kyang rten la sogs pa'i dngos por 'gyur ba'o/ /des na zhes bya ba ni nus pa tha dad pa ma yin pas so/ /der ni zhes bya ba ni rten dang rten dag gi nang nas
<p>189a.2</p>so/ /dngos po nyid ni rten du mngon par 'dod pa'o/ /gal te mtshungs she na zhes bya ba rnam par 'grel pa ni 'on te yang zhes bya ba'o/ /de bzhin du 'gyur ba nyid do zhe na zhes bya ba ni sems pa brten nas tha mi dad par ro/ /des na rten zhig na de 'jig pa yin no zhe na/ 
<p>189a.3</p>nus pa ltar 'byung ba ltar 'byung ba tha mi dad pa zhes bya ba 'di'i de ma thag tu'am rten dang brten pa'i dngos po ma yin nam zhes bya bar lta ba'o/ /de nyid ces bya ba ni gnyis med pa'o/ /tha mi dad pa ni ma yin te/ snang ba tha dad pa rtogs pa med pa'i phyir ro/ /rten dang
<p>189a.4</p>brten pa'i dngos po yang ma yin te/ snang ba tha dad pa de nyid kyi phyir te/ logs su gnas pa'i phyir ro/ /'di nyid gzhung gzugs pa brjod pa ni/ snang ba tha dad thams cad du/ /zhes bya ba'o/ /nges pa 'di ga las snyam na/ tha dad 'grub pa'i zhes gsungs so/ /gzhan
<p>189a.5</p>zhes bya ba ni snang ba tha dad pa las ma gtogs pa'o/ /'on te yang rtog pa'i rgyu tha dad par 'grub pa yin gyi/ snang ba tha dad pa las ni ma yin no snyam du dogs pa bsu nas/ dbang po tha dad pa dang zhes gsungs so/ /dbang po tha dad pa dang rtog pa po tha dad pa de dag gis gzung
<p>189a.6</p>bar bya ba yin du zin dang ngo ste/ rgyu tha dad pa ni tha dad par byed pa ma yin no zhes bya ba'i don to/ /ci'i phyir snyam na/ tha dad par byed pa ni zhes gsungs so/ /snang ba'i rang bzhin zhes bya ba ni rnam par rtog pa med pa'i rtogs pa'i rgyu tha dad pa ni tha dad pa ma yin no zhes 'brel
<p>189a.7</p>to/ /'o na rtogs pa tha dad pa de nyid ces bya ba ni rtogs pa'i rgyu tha dad pa las byung ba'i rtogs pa tha dad pa gang yin pa'o/ /gzhan ni zhes bya ba ni rgyu tha dad pa'o/ /de ltar snang ba tha dad pa nyid tha dad par byed pa yin gyi/ gzhan ni ma yin no zhes bsgrubs nas skabs su bab
<p>189b</p>
<p>189b.1</p>pa la yang ste/ yod pa yin no zhes ston pa ni der yang zhes gsungs te/ 'byung ba dang sems gnyis kyi nang nas so/ /shes pa'i tha dad pa bstan nas/ 'byung ba chen po la ston pa don ni sangs pa dang zhes bya ba'o/ /don ni tha dad par snang ngo zhes sbyar ro/ /'on te zhes
<p>189b.2</p>bya ba ni tha mi dad pa'i dogs pa bsu ba'o/ /gtan tshigs des na gang du rig pa'i rang bzhin yin gyi/ tha dad par snang ba'i rang bzhin ni ma yin no/ /shing la sogs gcig nyid yin yang / tha dad pa las bzlog par snang ba ni med do zhes brjod pa ni gang zhig ces bya ba'o/ /
<p>189b.3</p>don ni 'di skabs la sbyor ba ni nang gi reg bya'i khyad par ni zhes bya ba'o/ /des na zhes bya ba ni/ gang la reg bya'i khyad par yod pa des so/ /des phyi rol gyi shing bzhin du rig pa ma yin no zhes sbrel te/ ci ste de ltar rig pa ma yin snyam na/ lus kyi nang na gnas pa'i phyir
<p>189b.4</p>zhes smos so/ /lus kyi nang na gnas pa nyid ci ltar snyam na/ bdag dang yul gcig pa nyid kyis zhes gsungs so/ /'di ni zhes bya ba ni bde ba la sogs pa'o/ /de ni zhes bya ba ni reg bya'o/ /gang gis zhes bya ba ni gang gis kyang ma yin pa ste/ de las tha dad pa
<p>189b.5</p>khas ma blangs pa'i phyir ro/ /'on te gzhan gyis rig par khas len na de'i tshe gzhan gyis rig na bde ba la sogs pa reg par bya ba'i 'dzin byed kyi/ reg pa ni tha dad yin par thal bar 'gyur ro/ /'on te zhes bya ba ni gzhan gyi'o/ /de ni zhes bya ba ni reg bya'o/ /des
<p>189b.6</p>na rig pa tha dad par thal ba ma yin no snyam du bsams pa'o/ /'byung ba chen po'i rang bzhin min/ /zhes bya ba ni lan no/ /gal te reg bya rang rig pa'i rang bzhin du khas len na de'i tshe 'byung ba chen po'i rang bzhin du mi 'gyur te/ shes pa'i rang bzhin kho nar 'gyur
<p>189b.7</p>ro zhes bya ba'i don to/ /de ltar de'i rang bzhin du 'gyur mod ci skyon zhe na/ rang rig ces smos so/ /gal te rig bya rang gi rang bzhin gyi ngo bo yin na/ de'i tshe rang rig pa'i rang bzhin de kho na ltar skyes bu gzhan gyis ci'i phyir te ci ste ma shes/ don ni thun mong ma
<p>190a</p>
<p>190a.1</p>yin pa'i phyir na/ shes kyis kyang shes bya bzlog tu med ces dgongs pa'o/ /dogs pa ni gal te khong nang chud phyir na/ ma shes pa ma yin no snyam na/ lan du na reg na zhes bya ba'o/ /'di nyid 'chad pa ni/ gang zhig ces bya ba'o/ /khong pa
<p>190a.2</p>la sogs par lag pa la sogs pa bcug pa las de'i khong na gnas pa'i sdug bsngal la sogs rig par thal bar 'gyur ro/ /de lta yang ma yin no/ /des na bde ba la sogs pa myong ba ni 'byung ba'i rang bzhin ma yin no/ /de ltar bde ba la sogs pa nang gi reg bya'i khyad
<p>190a.3</p>par ma yin no zhes bstan nas/ da ni phyi rol gyi rig bya'i rang bzhin yang ma yin no zhes bstan pa'i phyir/ phyi'i 'khyud pa'i reg pa yang zhes gsungs so/ /de ltar gyur na ci'i skyon snyam na/ gnyis po zhes gsungs so/ /bud med dam skyes pa gnyis phan tshun reg pa
<p>190a.4</p>na'o/ /gnyi ga yang ni rig par 'gyur/ /zhes pa ni bde ba la sogs pa'i rang bzhin gyi reg pa gnyi ga yang ngo / /'di 'on te gzhan gyi rang bzhin gyi reg pa nyid rtogs kyi bdag gi rang bzhin ni ma yin no/ /de ni gzhan kho na 'dzin par byed pa yin te/ de gnyi gas
<p>190a.5</p>gnyi ga rtogs pa ma yin no snyam du dogs pa bsu nas gzhan gyi zhes snos so/ /gzhan gyi rang bzhin zhes bya ba ni/ rgyud gzhan la gnas pa bde ba'i reg pa'o/ /bdag rang bzhin zhes bya ba ni bdag nyid kyi bde ba'i reg pa'i rang bzhin no/ /ci ltar rig pa med de rigs kho
<p>190a.6</p>nar 'gyur ro/ /des na gnyi gas gnyi ga rtogs par thal ba bzlog par dka'o/ /gnyi gas gnyi ga rig par thal bar mi bzod nas/ gzhan dogs par byed pa ni 'on te gzhan gyis zhes bya ba'o/ /bdag gi rang bzhin ni bdag nyid kyi rig pa'i rang bzhin no/ /de lta yin na zhes
<p>190a.7</p>bya ba ni rig pa bdag gi rang bzhin de nyid bde bar 'gyur ba yin na'o/ /de bzhin du rig par thal lo zhes bya ba ni/ ci ltar gcig gis reg pa na bde bar rtogs pa de bzhin du rtogs par 'gyur ro/ /reg bzhin pa ni don yin pas na thun mong yin pa'i phyir ro snyam du dgongs pa'o/ /
<p>190b</p>
<p>190b.1</p>des na gnyi ga yang bde ba nyid du mtshungs par 'gyur ro zhes bya ba'i don to/ /bde ba nyid du mtshungs par thal ba spong ba'i dogs pa bsu nas bzlog pa ni gzhan gyis zhes bya ba'o/ /ci ltar rnam pa thams cad ces bya ba ni/ cha shas med pas na rnam pa gzhan nyid med
<p>190b.2</p>pa'i phyir ro/ /du ma zhes bya ba ni cha shas dang bcas pa'o/ /de lta yin na zhes bya ba ni du ma yin na'o/ /'ga' zhig ni rdul phra rab po de lta yin mod ci skyon snyam na/ gzhan gyi bde ba'i bzhi cha tsam yang zhes smos so/ /'on te gzhan gyis gzhan gyi bde ba'i cha
<p>190b.3</p>rtogs par khas len na de'i tshe rang nyid kyang rig par gyur pa bde ba'i rdul phra rab rnams kyi nang nas/ rdul phra rab gcig nyid rtogs par 'gyur te/ rdul phra rab so sor rig pa med pa'i phyir ro zhes brjod pa nyid kyang so sor rig pa rnams las gcig nyid rtogs
<p>190b.4</p>par 'gyur ro zhes bya ba'o/ /yang na ci'i phyir gzhan gyi bde ba'i cha ma rtogs snyam na rang nyid kyang zhes smos so/ /gang gi phyir rang nyid so sor rig par khas blangs pa'i bde ba'i rdul phra rab rnams la cha med pa gcig po gang yin pa de nyid rtogs par 'gyur te/ 
<p>190b.5</p>rdul phra rab gcig ni ma yin no/ /de'i phyir gzhan gyis kyang de kho na ltar rtogs par 'thad pa yin te/ gzhan du na 'khrul pa nyid du thal ba'i phyir ro/ /des na gzhan gyis de bzhin du rtogs par thal ba ni yang bar dga'o zhes mjug bsdu ba'i sgo nas ston pa des
<p>190b.6</p>na bud med dam skyes pa gnyis mtshungs par myong bar 'gyur ro zhes bya ba'o/ /'khyud pa na zhes bya ba ni skabs yin no/ /'on te yang rang nyid thams cad rtogs pa ma yin no snyam na/ thams cad rig pa yin zhes smos so/ /'on te zhes bya ba ni gzhan gyi'o/ /ma
<p>190b.7</p>yin te zhes bya ba la sogs pa ni lan no/ /gal te yang de rnams 'byar ba yin na de'i tshe rdul phra rab rnams dang de dag 'byar ba gnyis/ so sor rtogs par 'gyur ro zhes brjod pa ni yod kyang zhes bya ba'o/ /'byar bas zhes bya ba ni dogs pa bsu ba'o/ /rdul
<p>191a</p>
<p>191a.1</p>phra rab rnams dang 'byar ba gzhan gnyis kyang / 'byar bas rnam par dbye ba ma rtogs so zhe na/ 'o na zhes len 'debs so/ /ma rtogs 'byung ba'i rdul phra rab dag las rtogs bzhin pa'i sems tha dad par 'gyur te/ rtogs pa
<p>191a.2</p>dang ma rtogs pa dag tha dad pa'i phyir ro/ /de ltar rdul phra rab tsam khas len pa'i phyogs la de dag las bde ba la sogs pa tha dad pa yin no zhes bstan nas/ da ni yan lag can khas len pa'i phyogs la mtshungs pa min par thal ba brjod pa ni 'on te zhes bya ba'o/ /
<p>191a.3</p>rtog par mi nus so zhes bya ba ni gzhan gyi rgyud la yod pa'i bde ba zhes bya ba ni skabs yin no/ /'o na de'i zhes bya ba ni bde ba yan lag can gyi'o/ /de rtogs na ni gzhan gyi bde ba'i yul lo/ /'khrul pa yin yang nang gi rig pa'i rang bzhin nyid kyis rtogs pa
<p>191a.4</p>bzlog tu med do zhes bshad pa ni 'khrul pa yang zhes bya ba ste bde ba 'ba' zhig tu ma zad pa'o/ /des na zhes bya ba ni nang gi reg pa'i khyad par gyi rang bzhin yin pa'i phyir ro/ /de bzhin dang zhes bya ba 'khrul pa'i rang bzhin du'o/ /de ltar gnyi ga mtshungs par myong bar
<p>191a.5</p>bstan nas/ da ni gzhan gyi dogs pa sngon du 'gro ba can gyis 'byung ba dang sems tha dad du bshad pa ni gal te zhes bya ba'o/ /gal te lus 'dir gcig ni reg par bya ba yin la/ bde ba la sogs pa ni gzhan yin gyi rang bzhin de reg par bya ba nyid ni ma yin la/ 
<p>191a.6</p>de gnyis las kyang gzhan gyi reg par bya ba gcig nyid rtogs pa yin gyi bde ba la sogs pa yin no zhes khas len no zhe na/ de lta yin na bde ba la sogs pa reg par bya ba las gzhan yin no zhes grub po/ /de'i phyir zhes bya ba ni sdud pa'o/ /'byung ba dang sems pa
<p>191a.7</p>dag rang bzhin tha dad pa yin pa nyid do zhes 'brel to/ /ci ltar snyam du dogs na/ 'gal ba'i chos ni gnas pas na/ /zhes sbyar ro/ /de nyid ci ltar snyam na/ snang pa tha dad rtogs pa'i phyir/ /zhes gsungs so/ /gal te zhes bya ba ni gzhan gyi dogs pa
<p>191b</p>
<p>191b.1</p>bsu ba'o/ /'di ni bsal zin pa yin mod kyi/ skyon lhag pa brjod du yang dogs pa bsu bar zad do/ /de nyid brjod pa ni zhes bya ba ste/ bde ba 'byung ba de ni'o/ /ci rung rung gis reg pa la yang de ltar 'byung bar 'gyur ro zhes bya ba'i don to/ /de zhes bya ba ni
<p>191b.2</p>yid du 'ong ba'o/ /rgyu zhes bya ba ni skabs kyis bde ba 'byung ba'o/ /yid 'ong 'di gang yin par 'dod/ /ces bya bas ni/ rnam par dpyad na yid du 'ong ba nyid ni 'ga' rnam par gnas pa ma yin no zhes bya ba'i don to/ /'o na ci ltar 'ga' zhig snying du sdug snyam na/ 
<p>191b.3</p>skal bdun 'phro yis 'ga' zhig la/ /zhes gsungs so/ /'o na te phan 'dogs par byed pa las kyang gzhan yid du 'ong ba yin no snyam na/ phan 'dogs pa'i zhes gsungs so/ /de lta yin na zhes bya ba ni bshad zin pa'i tshul lo/ /lus las yid du 'ong ba'i
<p>191b.4</p>rang bzhin gyi sems pa gzhan med kyang ngo / /gnas zhes bya ba ni las kyi rang bzhin rgyu'i khyad par te/ 'jig rten 'di pa ni med pa'i phyir ro/ /yid du 'ong ba nyid ni lus kyi chos ma yin gyi/ 'on kyang / rtogs pa po'i shes pa'i chos yin te yul rung ba na gnas pas mi
<p>191b.5</p>shes par rang nyid shes pa'i phyir ro zhes bshad pa ni gal te de'i zhes bya ba'o/ /rgyu las zhes bya ba ni phyi rol gyi don las so/ /min na zhes bya ba ni gzhan gyis rtogs par 'gyur ba zhes bya bar 'brel to/ /gal zhes bya ba ni gzhan gyi'o/ /de ni zhes bya ba ni yid du 'ong
<p>191b.6</p>ba'o/ /phyi rol du zhes bya ba ni lan no/ /de zhes bya ba ni yid du 'ong ba'o/ /mthong ba zhes bya ba'i ming gzhan dang ldan pa/ de lta bu'i gzugs su snang ba can/ skyes bu so so la nges par rig pa ni shes pa nyid yin no zhes brjod pa ni/ gzugs ni snang bar gyur na yang / /
<p>191b.7</p>zhes bya ba ste/ sdug bsngal la sogs pa 'ba' zhig tu ni ma zad pa'o/ /rnam par rtog pa dang bcas pa 'ga' zhes bya ba ni 'chad pa'o/ /rnam par rtog pa dang bcas pa'am/ rtog pa med pa las so/ /gsal ba'am mi gsal ba yang rung ste/ gzugs snang ba
<p>192a</p>
<p>192a.1</p>gang yin pa de yang gzhan gyis mi rtogs pa ma yin no/ /mi rtogs pa des na gzugs su snang ba de ni rang rig pa nyid do/ /'on te gzhan gyi lus kyi nang du chud pas zhes bya ba ni gzugs su snang ba gzhan gyi lus dang tha mi dad pa'o/ /
<p>192a.2</p>gzhan gyi lus kyang zhes bya ba ni lan no/ /de ci ltar gzhan du de'i bdag nyid de dgag pa la snang ba mi dmigs pa med par thal ba'i phyir/ bltar rung ba las tha mi dad pa bltar rung ba nyid du khas blangs pa de bzhin bltar mi rung ba las/ tha mi dad pa ni bltar mi rung
<p>192a.3</p>bar khas blang bar bya ba yin no/ /des na nang du chud pa bltar mi rung na/ nang du chud pa'i yul yang nges par bltar mi rung bar gyur pa'i phyir gzhan gyi lus kyang mi rigs par thal bar 'gyur ro zhes bya ba ni legs par brjod pa yin no/ /'dis ni gzhan gyi
<p>192a.4</p>rnam par rtog pa mi rig na de'i lus kyang mi rig par thal bar brjod pa yin no/ /da ni rang gi lus ma rig na rang gi rnam par rtog pa ma rig par thal bar brjod pa ni lus kyi nang du chud nyid na zhes bya ba'o/ /gal te lus kyi nang du gtogs par 'dod na de'i tshe skyes bu
<p>192a.5</p>mun rum na gnas pa yul gzhan la rnam par rtog par byed pa na ste rnam par rtog pa'i dus su/ lus dang bral ba'i rnam par rtog pa la gnas pa'i gzugs su snang ba 'ba' zhig rtogs par ci ltar 'gyur te mi 'gyur ba kho na'o ci ltar rigs par thal ba
<p>192a.6</p>gnyis kyi las bzlog pa bsngo ba ni rnam par rtog pa med na ni lus so/ /gzhan gyi lus rig pa yin la/ rnam par rtog pa de rang gi lus te med par rig ces 'brel to/ /gang gi phyir de lta yin pa'i gtan tshigs de na gcig gi tshe sgrub par byed pa
<p>192a.7</p>lhan cig dmigs pa nges pa med pa yin no/ /de'i phyir sems pa ni nus pa bzhin du tha mi dad pa nyid ma yin no zhes gnas so/ /tha dad kyang 'khor ba nyid ma grub po snyam du dogs pa bsu ba ni 'on te yang zhes bya ba'o/ /de lta na yang zhes bya ba ni tha dad pa nyid
<p>192b</p>
<p>192b.1</p>yin yang ngo / /de ni shes pa'i'o/ /des na ni las rgyu yin pas na'o/ /des na zhes bya ba ni bag chags dang 'brel pa ma yin pas so/ /des na zhes bya ba ni 'jig rten 'di ba'i khu ba la sogs pa rgyu yin pas so/ /des na zhes bya ba ni 'jig rten pha rol
<p>192b.2</p>med pas so/ /gal te yid lus kyi 'bras bu'am/ lus kyi bdag nyid yin na/ de'i tshe lus rnam par ma gyur na/ rnam par rtog pa rnam pa gcig kho nar 'gyur ro zhes bya ba ni ci srid ces bya ba'o/ /de'i 'bras bu nyid ni der 'gyur bas khyab pa yin
<p>192b.3</p>pas/ de dang 'gal ba der 'gyur bas mi 'gyur ba nyid yin na ni ma yin no zhes bya ba'i don to/ /gal te lus 'ba' zhig gi 'bras bu nyid yin na/ de ltar ma 'gyur ba zhig na/ 'on kyang yid kyi rnam par shes pa ni don lhan cig byed pa can gyi lus kyi
<p>192b.4</p>'bras bu yin pas lus tha mi dad kyang don tha dad pas rnam par 'gyur ba yin no/ /des na de'i tshe tshogs pa tha dad pas tha dad pa de ni de'i 'bras bu kho na'o snyam du dogs pa bsu nas rnam par rtog pa ni zhes gsungs so/ /rnam par rtog pa ni yul la mi
<p>192b.5</p>ltos pa'i phyir/ lus tsam gyi rgyu can du khas mi len na 'gal bar byad pa grub pa zhes bya ba'i don to/ /gang yang lus nyid de'i rgyu yin pa zhes bya ba'i don to/ /gang yang lus nyid de'i rgyu yin pa zhes bya ba phyogs snga mar bkod pa de lta na yang rang bzhin yin pa zhes rjes su brjod pa ni nyes
<p>192b.6</p>pa mtshungs pa'i phyir ro/ /ci'i phyir snyam na rgyu'am zhes gsungs so/ /de lta ma yin na zhes bya ba ni lus ma 'gyur rang bzhin mtshungs pa nyid ma yin na'o/ /gzugs sogs bzhin du zhes bya ba de bshad pa'i phyir lus la brten pa'i zhes bya ba la sogs pa gsungs so/ /yid kyi
<p>192b.7</p>rnam par shes pa lus kyi rgyu can yin na lus tha mi dad par de tha dad pa mthong ba med par 'gyur ro zhes brjod pa yin pa'o/ /de lta na bag chags sad pa rgyu nyid yin na lus tha mi dad kyang de tha dad pa las de tha dad pa kho na'o zhes brjod pa ni gang gi tshe lus
<p>193a</p>
<p>193a.1</p>la zhes bya ba'o/ /gang gi tshe shes pa gang la bag chags sad pa nyid kyi rgyu yod pa'i shes pa de ni 'ga' zhig tu 'gyur ba yin pa de'i tshe ste/ gang dang de ni rtag tu 'brel pa'i phyir ro/ /de'i tshe ni rgyu des na 'ga' zhig la 'ga' zhig
<p>193a.2</p>gi tshe 'ga' zhig ltar 'gyur ba yin te/ rang bzhin du ni ma yin no zhes 'brel to/ /yang na gang gi tshe shes pa 'ba' zhig skye bar 'dod pa'i shes pa 'ga' zhig gi bag chags sad pa'i rgyur 'gyur ba de'i tshe/ rgyu des na 'ga' zhig kho nar 'gyur ba yin
<p>193a.3</p>no/ /rnam par bshad pa byed pas ni lus la ltos med par zhes khyad par bkag pas lhag ma khas blangs pa'i phyir bag chags sad pa la rgyu 'ga' zhig la ltos dgos pa'i rgyu des skyes bu 'ga' zhig gi shes pa dus 'ga' zhig gi tshe/ 'ga' zhig tu
<p>193a.4</p>'gyur ba yin no zhes bya bar lus rgyu yin na ni zhes bya ba la sogs pas bshad pa yin no/ /lus rgyu yin na ni rnam par shes pa 'ga' zhig tu mi 'gyur te/ sngar bshad pa'i nyes par 'gyur ba'i phyir ro zhes bya ba'i don to/ /yang na lus lhan cig byed
<p>193a.5</p>nyid kyis rgyu yin du chug mod de lta na yang / gang rnam par 'gyur bas nges par rnam par 'gyur bar byed pa de nye bar len par 'dod par bya ba yin no zhes shes pa rgyu yin pa'i gtan tshigs yang gzhan brjod pa ni rnam shes min zhes bya ba la sogs pa'o/ /
<p>193a.6</p>'dod chags la sogs pa goms pa las gsal bar mthong ba'i phyir 'khor ba bar gyur par ni ma zad kyi/ rnam par shes pa ma yin pa nye bar len pa ma yin pa'i phyir yang phung po 'khor bar grub pa yin no/ /gal te rnam par shes pa rnam par shes
<p>193a.7</p>pa'i nye bar len pa nyid yin yang 'jig rten pha rol ni mi 'grub po snyam du dogs pa bsu ba ni gal te zhes bya ba'o/ /lugs 'di ni grangs can nyid kyi yin gyi/ tshu rol mdzes pa pa'i ni ma yin no zhes brjod pa ni rtswa mchog ces bya ba la sogs pa'o/ /'di
<p>193b</p>
<p>193b.1</p>ni rigs pa yang ma yin no zhes brjod pa ni rgyu ni rnam brgyar zhes bya ba'o/ /rnam par shes pa'i ngo bo gang zhig rnam par 'gyur ba'i ngo bo tha dad pa de ni sngar nus pa'i gnas skabs kyi shes pa la med do/ /des na bltar rung ba'i nye bar len pa ni bltar rung
<p>193b.2</p>ba nyid du rtogs par 'gyur gyi gzhan gyi ma yin no zhes bya ba'i don to/ /rnam brgyar rnam phye yang zhes bya bas ni bzhad gad dang bcas te mi dmigs par brjod pa'o/ /bltar rung ba'i rnam par shes pa nyid rnam par shes pa'i nye bar len pa yin par brjod
<p>193b.3</p>pa ni/ rnam par shes pa mthun pa dang / /zhes bya ba yang gi don bshad pa ni 'dod chags la sogs pa zhes bya ba'o/ /de nyid 'jig rten pha rol yin no zhe na/ de lta bu'i nus pa zhes smras so/ /rtswa mchog gi rtse'i glang po che bzhin du 'o ma la zho la sogs
<p>193b.4</p>pa ma mthong ba khas len par gsal ba yin no zhes brjod pa ni 'di ltar zhes bya ba'o/ /rang bzhin gzhan gyis zhes bya ba ni gzhan gyi dogs pa'o/ /yul 'dzin pa la sogs pa'i mtshan nyid can las gzhan pa'i rang bzhin gang yin pa ni rang bzhin gzhan
<p>193b.5</p>te des so/ /de zhes bya ba ni yul 'dzin pa la sogs pa nyid do/ /de nyid yid ces bya ba la sogs pa ni lan no/ /de nyid ni yul 'dzin pa'i rang bzhin nyid do/ /ci'i phyir de ltar mi brjod snyam na/ rnam shes las gzhan zhes bya ba smos te/ yul 'dzin
<p>193b.6</p>pa'i mtshan nyid las so/ /de las gzhan pa'i rang bzhin yod pas so/ /de zhes bya ba ni shes pa'o/ /de'i phyir dngos po thams cad rnam par shes pa'i nus pa dang ldan pa ni ma yin no zhes gnas pa'o/ /rnam par shes pa nye bar len pa yin yang 'jig
<p>193b.7</p>rten pha rol mi 'grub po zhes bya bar dogs pa bsu ba ni gal te ma sogs zhes bya ba'o/ /de ni rnam par shes pa'o/ /de'i zhes bya ba ni lan te ma la sogs pa de'i'o/ /'du byed mngon phyogs pa'i yon tan ni mkhas pa la sogs pa'o/ /rjes su 'jug
<p>194a</p>
<p>194a.1</p>'gyur ni mi nus so/ /nges par de'i 'du byed kyi rjes su 'jug par dmigs pa yang med do/ /des na gang gis 'jig rten pha rol med par 'gyur ba ma la sogs pa'i shes pa ni nye bar len pa'i rgyu ma yin no/ /'on te zhes bya
<p>194a.2</p>ba ni mgo gsig pa'o/ /pha ma'i 'du byed dang mi mthun pa de ni mes po la sogs pa'i yin na/ pha yin zhe bya ba las/ sa bon las skyes ba'i chu shing yang / phyis sdong bu las skyes par 'gyur ba na/ rim gyis sdong bu las skyes pa gzhan dang
<p>194a.3</p>tha mi dad par 'gyur ba yin te/ des na de ma thag pa'i rgyus 'bras bu tha dad par byed pa yin gyi/ chod pas ni ma yin no/ /des na/ pha la sogs pa'i 'du byed kyi rjes su 'jug par ni brtag par mi bya'o/ /gang gi phyir de ltar rgyun gzhan la yod
<p>194a.4</p>pa'i shes pa yang shes pa'i nye bar len pa ma yin pa de'i phyir ro/ /shes pa las zhes bya ba ni nye bar len par 'gyur ba las so/ /re zhig 'dod chags la sogs pa 'byung ba rnams kyi rang bzhin ni ma yin te/ 'dod chags la sogs med kyang shing
<p>194a.5</p>dang rdo la sogs pa la 'byung ba mthong ba'i phyir ro/ /lus kyi rgyu can yang ma yin te/ de med kyang res 'ga' 'byung ba'i phyir ro/ /gson po la yang btang snyoms kyi dus na de med kyang 'byung ba'i rang bzhin mthong ba'i phyir ro/ /de nyid kyi phyir/ 
<p>194a.6</p>'byung ba tsam skyed pa yang ma yin no/ /sems can ni sngar med pa skye ba yin gyi/ sngon nas yod pa ma yin te/ des na shing la sogs pa ltar lus kyi rnam par 'gyur ba yang gson pa dang 'dod chags la sogs pa dang ldan pa'am/ rnam pa gzhan du yang
<p>194a.7</p>rung ba zhes bya ba'i nges par mi 'gyur ro/ /nges pa ni rang bzhin gyis khyab pa yin la/ rang bzhin ma yin pa ni de dang 'gal ba yin pas khyab par byed pa 'gal ba las nges pa med par 'gyur ro zhes brjod pa ni/ snga na med pa 'byung ba las zhes
<p>194b</p>
<p>194b.1</p>bya ba'o/ /gal te 'jig rten gzhan na yod pa'i nges par byed pa khas mi len na/ 'byung ba la gnas pa yang med pa des na ci ltar nges par 'byung zhes bya ba rnam par 'grel pa ni gal te 'jig rten pha rol zhes bya ba'o/ /pha rol yod na ni skye ba snga ma yod
<p>194b.2</p>pa'i srid pa la sogs pa nges par byed pa yin pa'i phyir nges pa nyid du 'gyur ro zhes brjod pa ni gang gi tshe zhes bya ba'o/ /sred pa su'i rgyu yin snyam na/ yod pa de rgyun skye bzhin pa'i srog chags skye ba yin gyi/ snga na med pa ni ma yin no/ /de ltar
<p>194b.3</p>na zhes bya ba ni 'jig rten pha rol rgyu yin pa'i ltar na'o/ /skye bo 'dod chags dang bral bar mi 'gyur te zhes bya ba ni skye bo ni 'dod chags dang ldan pa kho na'o zhes nges pa'o/ /de ltar zhes bya bas brjod pa'i gtan tshigs nyid gsal 'debs pa ni 'dod
<p>194b.4</p>chags la sogs pa med par mi skye ba'i phyir ro zhes bya ba'o/ /'dod chags ni 'dod chags tsam gyi bdag nyid dam 'bras bu ni ma yin no/ /'o na ci zhe na lus kyi rnam pa can gyi yin no snyam du dogs pa bsu ba ni/ 'byung ba'i dag las zhes bya ba'o/ /
<p>194b.5</p>kun zhes bya ba ni lus kyi rnam pa can no/ /de nyid kyis zhes bya ba ni lus kyi rnam pa can gyi 'byung ba'i bdag nyid can yin pa'i phyir ram/ 'byung ba'i bdag nyid las ma 'das pa'i phyir ro/ /rgyu khyad par med na ni 'bras bu khyad par du mi 'gyur te/ 
<p>194b.6</p>de'i tha dad pas khyab pa'i phyir na srog chags nyid bzhin no/ /'on te lus kyi rnam pa can gyi 'byung ba rnams kyi khyad par 'dod chags la sogs pa rnams kyi khyad par la dpag pa las 'dod chags mtshungs par mi 'gyur ro snyam du dogs pa bsu ba ni/ gal
<p>194b.7</p>te 'byung khyad las min no/ /zhes bya ba'o/ /des na zhes bya ba ni khyad par yod pa na'o/ /lus kyi rnam pa can gyi 'byung ba rnams 'bras bu srog chags dang bcas par khyad par med pa yin te/ de tsam las skye ba'i phyir ro/ /'dod chags la sogs pa ni de
<p>195a</p>
<p>195a.1</p>lta ma yin te/ des na de tsam gyis skyed par byed pa khyad par gyi rim pa dang ldan pa rtogs par byed pa yin la/ de ltar rtogs pa de yang lus kyi rnam pa can gyi 'byung ba de dag la/ 'dod chags la sogs pa de 'byung ba yod par 'gyur ro/ /ci'i phyir
<p>195a.2</p>snyam na phul byung 'grib ldan pas zhes gsungs te/ 'phel 'grib yod pas so/ /gang gi tshe 'grib pa dang ldan pas skyed par mi byed pa de'i tshe/ 'dod chags dang bral ba nyid du 'gyur ro zhes bya ba'i don to/ /snga na med pa 'byung ba la/ /chags sogs
<p>195a.3</p>nges med 'byung bar 'gyur/ /zhes bya ba la sogs pa'i tshigs su bcad pa phyed dang gsum gyis gtsor bya ba'i don 'chad pa ni gang brjod pa la/ gzhan gyis brtsad pa zhes 'brel to/ /gang du brjod ce na chags sogs zhes bya ba'o/ /de la ci zhig brtsad
<p>195a.4</p>snyam na/ sa la sogs pa zhes sbyar ro/ /gal te de lta na zhes bya ba ni sun 'byin par byed pa'o/ /gzhan du yin pa zhes bya ba ni shing la sogs pa srog chags ma yin par ro/ /tha dad par yin na zhes bya ba ni che chung gi rim pa dang ldan pa'o/ /'byung ba'i khyad
<p>195a.5</p>par las zhes bya ba ni yin no/ /tha dad par 'gyur ba zhes bya ba ni 'dod chags la sogs pa che rim dang ldan pa'o/ /de bzhin du zhes bya ba ni tha dad par 'gyur ba bzhin du'o/ /de lta na yang zhes bya ba ni phul du byung ba dang 'grib pa dang ldan na yang ngo / /
<p>195a.6</p>rgyu nyid kyi phyir gang yin pa de ni mi ldog ste brtag pa'i phyir ro/ /des na 'dod chags la sogs pa zad pa ma yin no zhes bya ba ni dogs pa'i don to/ /gal te 'dod chags la sogs pa'i rgyu tha dad par med na spyi nyid ci ltar 'gyur/ rgyud gzhan la
<p>195a.7</p>gnas pa ni rgyud gzhan gyi 'dod chags kyi ma yin no snyam na/ brjod pa 'dod chags kyi lus kyi rnam pa can gyi 'byung ba nyid las 'byung ba yin la/ rgyu'i phyir yang de nyid la brjod pa yin no/ /de yod na 'dod chags su 'gyur dgos so zhes bya ba'i
<p>195b</p>
<p>195b.1</p>tha tshig go/ /gal te 'di ni 'byung ba'i bdag nyid las ma 'das phyir zhes bya ba la sogs pas dogs pa bsu zin pa nyid ma yin nam yin te/ sngar ni 'dod chags la 'grib pa'i na rims yod pa'i phyir 'ga' zhig 'dod chags dang bral bar yang 'gyur ro zhes
<p>195b.2</p>bya ba'i thal ba'i lan du 'byung ba'i bdag las ma 'das phyir zhes bya bas dogs pa bsu ba yin la/ da ltar ni 'dod chags kyi rgyu la 'grib pa'i na rims yod pa'i phyir 'ga' zhig de dang bral bar yang 'gyur ro zhes bya ba'i thal ba la lan gal te chags
<p>195b.3</p>sogs zhes bya bas dogs pa bsu ba yin no/ /des na dogs pa khyad par yod do/ /de nyid kyi phyir grub pa'i mtha' la tha dad pa med kyang skyon ma yin no snyam du dgongs nas/ bdag nyid 'dra ba'i rgyu can gyi/ /zhes gsungs so/ /bdag nyid 'dra ba ni lus kyi rnam pa
<p>195b.4</p>can gyi 'byung ba tsam mo/ /de ltar rgyu mtshungs pa nyid yin na yang zhes bya ba la de ltar ni de tshe'i don te mtshungs pa ni 'byung ba tsam du'o/ /rgyu mtshungs pa nyid yin yang 'bras bu mi mtshungs par 'gyur ro zhe na/ rgyu 'dra ba'i zhes gsungs so/ /gal te 'byung
<p>195b.5</p>ba khyad par med pa'i 'bras bu khyad par can du 'gyur na ni 'byung ba'i 'bras bu ma yin no zhes brjod pa ni gal te rgyu ma mtshungs kyang zhes bya ba'o/ /'dod chags la sogs pa des 'byung ba tsam de'i'o/ /ci phyir snyam na de'i rjes su 'gro ba dang zhes gsungs so/ /
<p>195b.6</p>gang gi phyir de ltar rgyu khyad par med par 'bras bu khyad par dang ldan par mi 'thad/ 'on kyang rgyu khyad par yod pa nyid na yin pa de'i phyir ro/ /gang la zhes bya ba ni 'byung ba'i khyad par ram/ 'dod chags la sogs pa la'o/ /ci ltar med par 'gyur snyam na/ /
<p>195b.7</p>'grib pa'i zhes gsungs so/ /ci 'dra bar zhe na/ dkar po la sogs pa zhes bya ba'o/ /dper na/ dkar po la sogs pa la na rims yod pa'i phyir 'ga' zhig tu med par 'gyur ba de bzhin du/ 'dod chags kyi rgyu yang yin no/ /yang na mtshungs pa'i phyir
<p>196a</p>
<p>196a.1</p>zhes bya ba ni gtan tshigs med pa la 'ba' zhig tu ni ma zad kyi 'byung ba tsam gyis bskyed par bya bar 'dra ba'i phyir mi nyams par yang 'gyur ro/ /'di nyid la dpe brjod pa'i phyir 'dri ba ni ci'i phyir zhes bya ba'o/ /lan du mtshungs bdag ces
<p>196a.2</p>bya ba la sogs pa'o/ /mtshungs pa'i bdag nyid ba lang nyid dam/ ba lang ma yin pa las ldog pa las byung ba'i ba lang gi shes pa ni khyad par yod pa ma yin pa'am/ sa la sogs pa 'dir yang srog chags nyid la sogs pa ni khyad par gyi rim pa yod pa
<p>196a.3</p>ma yin no zhes 'brel to/ /dpe gzhan yin par rtogs par bya'o/ /'jig rten rgyang pan pa'i lta ba la ltos nas zhes bya ba ni skabs su bab pa'i dpe nyid do zhes bya ba'i don to/ /de'i phyir zhes bya ba ni nye bar sdud pa'o/ /'grib pa yod na ni zhes bya ba ni snga
<p>196a.4</p>ma'i mjug sdud do/ /gal te na rims dang ldan pa'i chos can la gnas pa na shin du chud par 'gyur ba ni ma yin te/ mi gnas pa nyid na dro ba ldog pa ni ma yin no/ /des na na rims dang ldan pa ni gtan med par 'gyur bas ma khyab ste/ de med par 'byung
<p>196a.5</p>ba'i phyir ro snyam du dogs pa bsu ba ni dro rim zhes bya ba'o/ /de bzhin zhes bya ba ni dro ba bzhin du'o/ /'dir yang ni 'dod chags pa la yang ngo / /gang zhig chos can gnas bzhin pa la rim dang ldan pa de ni 'brel bar 'gyur ba dang / de der res 'ga' sngar med
<p>196a.6</p>pa yang yin te zhes sgrub pa yin no/ /de ltar dro ba ni mi la sogs pa gnas bzhin pa la 'bral bar 'gyur ba ma yin te/ de med na me nyid med par 'gyur ba'i phyir ro/ /de nyid kyi phyir me dro ba la sogs tha dad pa bkag pas tha dad med pa'i tha snyad kyi yul
<p>196a.7</p>nyid du brjod pa yin te/ nges par dmigs pa dang mi dmigs pa dag kho nas tha dad pa med par rtogs pa'i yul yin pa'i phyir ro zhes lan 'debs pa ni min/ min dro las me gzhan zhes bya ba'o/ /re zhig rtsod pa'i cha 'grel pa ni me las zhes bya ba'o/ /
<p>196b</p>
<p>196b.1</p>de bzhin du zhes bya ba ni dro ba bzhin du'o/ /thams cad du srid pa med pa ni ma yin no zhes bya ba'i don to/ /lus las tha dad pa'i phyir ro zhes bya ba ni lus yod kyang med pa'i phyir ro/ /de ltar me yod kyang dro ba med par mi 'gyur ro zhes brjod pa ni 'dir zhes bya ba ste
<p>196b.2</p>dpe la'o/ /nyid kyi sgra ni rim pa gzhan yin te/ de nyid mer mi 'gyur ro zhes bya ba'o/ /'byung ba yang me bzhin du 'gyur ro snyam na/ 'dod chags la sogs pa zhes smos so/ /btang snyoms su gnas pa na 'dod chags la sogs pa med kyang lus kyi rnam pa can gyi
<p>196b.3</p>sa la sogs pa nyid du mi 'gyur ba ni ma yin no zhes 'brel to/ /de bzhin du thal ba'i gnas skabs na/ dro ba med par me yod pa ni ma yin no zhes brjod pa ni gal te zhes bya ba'o/ /rgyun 'chad pa nyid do zhes bya ba ni rgyun mi 'chad pa mi srid pa'o/ /de'i phyir gang
<p>196b.4</p>zhig chos can gnas pa la 'grib pa'i na rims dang ldan pa de ni/ gtan 'grib par 'gyur bas khyab pa yin te des na 'ga' zhig 'dod chags dang bral bar yang 'gyur ro/ /'gyur ba yang ma yin no zhes bzlog pa yang dpag par bya'o/ /yang thun mong gi
<p>196b.5</p>ma nges pa nyid du dogs pa bsu ba ni 'on te 'bar ba zhes bya ba'o/ /de ni zhes bya ba ni chos dro ba'o/ /de la ni 'bar ba la'o/ /dro ba la mi 'khrul ba'i chos can yin na/ 'bar ba ni de ltar ma yin no zhes brjod pa ni sngags rgyud ces bya ba'o/ /mthong ba des ni
<p>196b.6</p>zhes bya ba ni de'i phyir te/ thun mong gi ma nges pa nyid du nye bar ston pa 'bar ba'i 'on te 'di snyam du dro ba la 'khrul pa med pa'i 'bar ba chos can yin no/ /de la ni dro ba'i na rims yod kyang gtan 'chad pa med do/ /des na ma nges pas so/ /'dug go snyam du
<p>196b.7</p>dogs pa bsu nas dbyer med phyir na zhes smos so/ /dro ba las 'khrul pa'i phyir 'bar ba ni dro ba la ltos nas chos can nyid kyang ma yin te/ 'ba' zhig par yang mthong ba'i phyir ro/ /des na ma nges pa nyid ma yin no snyam du dogs pa'o/ /'on te gang gis na
<p>197a</p>
<p>197a.1</p>sngags rgyud la sogs nus pa'i zhes brjod pa/ dro ba dang bral ba'i 'bar ba de gang yin snyam du dogs pa bsu nas/ 'bar ba mdog dang dbyibs yin te zhes gsungs so/ /mdog dang dbyibs ni 'bar ba yin na mdog dang dbyibs de ci ltar 'gyur snyam na/ 
<p>197a.2</p>de ni me yod dang 'bral 'gyur/ /zhes smos so/ /ni zhes bya ba ni gang phyir gyi don te de'i phyir na dro ba la mi 'khrul bas 'bar ba de chos can nyid yin par ni mi 'thad do/ /des na dro ba la 'khrul pas so/ /'bar ba de ni dpe ma yin no/ /des na gtan tshigs ma nges pa
<p>197a.3</p>nyid du ston pa mi mthun pa'i phyogs ma yin no/ /sngags rgyud la sogs pa zhes bya de rnam par 'grel pa ni/ 'bar ba ni dro ba med par mi 'byung ba ma yin no zhes 'brel to/ /'on kyang 'byung ba kho na'o/ /'dis nye bar mtshon pa brjod pa ni dro ba ni 'bar ba med
<p>197a.4</p>par zhes bya ba'o/ /'dir yang 'byung ba kho na'o zhes bya ba'i don to/ /'dis ni gnyi ga phan tshun 'khrul par bstan to/ /dbyer med phyir 'bar ba zhes bya ba de rnam par 'brel pa'o/ /gtan mi 'bral bas ni zhes bya ba'o/ /gang gi phyir de ltar ma nges pa nyid ma
<p>197a.5</p>yin pa des na gtan tshigs ni khyad par dang bcas pa yin no/ /khyad par dang bcas pa'i gtan tshigs de nyid brjod pa ni yon tan khyad par gyi rim pa dang ba zhes 'brel to/ /gzhan zhes bya ba ni yon tan rnams med par yang yod pa'o/ /gzhan du yod pa de'i gtan ni
<p>197a.6</p>gzhan yon tan no/ /de'i zhes bya ba ni gang zhig gzhan yod ces brjod pa'i chos can spyi'i khyad par te/ bye brag 'ga' zhig tu'o/ /de 'dra ba'i yon tan de dag ni 'chad par 'gyur ba yin te/ dang po nyid med par 'gyur ba yin te/ dkar po la sogs pa'i yon tan bzhin no/ /
<p>197a.7</p>mngon par gsal ba dang mngon par mi gsal ba'i chos can rnams gang zhig mi 'bral ba ni chos can yin no zhes bya ba lugs yin pa'i phyir/ chos can gnas pa na rims dang ldan pa'i yon tan ni rang nyid bral bar 'gyur ba dang / 'ga' zhig tu dang po nyid nas rang bzhin nyid mi
<p>197b</p>
<p>197b.1</p>'gyur ba yin te/ de la rag mi las pa'i phyir ro zhes bya ba'i don to/ /yod pa'i zhes bya ba chos can gyi khyad par rnam par dbye ba gzhan du bsgyur nas yon tan gyi khyad par du yang bstan pa ni gnyi gar yang rtogs par 'gyur ro snyam du bsams pa yin no/ /ci ste dper na dro ba nyid me yin pa de bzhin
<p>197b.2</p>du dkar po la sogs pa nyid snam bu yin no/ /des na de log na ldog pa kho na yin no snyam par dogs pa bsu ba ni gang gis zhes bya ba la sogs pa'o/ /dro ba la sogs na ni ma'i rtogs pa'i yul rjes su mi 'jug pa kho na'o/ /gzhan la ni dkar po la sogs pa log kyang rang bzhin gzhan
<p>197b.3</p>skyes pa na/ snam bur rtogs pa'i yul reg bya la sogs pa rjes su 'jug pa yin no zhes lan 'debs pa ni de ni bden te zhes bya ba'o/ /de med kyang zhes bya ba ni mdog gi khyad par med kyang ngo / /rnam par ni reg bya'o/ /des na zhes bya ba ngag gi lhur bya ba brjod pa ni 'byung ba rnam
<p>197b.4</p>par 'gyur ba med kyang 'gyur ba'i 'dod chags 'byung ba la rag ma las pa ni de yod kyang la lar med par 'gyur ro zhes bya bar bsams pa yin no/ /yang na me tha dad pa yin yang na rims dang ldan pa'i dro ba ni de yod pa la gtan 'bral ba ma yin te de dang rnam par dbyer med
<p>197b.5</p>pas lhan cig skye ba dang 'jig pa'i phyir ro/ /de ltar 'dod chags la sogs pa ni lus las rnam par dbyer med pa yang yin te de yod kyang 'bral ba'i phyir ro/ /des na lus 'ga' zhig 'dod chags dang bral bar 'gyur te/ rnam par dbyer yod pa can gyi na rims dang ldan pa yin
<p>197b.6</p>pa'i phyir gos kyi tshon bzhin no zhes bya ba'i don to/ /gzugs sogs bzhin du nges min te/ /zhes bya ba'i tshigs su bcad pa 'chad pa ni/ yang na me nyid ces bya ba'o/ /me nyid rjes su 'jug pa na dro ba khyad par gyi rim pa yod kyang 'byung ba dang bral ba ma yin te/ de rjes su 'jug pa
<p>197b.7</p>la dro ba rnam par mi 'chad pa'i phyir ro snyam du dgongs pa'o/ /'dod chags la sogs pa yang de bzhin du 'gyur ro snyam na de bzhin du zhes smos so/ /ci ltar me rjes su 'jug pa na dro ba mi 'chad pa de bzhin du lus kyi rnam pa can gyi 'byung ba rjes su 'jug pa na ni 'dod chags la sogs pa rnam par
<p>198a</p>
<p>198a.1</p>mi 'chad pa ma yin no/ /ci'i phyir zhe na/ 'chad pa srid pa'i phyir ro/ /'chad pa ni mngon sum du rtogs pa kho na'o zhes dgongs pa'o/ /gal te res 'ga' 'dod chags kyi nus pa ni mi 'chad pa la ma yin snyam du dogs pa bsu ba ni nus pa zhes bya ba'o/ /ma yin te
<p>198a.2</p>zhes bya ba ni 'gog pa'o/ /ga las she na nus pa zhes smos so/ /nus pa ni 'dod chags las don gzhan nyid do/ /'dod chags la sogs pa zhes bya ba'o/ /des na de rgyun ma chad kyang 'dod chags la sogs pa ma chad pa ni ma yin no zhes dgongs pa'o/ /nus pa yin no cog ni mi
<p>198a.3</p>'chad pa ni ma yin no zhes brjod pa ni nus pa yang zhes bya ba'o/ /la lar ni til mar gyis byug pa'i sa bon la'o/ /de bzhin du lus kyi rnam pa can gyi 'byung ba la yang 'dod chags la sogs pa'i nus pa 'chad par 'gyur ro zhes bya ba'i don to/ /gang gi phyir de ltar 'dod chags pa med
<p>198a.4</p>kyang lus kyi rnam pa can gyi 'byung ba rnams yod pa'i gtan tshigs de nyid kyi phyir rnam 'grel mdzad pas bshad pa'i ci bshad ce na/ nges min zhes smos so/ /'dod chags la sogs pa zhes bya ba ni skabs so/ /ci ltar dkar po la sogs pa gang rung zhig nyams kyang gdon mi za
<p>198a.5</p>bar gang rung zhig tu 'dod chags la sogs pa yang 'gyur ro snyam du dogs pa bsu nas gzugs sogs bzhin du zhes gsungs so/ /nges pa ni gzhan med kyang gang rung gzhan yod pa'i rang bzhin no/ /ci'i phyir zhe na/ gzugs la sogs pa de dag lus kyi rnam pa can gyi 'byung
<p>198a.6</p>ba dang dbyer med pa'i phyir te/ phan tshun med na mi 'byung ba'i phyir ro/ /gzugs la sogs pa med par ni 'byung ba rnams sam/ de yang rnams med par 'byung ba yin no/ /gal te lus kyang 'dod chags la sogs pa med na mi 'byung ba ma yin nam snyam du dogs pa bsu ba ni
<p>198a.7</p>gal te mtshungs she na zhes bya ba'o/ /min zhes bya ba ni 'gog pa'o/ /ci'i phyir zhe na/ gang gi phyir lus tsam 'byung ba'i 'dod chags la sogs pa rnams lhan cig 'byung ba gang yin pa der thal bar 'gyur ba'i phyir ro/ /'di yang / rgyu ni nye bar phyir blo rnams kun thams cad kho na skye
<p>198b</p>
<p>198b.1</p>bar 'gyur zhes bya ba'i don rtogs par dgongs nas/ lus dang lhan cig skye bar thal ba'i phyir ro zhes bya ba skabs kyis skye ba ni 'byung ba yin pas der thal bar 'gyur ro zhes 'chad par 'gyur ro/ /de med kyang zhes bya ba ni 'dod chags la sogs pa med kyang ngo / /gzugs ro la
<p>198b.2</p>sogs pa med par ni 'byung ba rnams yod pa ma yin no zhes bya bar lta'o/ /des na gzugs la sogs pa nyid 'byung ba dang rnam par dbyer med pa yin gyi 'dod chags la sogs pa ni ma yin no snyam du dgongs pa'o/ /gal te de mtshungs she na zhes bya ba rnam par 'grel pa ni 'on te
<p>198b.3</p>zhes bya ba la sogs pa'o/ /der yang ni 'dod chags la sogs pa yang ngo / /de lta bu nyid do zhes bya ba ni 'byung ba dang rnam par dbyer med par gnas pa nyid du mtshungs pa'o/ /min zhes bya ba de'i rnam par 'grel pa ni de yang ma yin te zhes bya ba'o/ /ci'i phyir zhe na/ 'dod chags la
<p>198b.4</p>sogs pa rnams zhes bya ba'o/ /'dod chags la sogs pa rnams lus dang lhan cig 'byung ba nges par 'gyur ro zhes bya ba'i don to/ /'dod chags la sogs pa zhes bya ba ni bzlog pa brjod pa'o/ /thams cad kyi tshe zhes bya ba ni bdag med pa bsgom pa la sogs pa btang snyoms su gnas
<p>198b.5</p>par srid pa na'o/ /da ni rnam par dbyer med pa'i don tha mi dad pa'i don to zhes 'chad pa ni/ 'byung ba chen po tsam zhes bya ba'o/ /smra ba 'jig rten rgyang pan pa rnams kyi'o/ /gang gi phyir gzugs la sogs pa 'byung ba las tha dad par ma yin pa des na rnam par dbye ba med pa ni lhan cig skye
<p>198b.6</p>ba yin te/ lus dang gzugs la sogs pa bzhin du 'dod chags la sogs pa yang 'gyur ro zhes rtogs par bya'o/ /des na gzugs la sogs pa ltar 'dod chags la sogs pa dang yang rtag tu ldan par 'gyur ro/ /gal te yul dang dbang po la sogs pa lhan cig byed pa'i rkyen
<p>198b.7</p>nye ba can gyi lus ni rnam par shes pa bzhin du 'dod chags la sogs pa'i rgyu yin no/ /btang snyoms la sogs pa'i gnas skabs na lhan cig byed pa yod pa ma yin no snyam pa dogs pa bsu ba ni/ gal te yul gyi rgyu can yin pa'i phyir ro zhes bya ba'o/ /'dod chags la sogs pa ni
<p>199a</p>
<p>199a.1</p>bud med dang skyes pa la sogs pa rnam par rtog pas yul du byas pa rnams la 'byung gi/ dmigs pa tsam la ni ma yin te/ rnam par rtog pa'i bag chags las 'byung ba ni yul gyi dbang gis 'byung ba yang ma yin no zhes lan 'debs pa ni rnam par rtog pa
<p>199a.2</p>yul yin phyir zhes bya ba'o/ /'o na bdag dang bdag gir lta ba'i skye gnas kyi bag chags te lus dang lhan cig pa yin no snyam du dogs pa bsu nas bshad pa/ skal mnyam de 'dra ba tshul bzhin ma yin pa yid la byed pa'i rgyu dang bral ba'i phyir te/ 'jig rten pha rol na bsnyon pa'i
<p>199a.3</p>phyogs la med pa'i phyir lus tsam las byung ba'i 'dod chags la sogs pa nges pa zhes bya ba res 'ga' mi skye ba'i mtshan nyid can du mi 'gyur/ 'on kyang lus 'dod chags la sogs pa dang lhan cig 'byung bar 'gyur ro/ /'am gyi sgras ni skye bar 'gyur zhes bya ba ltos nas sdud pa'o/ /
<p>199a.4</p>yang na cig char 'byung bar 'gyur ro zhes brjod pa ni thams cad tshe na zhes bya ba'o/ /yang na skal mnyam rgyu dang bral ba'i phyir/ 'dod chags la sogs pa nges pa zhes bya ba re re skye ba'am brjod pa'i rang bzhin gyi nges pa med par 'gyur te/ rnam pa thams cad du mi srid par 'gyur ro zhes bya
<p>199a.5</p>ba'i don to/ /yang na 'dod chags la sogs pa'i blo rnam pa thams cad 'byung bar 'gyur ro zhes brjod pa'i rgyu ni nye phyir zhes bya ba'o/ /de med par zhes bya ba ni yul med par ro/ /'dod chags la sogs pa 'byung ste skye ba nyams su myong ba'i phyir ro/ /'o na bag chags nyid rgyu yin par
<p>199a.6</p>'gyur ro snyam na/ skal ba mnyam pa'i rgyu yang zhes bya ba'o/ /de 'dod na ni 'jig rten gzhan grub par thal ba'i phyir ro zhes dgongs pa'o/ /gang gi phyir yul gyi stobs la sogs pa las 'dod chags la sogs pa 'byung ba ma yin pa des na'o/ /de med pa'i phyir ni skal pa
<p>199a.7</p>mnyam pa'i rgyu med pa'i phyir ro/ /res 'ga' mi skye bar mi 'gyur te 'on kyang gtan du skye bar 'gyur ro/ /de yang rnam pa gnyis su 'gyur te/ 'dod chags la sogs pa re re skye ba las sam/ 'dod chags la sogs thams cad skye ba las 'gyur/ de la re zhig dang po mjug bsdu ba'i sgo nas
<p>199b</p>
<p>199b.1</p>brjod pa ni des na nges par lus 'dod chags la sogs pa re re dang zhes bya ba'o/ /gnyis pa gsal bar byed pa ni yang na zhes bya ba'o/ /thams cad kyi zhes bya ba ni 'dod chags la sogs pa res 'ga' bar 'gyur ba yin no snyam du dogs pa bsu ba ni 'on te gang gis zhes bya ba'o/ /
<p>199b.2</p>yongs su gyur pa'i khyad par gang gis so/ /gal te yongs su gyur pa'i khyad par yang lus tsam las 'byung ba'i tshe'i lus bzhin du thams cad kyi tshe yod pa'i phyir cig car ba nyid du 'gyur ro zhes lan 'debs pa ni gal te de lta na zhes bya ba'o/ /gang gis zhes bya ba ni mi yongs su gyur pa yod pas so/ /de dag ni 'dod
<p>199b.3</p>chags la sogs pa'o/ /de ltar 'gyur ba ni res 'ga' de'i ni lus kyi'o/ /de bas na 'dod chags skyed par byed pa'o/ /gal te 'bras bu'i rim pa mthong ba las/ rgyu'am rgyu'i rgyu 'ga' zhig kyang rtogs pa ma yin snyam du dogs pa ni gang rung las she na zhes bya ba'o/ /
<p>199b.4</p>gang yang rung ba zhig ni thams cad kyi tshe yod pa'i phyir de'i rgyu can yang thams cad kyi tshe 'gyur ro zhes lan 'debs pa ni ma yin zhe na zhes bya ba'o/ /gang yang rung ba zhig kun tshe'ang 'gyur ro zhes bya ba'o/ /kun tshe'ang 'gyur zhes bya ba ni thams cad kyi rgyu can ni thams
<p>199b.5</p>cad kyi tshe 'byung bar 'gyur ro/ /gal te ma mthong bas mi 'gyur ro zhes brjod na/ rgyu med pas thams cad thams cad kyi tshe mi 'gyur ro zhes bya bar yang 'gyur ro zhes brjod pa ni 'ga' yang zhes bya ba'o/ /don 'di yin te/ yongs su gyur pa'i khyad par ni rgyu
<p>199b.6</p>nges pa med par yin pa'i phyir rtag tu yod par 'gyur bar brjod do/ /de la gal te ma mthong ba nyid lan yin na/ de'i tshe 'ga' yang rgyud dang bcas par mi 'gyur te/ thams cad du de bsnyen par bya nus pa'i phyir ro zhes bya ba'o/ /gal te yang mthong ba'i tshul bzhin ma yin pa nyid la
<p>199b.7</p>byed pa'i sa bon spangs nas 'dod chags la sogs pa nges pa'i rgyu yongs su gyur pa'i khyad yin par khas len na de'i tshe du ba yang mes bskyed par mi 'gyur ro/ /thams cad las 'byung ba yang ma yin te/ /yongs su gyur pa'i khyad par med pa'i phyir ro zhes brjod pa ni/ 
<p>200a</p>
<p>200a.1</p>me min las kyang du ba 'byung / /zhes bya ba'o/ /de la zhes bya ba ni me ma yin ba las byung ba'i du ba la'o/ /rgyu med pa'i du ba la yang mthong ba'i stobs kyi yul la sogs pa ma nges par 'gyur ba kho na'o zhes brjod pa ni dngos po rgyu med pa la yang zhes bya ba'o/ /der yang zhes
<p>200a.2</p>bya ba ni du ba la'o de'i phyir de ltar 'dod chags la sogs pa yang thams cad kyi rgyu can nam/ rgyu med pa can du 'gyur gyi lus kyi rgyu can ni ma yin no/ /nges pa ni yongs su gyur pa'i khyad par ram/ mthong ba las 'gyur ba yin no zhes gnas so/ /gal te yang ma nges pa'i rgyu can nyid kyis
<p>200a.3</p>rtag tu yod par thal ba las/ ma mthong ba nyid lan yin pa de'i tshe rnam pa thams cad du mthong ba gang yin pa de kho na yod pa yin no zhes gzhan gyis khas blang bar bya bar 'gyur la/ de lta na yang gnyis su med pa nyid rnam par gnas par 'gyur ro/ /des na 'bad pa med par tha snyad
<p>200a.4</p>mtha' dag rnam par zhig par 'gyur ro zhes brjod pa ni mthong ba tsam la brten pa ni yod pa nyid du 'dzin pa ste/ de ltar byed na de'i tshe rnam pa thams cad kyir mthong ba ni gnyis su med pa kho na yin gyi 'bras bu la sogs pa ni ma yin no/ /de lta yin na mi 'dod pa ci yod snyam na
<p>200a.5</p>'dir ni zhes smos te gnyis med du gyur na'o/ /'jug pa dang ldog pa'i mtshan nyid dam rgyu dang 'bras bu sgrub par byed pa'i rnam par rtog pa'i mtshan nyid kyi tha snyad 'jig par 'gyur ro/ /'on te 'dod chags la sogs pa lus kyi rgyu can nyid du mthong ba yin no/ /rjes su 'gro ba
<p>200a.6</p>dang ldog pa'i khyad par can gyi rang rig pas ni rgyu la sogs pa'i rnam par rtog pa tha snyad kyi ming can grub pa yin te/ des ni rgyu la sogs pa grub pa yin no snyam du dogs pa bsu nas/ 'dod chags la sogs pa ni bdag dang bdag gir 'dzin pas chags pa'i rgyu can yin gyi/ lus kyi rgyu
<p>200a.7</p>can ni ma yin te/ de ltar rtogs pa'i phyir ro zhes brjod pa ni gal te tha snyad ces bya ba'o/ /gzhan du zhes bya ba ni dor bar nus pa'o/ /gal te skye ba dang po la sogs par rang rig pa las byung ba'i rnam par rtog pas 'dod chags la sogs pa lus kyi rgyu can nyid du rtogs pa yin gyi 'das pa'i
<p>200b</p>
<p>200b.1</p>bdag dang bdag gir 'dzin pas chags pa'i rgyu can du ni ma yin no snyam du dogs pa bsu nas/ ci ltar 'ga' zhig tu du ba me'i rgyu can du mthong nas/ gzhan du me ma mthong yang de'i rgyu can du rig pa de bzhin du 'di yang blta bar bya ste/ nges pa de ltar gnas pa'i phyir ro zhes gsungs pa ni ci ltar
<p>200b.2</p>zhes bya ba'o/ /sogs pa'i sgras ni skad cig ma nyid la sogs pa yang ngo / /de bzhin zhes bya ba ni rjes su dpag pas grub pa'o/ /'di ni zhes bya ba ni rjes su dpag pa ci ltar zhes bya ba ni mi bya ba kho na'o/ /gal te khyab pa med na mi 'byung mngon sum ma yin pa'i phyir ma mthong ba la yang
<p>200b.3</p>rjes su dpag pa tshad ma ma yin/ de'i tshad ma ni de tsam gyi rtsa ba can yin pa'i phyir ro snyam du dogs pa bsu nas tha dad shes dang zhes gsungs so/ /shes pa don gyi tha dad pa mngon sum gyis ma grub la/ sngon po la sogs pas byas pa yang ma yin la/ snga ma dang phyi ma'i ngo bor tha
<p>200b.4</p>dad pa ma yin no/ /'di ltar med na mi 'byung ba ni bdag nyid nyams su myong ba las byung ba'i rnam par rtog pa las khong du chud par bya ba yin no/ /des rtogs par bya ba yin no snyam pa'i mngon par rlom pa khas mi len na ni khyad par dang bral ba bdag rig pa tsam du 'gyur na/ de la ni
<p>200b.5</p>gzung ba dang 'dzin pa dang sngon po dang gzhan la sogs pa'i rnam par dbye ba srid pa ma yin no/ /'o na rnam par dbye ba ga las yin snyam na/ des na zhes gsungs so/ /rang rig pa la phyis rjes su dpog pas na rjes su dpag pa'i rnam par rtog pa dang bcas pa'i shes pa'o/ /yang
<p>200b.6</p>na rjes su dpag pa'i rgyu yin pa'i phyir rjes su dpag pa yin te byas pa'o/ /tha snyad thams cad byas zhes bya ba la/ 'jug pa dang ldog pa'i mtshan nyid kyi tha snyad dam rtags nges pa sngon du 'gro ba can gyi rjes su dpag pa'i tha snyad byas pa yin no/ /gang gi phyir tha dad pa de ltar yin
<p>200b.7</p>pa des na'o/ /rjes su dpag pa zhes bya ba ni snga ma bzhin no/ /gang gi phyir de ltar mthong ba dor ba ma yin pa de'i phyir ro/ /gang dag ces bya ba nas/ ci bzhin no zhes bya ba'i bar de gsal ba yin no/ /mthong ba ni me tog phreng dang tsan dan la sogs pa'o/ /ma mthong ba ni 'jig
<p>201a</p>
<p>201a.1</p>rten pha rol la sogs pa'o/ /rmongs pa ni yod par lta ba'o/ /gal te mngon sum las shes pa dang don dag gi rnam par dbye bar mi 'gyur mod/ spang bya dang dor bya nyid kyis tha dad pa ni de las 'gyur ro snyam du dogs pa bsu nas bshad pa ni/ blang dang dor bya zhes bya'o/ /
<p>201a.2</p>blang bya dang dor bya'i khyad par yang mngon sum las grub pa ma yin no zhes bya ba'i don to/ /gal te blang bya dang dor bya ni mngon sum gyis rtogs par bya ba'i rang bzhin las gzhan ma yin pa nyid ma yin nam/ de ci ltar mngon sum gyis mi rtogs snyam du dogs la bsu nas/ 
<p>201a.3</p>'di ni zhes bya ba gsungs so/ /sdug bsngal gyi sgrub par byed pa 'bras bu la brten pa'i rang bzhin no/ /rang gi ngo bo tsam 'dzin pa'i mngon sum gyis gang la rtogs te mi rtogs pa kho na'o/ /de nyid kyi phyir de las gzhan bde ba'i sgrub par byed pa blang bya yang mi rtogs so
<p>201a.4</p>zhes brjod pa ni min no zhes bya ba ste spang bya'o/ /mngon sum tsam gyis ga la 'gyur te/ mi 'gyur ba kho na'o/ /ci ltar 'bras bu'i mthar thug pa'i rang bzhin la mngon sum mi 'jug pa de ltar rgyas par bstan pa'i phyir rnam par rtog par mdzad pa ni blang bya nyid ni zhes bya ba'o/ /
<p>201a.5</p>blang bya nyid du rnam par gzhag pa ni bde ba'i sgrub par byed pa yin pa'i phyir ram/ sdug bsngal gyi sgrub par byed pa dor bar bya ba nyid bkag pa las yin zhes rnam par rtog pa rnam pa gnyis so/ /dor bya nyid du rnam par gzhag pa yang / blang bya nyid du rnam par gzhag pa las
<p>201a.6</p>zlog pas yin te/ sdug bsngal gyi sgrub par byed pa yin pa'i phyir ram/ bde ba'i sgrub par byed pa bkag pa las so zhes smras pa ni dor bya nyid ni zhes bya ba rnam par gzhag pa ni zhes 'brel to/ /bzlog pa las zhes bya ba ni blang bya nyid du rnam par gzhag pa las bzlog pa
<p>201a.7</p>las so/ /de la re zhig bde ba mngon sum nyid ma yin par ni dngos po la bde ba'i sgrub par byed pa nyid mngon sum gyis rtogs par bya ba ma yin no zhes brjod pa ni/ don byed don du zhes bya'o/ /don sreg pa la sogs pa dogs pa'o/ /bya ba ste byed pa po nyid ni na'o/ /blang bya ni de nyid yin
<p>201b</p>
<p>201b.1</p>na de ni nye ba'i rang bzhin 'dzin pa'i mngon sum gyis mi mthong ngo mngon sum de las 'jug par byed 'dod pa rnams so/ /ma mthong ba des na blang bya'i dngos po nyid rig ma yin zhes 'brel to/ /ci ltar mngon sum gyis ma mthong snyam na/ mngon sum 'byung 'gyur zhes gsungs so/ /'dis
<p>201b.2</p>ni blang bya nyid yin pa'i phyir zhes bya ba'i phyogs gsal ba yin no/ /dor bya nyid ni bkag pa las zhes bya ba'i phyogs 'gog pa ni/ spang bya zhes bya ba'o/ /spang bya nyid bkag pa ga la yod de ma yin pa nyid do/ spang bya dbang po las 'das phyir te/ sdug bsngal sgrub par byed pa ni
<p>201b.3</p>mngon sum ma yin pa'i phyir ro/ /gang gi phyir de ltar dor bya mngon sum ma yin pa des na blang bya 'di la spang bya'i dngos po med do zhes rtogs pa 'di ni mngon sum las ma yin te/ dbang po'i byed pa'i rjes su 'brang ba ma yin no zhes bya ba'i don to/ /de bzhin du dor bya bzlog pa las nyid
<p>201b.4</p>rnam par gzhag pa yang med do zhes rtogs par bya ba'o/ /bshad zin ma thag pa'i tshul du rang gi dus na yod pa tsam 'dzin pa'i mtshan nyid las na/ rim gyis 'byung ba'i mngon sum gnyi gas kyang bsgrub par bya ba dang / sgrub par byed pa'i dngos po 'dzin pa ma yin no zhes brjod pa ni
<p>201b.5</p>blang dang zhes bya ba'o/ /der yang zhes bya ba ni bsgrub bya dang sgrub byed kyi mngon sum dag la'o/ /rigs pa ni rang gi dus na yod pa tsam 'dzin pa'i mtshan nyid do/ /bzlog nas 'jug pa ni bskyar nas 'jug pa'o/ /shin tu goms pa las mngon sum gyi blang bya la sogs
<p>201b.6</p>pa thams cad 'dzin no snyam du dogs pa bsu ba ni gal te zhes bya ba'o/ /ma rtogs pa la zhes bya ba ni lan te/ gang gi phyir blang bya la sogs pa ma rtogs pa la goms pa med pa des na phan tshun bsten pa zhes bya ba'o/ /'di nyid brjod pa ni/ ci srid ces bya ba'o/ /don bya ba dang
<p>201b.7</p>sgrub par byed pa la dmigs pa rim gyis 'byung ba dag ni phan tshun rig pa med pas na rung ba nyid du ma myong ba'i phyir/ phan tshun bsten par gsal ba yin no zhes dgongs pa'o/ /mngon sum ni rung ba nyid kyi yul can te/ de goms pa gang las 'byung ba'i goms pa de ni
<p>202a</p>
<p>202a.1</p>goms pa mngon sum 'byung ba ste de med do/ /dor bya dang blang bya ni mthong bar bya ba ma yin no zhes gang brjod pa de sdud pa ni/ gal te mngon sum tsam zhes bya ba'o/ /tsam smos pa ni mngon sum gyi rjes las byung ba'i rnam par rtog pa bsal ba'i don du'o/ /
<p>202a.2</p>gal te dor bya'am blang bya mngon sum gyi yul ma yin na/ 'o na yul gang yin snyam na/ de ni zhes gsungs te mngon sum de ni'o/ /rang gi ngo bo tsam zhes bya ba ni/ mngon sum rnam par shes pa'i rang bzhin yin yang bsgrub bya'i shes pa'i mthar thug pa ni ma yin no zhes bstan pa'i phyir
<p>202a.3</p>tsam smos so/ /des zhes bya ba ni rang gi ngo bo tsam rig pa de'i phyir ro/ /'o na gang las spang bya la sogs pa snyam na/ rjes su dpag pa zhes gsungs te/ de'i rang bzhin mthong ba las de'i don bya ba rjes su dpog pa la ste/ de la brten nas so/ /gal te gnyi ga mi rig pa'i mngon sum ni
<p>202a.4</p>'brel ba 'dzin par byed pa nyid ma yin no snyam du dogs pa bsu nas/ mngon sum gnyis las byung ba'i rnam par rtog pa'i 'brel pa grub pa ni mngon sum gyis grub pa kho na ste/ tha snyad pa rnams de ltar lhag par zhen pa'i phyir ro zhes bshad pa ni don zhes bya ba ste gnyis kyi 'brel
<p>202a.5</p>pa nyid do/ /tha snyad ni rnam par rtog pa ste des grub pa yin pas/ gzhan zhes bya ba mchog tu gyur pa ni yongs su tshol bar mi byed de med pa'i phyir dang / tha snyad pa rnams de tsam gyis yongs su tshim pa'i phyir ro/ /gal te dor bya la sogs pa ni mngon sum gyi mthong ba ma
<p>202a.6</p>yin te/ des ni rang gi ngo bo tsam gyi yul can yin pa'i phyir ro/ /'on kyang sgrub par byed pa gzhan med pa lkog tu gyur pa ma yin la/ tha dad pa med pa'i rang bzhin la bsams na/ gang dag mthong ba'i don spangs nas zhes bya ba la sogs pa 'jig rten pha rol
<p>202a.7</p>spangs pa ma yin nam snyam du dogs pa bsu ba ni 'on te zhes bya ba'o/ /'di yang zhes bya ba ni 'jig rten 'di nyid kyang spong bar byed pa la rag ste gyis shig /gang gi phyir 'di tsam gyis te/ 'jig rten pha rol bzlog ba tsam kho nas so/ /'di ni zhes bya ba rang rig pa'i mngon sum
<p>202b</p>
<p>202b.1</p>rnam par gnas pa ma yin gyis/ 'on kyang gnyi ga yang dgag par bya ba yin no/ /'jig rten kyang phan pa 'ga' zhig gnyi ga yang med do zhes brjod pa na/ 'jig rten 'di yang yod min ni/ /zhes bya ba'o/ /des na zhes bya ba ni lan no/ /thar pa khas blangs pa'i phyir ro snyam du dgongs
<p>202b.2</p>pa'o/ /gal te 'jig rten gnyi ga la bsnyon 'debs pa ni shin tu yang chad par lta ba ma yin nam/ des na med pa pa yang med ces ci ltar brjod snyam na/ de lta yin na zhes bya bas te/ 'jig rten 'di yang bkag pa na'o/ /blang bya dang dor bya thams cad spangs pa ste bya ba
<p>202b.3</p>bzlog pa'i phyir te/ gtan tshigs de'i phyir rang rig pa'i gnas skabs na sems ni grol ba nyid de thar pa nyid du 'gyur ro/ /de skad smra ba na ni med pa par mi 'gyur te/ skyes bu'i don gyi gtso bo la skur pa btab pa med pa'i phyir ro/ /de la skur na de skad brjod pa'i phyir ro zhes
<p>202b.4</p>bya ba'i don to/ /gal te 'di ni bden te rang rig pa'i mngon sum gyis ni 'jig rten pha rol sgrub par mi byed la/ 'jig rten 'di yang sgrub pa ma yin na'o/ /sa la sogs pa de kho na nyid bzhir brjod pa ni dper bstan pa'i don te/ 'di ltar rnam par dpyad na shin tu grags pa'i sa la
<p>202b.5</p>sogs pa yang de kho na ma yin na/ 'jig rten pha rol la sogs pa lta ci smos/ 'di tsam gyis ni thar pa skyes bu'i don du 'gyur ba ma yin te/ rang rig pa bzhin du 'jig rten 'di'i yul can gyis rnam par rtog pa yang ngo bo nyid yin pa'i phyir ro zhes dogs pa bsu ba ni 'on te
<p>202b.6</p>zhes bya ba'o/ /rmongs pa gzhan dag ces bya ba ni 'jig rten pha rol la sogs pa'i yul can gyi rnam par rtog pa gzhan te/ rab tu ma grub pa nyid kyis 'dod pa ma yin no zhes bya ba'i don to/ /rmongs pa 'di nyid ces bya ba ni lan no/ /'jig rten 'di'i yul can ga las
<p>202b.7</p>zhes bya ba ni ma yin pa kho na'o zhes bya ba ste/ gal te rang rig pa'i rang bzhin gyi thar pa gnod byed du mi 'gyur na'o zhes bya bar dgongs pa'o/ /de'i phyir nges par gang nyid kyi 'du byed kyi rjes su 'jug pa/ sems ni de med mi 'byung ba/ /de phyir sems la brten pa
<p>203a</p>
<p>203a.1</p>yin/ /zhes bya ba'i tshul gyis/ gang gi tshe rnam par rtog pa thog ma dang tha ma med pa nyid dang / rang gi rigs mthun pa tsam las byung bar grub pa de'i tshe 'jig rten pha rol grub pa kho na ste/ thog ma dang tha ma med pa nyid la de skad brjod pa'i phyir zhes brjod
<p>203a.2</p>pa ni/ gal te thog mtha' zhes bya ba'o/ /mang du smra ba gzhan gyis ci zhig bya ste/ don med pa yin pa'i phyir ro/ /rgyu dang bcas pa nyid kyis 'jig rten pha rol grub pa'i phyir ro zhes bya ba'i tha tshig go/ /rgyu dang bcas pa'i phyogs la nyes pa brjod nas/ rgyu med pa'i phyogs kyi dogs
<p>203a.3</p>pa bsu ba ni/ 'on te zhes bya ba'o/ /rnam par rtog pa ni snga ma snga ma'i rnam par rtog pa'i bag chags kyi rjes su byed pa yin yang / rnam par rtog pa des bskyed par bya ba ma yin na/ 'byung ba'i bskyed par bya ba ltar 'gyur re yang skan te/ de khyad par med kyang khyad par du 'gyur ba'i
<p>203a.4</p>phyir ro/ /des na 'di rgyu med pa can yin na 'bras bu thams cad rgyu med pa can du 'gyur te/ 'di la rgyu med pas zhes bshad pas so/ /yang na rgyu ma yin par 'gyur ro/ /rgyu med pa ni rgyu ma yin te/ rang gi don la ka no'i rkyen brjod pa'i phyir na rgyu med pa yin no/ /de ltar lan 'debs
<p>203a.5</p>pa ni thams cad rgyu med ces bya ba'o/ /de lta yin na zhes bya ba ni thams cad rgyu med pa yin na'o/ /med pa pa khyod kyis smras pa'i don med par 'gyur te/ khyod kyis smras kyang gzhan rtogs bya'i rgyu ma yin no zhes bya ba'i don to/ /'di nyid brjod pa ni gal te 'gar yang zhes bya
<p>203a.6</p>ba'o/ /ci don nyid de smras pa ni dgos pa dang bcas pa ma yin no zhes bya ba'i don to/ /yang na khyod kyi don du gnyer ba gang du yin te khyod kyis smras pa la dgos pa ci yod snyam du dgongs pa'o/ /'on te 'di la zhes bya ba ni brjod pa 'di la'o/ /don ni dgos pa'o/ /
<p>203a.7</p>'dir de nyid kyi zhes bya ba ni lan no 'dir zhes bya ba ni 'bras bu la'o/ /'on te zhes bya ba ni gzhan gyi'o/ /lan ni gal te zhes bya ba'o/ /de zhes bya ba ni gzhan la brgal zhing brtag pa'o/ /gal te brgal zhing brtag pa la bsgrub par bya ba ci yang med mod kyi 'on kyang
<p>203b</p>
<p>203b.1</p>de ni ma rig pa las byung ba yin no snyam na ni gal te 'di ni zhes bya ba'o/ /de lta na yang don med par smra ba tsam yin pa'i de bzhin kho nar nyes par 'gyur ro snyam na/ su yis lan zhes smras te/ dgos pa med pa'i phyir ma rig pa nyid kyis nyes pa yin gyi/ nged kyis go ci
<p>203b.2</p>lan zhes bya ba ni gzhan gyi bsam pa'o/ /lan du gal te bstan par bya ba'i ma rig pa chad pa ma yin na de'i tshe don med nyid de/ dgos pa med par smras pa tsam du zad do zhes bya ba'i don to/ /'on te zhes bya ba de dogs pa bsu nas de gcod par byed pa'i tshig ni rgyu nyid yin pa'i phyir ci
<p>203b.3</p>ltar rgyu med par smra zhes lan ldon pa ni/ 'on te mi rig chad na yang / /zhes bya ba'o/ /brgal zhing brtag pa ma rig pa'i rgyu can yin na/ 'jig rten gzhan 'bad mi dgos par grub po zhes brjod pa ni/ ma rig rgyu dang ldan nyid na/ /zhes bya ba'o/ /ci ltar na ma rig pa thog ma med par
<p>203b.4</p>grub pas 'khor ba nyid grub snyam na/ ma rig rnam rtog las gzhan min/ /zhes smos so/ /de ltar thal bar 'gyur ba'i zhar la 'ongs pa rdzogs par byas nas mjug sdud pa ni/ de'i phyir zhes bya ba'o/ /gang gi phyir lus kyi rgyu can du mi 'thad pa'i rgyu de'i phyir ro/ /thog ma med pa
<p>203b.5</p>yang de yin la/ bag chags kyang yin pa ste/ de yongs su smin pa sad pa des bya ba bskyed pa yin no zhes bya ba ni 'dod chags dang bde ba la sogs pa rnams goms pa yin par mjug bsdus ba'o/ /gal te rgyu med par skye ba 'gal ba'i phyir goms pas sdug bsngal bskyed pa zhes
<p>203b.6</p>bya ba ni mi 'thad de/ rtag pa rgyu med pa can nyid goms pa las mngon par bsal ba'i phyir ro snyam na/ de ni res 'ga' dmigs pa'i phyir ro zhes gsungs so/ /dmigs par bya ba ma yin dmigs par bya ba nyid du 'gyur ba yang sngar med pa kho na yin te/ yod pa yang de nyid yin no/ /
<p>203b.7</p>gal te bde ba la sogs pa res 'ga' dmigs pas mi rtag pa yin mod/ sdug bsngal go ci ltar mi rtag pa zhes bya ba tsam ni mi mthun par 'gyur ba'i sdug bsngal ma yin te/ zag pa med pa rnams kyang mi rtag pa nyid de ltar thal ba'i phyir snyam na bshad pa/ bdag tu 'dzin
<p>204a</p>
<p>204a.1</p>pa dang chags pa la sogs pa goms pa las byung ba 'dod chags la sogs pa rnams kyi rten phyir te/ rten yin pa'i phyir ro/ /zag pa dang bcas pa'i phyir ro zhes bya ba'i don to/ /rgyu ni bdag dang bdag gir 'dzin pa yin gyi rgyu tsam ni ma yin te/ snga ma bzhin du
<p>204a.2</p>thal ba'i phyir ro/ /de'i dbang ni de la rag las pa'o/ /de'i dngos po ni nyid de de'i phyir ro/ /rgyu dbang phyir na sdug bsngal yang / /zhes yang gi sgra rim pa gzhan du sbyar ro/ /bshad pa las ni goms pa las byung ba nyid bsdu ba'i don du yang gi sgra yin no zhes so/ /ji ltar bdag tu 'dzin
<p>204a.3</p>pa la sogs pa 'dod pa la rag las pas goms pa las byung ba dag ni sdug bsngal gyi rgyu yin pa'i goms par ma byas pa nyid mchog yin la/ de las bzlog pa ni mi mthun pa'i phyir na goms pa nyid mchog yin no zhes bshad zin to/ /gal te nga zhes bdag tu 'dzin pa rgyu ma yin
<p>204a.4</p>nam/ 'di ni goms pa las byung ba ma yin pa yang ma yin te/ lus dang dbang po la sogs pa las tha dad pa'i yul can yin pa'i phyir ro/ /sems pa la sogs pa'i gnas skabs su ni dbang po byed pa med pa can lus dmigs par ma gyur pa yin yang / da'i zhes bdag
<p>204a.5</p>tu 'dzin par nyams su myong ba yin te/ de skad du yang lus ma dmigs kyang bdag la de 'di ltar 'gyur ba yin no zhes brjod pa yin no snyam du dogs pa bsu nas bdag min zhes gsungs so/ /bdag ni dmigs pa yang ma yin no/ /de zhig rang rig pa ni yul
<p>204a.6</p>dang dus la sogs pa ma bcad par yod pa'i yul can ma yin te/ nye ba'i yul can yin pa'i phyir ro/ /lhag par zhen pa yang ma yin te/ mthong ba'i rjes su 'brangs pa na mthong ba'i lus la sogs pa phyi rol las tha dad pa la yul dang dus rnam par chad par 'dzin pa'i phyir ro/ /
<p>204a.7</p>des na lus las tha dad pa'i dngos po rnam par ma chad pa'i yod pa can ci ltar 'grub bden te/ bdag mngon sum ni ma yin te/ nye bar gnas pa tsam yin pas skad cig ma nyid du thal ba'i phyir ro/ /'o na ci yin zhe na/ rjes su dpag par bya ba yin no/ /'di ltar 'dod pa dang
<p>204b</p>
<p>204b.1</p>sdang ba dang 'bad rtsol dang / bde ba dang sdug bsngal gyi shes pa 'bras bur gyur pa rnams ni rten du gyur pa'i rgyu bdag ces bya ba rtogs par byed pa yin no/ /nyams su myong ba dang dran pa dang 'dod pa la sogs pa dus tha dad pa can rnams ni de'i dus na yod pa'i dngos po med par 'byung
<p>204b.2</p>ba ma yin te/ gzhan gyi dran pa dang longs spyod la sogs par thal ba'i phyir ro snyam du dogs pa bsu nas bshad pa/ 'dod pa la sogs pa ni rten du gyur pa'i bdag gis byin gyis brlabs pa'ang ma yin te/ brten pa nyid du ma dmigs pa'i phyir te/ nyams su myong ba'i bag chags
<p>204b.3</p>tsam gyis 'byung ba'i phyir ro/ /bshad pa ni/ bdag min byin gyis brlabs pa min/ /zhes sdug bsngal dang gzhi mthun par byas te/ snga ma dang 'brel ba'i phyir ro/ /bag chags las byung ba ni/ gzhan du yang 'thad par brjod pa ni rgyu min zhes bya ba'o/ /de la brten pa nyid du ma dmigs
<p>204b.4</p>par brjod pa ni rtag pa'ang ci ltar zhes bya ba'o/ /khas blangs nas kyang rtag pa nyid kyis mi stong pa'i phyir rim gyis byed pa nyid dang 'gal lo zhes brjod pa ni/ de'i phyir gcig las zhes bya ba'o/ /dgongs pa 'di nyid kyis bcom ldan 'das kyis sdug bsngal gyi bden pa la rnam pa
<p>204b.5</p>bzhi bstan to zhes brjod pa ni/ mi rtag pa nyid dang zhes bya ba la sogs pa'o/ /de zhes bya ba ni sdug bsngal 'khor ba can phung po zhes bshad pa 'dzin to/ /gal te rtag pa nyid la goms pa'i dbang gis dmigs par bya ba nyid gzhan 'byung ba yin la/ rang bzhin ni rtag pa nyid do snyam
<p>204b.6</p>na/ dmigs par bya ba nyid ni zhes gsungs so/ /rtag pa nyid kyis na ma dmigs pa'i dus na yang dmigs par bya ba nyid yod snyam du dogs pa bsu nas thams cad kyi tshe zhes gsungs so/ /de lta na yang rtag pa la chad pa ci yod snyam na/ rim gyis dmigs pa ni zhes gsungs
<p>204b.7</p>so/ /gang rim gyis dmigs pa de ni rtag pa nyid do/ /ci'i phyir snyam na/ gcig la ni zhes gsungs so/ /gang gi rtag pa nyid la rim mi srid pa de'i phyir de las ldog pa na mi rtag pa nyid la gnas pas des khyab pa yin no zhes dgongs pa'o/ /gang gis 'di des khyab po zhes
<p>205a</p>
<p>205a.1</p>brjod pa ci ltar de la mi srid par rtogs snyam na/ rim pa dang ldan pa ni zhes gsungs so/ /'o na rjes su dpag par rim pa dang ldan pa gcig pa nyid du rtogs so snyam na/ de med na zhes gsungs te/ mngon sum de med na'o/ /ci ltar snyam na/ mngon sum sngon
<p>205a.2</p>du 'gro ba can yin pa'i phyir ro zhes gsungs so/ /'o na rjes su dpag pa sngon du 'gro ba can yin la rag mod de lta na yang rjes su dpag pa med par ci ltar 'gyur snyam du dogs pa bsu nas rjes su dpag pa zhes gsungs so/ /de phyir zhes bya ba ni rim gyis dmigs par bya ba yin
<p>205a.3</p>pa'i phyir ro/ /'dis ni mi rtag pa nyid ces bya ba'i rnam pa brjod pa yin no/ /sdug bsngal nyid ces bya ba ni rnam pa bshad pa'i don du bshad pa/ sdug bsngal nyid ni zhes bya ba ni 'khor ba can gyi phung po'i zhes 'brel to/ /ci'i phyir snyam na/ chags pa la sogs pa zhes
<p>205a.4</p>gsungs so/ /mi rtag pa tsam ni sdug bsngal nyid ma yin te/ zag pa med pa rnams kyang der 'gyur ba'i phyir ro/ /'on kyang zag pa dang bcas pa'i phyir ro snyam du dgongs pa'o/ /rgyu ni bdag dang bdag gir 'dzin pa'o/ /'brel pa'i phyir ni rag las pa'i phyir
<p>205a.5</p>sdug bsngal yin gyi rgyu tsam dang 'brel pa'i phyir ni ma yin/ snga ma bzhin du thal ba'i phyir ro zhes bya ba'i don to/ /gzhan dbang zhes bya ba ni bdag dang bdag gir 'dzin pa'i rgyu'i dbang ngo / /yang gi sgra ni zhes bya ba ni ma bshad pa sdud pa'i don can ni'o/ /goms pa
<p>205a.6</p>tsam la brten pa'i phyir/ 'khor ba'i phung po rnams sdug bsngal ba nyid do zhes bya ba ni skabs yin no/ /stong pa nyid dang bdag med pa nyid ces bya ba ni rnam pa gnyis go rims su brjod pa ni/ bdag gi rang bzhin ma yin la/ /zhes bya ba la sogs pa'o/ /ci ltar bdag gis
<p>205a.7</p>byin gyis ma brlabs snyam pa'i dogs pa spong bas/ rgyu min zhes bya ba rnam par 'grel pa ni rgyu ma yin pa ni zhes bya ba'o/ /de lta na yang byin gyis rlob pa po rgyur ci ltar 'gyur snyam na/ phan 'dogs pa'i rgyu yang zhes bya ba'o/ /de ltar na bdag gi rang bzhin ma yin snyam pa'i
<p>205b</p>
<p>205b.1</p>dogs pa sel bas rtag pa'ang ci ltar skyed byed yin zhes bya ba de 'chad pa ni/ gal te phung po rnams zhes bya ba'o/ /de'i tshe zhes khong nas phyung la/ rtag pa nyid du 'gyur ro zhes sbyar ro/ /rtag pa yin mod ci skyon snyam na/ rtag pa ni zhes gsungs so/ /skyed byed ma yin na yang dngos po
<p>205b.2</p>nyid ma yin no zhes brjod pa ni/ skyed par byed pa ma yin pa yang zhes bya ba ste/ rjes su 'gro ba dang ldog pa dag dmigs pa med pa'i phyir ro zhes bya ba'i don to/ /gal te yang phung po rnams bdag gi rang bzhin du khas len na/ de'i tshe shes pa dus tha dad pa zhes pa la sogs pa yin no/ /
<p>205b.3</p>byin gyis brlabs pa'ang min zhes bya ba 'di la mi dmigs pa'i tshad ma brjod pa ni bdag gis byin gyis zhes bya ba'o/ /bdag min zhes bya ba de la yang 'di nyid brjod pa ni phung po rnams kyis zhes bya ba'o/ /byin gyis rlob pa po dbang po las 'das smra ba dag gis smras pa ni gal te zhes bya
<p>205b.4</p>ba'o/ /grub pa'i mthar ni sems mi rtag pa byin gyis brlabs pa yin yang 'thad pa'i phyir/ rtag pa'i sems kyis byin gyis brlabs par ma grub po zhes smras pa ni ma yin te zhes bya ba'o/ /rdzogs pa'i phyir ro zhes bya ba ni byed pa 'jug pa zhes bya ba skabs yin no/ /gal te ci ltar na mi rtag
<p>205b.5</p>pa'i sems kyis byin gyis brlabs pa tsam gyis rdzogs par 'gyur te/ 'jig rten pha rol ma grub pa'i phyir ro snyam na/ sems pa yang zhes gsungs so/ /gal te yang 'bras bu nyams su myong ba'i bag chags las byung ba yin mod/ de lta na yang 'dir gzhan rjes su 'brel pa ma
<p>205b.6</p>yin no zhes bya ba ga las yin te/ dbang po las 'das pa spong bar byed pa ni yod pa ma yin no snyam du dogs pa bsu nas/ dbang po las 'das pa ni mi spong gi 'on kyang gzhan rgyu yin na/ mthong ba tsam las byung ba'i 'bras bu'i khyad par byed pa dang 'gal ba yin no zhes mjug bsdu bas
<p>205b.7</p>ston pa ni/ des na zhes bya ba ste/ gzhan gyi rgyu can la ni de tsam las mi 'byung bas khyab la/ mi 'byung ba dang 'gal ba yang 'byung ba yin te/ des na 'byung ba'i mtshan nyid la khyab par byed pa med na/ yod pa yin yang khyab par bya ba nus srid par ci ltar 'gyur zhes bya
<p>206a</p>
<p>206a.1</p>ba'i don to/ /de ni zhes bya ba ni 'bras bu skye ba med pa'i rgyu rtag pa rnams la'o/ /de ltar 'dir ni 'bras bu skye ba med pa ma mthong ngo / /ci'i phyir zhe na/ mtshungs pa zhes gsungs so/ /rung ba'i khyad par ni bag chags kyi khyad par ro/ /gang gis de med
<p>206a.2</p>pas zhes bya ba ni rtag pa med pas 'bras bu med par ro/ /des na khyad par byed pa de tsam las mi 'byung ba med pa yin no/ /khyab par byed pa med kyang khyab par bya ba yod par srid na ni rgyu rnams kyi tshad ma nges par 'gyur ro zhes brjod pa ni rjes su 'gro ba tsam gyis zhes bya ba'o/ /nam mkha'
<p>206a.3</p>la sreg pa de dag ni rgyu rnams zhes bya ba ni dbang po rnams so/ /'on te nam mkha' la sogs pa khyab pa ma yin no snyam du dogs pa bsu nas/ de dag kyang zhes gsungs so/ /mi mtshungs par dogs pa bsu ba ni/ de dag ni zhes bya ba ste nam mkha' la sogs pa dag go/ /khyab pa
<p>206a.4</p>dang zhes bya ba ni lan no/ /de nyid ces bya ba ni byin gyis rlob par byed pa po ma yin pa nyid do/ /yul khyab pa nyid med pa'i phyir na/ de la ni med pas med pa yin te/ des na gzhan gyi rgyu can gyi khyab pa byar med pa yod pas na/ de'i nus pa srid pa kho na'o snyam du dogs pa bsu nas bshad
<p>206a.5</p>pa ni/ rtag pa khyab byed ces bya ba'o/ /thams cad du zhes bya ba ni 'bras bu la'o/ /'on te ma khyab pas rgyang ring po na gnas pa rnams ci ltar rgyu yin snyam na/ nye ba nyid kyis zhes gsungs so/ /ci'i phyir de ltar rgyu ma yin snyam na/ ring ba yin yang rgyur zhes gsungs so/ /gang
<p>206a.6</p>gis ma khyab pa'i rtag pa de ltar 'gyur ba rnam pa de lta bu'i rgyur mthong ba gang yin snyam du dogs pa bsu nas sgra sogs zhes gsungs so/ /de'i phyir rtag pa nyid thams cad du rgyu nyid yin te/ rtag pa nyid kyis skyed byed du rang bzhin gcig pa'i phyir ro zhes bya ba'i don to/ /
<p>206a.7</p>des na skad cig ma yang ci'i phyir thams cad kyi skyed byed ma yin zhes bya ba'i thal ba med do/ /skabs nye bar sdud pa ni de'i phyir zhes bya ba'o/ /gang gi phyir sdug bsngal de rtag pa ma yin te res 'ga' ba yin pa des na grub pa la bag chags la sogs pa rgyur byed pa yin te/ rjes su
<p>206b</p>
<p>206b.1</p>'gro ba dang ldog pa dang ldan pa'i phyir ro/ /rtag pa ltar mi rtag pa yang ci ltar rgyu yin zhes bya ba ni mi 'thad do zhes brjod pa ni/ res 'ga' ba nyid yin pas na zhes bya ba'o/ /rgyu dang bcas pa nyid ma yin na/ res 'ga' ba nyid du mi 'thad do zhes brjod pa ni/ rgyu med gzhan la mi ltos
<p>206b.2</p>phyir/ /zhes bya ba'o/ /'di rang grub par bya ba'i don du/ med pa gzhan la ltos pa na phyis kyang de kho na bzhin du 'gyur ro/ /de bzhin du yod pa yang rang bzhin snga ma kho nar yod pa'i phyir dang rang gi ngo bo mi 'gyur ba'i phyir na/ ltos pa med pa nyid do zhes brjod pa ni gzhan la mi ltos phyir
<p>206b.3</p>ro zhes bya ba yin no/ /dgongs pa 'di nyid kyis na kun 'byung gi bden pa bstan pa yin no zhes brjod pa ni kun 'byung gi bden pa yang zhes bya ba'o/ /sdug bsngal la rgyu med do zhes bya ba dgag pa'i phyir rgyu nyid ces bya ba ni rnam pa yin no zhes brjod pa ni de la rgyu ni zhes bya ba'o/ /rgyu gcig
<p>206b.4</p>nyid ni gtso bo la sogs pa ste/ de yongs su spangs pas so/ /gtso bo la sogs pa ltar sred pa la nus pa med pa yin no snyam na/ rab tu skye ba ni zhes bya ba smos so/ /gtso bo ni nye bar len pa nyid de de spangs pas so/ /de la res 'ga' ba nyid yin pas na zhes bya ba ni tshigs su bcad
<p>206b.5</p>pas ni rnam pa dang po sgrub pa gtsor byed pa yin no zhes brjod pa ni sdug bsngal gyi ni zhes bya ba'o/ /de ltar ci ste bstan snyam na/ /gzhan ni zhes gsungs so/ /gzhan ni rgyu med pa'o/ /'o na ci ltar res 'ga' ba yin snyam na/ rgyu ldan la ni zhes gsungs so/ /'o na rgyu med pa la ci zhig
<p>206b.6</p>'thad snyam na/ rgyu med pa'i zhes gsungs so/ /yang na gzhan nyid 'gyur zhes bya ba ni med pa nyid du'o/ /ci gang gis de skad brjod pa/ rgyu med pa 'ga' zhig de ltar mthong ba yod dam snyam na/ dper na rab rib can gyi sgra la sogs pa'i shes pa yul gyi rgyu dang bral ba mig bye ba
<p>206b.7</p>tsam las byung ba thams cad du 'byung ba sdug bsngal yang rgyu dang bral na de bzhin du 'gyur ro zhes brjod pa ni ci lta zhes bya ba'o/ /skra la sogs pa zhes bya ba 'di nyid du bcad do/ /ci ltar rtag par 'gyur snyam na/ yul med na yang zhes gsungs so/ /yang na rgyu ma nges pa nyid
<p>207a</p>
<p>207a.1</p>kyis rgyu med pa'i phyir te/ dper na chos kyi dbyings rtag tu yod pa de bzhin du sdug bsngal yang 'gyur ro zhes brjod pa ni/ rang rig pas ni rtogs bya ba/ /zhes bya ba'o/ /rang rig pas zhes bya bas ni tshad ma brjod do/ /des na zhes pa ni stong pa la
<p>207a.2</p>dmigs pa rnam par rtog pa med pa yin te/ rmi lam bzhin no/ /rang gi ngo bo ni rmi lam na yang tshad ma can yin pa'i phyir ro/ /gzung ba dang 'dzin pa dang bral ba'i mtshan nyid chos kyi dbyings kyi rang bzhin yang des rtogs par bya ba yin no/ /de yang ma nges pa nyid kyis rgyu med
<p>207a.3</p>pa can dang byung ba 'byung bar 'gyur ba dang / da ltar ba'i dus khyab pas na rtag tu yod pa yin no/ /de nyid kyis res 'ga' ba ma yin pa yin no/ /ci ltar mi rtag pa nyid rgyu nges pa med pas rgyu med pa can yin pa dang res 'ga' ba ma yin pa bzhin no/ /med par 'gyur zhes bya ba ni 'chad
<p>207a.4</p>pa ni mo gsham bu sogs zhes bya ba'o/ /gal te res 'ga' ba nyid kyis sdug bsngal la rgyu yod mod de ni 'byung ba chen po'i bdag nyid kho na yin gyi/ ma rig pa dang sred pa dang las la sogs pa'i rang bzhin nam/ dbang phyug la sogs pa'i rang bzhin ni ma yin no/ /'byung ba
<p>207a.5</p>chen po rgyu yin pa nyid na/ 'jig rten pha rol grub pa bkag pa yang ma yin te/ sred pa dang po'i sems 'du byed kyi rjes su byed pa nyid kyis sems gzhan go bar byed pa yin pa'i phyir sems kyi rang bzhin gyi 'jig rten gzhan grub kyang bde ba dang sdug bsngal la sogs pa'i rang
<p>207a.6</p>bzhin gyi gnas skabs rnams 'byung ba chen po tsam gyi rgyu tsam du grub pas na/ las la sogs pa'i sems pa'i rgyu can du mi 'grub po zhes rtsod par byed pa ni ji ltar zhes bya ba la sogs pa'o/ /dper na chos can skyed par byed pa'i 'byung ba tsam las skyes pa'i phyir sems dang ldan pa'i
<p>207a.7</p>rgyu med pa de bzhin du sring pa'i phyir rang bzhin 'jig rten gzhan na yod pa'i sems can gyi bde ba dang sdug bsngal la sogs pa'i khyad par du rtogs pa 'di dag kyang rgyu med 'gyur te/ sems pa dang ldan pa'i rgyu yod pa ma yin par 'gyur ro zhes ni kha cig ste/ rgyu med par
<p>207b</p>
<p>207b.1</p>smra ba rab tu brjod do/ /rang bzhin nyid kyis bya ba la sogs pa ni 'phang mdung zhes bya ba la sogs pas rnam par 'grel to/ /de la khyad par dag kyang zhes bya ba la sogs pa ni mgar ba la sogs pa med kyang zhes bya ba la sogs par rnam par 'grel to/ /de la don ni 'di yin te/ 
<p>207b.2</p>'byung ba chen po'i rang bzhin ni 'byung ba chen po nyid las byung ba'i phyir sems pa dang ldan pas mi byed do/ /'on kyang bde ba dang sdug bsngal la sogs pa'i rang bzhin khyad par 'ba' zhig byed pa yin no/ /tshor ba'i rno ba la sogs pa'i rang bzhin de dag kyang chos can gyi rgyus bskyed
<p>207b.3</p>par bya ba nyid du mthong ngo zhes bya ba'o/ /sems 'chi ba zhes bya ba'i don gang yin pa dang / skye ba gzhan yongs su 'dzin pa'i skye ba rnams so/ /mtshungs pa de ma thag pa'i shes pa'i bdag nyid dbang po drug po ni yod do/ /de tsam la brten pa'i shes pa ni yid kyi rnam par shes pa
<p>207b.4</p>ste/ mig la sogs pa la mi rten pa'i phyir na/ rnam par rtog pa dang ldan pa'i rgyu med kyang / rno ba yod pa'i phyir ro zhes 'brel to/ /gang gi tshe zhes dgos na/ khyad par mgar ba la sogs pa med kyang zhes bya ba'o/ /yang na mgar ba la sogs pa med na rno ba
<p>207b.5</p>yod pa'i phyir rgyu med pa can yin no zhes 'brel to/ /gang gi tshe zhe na de med kyang zhes bya ba 'phang mdung la sogs pa med kyang ngo / /gal te de ni mgar ba'i yang 'bras bu yin no zhe na/ rgyu nges pa med pa can 'di nyid ces gsungs so/ /gang la rgyu nges pa med pa yod pa de ni rgyu
<p>207b.6</p>med pa can no/ /gal te de ltar rgyu med par 'gyur bas rgyu med pa can du ci ltar 'gyur snyam na ma yin te/ rgyu nges pa med pa can ni de'i rgyu can gyi dus na gzhan gyi rgyu can nyid yod pa yin la/ gzhan gyi rgyu can gyi dus na yang de'i rgyu can yod pa yin no/ /des
<p>207b.7</p>na rgyu med pa can kho nar 'gyur ro/ /don la sbyor ba ni de bzhin du zhes bya ba'o/ /dpe gang gi stobs kyis sdug bsngal rgyu med pa can du 'gyur ba de nyid sun 'byin pa ni gang yod nyid na zhes bya'o/ /de ni zhes bya ba ni rang gi rgyu'i rjes su 'gro ba dang ldog pa'i rjes
<p>208a</p>
<p>208a.1</p>su byed pa'o/ /de rnams la zhes bya ba ni tsher ma'i rno ba la sogs pa dag la'o/ /gal te de lta na yang gang gis sdug bsngal rgyu dang bcas par 'gyur ba tshor ba la sogs pa rgyu dang bcas par ci ltar 'gyur snyam na/ 'di la bsam pa ni zhes bya ba'o/ /
<p>208a.2</p>de'i tshe zhes khong nas phyung la khyad par de dag ni zhes sbyar bar bya'o/ /ji ltar rgyu med par 'gyur zhe na/ rgyu shug gi zhes bya ba smos so/ /rgyu nges pa med pa'i phyir rgyu med pa can du dogs pa bsu ba ni/ 'on te mgar bas kyang zhes bya ba'o/ /des na ni mgar bas byed pas na'o/ /de
<p>208a.3</p>skad ces bya ba ni rgyu med pa nyid du'o/ /las kyi rang gi sems pas bskyed par bsams nas lan 'debs pa ni blo sngon byed pa zhes bya ba'o/ /gal te rgyu shug gi tsher ma la sogs pa mgar bas byas pa'i rno ba las khyad par med pa yin na de bzhin du de yang blo dang ldan pa'i rgyur
<p>208a.4</p>'gyur ba yin la/ de lta na yang dbang phyug byed pa po nyid du 'gyur la/ dbang phyug kyang sems pa'i rang bzhin las tha mi dad pa yin no/ /gang gi phyir de lta yin pa'i gtan tshigs de'i phyir rgya shug gi tsher ma la sogs pa rgyu med pa ma yin no/ /dpe de nyid las zhes bya ba
<p>208a.5</p>ni mgar bas byas pa'i rno ba las so/ /'on te tha dad pa'i zhes dogs pa bsu ba ni khyad par zhes bya ba'o/ /lcags dang rgya shug gi rno ba gnyis la/ khyad par rtog pa des na blo dang ldan pa rgyu nyid ni zhe na/ lan du khyad par yod mod ces bya ba'o/ /lcags
<p>208a.6</p>dang rgya shug gi tsher ma'i rno ba la yod pa'i khyad par rgyu dang bcas pa nyid yin gyi/ rgyu ma nges pa ni ma yin no/ /de nyid brjod pa ni 'ga' zhig ces bya ba'o/ /'bras bu gang zhig rgya shug gi sa bon las skye ba de nyid ni mgar ba la sogs pa las ma yin te/ des
<p>208a.7</p>na rgyu nges pa med pa nyid ma yin no zhes bya ba'i don to/ /gal te rtsis bsgyur ba'i gser byas pa yin yang ma byas pa bzhin du mthong ba ma yin nam/ de bzhin du lcags dang rgya shug gi tsher ma dag gi khyad par mi mthong ba yin no snyam du dogs pa bsu nas/ bden
<p>208b</p>
<p>208b.1</p>par snang bar 'dod pa yang mi bden par 'gyur te/ mi bden pa rmi lam gyi snang ba dang khyad par med pa'i phyir ro zhes brjod pa ni/ khyad par med pa kho nar zad ces bya ba'o/ /ji ltar khyad par mi srid snyam na/ gang gi phyir zhes bya ba'o/ /mthong ba tsam gyis zhes bya ba ni
<p>208b.2</p>rang bzhin gsal ba tsam gyis so/ /de lta na yang khyad par med pa snang ba tsam ni gnyis su med par 'gyur zhes brjod pa ni/ gnyis med de nyid ces bya ba ste/ sngar bshad zin pa gang yin pa'o/ /gang zhig sngar brjod zin pa de nyid rgyu med pa yin par 'gyur ro/ /'o na
<p>208b.3</p>ji ltar rgyu dang bcas par 'gyur snyam du dogs na/ de'i phyir gang las zhes bya ba'o/ /'di gang las snyam na/ 'di ltar zhes bya ba'o/ /'di nyid gsal 'debs pa ni de'i phyir gal te zhes bya ba ni khyad par med pa yin na'o/ /bzlog pa ni rgyu med pa nyid do/ /rgyu nyid bsgrub pa'i
<p>208b.4</p>phyir/ sgrub par byed pa brjod pa gang yin pa de la ma nges pa nyid du dogs pa bsu ba ni gal te zhes bya ba'o/ /med pa'i phyir ro ni skabs kyis na mthong ba'o/ /'di la ni rgyu nyid kyi sgrub byed du gyur pa'i ldog pa med do zhes re zhig rang nyid lan 'debs pa ni de ni ma yin te zhes bya'o/ /
<p>208b.5</p>des na zhes bya ba ni rnam dbye med pas na'o/ /ji ltar 'di gnyis dbye ba med na gang gis de med na mi mthong ba'i phyir mi 'gyur snyam du dogs pa bsu nas der ni zhes smos so/ /des na de med par mthong ba mi srid pa yin gyi reg pa med pa ni ma yin no zhes bya ba'i dgongs
<p>208b.6</p>pa'o/ /ci ste gzugs yod kyang reg pa med par mthong ba ma yin no snyam du dogs pa bsu nas bshad pa/ gal te gzugs na ni zhes bya ba ni reg pa med par zhes bya ba dang 'brel to/ /de'i tshe zhes khong nas phyung la/ mthong bar 'gyur ba kho na'o zhes sbyar ro/ /gzugs med
<p>208b.7</p>na rlung la mig gi rnam par shes pa mi 'byung ba'i phyir ro snyam du dgongs pa'o/ /ci ste 'di lta bur gyur pa'i ldog pa yang rgyu nyid kyi rgyu mtshan du 'gyur ro snyam na/ rnam pa 'di lta bu'i ldog pa las ni zhes gsungs so/ /rgyur zhes bya ba ni reg pa mthong ba la ltos nas zhes bya ba
<p>209a</p>
<p>209a.1</p>ni skabs yin no/ /'o na ji ltar rgyu yin snyam na/ 'on kyang zhes smos so/ /de ltar bstan par nus na ni de'i tshe reg pa rgyu nyid du 'gyur ro/ /de ltar ni nus pa ma yin te/ /des na rgyu ma yin no/ /yang na brgyud nas rgyu yin pa
<p>209a.2</p>nyid do zhes rtsa bas lan 'debs pa ni yang na zhes bya ba'o/ /ci gang gis mthong ba'i rgyu mtshan du 'gyur ba/ ji ltar reg pa gzugs kyi rgyu nyid yin snyam du dogs pa bsu nas brjod pa ni phan tshun mi 'bral nyid kyis zhes bya ba'o/ /lhan cig 'byung ba'i rgyu khas blangs nas de
<p>209a.3</p>skad brjod par rtogs par bya'o/ /yang na snga phyir rgyu yin no zhes brjod pa ni brten pa'i rang bzhin gzugs kyi zhes bya ba ste/ lung gi skad kyis 'byung ba las gyur pa'i gzugs brjod pa yin no/ /gang gi phyir de ltar reg pa'i gzugs kyi rgyu yin pa'i gtan tshigs
<p>209a.4</p>des na'o/ /gtan tshigs ni/ gang yod nyid na gang skye ba/ zhes bya ba de'o/ /de'i phyir ci ltar tsher ma la sogs pa rgyu dang bcas pa yin pa de bzhin du bde ba la sogs pa yang yin no zhes bya ba gnas so/ /de ltar rnam pa dang po bsgrubs nas mjug sdud pa ni de ltar
<p>209a.5</p>na re zhig ces bya ba'o/ /gnyis pa zhes bya ba ni rgyu gcig nyid bkag pa'o/ /rgyu dang bcas pa yin yang zhes bya ba ni rnam pa dang po dang bcas pa yin yang ngo / /rgyu gcig nyid du mi 'dod de des na de dgag pa'i phyir rnam pa gnyis pa yin no zhes bya ba'i don to/ /ji ltar rtag
<p>209a.6</p>pa gcig pu rgyu yin pa bkag ce na/ gal te zhes bya ba'o/ /gcig ces bya ba ni gal te snga ma dang phyi mar gcig pa'i rgyu rang bzhin rgyu yin na/ de'i tshe rtag pa nyid du 'gyur ro zhes bya ba thams cad kyi tshe 'bras bu thams cad 'gyur zhes bya ba'i don to/ /lhan cig byed
<p>209a.7</p>pa la ltos nas rim gyis byed do snyam na/ ltos pa med pa'i phyir ro zhes gsungs so/ /'di nyid gang las she na/ rtag pa ni zhes gsungs so/ /cig car ni ma yin no zhes brjod pa ni gtso bo la sogs pa zhes bya ba'o/ /'gog pa'i rgyu mtshan rim dang rim gyis ma yin pa
<p>209b</p>
<p>209b.1</p>dang bral ba 'di yang / de ga las she na zhes bya ba'i rtsod pa sngon du 'gro ba can gyis gsal bar byed pa ni nus pa med pa'i phyir ro zhes bya ba'o/ /de nyid kyi phyir dbang phyug la sogs pa ni rab tu skye ba nyid ma yin no zhes brjod pa ni/ rnam pa gsum pa rab tu skye ba
<p>209b.2</p>nyid ma yin no zhes bya ba'o/ /'o na de su'i yin snyam na/ rnam pa 'di ni zhes gsungs so/ /de nyid ces bya ba ni rab tu skye ba sred pa nyid kyi yin pa'o/ /rtag pa rnams ni nus pa med pa'i phyir ro zhes 'brel to/ /gang gi phyir rtag pa rnams nus pa med pa'i phyir rab
<p>209b.3</p>tu skye ba nyid ma yin pa de'i phyir srid pa'i 'dod pa nyid skye ba yongs su 'dzin pa'i mtshan nyid sdug bsngal gyi rgyu yin no/ /'di ga las snyam na gang gi phyir/ 'jig rten rnams kyi yul gyi khyad par yongs su 'dzin pa bdag gir byed pa ni yul gyi khyab par 'dod pas byas par mthong
<p>209b.4</p>ba yin no/ /las dang lus ma rig pa la sogs pa ni rgyu yin yang yul gyi khyad par du phyin pa ni srid pa nyid kyis bya ba yin no zhes bshad pa ni rgyu gzhan nam zhes bya ba'o/ /'di nyid gsal bar byed pa ni las sam zhes bya ba'i gtan tshigs brjod pa ni sred pa med na zhes bya
<p>209b.5</p>ba'o/ /yongs su 'dzin pa des bya ba yin yang skye ba thob pa de ltar ci ste 'gyur snyam na/ yongs su 'dzin pa de yang zhes bya ba'o/ /gang gi phyir skye ba rjes su 'brel pa yongs su 'dzin pa las/ gzhan ma yin pa des na skye ba rjes su 'brel pa 'di rab tu skye ba ni srid pa kho na yin
<p>209b.6</p>no/ /phyin par byed pa'i bya ba can yin pa'i phyir na sred pa nyid rab tu skye ba yin mod/ sred pa 'dod go ji ltar yin snyam na de ni de nyid yin no zhes brjod pas ni sred 'dod ni zhes bya ba'o/ /gal te sred pa tsam ni kun 'byung ma yin te/ mdo las 'dod pa'i sred pa la sogs pa gsum
<p>209b.7</p>kun 'byung du bstan pa'i phyir ro snyam du dogs pa bsu ba ni/ gal te yul gyi zhes bya ba'o/ /sred pa zhes bya ba ni ma 'ongs pa'i skye bo don du gnyer ba'i rnam pa'o/ /de nyid kyi phyir yang sred pa'i dgos pa can yin pa'i phyir yang 'byung ba can no/ /dga' ba dang 'dod chags
<p>210a</p>
<p>210a.1</p>de gnyis dang ldan pa'i 'dres pa ste/ skye ba dang 'chi ba'i rgyun gyis 'chol mar skye ba'i phyir yin gyi mtshungs par ldan pa'i phyir ni ma yin te/ 'dod chags gnyis mtshungs par ldan pa med pa'i phyir ro/ /de la dga' ba ni da ltar ba'i don la dmigs pa
<p>210a.2</p>nyon mongs pa can gyi rtogs pa'o/ /'dod chags da ltar ba'i don la dmigs pa'i mngon par zhen pa nyid do/ /'di skad brjod par 'gyur te/ gang gi da ltar gyi tshe'i dngos po la nyon mongs pa can gyi rtog pa dang mngon par zhen pa rab tu skye ba des na/ /de lta bur
<p>210a.3</p>gyur pa'am/ de las khyad par 'phags pa'i ma 'ongs pa la yang 'dod pa yin no/ /gang dag da ltar ba'i dngos po nyid la dga' ba dang 'dod chags las grol ba de dag ji ltar ma 'ongs pa'i dngos po don du gnyer bar byed/ de dang der mngon par dga' ba can zhes bya
<p>210a.4</p>ba ni srid pa dang longs spyod pa la sogs pa thams cad la don du gnyer pa'i rnam pa can zhes bya ba'i don to/ /de la 'dod pa'i khams don du gnyer ba'i rnam pa ni 'dod pa'i sred pa'o/ /'dod par byas pas na 'dod pas de gzugs la sogs pa'o/ /de la don med
<p>210a.5</p>pa mang po dang ldan zhing snying po med pa rnams la snying por 'du shes pa rnams srid pa brgyud pa thog ma med pa nas goms pas bskyed pa bde bar sred pa skye ba ni 'dod pa'i sred pa zhes brjod do/ /gzugs dang gzugs med pa don du gnyer ba ni srid pa'i sred pa'o/ /
<p>210a.6</p>sdug bsngal dang bral bar 'dod pa ni 'jig pa'i sred pa'o/ /gang las zhes bya ba'i yang gi sgra ni sdud pa'i don can ni 'brel pa'i phyir na de yang zhes bya bar 'gyur ro/ /srid pa'i sred pa 'ba' zhig ni srid 'dod ma yin gyi 'on kyang de yang yin no/ /de zhes bya ba
<p>210a.7</p>gang yin zhe na/ 'dod pa gang las srog chags shes rab dang bral ba 'jug pa'i ji ltar 'jug snyam na/ bde ba dang sdug bsngal dang 'brel pa thob dang dor bar 'dod pas so/ /'dir ni nye bar mkho ba la sogs pa'i yul can gyi sred pa 'jug pa'i rgyur brjod pa yin no/ /
<p>210b</p>
<p>210b.1</p>bde ba dang sdug bsngal thob pa dang dor bar 'dod pa de dag nyid la mdo las rnam par phye nas 'dod pa'i srid pa dang 'jig pa'i sred pa'i sgras brjod do zhes bshad pa ni/ 'dod pa dang 'jig pa'i 'dod pa de dag nyid yin no zhes bya ba'o/ /de ji ltar na de'ang srid 'dod yin
<p>210b.2</p>snyam na/ gang 'di zhes gsungs so/ /sogs pa'i sgras ni bde ba dang ldan pa dang / sdug bsngal dang bral ba dag gzung ngo / /don 'di yin te srid pa'i sgras ni 'khor ba'i rnam grangs su yin la/ 'khor ba dang gnas dang nye bar mkho ba dang / bde ba dang ldan pa dang / 
<p>210b.3</p>sdug bsngal dang bral ba'o/ /de la 'dod pa yang rnam pa gsum 'byung ba yin no zhes bya ba'o/ /srid pa'i 'dod pa de ni thams cad nyid yin te/ gcig kho na ni ma yin no/ /'di nyid rnam par dbye ba ni 'dod pa'i zhes bya ba la sogs pa'o/ /rnam par phye ba nyid nges bar
<p>210b.4</p>ston pa ni gang zhig ces bya ba'o/ /sogs pa'i sgras ni nye bar mkho ba rtogs par byed do/ /gang la 'gal ba yod pa ma yin pa de la de skad ces bya'o/ /kun 'byung ba'i bden pa bstan pa ni srid 'dod ces bya bar ro/ /de'i phyir sred pa 'di gsum ka yang kun 'byung
<p>210b.5</p>gi bden pa yin te/ 'jug pa'i dbye ba lam rnam pa gsum du gzhag pa yin no zhes bya ba ni skabs kyi don to/ /sred pa nyid skye ba'i rgyu yin no zhes rnam pa gzhan gyi sgo nas sgrub pa'i phyir bdag tu chags pa'i zhes gsungs so/ /kun la zhes bya ba ni gnas dang nye bar
<p>210b.6</p>mkho ba la sogs pa la'o/ /bde ba ma yin pa la bde bar 'du shes 'jug pa'i rgyu ni bdag tu chags pa nyid yin gyi gzhan ni ma yin no/ /'jug pa'i rgyu yin ba de phyir/ srid pa nyid sred pa'i rten yin no/ /gal te bdag med pa'i phyir bstan pa 'di ji ltar 'thad snyam na
<p>210b.7</p>ngar 'dzin pa'i zhes gsungs so/ /de la chags pa sred pa zhes bya ba'i ming gzhan dang ldan pa gang yin pa de ni rgyu yin te/ phan 'dogs par byed pa yin no/ /ji ltar rgyu yin snyam du dogs na/ rkun la rab tu 'jug 'gyur ba/ /zhes bya ba'i rtsa ba'i rjes su brjod nas 'chad
<p>211a</p>
<p>211a.1</p>pa ni/ gnas dang longs spyod la sogs pa/ /zhes bya ba'o/ /su zhig 'jug snyam na/ phyin ci log bzhis nyams pa dag /ces bya ba smos so/ /'di ni bde bar 'du shes pa zhes bya ba rnam par 'grel pa'o/ /de'i phyir zhes bya ba ni rgyu yin pa'i
<p>211a.2</p>phyir ro/ /'di ga las snyam na/ snying rjer ldan pa zhes gsungs so/ /bdag tu sred pa dang bral ba ni gnas dang longs spyod la sogs pa la yang 'jug pa ma yin te/ snying rje dang ldan pa yin na ni 'gyur ro/ /de nyid kyi phyir/ snying rjer ldan pa ma gtogs par/ /
<p>211a.3</p>zhes bya ba'o/ /de ni zhes bya ba ni snying rjer ldan pa'o/ /'khor ba'i sdug bsngal gyis yongs su mi gdung ba'i phyir 'khor ba'i rgyu ma yin no/ /de nyid kyi phyir zhes bya ba ni chags pa'i rang bzhin gyi sred pa ni thams cad du dogs pa nyid kyis lhan cig byed pa yin pa'i
<p>211a.4</p>phyir ro/ /de'i ni sems kyi'o/ /gal te sred pa med na mi 'byung ba'i phyir rkyen nyid yin na de'i tshe lus med par yang skye ba mi 'byung ba des na/ de yang rkyen du 'gyur ro zhes bya ba'i rnam 'grel gyi don brjod pa ni gal te rkyen nyid kyang zhes bya ba'o/ /ji ltar zhes
<p>211a.5</p>bya ba ni tshig gi don rnam par 'grel pa'o/ /gang las lus 'dod chags kyi rgyu yin par 'gyur ba'i rigs pa de gang yin snyam na/ lus med par zhes bya ba'o/ /rgyu mtshan khas blangs phyir na zhes bya ba'i tshigs su bcad pa'i don brjod pa ni 'dod chags med kyang zhes
<p>211a.6</p>bya ba'o/ /'o na de rgyu ji ltar yin snyam na de'i mngon par dga' ba'i yul nyid ni zhes gsungs so/ /de'i zhes bya ba ni skye ba'i'o/ /rkyen tsam ni nye bar len pa ma yin no zhes bya ba'i don to/ /nye bar len pa'i rgyu ni gtso bo'i rgyu'o/ /bsgrubs pa yin no zhes bya ba ni
<p>211a.7</p>yang dag par zhugs pa yin no zhes bya ba'i don to/ /rgyu mtshan du khas blangs pa'i lus ni 'dod chags la sogs pa'i rgyu nyid du 'dod pa kho na'o/ /nye bar len pa rten yin pa ni sel ba yin no/ /'di zhes bya ba ni lus ni 'dod chags kyi bag chags sad par byed pa nyid kyi
<p>211b</p>
<p>211b.1</p>rgyu mtshan yin no zhes bya ba'i rigs pa'o/ /'dod na zhes bya ba ni khas len na'o/ /rang 'dod la zhes bya ba ni nye bar len pa yin no zhes rang gis khas blangs pa la/ tshu rol mdzes pas rang nyid kyis gnod pa yin no/ /de lta na yang 'jig rten pha rol grub po
<p>211b.2</p>snyam du dgongs pa'o/ /de lta na 'o na 'dod chags gtan du 'byung bar 'gyur ro snyam na/ de ni yul bzhin du zhes gsungs so/ /des na 'dod chags gtan du 'byung ba ma yin no snyam du dgongs pa'o/ /gang la rgyu 'dod chags yod pa de'i dngos po ni de nyid
<p>211b.3</p>do/ /nges par brtags pa ni me 'dra ba khyed rang gis zos pa yin no/ /pha rol phan tshun rgyu nyid yin pa mi bzod nas/ gal te zhes smras pa'o/ /lus skye ba dang lhan cig ste/ 'dod chags dus mnyam par 'byung ba des na rgyu nyid ma yin te/ rgyu ni sngar yod pa'i
<p>211b.4</p>phyir ro/ /'di nyid gzhung gzugs pa'i phyir gal te yon tan dang bcas pa'i rjes nyid ces bya ba ni brjod zin pa yin no/ /lhan cig 'byung ba la tshad ma ci yod snyam na/ skye la chags mthong phyir zhes smras so/ /skye ba'i sngon rol du 'dod chags mthong ba med pas
<p>211b.5</p>na skye ba la chags pa mthong ba'i phyir lhan cig 'byung ba nges pa yin no/ /'di la lan ni skal mnyam skye las zhes bya ba'o/ /dper na lhan cig 'byung ba'i 'dod chags skye ba'i rgyu ma yin pa de bzhin du skye ba yang 'dod chags kyi ma yin te/ lhan cig 'byung ba'i phyir ro/ /
<p>211b.6</p>des na sngar yod pa rgyur rtogs na skal mnyam ste/ tshul bzhin ma yin pa'i yid la byed pa'i mtshan nyid 'dra ba nyid la rtag par bya ba yin te/ dbus kyi gnas skabs na de bzhin du mthong ba'i phyir ro zhes bya ba'i don to/ /gal te bdag dang bdag gis lta ba chags pa'i
<p>211b.7</p>rgyu yin gyi chags pa nyid ni ma yin pa ma yin nam/ de skad du yang / bdag dang bdag gir 'dzin byas pa/ /'dus byas spyod yul can chags ni/ /zhes bshad pa yin no/ /des na de bzhin du lta ba yang rgyu nyid yin gyi sred pa 'ba' zhig ni ma yin no snyam na/ 
<p>212a</p>
<p>212a.1</p>srid la zhes gsungs so/ /mi shes pa ma rig pa ni rgyu nyid kun 'byung gi bden pa bstan par rgyu nyid du ma brjod de/ sgrib par byed pa nyid kyis skul bar byed pa nyid ma yin pa'i phyir ro/ /sred pa ni brjod pa yin te/ skul bar byed pa
<p>212a.2</p>yin pa'i phyir ro zhes brjod pa ni sred pa nyid bshad pa zhes bya ba'o/ /ji ltar gcig pu rgyu ma yin snyam na/ ma rig pa dang zhes smras so/ /gsum rgyu yin pa'i phyir ro zhes bya ba ni rten cing 'brel bar 'byung ba'i yan lag rnams su rig pa dang las kyang brjod pa'i phyir ro
<p>212a.3</p>zhes bya ba'i don to/ /'di nyid lung las bden pa nyid du bstan pa yang mi rigs so zhes brjod pa ni de dang der zhes bya ba'o/ /de ma thag pa'i zhes bya ba ni nye bar gnas pas so/ /de ma thag pa nyid sgrub pa ni gti mug dang las dag ni zhes bya'o/ /de ma thag pas sred pa
<p>212a.4</p>nyid rgyu yin no zhes snga ma dang 'brel to/ /las kyang de ltar rgyur gyur pa ni ma yin no/ /ci'i phyir snyam du dogs na/ sred pa dang bral na las la nus pa med do zhes brjod pa ni de yod pa na zhes bya ba'o/ /sred pa med na ni zhes bya ba ni de nyid kyi rnam par 'grel pa'o/ /yongs su
<p>212a.5</p>'dor ba sred pa dang bral bas byas pa ni ma yin te/ 'on kyang de'ang las gzhan kho nas byas pa yin no zhes bya ba dang / thar pa rnams la skye ba med pa yang las med pas byas pa nyid yin gyi/ sred pa dang bral bas byas pa ni ma yin no zhes rtsod pa brjod pa ni/ 
<p>212a.6</p>gal te zhes bya ba la sogs pa'o/ /de lta ma yin na zhes bya ba ni las zad pa med par ro/ /re zhig sred pa dang bral na yongs su 'dor bas ni las gzhan gyis nus pa 'phen pa ma yin te/ gzhan du yang srid pa'i phyir ro/ /'on te sred pa med na las nyid mi 'byung ba
<p>212a.7</p>des na yongs su 'dor ba las med pa byas pa yin gyi las gzhan gyis byas pa ni ma yin no/ /de la yang brjod pa ni gal te las ni zhes bya ba'o/ /las med pa'i sgo nas sred pa dang bral ba nyid yongs su 'dor ba la byed pa yin te/ des na sred pa dang bral ba kho na gtso
<p>212b</p>
<p>212b.1</p>bo yin te/ rab tu sbyor ba po yin pa'i phyir ro/ /'on te sred pa yod kyang las med pa nyid rab tu sbyor bar byed pa yin na/ de'i tshe de med na las med pa'i phyir ro zhes bya bar grub ste/ de yod na de med pa nyid mi 'grub pa'i phyir ro zhes brjod pa ni/ 'on te 'di
<p>212b.2</p>la zhes bya ba'o/ /sdug bsngal de ni res 'ga' med pa'i phyir na gtan du ba ma yin te/ rtag tu ba ma yin no zhes brjod zin to/ /de ci'i phyir zhe na/ rgyu kun 'byung la gags te 'gal ba'i lam mo/ /sogs pa'i sgras ni lhan cig byed pa ma tshang ba'o/ /
<p>212b.3</p>'dis ni rgyu med pa brjod do/ /gal te gang zhig 'khor ba pa'i phung po'i rang bzhin yin pa de ni rgyu tshang ba can yin pa'i phyir 'di ji ltar 'gog pa can yin snyam du dogs pa bsu ba ni 'khor ba zhes bya ba'o/ /ma yin zhes bya ba ni snga ma 'gog pa'o/ /ci'i phyir
<p>212b.4</p>snyam na 'dod pa'i phyir ro/ /'khor ba gang yin pa de thar pa ma yin no zhes bya ba 'di 'dod pa yin no/ /skad cig la ltos nas ni 'gal ba nyid yin na/ rgyun la ltos nas 'gal bar ma grub po zhes brjod pa ni ma grub pa'i phyir zhes bya ba'o/ /gang 'khor
<p>212b.5</p>ba pa yin pa de nyid 'khor ba pa ma yin pa ni ma yin gyi/ 'on kyang 'khor ba pa'i sems kyi rgyun las rgyu'i khyad par thob pas phyi ma'i char thar pa skye ba yin no/ /des na 'di 'khor ba pa nyid du ma grub po/ /'khor ba pa yin pa'i phyir zhes bya ba la sogs
<p>212b.6</p>pas ni skad cig la ltos nas 'gal ba nyid gzhung btsugs pa yin la/ 'on kyang zhes bya ba la sogs pas ni rgyun la ltos na 'gal ba nyid ma grub po zhes brjod pa yin no/ /ma grub phyir zhes bya ba 'di nyid kyi don gzhan brjod pa ni don dam par ni zhes bya ba'o/ /
<p>212b.7</p>don dam par rnam par dpyad pas ni/ 'khor ba pa nyid mi 'grub kyi/ kun rdzob tu ni sdug bsngal 'khor ba can phung po zhes bya ba mi 'gal lo/ /gal te bcings pa dang grol ba dag gcig cig pa ma yin na de'i tshe rtog pa dang ldan pa ji ltar rgyu sbyor ba la brtson zhes
<p>213a</p>
<p>213a.1</p>dogs pa ni gal te zhes bya ba'o/ /bstan bcos sbyor bas ngal zhes bya ba ni bstan bcos goms pa 'bad pa dang ldan pa'o/ /bdag med par smra ba la 'ga' zhig la sogs pa 'ga' zhig la zhugs pa med pa'i phyir 'jig rten pa'i legs
<p>213a.2</p>pa mang po rnam par nyams par 'gyur ro zhes bstan pa'i don du dper brjod pa mang du byas so/ /bdag tu smra ba la yang / bdag yod pa tsam gyis ni 'jug pa dang ldog par byed pa ma yin no/ /'o na ci zhe na de'i shes pas so/ /de ni bdag med par smra ba la yang
<p>213a.3</p>mtshungs so zhes brjod pa ni/ ji srid du bdag la chags pa zhen pa'i snying po can gyi shes pa ma bcos par gyur pa de srid du bdag nyid sdug bsngal ba/ 'khor ba nyid du sgro btags nas te/ rlom nas yongs su gdung bar 'gyur ro/ /sdug bsngal gyis
<p>213a.4</p>gdung ba dang ldan par 'gyur ro/ /des na sdug bsngal de spang ba'i don du thams cad rjes su bsgrub pas dkrugs pas na rang bzhin du gnas pa nyid mi 'thob po/ /des na grol ba po'i bdag med kyang / bdag tu chags pa'i mtshan nyid log par sgro btags
<p>213a.5</p>pa de nyid kyi gzhol ba'i phyir brtson te/ bcom ldan 'das kyis nye bar bstan pa dang / de rjes su bsgrub pa la brtson par 'gyur ba'i phyir na/ tshangs par spyod pa la sogs pa rjes su bsgrub pa 'bras bu med pa ma yin no/ /'di nyid brjod pa ni 'on te nged lta bu
<p>213a.6</p>zhes bya ba'o/ /de zhes bya ba ni nged lta bu'i'o/ /de dag ces bya ba ni bcings pa dang thar pa'o/ /gal te bcings pa dang thar pa dag gzhi gcig pa nyid ma yin na/ /de kho na ltar tha snyad ci ste mi byed snyam na/ dngos po don dam par zhes bya ba'o/ /rtogs pa la ltos
<p>213a.7</p>pa'i phyir na lhag par zhen pa la ltos pa'i phyir ro/ /'di nyid sgrub par byed pa ni 'di ltar zhes bya ba'o/ /lhag par mos pa'i yul ni spang ba'i yul yin no zhes 'brel to/ /gal te de kho na mthong ba don byas zin pa'i phyir rang gi don du mi 'jug
<p>213b</p>
<p>213b.1</p>pa yin du zin kyang gzhan gyi don la ni 'jug pa kho na yin pas na/ de 'di'i ched du lam 'di bdag gis bstan par bya'o zhes rnam par rtog pas 'bad par ci ltar byed snyam du dogs pa bsu ba ni 'on te zhes bya ba'o/ /kun rdzob tu tha snyad yod par 'gyur mod ces bya ba ni slob
<p>213b.2</p>ma yongs su ma rdzogs pa'i phyir ro/ /don dam par ci ltar zhes bya ba ni don ston pa po yongs su rdzogs zin pa'i phyir ro/ /re zhig slob ma ni bdag nyid bzhin du ston pa po yang gcig nyid yin par rig go zhes lan 'debs pa ni/ ci ltar gcig nyid ces bya ba'o/ /
<p>213b.3</p>ston pa po yang rtogs pa med kyang sngon gyi 'phen pa las 'jug pa na/ don dam par gcig nyid dam tha snyad kyang mthong ba med pa ma yin no zhes brjod pa ni da ltar de nyid du zhes bya ba'o/ /'dod chags dang bral ba'i 'bad pa yang rang rig pa tsam yin gyi rnam par rtog pa ni ma yin
<p>213b.4</p>no zhes brjod pa ni/ rang gi ngo bo las gzhan pa zhes bya ba'o/ /rnam par rtog par mi byed na ji ltar tha snyad du dogs pa bsu nas/ ji ltar sa bon la sogs pa rnam par rtog par mi byed kyang myu gu skyed par byed pa de bzhin du grub zin pa'i phyir rnam par rtog par mi byed kyang
<p>213b.5</p>sngon gyi 'du byed pa'i tha snyad skyed par byed de zhes brjod pa ni/ rgyu dang 'bras bu'i dngos po ni zhes bya ba'o/ /ci'i phyir 'di mkhas pa'i tshul ma yin snyam na/ grub zin pa la yang rgyu dang 'bras bu'i dngos po ni rnam par rtog pa las gzhan pa'i tshad mas rtogs pa ma yin no
<p>213b.6</p>zhes brjod pa ni de ltar zhes bya ba'o/ /rgyu dang 'bras bu dngos po brtags nas zhes bya ba ni lhag ma'o/ ci'i phyir 'jug pa dang ldog par mi 'gyur snyam na/ sngon dang phyi mar zhes gsungs so/ /de'i phyir rgyu dang 'bras bu dngos po ni rtsod pa'i yul ma yin no/ /skad
<p>213b.7</p>cig gnyis par mi sdod pa la ni 'ga' zhig tu yang 'jug pa mi srid do zhes brjod pa ni skad cig tsam la zhes bya ba'o/ /des na zhes bya ba ni 'jug pa med pas so/ /nor ba ni thar pa'i don du 'bad do snyam pa'i rnam par rtog pa'o/ /skad cig tsam rig par byed pa'i mngon
<p>214a</p>
<p>214a.1</p>sum ni grub zin pa dang ma zin pa gnyis kyi brtse ba dang rnam par rtog pas 'jug par byed pa yin no zhes brjod pa ni khas blangs nas kyang zhes bya ba'o/ /sangs rgyas bcom ldan 'das rnams ni thugs brtse bas 'khor ba ci srid bzhugs pa
<p>214a.2</p>yin la/ 'dod chags dang bral ba rnams ni las kyis dus cung zad gnas pa yin no/ /bcom ldan 'das rnams la yang sku tshe ring po mngon par grub par byed pa'i las ni mnga' ba kho na'o/ /tshigs su bcad pa'i cha nyid la rtsod pa ni dam pa'i don zhes
<p>214a.3</p>bya ba'o/ /'di nyid la lan gdab pa'i sgo nas tshigs su bcad pa'i don sbyor bar byed pa ni spyod pa'i yul can gyi shes pa'am/ ma khong nas dbyung bas ma dmigs pa'o/ /de rtogs pa ni rang rig pa'i rang bzhin nyid do/ /der gyur pa na yang sangs
<p>214a.4</p>rgyas rnams kyi 'jug pa ni thugs rje'i dbang gis yin no/ /yang na skad cig gi rang bzhin gyi shes pa rtogs kyang thugs rje'i dbang gis rang gi rgyud gnas par bya ba'i don du spyod pa 'jug pa kho na'o zhes bya ba yin no/ /gang gis de skad brjod/ ci de ltar
<p>214a.5</p>'jug pa mthong ngam zhes dogs pa bsu nas/ ci ltar rgyal po'i zhes bya ba'o/ /skye dgu bsrung ba'i bsam pa can gyi rgyal po ni rgas pas bdag nyid 'chi bar rtogs pa na yul de la bdag nyid bsrung bar mthong yang de'i don du bu la sogs pa 'bad pas rnam par gzhag
<p>214a.6</p>pa'i don du brtson pa de bzhin du/ bcom ldan 'das kyang thugs rjes rang gi rgyun gnas don du 'bad pas mdzad pa yin no zhes bya ba'i don to/ /des na bskal pa grangs med pa gsum du bsams pa'i sku tshe mngon par 'grub pa'i bsod nams kyi tshogs dang ldan pa'i phyir/ 
<p>214a.7</p>bcom ldan 'das la ltos pa kho nas/ yang na las kyi yin zhes bya ba'i rnam par rtog pa 'thad pa yin no/ /'dod pa'i rjes su ston pa yang bsod nams kyi 'bras bu yin te/ des na bcom ldan 'das ni mtha' med pa nyid do zhes brjod pa ni/ smon lam gtso bor byed pa zhes bya ba'o/ /mtha'
<p>214b</p>
<p>214b.1</p>med par gnas pa'i rgyun grub pa nyid las kyi 'bras bu yin no zhes bya ba'i don to/ /gang gi phyir don dam par spyad pa zhes bya ba yod pa ma yin pa de'i phyir rnam pa de lta bu'i zhes bya ba la sogs pa'o/ /rnam pa de lta bu'i zhes bya ba ni bdag ni sdug bsngal ba'i zhes bya ba la sogs pa
<p>214b.2</p>gcig nyid du sgro btags pa'o/ /gal te zhes bya ba ni gzhan gyi'o/ /de'i tshe zhes khong nas phyung la skye ba gzhan zhes bya ba dang / de'i tshe zhes khong nas phyung la gnas par yang zhes bya ba la sogs par sbyar ro/ /de la gal te zhes bya ba'i rtsod pa ni/ lhan cig byed pa zad phyir ro/ /zhes
<p>214b.3</p>bya bas spangs la/ 'on te zhes bya ba'i rtsod pa ni/ 'phangs las ldog med 'dod phyir ro/ /zhes spangs pa yin no/ /gal te 'bad pa med par mi ldog na 'o na rtsol ba las 'gyur ro snyam na/ rtsol ba yang zhes gsungs so/ /de btang snyoms pa nyid ci ltar snyam na/ de ni 'gal ba yang
<p>214b.4</p>zhes gsungs so/ /gal te sems can du lta ba spangs nas/ ci ltar sems can gyi ngor brtse ba yin/ brtse ba skye na yang ji ltar bdag tu lta ba spangs pa yin no snyam du dogs pa bsu ba ni/ gal te brtse ba ni zhes bya ba'o/ /'dis ni sems can du lta ba bsgrub par bya ba la/ 
<p>214b.5</p>brtse ba 'bras bu'i gtan tshigs su bstan pa yin no/ /sems can du lta ba med kyang brtse ba skyes te/ de'i 'bras bu ni ma yin no zhes lan 'debs pa ni sdug bsngal shes la zhes bya ba'o/ /gzhan gyi sdug bsngal shes pas phyi rol rgyur shes pa yin no/ /bshad pa mdzad
<p>214b.6</p>pas ni sred pa med par bshad do/ /des na 'gal med pa ni sdang ba med pa'o/ /sred pa dang bcas pa ni de'i bgegs 'ga' la sdang bar 'gyur ro/ /'dis ni mi mthun pa'i phyogs med pa brjod do/ /'du byed snga ma zhes bya ba la sogs pas ni nang gi rgyu brjod la/ dngos
<p>214b.7</p>chos zhes bya bas ni 'dod pa dang rmongs pa la sogs pa la mi ltos par brjod pa yin no/ /de sems can rjes 'brel can ma yin zhes bya ba ni/ sems can du lta ba dang rjes su 'brel ba ma yin pa ste/ 'dis ni brtse ba las rjes su dpag par bya ba ma yin no zhes bstan pa yin
<p>215a</p>
<p>215a.1</p>no/ /sdug bsngal nyid gsum ni/ sdug bsngal dang 'du byed dang 'gyur ba'i rang bzhin no/ /mnyam pa nyid do zhes bya ba ni de dag bdag kho na yin gyi gzhan ni ma yin no zhes bya bar ro/ /ji skad du/ sems can kun la rtag tu byams dang
<p>215a.2</p>bdag gi thugs/ /mnga' bas khyod la bdag gis kyang ni ci zhig bya/ /sdug bsngal dag bzhin de dag la yang mgon khyod kyi/ /ngo bo nyid kyis rtsub pa'i tshig ni ji ltar 'jug /ces gsungs pa bzhin no/ /sems can du lta ba ni brgyud nas sdug bsngal gyi rgyu yin pa'i
<p>215a.3</p>phyir/ yongs su dor ba'i yul yin no zhes brjod pa ni de lta bur gyur pa'i zhes bya ba'o/ /brtse ba ni sems can du lta ba dang 'gal ba yin no zhes brjod pa ni de yang zhes bya ba'o/ /'gal ba de nyid ston pa'i bdag tu lta ba ma spangs pa zhes bya ba ni brtse ba ni chags
<p>215a.4</p>pa'i rang bzhin yin pa'i phyir/ bdag tu chags pa med kyang sems can rnams la bdag gi ba nyid du chags pas na de med pa'i rang bzhin 'dod chags dang bral bar mi 'gyur ro zhes dogs pa bsu ba ni/ gal te 'dod chags dang brtse ba zhes bya ba'o/ /
<p>215a.5</p>bdag gam de dang 'brel pa la chags pa ni 'dod chags yin no zhes bshad pa de ni bdag min zhes bya ba'o/ /bdag gzhan sgro 'dogs pa las/ bdag gis ma 'ongs pa'i bde ba myong bar bya'o zhes bya ba ni 'dod chags so/ /'dis ni rgyu'i khyad par brjod
<p>215a.6</p>do/ /de bdag min pa'i chos la ni/ /zhes bya bas ni yul gyi khyad par brjod do/ /bdag dang 'brel ba'i bde ba sgrub par byed pa nyid du ma bzung ba'i sems can gyi tshogs la brtse ba ni 'dod chags ma yin no zhes brjod pa ni/ /sdug bsngal gyi rgyun la reg
<p>215a.7</p>pa ni 'dzin pa'o/ /de nyid 'ba' zhig ni tsam mo/ /des na bdag dang 'brel ba dang bral ba'i sems can la chags pa tsam ni brtse ba yin no zhes bya ba'i don to/ /'dod chags ni sgro btags pa de las 'jug pa yin pa zhes 'brel to/ /de ci 'dra ba
<p>215b</p>
<p>215b.1</p>zhig ce na/ bdag nyid ma 'ongs pa'i zhes smos so/ /ma 'ongs pa'i bde ba de la 'dod pa ni dga' ba'o/ /de la sbyar ba ni stobs par byed pa ste/ des bdag nyid dbang du byas pa'i 'dod chags yin no/ /ci zhig byas nas 'jug snyam na/ ma 'ongs pa med
<p>215b.2</p>nas sgro btags nas so/ /de'i bdag nyid ma yin pa la ni bde ba la sogs pa'i rang bzhin ma yin pa la'o/ /de'i bdag nyid du zhes bya ba ni bde ba la sogs pa'i rang bzhin du'o/ /mngon du byas pa nyid las 'jug pa yin no zhes 'brel to/ /ci'i don du zhe na/ 
<p>215b.3</p>log par mngon par zhes bya ba'o/ /gal te yang bdag la rang gi bde ba dang / 'brel pa nyid du mi 'dzin pa yin yang / gzhan gyi bde ba'i byed pa po nyid du ni/ bdag la sgro 'dogs par 'gyur ba kho na'o zhes dogs pa bsu ba ni/ /gal te
<p>215b.4</p>bdag gis zhes bya ba'o/ /'jug par ci ltar 'gyur zhes bya ba ni skabs su babs pa yin no/ /bde ba dag gi mthar thug pa yin na ni gdon mi za bar bdag sgro 'dogs par 'gyur ba yin no zhes bshad pa ni gal te zhes bya ba'o/ /de lta nyid du zhes bya ba
<p>215b.5</p>ni sems can du lta ba med par mi 'jug pa zhes bya bar ro/ /gzhan gyi mthar thug pa yin na bdag sgro 'dogs pas ci zhig bya zhes brjod pa ni/ gzhan don zhes bya ba'o/ /ji ltar ched ka mi che snyam na/ rgyal po'i zhes gsungs so/ /'di la zhes bya ba ni nga'i
<p>215b.6</p>snyam pa'i blo dang bral ba 'jug pa'o/ /mi 'thad med ces bya ba ni 'thad pa nyid do zhes bya ba'i tha tshig go/ /yang na rnam par rtog par mi byed kyang snga ma snga ma'i 'du byed las 'jug pa yin no zhes brjod pa ni yang snga ma snga ma'i zhes bya'o/ /'di nyid gsal
<p>215b.7</p>'debs pa ni rgyun mthong zhes bya ba la sogs pa'o/ /mthong ba yod pa ma yin na ni mngon sum gyi yul ma yin pa'i phyir ro/ /bdag 'ga' zhig yod pa yang ma yin na'o/ /gnas ma yin na ni sems can gyi don gyis stong pa ma yin pa'o/ /khyed cag ces
<p>216a</p>
<p>216a.1</p>bya ba ni 'khor ba pa'o/ /zhe sdang gi rang bzhin du zhes bya ba ni zhe sdang gi phyogs gcig dang mtshungs par ldan pa'i phyir ro/ /gal te bdag la gnod par byed pa la sdang ba ni bdag tu lta ba'i snying po can nyid las byung ba yin gyi/ bdag tu lta ba
<p>216a.2</p>spangs pa la ni ma yin no snyam na/ de'i snying po can ma yin mod rgyab kyis phyogs pa tsam ni 'gyur ba yin no zhes brjod pa ni/ mi gtsang ba la sogs pa mthong ba las zhes bya ba'o/ /'dir yang / byams sogs rmongs dang 'gal med phyir/ /shin tu nyes pa tshar
<p>216a.3</p>gcod min/ /zhes 'chad par 'gyur ba'i lan brjod pa ni/ mi sdug pa bsgoms pas ni zhes bya ba'o/ /mi rtag pa la sogs pa mthong yang zhe sdang ci ste mi 'gyur snyam na/ bdag yod ni zhes gsungs so/ /bdag de bdag cag la sogs pa gzhan la sdug bsngal bar
<p>216a.4</p>byed pa yin no/ /mi rtag pa nyid du mthong ba ni khro ba dang 'gal ba yin no zhes bshad pa ni/ gang gi tshe zhes bya ba'o/ /'di zhes bya ba ni bdag cag la gnod par byed pa'o/ /de la zhes bya ba ni bdag cag la sogs pa la gnod par byed pa la'o/ /de'i tshe zhes
<p>216a.5</p>khong nas phyung la sdang bar 'dzin pa don med do zhes sbyar ro/ /'dod chags dang bral ba rnams la ni bdag tu lta ba med pa'i phyir bdag tu lta ba'i snying po can gyi sdang ba mi 'byung ngo / /des na de dag gi brtse ba zhe sdang dang mtshungs par ldan pa ma yin no zhes brjod pa'i
<p>216a.6</p>gti mug ces bya ba la sogs pa'o/ /nyes rgyu ni gnod pa byed pa'o/ /nyes med ni sdang ba dang mtshungs par mi ldan pa'o/ /de'i tshe zhes khod nas phyung la/ 'khrug par 'gyur ba yin na zhes bya bar ro/ /gal te bcom ldan 'das 'dod chags dang bral ba
<p>216a.7</p>'khor ba ji srid du bzhugs na lus kyi 'chi ba yod pa'i phyir ma thar bar 'gyur ro snyam pa'i dogs pa bsu ba ni/ gal te 'dod chags dang bral ba zhes bya ba'o/ /thugs rjes sku mnga' ba yin yang 'dod chags la sogs pa dri ma dang bral ba'i phyir
<p>216b</p>
<p>216b.1</p>thugs rnam par grol ba kho na'o zhes gsungs pa ni/ ma yin te zhes bya ba'o/ /grol med ma yin zhes bya ba ni/ bcom ldan 'das la ltos pa ste/ ma grol ba ma yin gyi grol ba kho na'o/ /ma grol ba'i rang bzhin ni 'di yin te/ sngon gyi 'du byed kyi phung po rnams
<p>216b.2</p>zad na gzhan mtshams sbyor ba'o/ /'di yang bcom ldan 'das la mi mnga' ste/ des na grol ba med pa ma yin no/ /byang chub sems dpa' rnams ni mtshams sbyor ba dang bcas pa yin yang thugs rje'i dbang gis nyes pa kho nar gnas pa yin gyi/ 'khor ba'i skye bo lta bu
<p>216b.3</p>ni ma yin no zhes smras pa ni/ 'du byed nus pa ma zad pa zhes bya ste/ snga ma zad kyang gzhan 'byung ba'i phyir ro/ /gnas pa ni mya ngan las mi 'da' ba'o/ /yang na snga ma ni nyan thos la ltos pa yin la/ phyi ma ni bcom ldan 'das la ltos pas brjod pa yin no/ /'du byed
<p>216b.4</p>kyi sgra yang legs pa'i las la 'jug pa yin no/ /'du byed yod pa dang med pa las gnas pa dang mi gnas pa 'ba' zhig tu yang ma zad de 'on kyang thugs rje'i khyad par yod pa dang med pa dag las kyang yin no zhes brjod pa ni/ snying rje dman pa nyid phyir yang / /zhes bya
<p>216b.5</p>ba'o/ /sems can gzhan gyi ngor mdzad pa rag las pa can de dag ni'o/ /yang gi sgras 'phangs pa'i gtan tshigs bshad pa ni/ 'du byed zad pa'i rgyu'i phyir gnas pa'i 'bad rtsol med ces 'brel to/ /der zhes bya ba ni gnas pa'am/ thugs rje dang ldan pa la'o/ /
<p>216b.6</p>bdag tu lta ba tsam ni rmongs pa ma yin te/ de med kyang rgyun du zhugs la/ rmongs par khas blangs pa'i phyir ro zhes dogs pa bsu ba ni/ gal te zhes bya ba'o/ /srid pa chad pa ni 'khor ba ldog pa'o/ /ji ltar snyam na 'jigs zhes smos so/ /ji ltar rgyun du zhugs
<p>216b.7</p>pa la 'jig tshogs dang bral ba yod par rtogs snyam na 'di ltar zhes smos so/ /ci ste yang 'jig tshogs su lta ba dang bral ba yang nyes pa 'byung ba'i rgyu yod pas na/ srid pa tshad ma yin no snyam du dogs pa bsu nas smras pa ni gti mug ces bya ba'o/ /des na
<p>217a</p>
<p>217a.1</p>de dang bral na srid pa mi 'chad snyam du bsams pa'o/ /des na zhes bya ba ni 'jig tshogs su lta ba dang bral bas so/ /lam gzhan ni bsgom pa'i lam mo/ /rtsod pa 'di la lan bshad pa gal te zhes bya ba'o/ /rgyun du zhugs pa'i lam du spang bar
<p>217a.2</p>bya ba'i bdag tu lta ba ni/ mngon par 'dus byas pa las gyur pa nyid yin gyi/ lhan cig skyes pa ni ma yin no/ /des mngon par 'dus byas pa nyid ldog gi lhan cig skyes pa ni ma yin no/ /dbang po rnon po'i yang rnon po ni lam dang po nyid du smos pa gang dang bral ba'i phyir srid pa
<p>217a.3</p>srid pa med par 'gyur ba kho na'o zhes brjod pa ni/ spangs na zhes bya ba yin no/ /ci'i phyir thams cad mi spong snyam na/ mngon par 'du byed pa las byung ba zhes smos so/ /'di nyid spong gi gzhan ma yin no zhes bya ba gang las she na/ lam dang po ni zhes gsungs so/ /mthong ba tsam
<p>217a.4</p>gyis kyang mngon par 'du byed pa las byung ba'i bdag tu lta ba ji ltar ldog ce na/ gzhi med pa'i nyon mongs pa yin pa'i phyir zhes sbyar ro/ /gang gis de spong ba gzhi med pa'i nyon mongs pa yin pa ci'i phyir snyam na/ nye bar bstan pa las byung ba zhes bya ba'o/ /bzlog pa ni bdag
<p>217a.5</p>med pa'o/ /'di ni lan dang po gnyi ga ldog pa la gsal ba med par brjod do/ /'o na lhan cig byed pa ji ltar ldog ce na/ lhan cig skyes pa'i zhes bya ba'o/ /bstan pa'i phyir gzhi zug pa'i phyir ro/ /bsgom pa'i lam nyid kyis zhes bya ba ni goms pas bskyed pa'i bstan pa dang
<p>217a.6</p>ldan pa nyid kyis so/ /ji ltar de nyid kyis zhes nges par 'dzin snyam na zhes bya ba bden pa mthong ba tsam gyis lhan cig skyes pa ma spangs pa'i phyir te/ ma bcom pa'i phyir ro/ /gang gis 'dod pas zhes bya ba ni dbang po rnon po'i rnon po'o/ /de bshad pa ni shes rab rnon po
<p>217a.7</p>zhes bya ba'o/ /shes rab rnon po de'i lam dang po nyid do/ /dngos po med na nye bar bstan pa tsam rgyu yin pa'i phyir/ lhan cig skyes pa mngon par 'dus byas pa las gyur pa las tha mi dad bar dogs pa bsu ba ni/ gal te zhes bya ba'o/ /de la ni bdag la'o/ /gzhan du ni
<p>217b</p>
<p>217b.1</p>ma yin no zhes bya bar ni mngon bar 'dus ma byas pa'o/ /skyed par byed pa ni/ skyed par byed pa'i zhes bya ba'o/ /rnam pa tha mi dad kyang lhan cig skyes pa bag chags tsam las byung bas na/ rgyu tha dad pa'i phyir tha dad par brjod pa ni bde bar zhes bya ba'o/ /mngon par 'dus
<p>217b.2</p>byas pa las ni de ltar ma yin te/ de med kyang bstan bcos mi shes pa rnams dang / rgyun du zhugs pa yod pa'i phyir ro/ /'on te de rnams la nye bar bstan pa med pa'i phyir mnyam pa nyid du mi 'gyur ro snyam na/ nga zhes mthong ba med par ni/ /zhes gsungs so/ /de dag gi
<p>217b.3</p>bdag la chags pa nyid bdag tu lta ba'i rnam pa can du nyams su myong bas grub po zhes bya ba'i don to/ /chags pa nyams su myong ba la byed pa 'bras bu'i rtags yin no zhes brjod pa ni/ bdag la sred pa med par yang zhes bya ba'o/ /rgyu'i khyad par bshad pa ni thog
<p>217b.4</p>ma med pa'i bag chags kyi dbang gis zhes bya ba'o/ /de ma spangs pa'i phyir na zhes bya ba ni nga'o snyam pa'i blo ma spangs pa'i phyir ro/ /de lta na yang 'di 'khor ba pa ma yin no snyam du dogs pa bsu nas gang zhig ces gsungs so/ /sems can du lta ba gang gis bcug pa'i bdag
<p>217b.5</p>tu zhen pa dang 'brel pa de la de skad ces brjod do/ /ji ltar srid pa med par 'gyur te/ srid pa dang bcas pa nyid do zhes bya ba'i don to/ /lam dang por lhan cig skyes pa ma spangs pa'i phyir thar pa med par smras pa na thar pa la nyon mongs pa med do zhes brjod pa yin no zhes brjod pa ni/ 'dis
<p>217b.6</p>ni zhi ba'i zhes gsungs so/ /gal te bdag med pa'i smra ba ltar na yongs su tshim pa med pa'i phyir thar pa gya nom par mi 'gyur te/ des na bdag khas blangs pa kho na la thar ba gya nom yod pa yin no zhes dogs pa bsu ba ni gal te bdag ces bya ba'o/ /gal te 'gyur na zhes bya ba ni
<p>217b.7</p>skabs kyis yongs su tshim par ro/ /bdag khas len pa thar pa nyid med do zhes brjod pa ni/ sdug bsngal skye ba'i zhes bya ba ste/ 'khor ba mi skye ba'i'o/ /sdug bsngal skye ba'i rgyu de rtag pa la ga las yin te/ ma yin pa kho na'o/ /rim dang cig car gyi don byed pa 'gal ba'i
<p>218a</p>
<p>218a.1</p>phyir ro/ /de bzhin du sdug bsngal mi skye ba'i rgyu nyid kyang rtag pa la yod de de med pa kho na'o/ /'di ltar bcings pa dang thar pa bdag 'brel pa ni rgyu nyid yin na de yang rtag pa la srid pa ma yin no/ /de nyid dang gzhan nyid kyi phyogs dag la khyad par med
<p>218a.2</p>pa 'dug pa dang ldan pa yang med pa kho na'o zhes bya ba'i don to/ /de'i tshe zhes bya ba ni rtag pa dang khyab pa'i tshe'o/ /don 'di yin te/ ji ltar khyab pa dang rtag pa'i rang bzhin nyid kyis na nam mkha' la rjes su 'gro ba dang ldog pa med pa'i phyir 'gar yang nus pa med
<p>218a.3</p>pa de bzhin du bdag kyang 'gyur te de'i rang bzhin yin pas so zhes bya ba'o/ /gzhan yang bdag ni rang dbang dang nus pa yin na de'i tshe ji ltar bdag la sdug bsngal ba skyed nus kyang rang dbang med pa'i phyir mi skyed pa yin no/ /de bzhin du rang
<p>218a.4</p>dbang yod kyang nus pa med pa'i phyir skyed pa ma yin no zhes rtogs par bya ba'o/ /ji ltar mi skyed snyam na/ rang gsad par zhes gsungs so/ /rtog pa dang ldan pa yang rmongs pa'i dbang gis byed do zhe na/ 'on te 'di zhes gsungs so/ /bdag shes pa shes pa
<p>218a.5</p>de kho na'i shes pa gal te rmongs pa'i dus na med na ma dmigs pa med par sgrub par byed pa yin no zhes brjod pa ni/ de'i tshe bdag nyid ces bya ba'o/ /de'i rang bzhin zhes bya ba ni rmongs pa'i rang bzhin nyid do/ /gzhan du zhes bya ba ni ma rmongs pa'i rang bzhin nyid do/ /rmongs
<p>218a.6</p>pas sdug bsngal ba ni ma yin te/ 'on kyang las kyis yin no snyam du dogs pa bsu ba ni 'on te zhes bya ba'o/ /de lta na yang zhes bya ba ni lan no/ /rtag pa dang khyab pa'i sdug bsngal gang yin pa de skyed pa la ni/ chos ma yin pa la sogs pa'i rgyu ni 'ga' yang med do/ /'di ltar
<p>218a.7</p>chos ma yin pas/ bdag sdug bsngal gyi rang bzhin nam/ gzhan la bskyed pa'i sdug bsngal tha mi dad pa'am tha dad pa zhig tu 'gyur/ de la phyogs dang po sun 'byin pa ni gal te nga de de'i che zhes bya ba'o/ /chos ma yin pas skyed pa'i sdug bsngal gyis bdag sdug bsngal gyi rang bzhin can
<p>218b</p>
<p>218b.1</p>la ni ci'ang byar med do/ /rang nyid sdug bsngal gyi rang bzhin yin pa'i phyir zhes bya ba'i don to/ /nyes pa gzhan ni de'i ngo bo yin na zhes bya ba ste/ sdug bsngal gyi ngo bo yin na'o/ /gzhan du mi 'gyur te zhes bya ba ni sdug bsngal ma yin pa'i ngo bor ro/ /des na zhes bya ba ni
<p>218b.2</p>gzhan du mi 'gyur na'o/ /rang bzhin gzhan du 'gyur na yang mi rtag pa nyid kyis bdag ma yin pa kho nar 'gyur ro zhes brjod pa ni gzhan gyi dngos por 'gyur na ni zhes bya ba'o/ /phyogs gnyis pa sun 'byin pa ni/ de ste zhes bya ba'o/ /'on te zhes bya ba ni gzhan no/ /'du ba
<p>218b.3</p>yang zhes bya ba la sogs pa ni lan no/ /gang gis de'i stobs las bde ba gzhan gyi bde bar 'gyur ba bde ba la sogs pa 'du ba dang yang 'brel ba yang ci zhig yod snyam du dgongs pa'o/ /'on te bdag dang bde ba dag las 'du ba gzhan ma yin na de'i tshe gzhan ma yin pa
<p>218b.4</p>nyid na ni/ gang gis de'i stobs kyis zhes bya ba la sogs pa brjod pa'i skyon de nyid do/ /bshad zin kyang lhag pa brjod pa'i don du yang zlos pa ni/ bde ba dang bde ba ma yin pa zhes bya ba la sogs pa'o/ /sogs pa'i sgras ni btang snyoms gzung ngo / /lhag pa nyid brjod
<p>218b.5</p>pa ni ci ste 'di zhes bya ba'o/ /gal te 'khrul pa dag las tha snyad pa yin na de'i tshe bdag med do/ /ci'i phyir zhe na rig med pa'i phyir ro/ /bdag bde ba'o/ /bdag gi ba'i rgyu ni 'di'o snyam pa'i 'khrul pa las ma gtogs par ni bdag gi pa yod pa ma yin no/ /bdag ma
<p>218b.6</p>dmigs pa ma grub par dogs pa bsu ba ni de'i zhes bya ba ste/ bdag thams cad rjes su song ba'i phyir 'khrul pa'i rang bzhin no/ /rig pa ni dmigs pa'o/ /lan ni rang rig ces bya ba'o/ /rang rig pa yin na/ ji ltar 'khrul te/ bdag gi rang bzhin bde ba la
<p>218b.7</p>sogs par ma 'gyur ro/ /de grub pa nyid bdag grub pa'i rang bzhin yin pa'i phyir ro snyam du dgongs pa'o/ /kun dga' tshangs pa'i rang bzhin te/ /thar pa de las gzhan ma yin/ /zhes bya ba de las brjod pa ni/ gal te thar kyang zhes bya ba'o/ /de la ni thar
<p>219a</p>
<p>219a.1</p>ba la'o/ /de ni bdag go/ /rmongs pa ni 'khrul pa'o/ /don 'di yin te/ gal te bde ba la sogs par rtog pa 'khrul pa yin na/ de'i tshe thar pa yang 'khrul par thal te/ de la yang bde ba rtogs par khas blangs pa'i phyir ro zhes bya ba'o/ /bdag
<p>219a.2</p>med pa khas blangs na ni gya nom pa nyid yod do zhes brjod pa ni gang la zhes bya ba'o/ /gzhi gcig par shes na ni don cung zad kyang gso bar byed pa ma yin no/ /brjod pa ni gang zhig thar te zhes bya ba'o/ /bcings pas de bcings par shes pas thar ba'i dus de'i tshe ci zhig bya ste
<p>219a.3</p>dgos pa ci yang med do zhes bya ba'i don to/ /'o na de'i tshe sngar bcings ba nyid dgos pa yin no snyam du dogs pa bsu ba ni gal te sngon zhes bya ba'o/ /lan du de yang zhes bya ba'o/ /ci'i phyir mi mkho snyam na/ rtog sngon byed pa can mi 'gyur/ /zhes gsungs so/ /gang gi phyir
<p>219a.4</p>sngar gyi 'khor ba'i rang bzhin dang gcig pa nyid don dam par med bzhin du nges pa'i phyir thar pa rtog pa sngon du byed pa can du mi 'gyur ro/ /sems dang bcas pa ni sdug bsngal gyi gnas skabs bde ba'i gnas skabs gcig tu byed pa med do/ /des nang sngon du gyur to zhes bya ba gang
<p>219a.5</p>du nye bar mkho/ /'on te gzhi tha dad pa nyid du mi 'thad do snyam du dogs pa ni/ de yang zhes bya ba'o/ /de ni zhes bya ba ni lan no/ /'o na gzhi tha dad pa yin na thar pa'i don du ji ltar 'jug snyam na/ yang na de ni zhes bya ba'o/ /nga sdug bsngal ba bde bar gyur cig snyam pas ni mi 'gyur
<p>219a.6</p>gyi/ 'on kyang gzhi dad pa yin yang gzhan bde bar bya'o snyam nas gzhan gyi don du 'jug pa ni 'gal ba med pa kho na'o/ /'di yang sngar dper na rgyal po zhes bya ba der bstan zin to/ /thar pa de ni zhes bya ba ni mjug sdud pa'o/ /de ni zhes bya ba ni/ gang la yongs su tshim pa'i zhes
<p>219a.7</p>bya ba brjod pa'o/ /gzhan pa zhes bya ba ni gzhan gyis kun brtags pa'o/ /bzlog pa ni gya nom pa ma yin pa'o/ /'on te zhes bya ba ni gang zag tu smra ba'i dogs pa bsu ba'o/ /rtag pa bzhin du brjod du med pa yang khas blang bar mi 'os te/ rigs pa dang 'gal ba'i phyir ro zhes
<p>219b</p>
<p>219b.1</p>lan 'debs pa ni/ de yang zhes bya ba'o/ /ma yin zhes bya ba ni ma yin pa kho na'o zhes bya ba'i don to/ /rtag pa dang 'gal ba dri ma dang cig car nyid kyis khyab pa'i rgyu nyid mi rtag pa nyid la rnam par gnas te/ /mi rtag pa nyid kyis kyang khyab bo/ /des na de med pa'i phyir ro
<p>219b.2</p>'ching ba la ltos nas rgyu nyid ma yin no zhes bya ba'i don to/ /rtag pa nyid du yang brjod par bya ba ma yin pa ni rgyu ma yin par bstan pa ni bshad par gsal lo/ /'chad pa ni mi rtag pa nyid du zhes bya ba'o/ /ji ltar mi rtag pa nyid med pas rgyu yin pa 'gog snyam na/ rgyu la ni
<p>219b.3</p>zhes smos so/ /des na zhes bya ba ni khyab pa nges pas so/ /'on te bcings pa dang zhes bya ba la sogs pa ni/ gnyi ga'i bdag nyid can ma yin pa rgyu nyid du dogs pa bsu ba'o/ /gzhi gcig pa nyid ni mi rtag pa 'gog pa'i gtan tshigs yin la/ rgyu yin pa nyid ni rtag pa
<p>219b.4</p>'gog pa'i ste/ des na gnyi ga'i rang bzhin nyid 'gog pa'o/ /gnyi ga'i bdag nyid kyis bzlog pa la gtan tshigs gzhan du grub po zhes brjod pa ni/ rtag dang mi rtag ces bya ba'o/ /ci'i phyir snyam na thams cad ces bya ba'o/ /thams cad gnyi ga'i rang bzhin du dmigs
<p>219b.5</p>pa'i phyir ro zhes bya ba'i don to/ /gal te gzhan du mi 'gyur na zhes bya ba ni gnyi ga ma yin pa'i rang bzhin ma yin na'o/ /gnyi ga'i rang bzhin du 'gyur ro zhe na zhes bya ba ni rtag pa dang mi rtag pa'i rang bzhin du'o/ /mi 'jig pa ni 'jig pa dang 'gal ba yin no zhes lan
<p>219b.6</p>ldon pa ni/ gang gi rang bzhin zhes bya ba'o/ /gal te gdon mi za bar bdag cag gi 'dod pa las bzlog par brjod par bya ba yin na/ rtag ces bya bar brjod par bya ba yin no zhes brjod pa ni/ des na ngo tsha'i zhes bya ba'o/ /ji ltar 'gal snyam na/ gang gi phyir zhes bya ba'o/ /
<p>219b.7</p>rtag pa dang gzhan pa dag 'gal bar tshad mas grub par bya ba'i phyir zhig pa dang ma dmigs dang zhes bya ba la sogs pa'o/ /de lta na yang 'di gnyis mi 'gal lo snyam na/ dmigs pa dang ma dmigs pa dag kyang zhes bya ba'o/ /ci ste gcig tu mi 'gyur snyam na/ gcig
<p>220a</p>
<p>220a.1</p>nyid du mi 'gyur snyam du rtogs pa gang zhe na zhes bya ba gsungs so/ /gcig nyid du rnam par 'jog pa ni mi 'thad do zhes brjod pa ni/ gal te ma rtogs zhes bya ba'o/ /gal te rtag pa zhes bya ba ni 'chad pa'o/ /'dis ni rtogs yin na zhes bya ba'i
<p>220a.2</p>mthar thug pa rnam par bkral to/ /'di ni ha cang bab col yin zhes bya ba rnam par 'grel pa ni de'i tshe rtogs pa dang zhes bya ba'o/ /snga ma dang phyi ma gcig tu zhes bya ba ni lhag ma'o/ /de kho nar ni de nyid rtogs pa ma yin te/ mi rtag pa nyid du khas blangs pa'i phyir ro/ /bzlog pa ni
<p>220a.3</p>brjod pa na de ltar na yang zhes bya ba'o/ /ji ltar ma 'brel snyam na/ gcig nyid du rtogs pa ni zhes gsungs so/ /de nyid 'di yin no zhes mthong ba'i rang bzhin dang / lhan cig gcig nyid du rtogs pa'i rtag pa gang yin pa de ni/ gzhan du zhes bya ba mi rtag pa'i rang bzhin du
<p>220a.4</p>rtogs par bya mi nus so/ /rtogs pa dang ma rtogs pa dag gcig pa nyid ni ma 'brel pa yin te/ tshad mas spangs pa yin no zhes bya ba'i don to/ /ji ltar gzhan du rtogs par bya ba mi nus snyam na/ ma rtogs pa nyid ni zhes gsungs so/ /'di la dpe brjod pa ni ri bong gi rwa zhes bya ba
<p>220a.5</p>yin no/ /de la gcig ces bya ba ni gzhan gyi dogs pa bsu ba'o/ /ri bong gi rwa dang rtogs pa de la ri bong gi rwa gcig rtogs pa med pa'i phyir de ni rtogs pa dang gcig ma yin no zhe na/ lan du 'dir yang zhes bya ba yin te/ rtogs pa dang ma rtogs pa'i nang nas so/ /ma rtogs pa ni mi rtag pa nyid do/ /des na
<p>220a.6</p>ma rtogs pa mi rtag pa'i rang bzhin ni/ rtogs pa dang rtag pa'i rang bzhin dang lhan cig gcig yin par nges pa ji ltar nus te ri bong gi rwa bzhin no zhes bya bar dgongs/ 'on te mi rtag pa nyid bzhin du rtag pa yang ma rtogs par 'gyur te/ des na 'di gnyis la 'gal ba med do snyam
<p>220a.7</p>na/ bshad pa mthong ba gang zhig de nyid 'di yin no zhes mthong bzhin pa dang lhan cig gcig tu rtogs pa'i mthong ba de ni med pa dang ma skyes pa'i mtshan nyid can ma rtogs par 'gal ba yin te gcig nyid nyams par thal ba'i phyir ro/ /des na 'di nyid ni 'gal ba kho na'o/ /mthong ba las
<p>220b</p>
<p>220b.1</p>gzhan rtogs pa ni mthong ba ma rtogs pa yin no snyam du dogs pa bsu ba ni/ 'on te gzhan rtogs pa zhes bya ba'o/ /lan ni sngar mthong ba'i rang bzhin des ma rtogs pa gzhan rtogs pa'i rang bzhin ni yod pa ma yin te/ gcig nyid du rtogs par khas ma blangs pa'i phyir ro zhes bya ba'i don
<p>220b.2</p>to/ /da ltar ba gzhan de rtogs pa nyid mthong zin pa de ma rtogs pa yin no zhes bya ba ni rtsod pa'o/ /'di yang da ltar ba nyid mthong ngo zhes bya ba 'di dang 'gal lo zhes brjod pa ni/ de lta na ni zhes bya ba'o/ /gzhan gyi rang bzhin da ltar ba gang yin par rang bzhin gzhan de nyid las
<p>220b.3</p>sngar mthong zin pa dang gcig pa nyid de med do zhes bya bar 'gyur ro/ /don 'di yin te/ snga ma gang yin pa de nyid 'di yin la/ de la ltos nas kyang gzhan yin te/ des na bdag nyid la ltos nas de gzhan du 'gyur ro zhes bya ba'o/ /de yang mi rung ngo zhes bya ba ni mi 'gal
<p>220b.4</p>ba'o/ /'gal ba nyid brjod pa ni 'di ltar zhes bya ba'o/ /'on te gzhan nyid yin yang rtag pa nyid du 'gyur ro snyam na/ de ni gzhan nyid ma yin na zhes bya ba'o/ /rtag pa nyid ni gzhan nyid bkag pas 'grub pa yin no zhes bya ba'i don to/ /ji ltar gzhan nyid kyis rtag par mi 'gyur ba
<p>220b.5</p>de ston pa ni gzhan nyid na ni zhes bya ba'o/ /mthong ba zin pa dang gcig nyid du zhes bya ba ni lhag ma'o/ /ma dmigs na ni zhes bya ba ni dmigs pa med na zhes bya ba'i don to/ /'o na ji ltar rtag pa nyid du 'gyur na/ gzhan min nyid na zhes bya ba'o/ /gzhan dag rtogs pa dang ma rtogs pa dag gcig
<p>220b.6</p>nyid du brjod na ni/ de ni rang bzhin 'ga' zhig gis zhes bya ba'o/ /'ga' zhig gis zhes bya ba ni ldog pa'i rang bzhin gyis so/ /gzhan gyis zhes bya ba ni rjes su 'gro ba'i rang bzhin gyis so/ /gzhan zhes bya ba ni dmigs pa'o/ /lan ni rang bzhin gang gis zhes bya ba'o/ /gang gis ni ldog
<p>220b.7</p>pa'i rang bzhin gyis so/ /de ni zhes bya ba ni/ sngar mthong zin pa log pa'i rang bzhin no/ /'di'i zhes bya ba ni da ltar mthong bzhin pa'i'o/ /mthong ma zin pa'i rang bzhin dang da ltar ba'i brel ba dogs pa bsu nas sel ba ni snga ma nyid du zhes bya ba'o/ /de lta zhes bya ba ni snga ma nyid du rtogs par khas
<p>221a</p>
<p>221a.1</p>blangs na'o/ /de zhes bya ba ni sngar mthong ba'o/ /'dis ni yongs su mthong bzhin pa'o/ /ji ltar mthong ba dang lhan cig gcig nyid yin te ma yin pa nyid do/ /'on te snga ma dang phyi ma'i khyad par dad pa dag la rjes su 'jug pa'i rang bzhin gcig yod pa ni de dang ma bral ba
<p>221a.2</p>bar rtogs pa yin no zhes dogs pa bsu ba ni/ snga phyi'i rang bzhin dag dang ni/ /zhes bya ba'o/ /bde ba dang sdug bsngal gyi rang bzhin dag dang ma bral ba'i phyir te 'brel pa'i phyir na bdag nyid gcig rtogs pa yin no zhe na/ lan ni bral ba nyid du zhes bya ba'o/ /gang gi tshe bde ba la sogs
<p>221a.3</p>pa'i rang bzhin gcig tu mthong ba de'i tshe ni rang bzhin gzhan ma yin na/ de ci ltar mi 'bral zhes bya ba'i don to/ /rim gyis rang bzhin gnyis dang bdag mi 'bral bar dogs pa bsu nas sel ba/ gal te rim gyis zhes bya ba'o/ /de bzhin du zhes bya ba ni rim gyis so/ /bral ba
<p>221a.4</p>yang zhes bya ba ni mi 'bral ba 'ba' zhig tu ma zad pa'o/ /bral ba dang zhes bya ba ni rtsod pa'o/ /ji lta ji ltar zhes bya ba ni lan no/ /de bzhin du zhes bya ba ni cig car ro/ /cig car pa ni snga ma dang phyi ma dag gis rim pa dang bcas pa dang ldan pa ma yin no zhes brjod pa ni/ rim min pa'i
<p>221a.5</p>yod pa ni ma yin zhes bya ba'o/ /snga ma dang phyi ma ma rtogs par na de khyab par byed pa mthong bar yang mi 'thad do zhes ston pa ni/ snga phyi'i rang bzhin zhes bya ba'o/ don dam par na khyab bya ma rtogs par khyab par byed pa mi rtogs te/ dbyug pa ma rtogs par dbyig pa can bzhin no/ /
<p>221a.6</p>des na snga ma dang phyi ma'i rang bzhin dang ldan pa'i bdag dang bral ba'i rang bzhin snang ba nyid ni nye ba'i rang bzhin can du snang ba de las gzhan pa snang ba'i rang bzhin nyid yin gyi/ rim ma yin par snang ba ni ma yin no snyam du dgongs pa'o/ /'on te de'i snga ma dang phyi ma'i rang bzhin khyab pa
<p>221a.7</p>nyid ni rim gyis rtogs pa yin no snyam du dogs pa bsu nas bshad pa ni/ rim gyis khyab pa nyid na ni/ /zhes bya ba'o/ /gal te rim gyis khyab par rtogs na de'i tshe rim ma yin pa ni khyab pa nyid du ma rtogs par 'gyur ro/ /ci'i phyir ma rtogs par 'gyur snyam na/ phyi ma'i rang
<p>221b</p>
<p>221b.1</p>bzhin dang bcas par mthong ba'i dus na snga ma'i rang bzhin dang ldan pa mthong ba ni tha dad pa'i tha snyad kyi yul yin te/ tha snyad de ni de tsam gyi rgyu mtshan can yin pa'i phyir ro zhes bshad pa ni/ gcig po de ni zhes bya ba'o/ /gal te gcig gi tshe nyid ni gcig nyid mthong ba dang
<p>221b.2</p>ma mthong bar mi 'thad kyi/ dus tha dad par ni 'thad pa kho na'o zhes gzhan dag brjod pa ni de'i tshe nyid de zhes bya ba'o/ /grub pa'i mtha' smra bas gcig phyir zhes bya ba gsungs so/ /des na gcig dus tha dad pa nyid med pa'i phyir na mthong ba dang mi mthong ba nyid do snyam du
<p>221b.3</p>dgongs pa'o/ /de ltar rnam par rtog pa med pa'i mthong ba dang ma mthong ba nyid mi 'thad do zhes bstan pa yin no/ /de 'di'o snyam pa'i rnam par rtog pa mthong zin pa dang mthong bzhin pa gnyis la gcig tu mngon par zhen pa ni dran pa'i mngon sum gyis rang bzhin dran
<p>221b.4</p>pa'i dbang po la sogs pa'i tshogs pa las byung ba yin no zhes gzhan gyi bsam pa'i dogs pa bsu ba ni/ yang nas yang du zhes bya ba'o/ /ni zhes bya ba nges par gzung ba'i don to/ /'dzin par zhes bya ba de'i 'og tu blta bar bya ba'o/ /de 'di'o snyam pa'i rnam par
<p>221b.5</p>rtog pa ni gzung ba dang gzhan 'dzin pa'i rigs pa ma yin no zhes bya ba'i don to/ /gal te de lta na mngon sum du 'gyur gyi/ dran par go ji ltar snyam na/ gzung ba dang ngo zhes gsungs so/ /des na de 'di snyam pa'i rnam par rtog pa ni dran pa'ang yin no zhes bya ba'i don to/ /lan du
<p>221b.6</p>dran pa tshad ma ma yin phyir/ /zhes bya ba'o/ /gal te gzung ba tsam 'dzin pa ni dran pa yin na 'di ni de lta ma yin te/ ma bzung ba snga ma dang phyi ma'i rang bzhin gnyis kyi gcig nyid 'dzin pa'i phyir ro snyam du dogs na gang gis mngon sum zhes smos so/ /gcig yin pa'i phyir mthong
<p>221b.7</p>ba snga mas kyang 'di gzung ba yin te/ des na bzung zin pa 'dzin pas na/ dran pa tshad ma yin no zhes bya ba'i don to/ /de ni bden te dngos po gcig yin la/ sngar bzung zin pa'ang yin no/ /'on kyang de'i da ltar ba nyid ni snga ma gzung ba ma yin te/ de'i tshe med pa'i phyir ro snyam
<p>222a</p>
<p>222a.1</p>du dogs pa bsu ba ni/ gal te de tshe zhes bya ba'o/ /tha dad med phyir zhes bya ba ni lan no/ /dus zhes bya ba snga ma dang phyi ma yang yod pa gzhan ni 'ga' yang med kyi/ 'on kyang rgyun la sogs pa nyid yin na/ /de dang gcig rim gyis 'brel
<p>222a.2</p>ba ni tshad mas gnod pa yin no/ /gal te mthong ba snga ma'am phyi mas ni/ dngos po dus ring por mi rtogs te nus pa med pa'i phyir ro/ /gcig nyid ni ngo shes pa kho nas rtogs par byed pa yin no snyam du dogs pa bsu nas/ de la mthong zin zhes bya ba'o/ /
<p>222a.3</p>mthong ba snga ma dang phyi ma dag gis ni/ rang gi dus kyi dngos po rnam par gzhag pa'i phyir/ des gnod par bya ba'i ngo bo shes pa ni/ bag chags kyi stobs la brten pa yin gyi gcig nyid 'dzin pa ni ma yin no zhes bya ba'i don to/ /yang na rnam par dbye ba 'di ji ltar yin te/ tshad
<p>222a.4</p>mas mthong ba ma yin no snyam du dogs pa bsu na de la mthong zin zhes bya ba'o/ /de ltar snga ma dang phyi mar gyur pa'i gcig nyid bsal nas de yod kyang de 'dzin pa'i tshad ma 'ga' yang med do zhes bstan pa'i don du 'dri ba gang ste de'i snga ma dang zhes bya ba'o/ /de'i bdag
<p>222a.5</p>nyid gang gis ji ltar rtogs te tshad ma med pa'i phyir ro/ /'di ltar snga ma dang phyi ma dag gis sam/ gcig gis rtogs te de la re zhig snga ma dang phyi ma dag gis ni ma yin te/ snga ma dang phyi ma nyid tha dad par ma rtogs pa'i phyir ro zhes smras pa ni snga phyi'i shes pa las
<p>222a.6</p>shes na zhes bya ba'o/ /dgos pa ni 'di yin te/ gal te snga ma dang phyi ma'i rtogs pa dag gis rang nyid kyis snga ma dang phyi ma nyid rtogs pa yin na de'i tshe gzhan yang der gzhag par nus pa yin na/ de dag gi tha dad pa snga ma dang phyi ma'i mtshan nyid rtogs pa
<p>222a.7</p>la ni tshad ma 'ga' yang yod pa ma yin no zhes bya ba'o/ /rang rig pa'i tshad ma yod do snyam du dogs pa bsu ba ni gal te zhes bya ba'o/ /rang rig pa la ni shes pa'am shes bya'i snga ma dang phyi ma nyid srid pa ma yin no zhes lan 'debs pa ni de las zhes bya ba'o/ /
<p>222b</p>
<p>222b.1</p>rang rig pa de las snga ma dang / phyi ma gnyis nyid rtogs par mi 'gyur ro/ /gzhan rig pa yin yang nye bar 'dzin pa'i phyir snga mas phyi ma'am snga ma 'dzin pa ni med do zhes brjod pa ni snga ma phyi ma med pa ni de'i rtogs pa ni de dag gis rtogs pa'o/ /snga ma'am phyi ma'i rig
<p>222b.2</p>pa ni phan tshun tha dad pa ma yin te gcig yin pa'i phyir ro zhes bya ba phyogs gnyis pa'i dogs pa bsu ba ni/ gal te snga ma dang zhes pa'o/ /gcig na zhes bya ba ni lan no/ /'di nyid gsal bar byed pa ni/ mngon du byas bzhin pa nyid na zhes bya ba'o/ /gal te yang
<p>222b.3</p>sngon du byed pa snga ma dang phyi ma'i dngos po mi snang ba de lta na rnam par rtog pa la ni snang ba kho na'o zhes dogs pa bsu ba ni/ gal te snga ma nyid min na/ /zhes bya ba'o/ /rnam par rtog pa ni sngon du byed pa'i rang bzhin ma yin te/ bag chags kyi stobs la brten pa'i dran pa
<p>222b.4</p>nyid yin no zhes lan 'debs pa ni 'di rtags zhes bya ba ste/ snga ma nyid rtogs pa'o/ /de rtogs min ni snga ma nyid rtogs pa ma yin pa'o/ /de dang 'brel pa'i phyir de rtogs pa yin no snyam pa'i dogs pa bsu ba ni 'di zhes bya ba'o/ /'di'i ni snga ma nyid kyi'o/ /de med par
<p>222b.5</p>yang yod pa'i phyir de dang 'brel pa yod pa ma yin no zhes lan 'debs pa ni de'i zhes pa ni ji ltar brjod ces bya ba'o/ /de med par ni snga ma nyid med par ro/ /'dis ni dngos su rgyu dang 'bras bu'i dngos po yin pa bsal ba yin no/ /brgyud pas rgyu dang 'bras bu'i dngos por
<p>222b.6</p>dogs pa bsu nas/ 'di ni skabs la nye bar mkho ba ma yin no zhes brjod pa ni rgyu dang zhes bya ba'o/ /de tsam gyis zhes bya ba ni rgyu dang 'bras bu'i dngos po tsam gyis so/ /'on te rnam par rtog pa rnams kyi 'dzin pa ni lhag par zhen pa yin no snyam du dogs pa bsu nas
<p>222b.7</p>bshad pa'i don ni zhes bya ba'o/ /bzlog pa las ni lhag par zhen pa las so/ /gal te gzung bar bya ba ni rgyu nyid yin la/ 'dzin par yang 'bras bu nyid ma yin nam/ de skad du yang rgyu nyid la gzung bar 'thad pa shes par rig na zhes bshad pa yin no/ /'di ni dran pa
<p>223a</p>
<p>223a.1</p>yang nyams pa med do snyam du dogs pa bsu nas myong bas bar du chod pa'i phyir zhes gsungs so/ /dran pa la ni myong ba nyid nus pa yin te/ de'i bag chags kyi rjes su 'jug pa'i phyir ro zhes bya ba'i don to/ /myong ba'i mthu las byung ba'i dran pa yang de'i
<p>223a.2</p>phyed ba'i yul tsam lhag par zhen par byed kyi snga ma nyid la sogs pa ni ma yin te/ de ni myong bas gzung ba'i phyir ro zhes brjod pa ni myong ba snga mas zhes bya ba'o/ /phyi mas de'i snga ma nyid 'dzin pa ma yin no zhes 'brel to/ /des ni mi 'dzin pas na'o/ /mngon sum gyis byed pa'i
<p>223a.3</p>rjes su 'brang ba'i phyir na dran pas kyang de rnam par gnas pa ma yin no zhes bya ba'i don to/ /de'i phyir snga ma nyid la sogs pa ni thog ma med pa'i bag chags las byung ba'i rnam par rtog pas rtogs par bya ba kho na yin no zhes brjod pa ni 'das pa'i mngon sum zhes bya ba'o/ /
<p>223a.4</p>des na snga ma dang phyi mar gyur pa'i don ni yod pa ma yin te/ ma dmigs pa'i phyir ro zhes gnas so/ /de yan chad ni snga ma dang phyi ma dag tu rjes su 'gro ba'i rang bzhin gcig bsal nas/ da ni snga ma dang phyi ma dag la gcig nyid rnam par gnas pa dang / yod pa yang dmigs
<p>223a.5</p>pa las gzhan kho na'o zhes 'dod pa tshad ma can ma yin pa'i phyir dgag pa brjod pa ni/ 'on te zhes bya ba'o/ /de rnams nyid ni skye ba la sogs pa rnams so/ /ci'i phyir de rnams yod par mi 'gyur snyam na/ de'i dngos po dang mi ldan phyir zhes gsungs so/ /gang gis yod
<p>223a.6</p>par gyur pa skye ba la sogs pa rnams la so sor skye ba la sogs pa yod pa ni ma yin no/ /'on te de rnams la yang so sor skye ba la sogs pa khas len na/ de lta na ni 'o na de dang der khas len pas thug pa med pa'i phyir yod par mi 'grub bo/ /des na skye ba la sogs pa rnams de'i
<p>223a.7</p>dngos po dang mi ldan pa'i phyir yod pa ma yin par 'gyur ro/ /gang gis de dang ldan pa yod par 'gyur pa skye ba la sogs pa rnams ni cig car srid pa yang ma yin no zhes bya ba ni gang tshe zhig pa zhes bya ba'o/ /de tshe yod par mngon par 'dod pa de yod par ji ltar
<p>223b</p>
<p>223b.1</p>'gyur/ skye ba dang gnas pa dag med pa'i phyir ro zhes bya ba'i don to/ /'on te gang gi tshe 'di gnyis yod pa yin no snyam na bshad pa skye ba dang gnas pa de sngar yod par rtogs na ni'o/ /de yod pa'i dus na yang 'dzin pa med pa'i phyir yod par mi 'grub bo zhes bya ba'i don to/ /
<p>223b.2</p>bstan pa ni nye ba'i yul can gyi mngon sum gyis rtogs pa ma yin no zhes brjod pa ni/ /bstan pa la yang zhes bya ba'o/ /yod pa'i mtshan nyid ni rtogs pa kho na yin no zhes mjug sdud pa ni thams cad ces bya ba'o/ /gzhan du ji ltar zhes bya ba ni/ skye ba la sogs pa'i
<p>223b.3</p>rnam pas yod par ji ltar 'gyur zhes bya ba'o/ /de phyir zhes bya ba ni rtogs pa dang ma rtogs pa dag 'gal ba'i phyir ro/ /rtag dang mi rtag pa'i zhes bya ba ni dmigs pa'i'o/ /'o na ji ltar yod pa yin snyam na/ dngos rtag pa'am zhes gsungs so/ /mi rtag pa ni snga
<p>223b.4</p>ma dang phyi ma'i rang bzhin du ma rtogs pa'o/ /rtag pa ni de'i rang bzhin du dmigs pa'o/ /lam gyi zhar la zhes bya ba ni lam ston pas zhar la nges par 'byung ba zhes bya ba de lta bu'i rang 'gog pa'i rnam pa bzhi bstan pa'o/ /bshad zin zhes bya ba ni de'i gnod byed ni/ bdag
<p>223b.5</p>med mthong ba 'gal ba yin/ /zhes bya ba 'dis so/ /lam yang lam nyid dang rigs pa nyid dang / bsgrub pa nyid dang / /nges par 'byin pa nyid ces bya ba rnam pa bzhi'o/ /de lam zhes bya ba 'dis ni rnam pa dang po la zhes brjod do/ /lam de goms pa ni rjes su bsgrub
<p>223b.6</p>ba yin pa'i phyir gzhan yang brjod pa yin no/ /sgrub pa ni rjes su bsgrub pa'i rang bzhin yin pa'i phyir ro/ /des na gnas 'gyur zhes bya ba 'dis rgol ba de gyur pa'i rgyu nyid du brjod pa na rnam pa bzhi pa yang brjod pa yin no/ /rigs pa nyid ces bya ba'i rnam pa ni de dang der sgrub
<p>223b.7</p>pa'i chad ma brjod pa nyid kyis brjod pa yin no/ /de goms pa las gnas 'gyur zhes bsdus pas ni bdag dang bdag gir 'dzin pas byas pa'i chags pa dang bral ba gnas brtan yongs su gyur pa ni bdag med pa mthong ba goms pa las gyur pa yin no zhes brjod pa yin no/ /gal te
<p>224a</p>
<p>224a.1</p>ji ltar bdag dang bdag gir 'dzin pa de'i bdag tu gyur pa nyid la bdag med pa mthong bas gnod par 'gyur ba de bzhin du 'di de'i bdag tu gyur kyang bdag la sogs pa'i 'dzin par 'byung ba kho na'o/ /des na gnas yongs su gyur pa 'gal ba'i khyad par la yin snyam
<p>224a.2</p>du dogs pa bsu ba ni/ gal te zhes bya ba'o/ /bdag gyur kyang ni lam mo/ /bdag tu 'dzin pa la sogs pa'i skyon rnams lam bzhin du 'byung zhe na/ lam de'i bdag tu gyur pa la nyes pa 'byung bar ni rigs pa ma yin te/ /nus pa med phyir ro zhes bya ba bdag tu 'dzin pa la
<p>224a.3</p>sogs pa mthu med pa'i phyir dang / lam ni bzlog pa'i yin pa'i phyir ro/ /kun gzhi zhes bya ba ni gang las 'jug pa'i rnam par shes pa lnga 'jug pa de ni kun gzhi'o zhes bya ba ni rnal 'byor spyod pa'i lung bstan pa'o/ /yongs su dag pa'i rang bzhin nyid brjod pa ni bdag dang bdag
<p>224a.4</p>gir zhes bya ba ni 'dri ba'o/ /bdag dang bdag gir 'dzin pa la sogs pa'i nyes pa rnams bcom pa'i phyir ro zhes 'brel to/ /gang gis bcom snyam na/ yon tan bdag med par lta bar yod pas so/ /bzlog par te/ yon tan rnams nyes pa 'byung bas bcom pas ji
<p>224a.5</p>ltar mi 'gyur zhe na zhes bya ba ni/ 'dre ba'o/ /yon tan zhes bya ba ni lan no/ /bdag med par mthong ba ni dngos po'i yul can nyid kyis rang bzhin yin pa'i phyir ro/ /bdag tu 'dzin pa la sogs pa'i nyes pa rnams ni de las bzlog pa'i phyir te/ yul med pa nyid kyis na
<p>224a.6</p>rang bzhin ma yin pa'i phyir ro/ /gal te bdag la sogs par 'dzin pa'i rnam par shes pa yang thog ma med pa'i bag chags las byung ba'i phyir rgyu dang bcas pa yin pas/ dmigs pa'i rgyu dang bcas pa de las bzlog pa'i phyir te/ yul med pa nyid kyis na rang bzhin ma yin pa'i
<p>224a.7</p>phyir/ 'dzin pa bdag med par lta ba dang tha dad pa med do/ /gang gis gcig ni gnod byed du 'gyur la/ gzhan gyi rgyu dang bcas pa nyid yin bzhin du de ltar ma yin pa/ dmigs pa'i rkyen dag la khyad par ni 'ga' yang yod pa ma yin no zhes 'dri ba de ni de ji ltar zhe na zhes bya ba'o/ /
<p>224b</p>
<p>224b.1</p>khyad par bshad pa ni/ rnam shes yul 'dzin pa'i chos zhes bya ba'o/ /nya phyis 'dzin pa ltar rang bzhin ni gnod pa med pa'i phyir ro/ /rgyu dang bcas pa'i yin yang / yul dang bral ba'i 'dzin pa ni nya phyis la dngul du 'dzin pa bzhin du de ni 'di
<p>224b.2</p>ltar ma yin no zhes bskyed nas/ 'jig par 'gyur gyi rang bzhin ni de lta ma yin no/ /ci'i phyir snyam na/ ji ltar yod pa de 'dzin pa yin no/ /'chad par 'gyur ba gang phyir don/ e te'i sgra ni 'dir yang sbyar ro/ /'dis ni rnam par shes pa la gnas
<p>224b.3</p>pa mi gnod pa'i rgyu mtshan brjod pa yin no/ /yul la gnas pa yang brjod pa ni yul de rnam par shes pa 'di'i skyed par byed pa'ang yin no/ /'khrul pa na yang 'di mtshungs pas khyad par du byed pa ni bdag nyid de rang gi rnam par 'jog par byed pa'o/ /'khrul pa'i skyed
<p>224b.4</p>par byed pa yin yang / rang gi bdag nyid kyis ni skyed par byed pa ma yin no/ /e te'i phyir gyi don to/ /'ang gi sgra ni shes pa la gnas pa'i rgyu mtshan la ltos nas sdud pa'o/ /gal te lam gyi rang bzhin de'i bdag tu gyur pa la ni ji ltar mi gnod ces brjod pa la/ 
<p>224b.5</p>rnam par shes pa'i rang bzhin gnod pa ma yin no zhes ci'i phyir brjod snyam na/ rnam par shes pa ni zhes gsungs so/ /gang gis zhes bya ba ni yul 'dzin pas so/ /de'i ni rnam par shes pa'i 'o/ /ldog pa brjod pa ni rnam par shes pa ni zhes bya ba'o/ /rig pa
<p>224b.6</p>ma yin pa rnams la ni zhes bya ba ni yul 'dzin pa med pa la'o/ /de lta bu med pa'i phyir ro zhes bya ba ni/ rnam par shes pa nyid med pa'i phyir ro/ /yul 'dzin pa de'i rang bzhin yin pa ga las snyam na/ ji ltar yod pa zhes gsungs te/ snga ma bzhin du sbyar ro/ /bdag
<p>224b.7</p>med par lta ba la yang rgyu mtshan gnyis yod pa'i phyir rang bzhin nyid yin no zhes mjug sdud pa'i sgo nas rtsa ba brjod pa ni/ des na zhes bya ba'o/ /rgyu mtshan 'di gnyis dang bral ba ni 'dzin pa yin gyi rang bzhin ni ma yin te/ gnod pa'i phyir ro zhes brjod pa ni gzhan ni de'i rang
<p>225a</p>
<p>225a.1</p>bzhin zhes bya ba'o/ /'di yin zhes bya ba ni yul 'dzin pa'o/ /rang bzhin 'di las rnam par shes pa de'o/ /rkyen gyis ni zhes bya bas ni yul la gnas pa'i rgyu mtshan med pa brjod do/ /gol 'gyur zhes bya bas ni rnam par shes ba rang la gnas pa'i rgyu
<p>225a.2</p>mtshan med pa brjod do/ /bzlog pa la rgyu mtshan med pa ga las rtogs snyam na/ gang gi phyir sa la ste/ ldog pa'i rgyu mtshan du gnod par byed pa'i rkyen la la de'i phyir ma bstan te/ rang bzhin ma yin pa ngo bo nyid du gyur pa ma yin no/ /rang bzhin ma yin pa'i dpe ni/ sprul gyi blo bzhin
<p>225a.3</p>no zhes bya ba yin no/ /rtsa ba med pa zhes bya bas ni rang gi skyed par byed pa yul med par brjod do/ /gal te bdag la sogs par 'dzin pa rang bzhin pas na skyed par byed pa'i phyir mi skye ba nyid du 'gyur ro zhes phyogs snga ma 'god pa ni gal te thag pa la zhes bya ba'o/ /rtsod pa 'di
<p>225a.4</p>lan phyogs gzhan du brjod pa ni yod pa la dmigs par byed pas na yod pa dmigs pa ste/ thog ma med pa'i ma rig pa'i 'du byed de des so/ /'dis ni nang gi 'khrul pa'i rgyu brjod do/ /mthong ba'i yod pa de la dogs ni srid par byed pa ste des bslus pa'o/ /yul la gnas pa'i
<p>225a.5</p>rgyu yang brgyud pa ni 'di 'dra ba zhes bya ba'o/ /'am gyi sgra ni dang gi sgra'i don to/ /bshad pa mdzad pas so/ /gang gi tshe dngos po sngar mthong ba bar du ma mthong ba las yang mthong ba de'i tshe bar du yod par dogs pa las mi rtag pa nyid mi mthong ngo zhes bshad pa ni/ gal te tha snyad pa
<p>225a.6</p>las yang snang ba tha dad pa ni yod pa kho na ma yin nam zhe na/ bden te khad kyang tha snyad pa tha snyad du mi byed de dgos pa med pa'i phyir ro zhes brjod pa ni tha snyad ni zhes bya ba'o/ /'dis ni don bya ba tsam gyis tshig pa'i phyir na/ snang ba tha dad pa ma brtags pa ni de kho na ma mtshon pa'i
<p>225a.7</p>rgyur brjod pa yin no/ /'dra ba gzhan byung ba yang rgyu yin no zhes brjod pa ni yang na zhes bya ba'o/ /'dra ba gcig tu sgro 'dogs pa'i rgyu yin pa'i dpe ni mtshe ma dang zhes bya ba'o/ /gal te yod pa dmigs pa zhes bya ba der yang 'dra ba'i gzhan 'byung ba yod pa nyid ma yin nam zhe na/ 
<p>225b</p>
<p>225b.1</p>ma yin no zhes brjod pa ni/ snga mar ni zhes bya ba'o/ /gal te snga mar de ltar brjod par 'dod pa yin no zhes bya ba ga las yin te/ 'dra ba gzhan mthong ba med par ni gcig tu lhag par zhen pa mi 'byung ba'i phyir ro snyam na/ gang las zhes bya ba'o/ /rtswa la sogs pa gzhan
<p>225b.2</p>dang gzhan las skyes pa zhes bya ba 'dis ni mi 'dra ba nyid du bstan to/ /mi 'dra yang don bya ba tsam las mi slu bas gcig nyid du zhe na/ ma yin no/ /des na der 'dra ba gzhan mthong ba la ltos pas ci zhig bya snyam du dgongs pa'o/ /'on te me'i nye bar me yin pa des na der yang
<p>225b.3</p>'dra ba gzhan mthong ba nyid las de ltar zhen pa yin no snyam na/ de la nye bar len pa ni zhes gsungs so/ /ji ltar me nye bar len pa yin snyam na me las zhes bya ba smos so/ /'di ga las snyam na dang po zhes gsungs so/ /lugs gzhan gyis kyang 'dra ba gzhan 'byung ba nyid brjod pa ni/ 
<p>225b.4</p>yang zhes bya ba'o/ /me de nyid las zhes bya ba ni mthong ba ni mthong ba'i rjes su 'brangs nas dpag pa las so zhes bya ba'i don to/ /'o na rtswa la sogs pa gzhan dang gzhan nye bar len pa yin pa'i phyogs la dang po me las skyed snyam nas/ rigs mthun pa las skye ba ni zhes gsungs so/ /
<p>225b.5</p>de ltar lugs gnyis la brten nas 'dra ba gzhan 'byung bas bslus pas zhes bya ba'i rnam par rtog pa yin no zhes brjod pa ni/ de nyid kyi phyir zhes bya ba'o/ /de yang zhes bya ba ni yod pa dmigs pas rtag tu de ltar yod par dogs pas ma bslus pa zhes bya ba'o/ /
<p>225b.6</p>bshad pa gzhan gsungs pa ni yang zhes bya ba'o/ /gang de ltar yod pa'i dogs pa yod pa ma yin pa'o/ /yang na de ltar yod par dogs pas na/ de ltar yod pa la dogs pa'o/ /de lta ma yin pa ni de ltar yod pa la dogs pa med do/ /de nyid kyi phyir ma bslus pa ste
<p>225b.7</p>yongs su tshim pa yin no/ /de ltar yod pa la dogs pa med pa nyid brjod pa ni/ de ltar yod pa ni zhes bya ba'o/ /'di ga las snyam na/ rtag tu zhes gsungs so/ /sngar ni ma bslus pa bsgrub pa'i phyir yod pa dmigs pas zhes brjod pa yin la/ da ltar ni de ltar yod pa la dogs pa
<p>226a</p>
<p>226a.1</p>med pa nyid sgrub pa'i don du rtag tu zhes khyad par dang bcas nas brjod do/ /bar chad med par dmigs pa la yang ci ste dogs pa ma yin snyam na/ ma dmigs na ni zhes gsungs so/ /dmigs pa bar du mi dmigs las gang gi tshe yang dmigs
<p>226a.2</p>pa de'i tshe 'dra ba gzhan zhes bya ba la sogs par blta'o zhes brjod pa ni gang gi tshe zhes bya ba'o/ /gcig nyid du dogs pa bsu nas zlog par byed pa ni zhig pa zhes bya ba'o/ /zhig pa shi bar ngo shes par byas pa'o/ /ma zhig pa dang gcig nyid do zhe na/ ci'i phyir tshad ma ma yin
<p>226a.3</p>snyam du dogs na/ khyab byed med pa'i phyir tshad ma ma yin no zhes brjod pa ni/ mngon sum dang zhes bya ba'o/ /ji ltar mi 'thad snyam na/ de ltar yang zhes gsungs so/ /yang na don bya ba dmigs pa'am/ 'dra ba gzhan skye ba 'ba' zhig ni de kho na mi rtogs pa'i rgyu ma yin gyi 'on
<p>226a.4</p>ci zhe na/ thog ma med pa ma rig pa'i bag chags kyang yin no zhes mjug sdud pa ni de'i phyir zhes bya ba'o/ /de yan chad ni kun nas nyon mongs pa'i rnam par gzhag pa brjod pa yin no/ /gnyis su med pa la yang 'di nyid dpag par bya ba'o/ /de nyid kyi phyir zhes bya ba ni dri ma rnams glo
<p>226a.5</p>bur ba yin pa nyid kyi phyir ro/ /'od gsal ni de kho na 'dzin pa'i bdag nyid do/ /rang bzhin gyis zhes bya ba ni ngo bo kho nas so/ /ji ltar 'od gsal snyam na/ rtag pa nyid dang zhes gsungs so/ /de lta yin dang 'di 'grub po zhes brjod pa ni bdag tu 'dzin pa la sogs pa
<p>226a.6</p>dri ma rnams ni glo bur ba ste rang bzhin ma yin pas so/ /rtsa ba med pa can nyid kyis ni yul med pa can gyis so/ /glan pa'i rgya tsam du zad pa'i phyir ro/ /ma brtags par mngon par rlom pa tsam yin pa'i phyir ro/ /rnam par dpyad na ni rang rig pa tsam yin pas 'dogs pa nyid med pa'i phyir
<p>226a.7</p>ro zhes bya ba'i don to/ /gal te bdag gyur kyang lam bzhin skyon ni 'byung zhe na zhes bya ba'i rtsod pa yongs su spangs pa'i mjug sdud pa ni de phyir sngar yang zhes bya ba'o/ /de'i bdag tu gyur pa las sngar tshu rol pa'i gnas skabs na yang ngo / /ci'i phyir phyis
<p>226b</p>
<p>226b.1</p>nus pa med snyam na/ lam bdag tu gyur pa 'ga' zhig la nyes pa 'byung ba gang yin pa der yang na gnas pa ni ma yin te/ 'ga' zhig las khyad par thob ba'i lam de nyid kyis gnod pa'i phyir ro zhes brjod pa ni nus pa yod na yang zhes bya ba'o/ /gnod pa can ni lam mo/ /de
<p>226b.2</p>bskyed par nus pa ni mthu ste/ bag chags kyi 'du byed ces bya ba'i don to/ /de'i snying po can sems kyi dngos po la skyed pa tsam du nus pa yod kyang yun du gnas shing 'phel ba'i nus pa ma yin te/ yun la yod pa ma yin no zhes 'brel to/ /gal te dad pa la
<p>226b.3</p>sogs pa zhes bya ba'i rtsod pa la tshigs su bcad pa 'di lan yin no zhes brjod pa ni/ gal te skyon skye ba yin na yang zhes bya ba'o/ /gal te ji ltar bdag tu 'dzin pa la sogs pa'i ma goms pa las byung ba ni 'bad pas bzlog par bya ba yin pa de bzhin du
<p>226b.4</p>goms pas lam de'i bdag tu gyur kyang 'bad pas bzlog par bya bar 'gyur ro zhe na/ 'tshe ba med dang zhes gsungs so/ /'tshe ba med pa nyes pa dang mi ldan pa la nyes pa mthong ba yin na spang ba'i don du 'bad par 'gyur ba zhig na de yang yod pa ma yin no zhes rgyu
<p>226b.5</p>med pa brjod pa yin no/ /yang dag don dang rang bzhin zhes bya ba gnyis kyang spang bar mi nus pa rtsol ba med pa'i rgyur brjod pa yin no/ /phyin ci log gis ni bdag tu 'dzin pa la sogs pas mi gnod do/ /'bad pa dang ldan pa'i blo nyid ni med 'bad pa dang ldan pa
<p>226b.6</p>yod du zin kyang spang ba'i don du 'bad pa dgag pa la rgyu 'gal ba yon tan mthong ba dmigs par brjod pa yin no/ /de phyogs 'dzin phyir ro zhes bya ba'o/ /yon tan la yon tan ma mthong ba yang ma yin zhes bya ba ni rnal 'byor pas yon tan mthong ba nyid do zhes bya ba'i don to/ /
<p>226b.7</p>ci ltar zhe na/ bdag med pa zhes gsungs so/ /de'i phyir spang ba'i don du 'bad pa ma yin no/ /de'i phyir zhes bya ba ni 'bad pa med pa'i phyir ro/ /'di ni bdag med pa mthong ba'o/ /de phyogs 'dzin phyir ro zhes bya ba 'chad pa ni sems ni zhes bya ba'o/ /yongs su spangs
<p>227a</p>
<p>227a.1</p>pa'i chos can dag bcom pa yang sbyor bar byed pa ni dngos po ma lus pa zhes bya ba la sogs pa'o/ /nyes pa rnams la gnas pa na yang de gzhom pa nyid la 'bad par byed na yon tan rnams la gnas pa yin na lta ci smos zhes bya ba'i
<p>227a.2</p>don to/ /gal te nang gi chos ni 'gal bas 'gal ba yin yang slar 'byung ba yin te/ khong khro bas 'dod chags bzhin no/ /bdag tu 'dzin pa na nga nyid yin no/ /bdag tu zhes bya ba phyogs snga ma 'god pa ni gal te 'dod chags dang zhe sdang dag ces bya ba'o/ /
<p>227a.3</p>nang yin pa'i phyir ni 'dod chags dang khong khro dag 'byung ba ma yin gyi/ 'on kyang skye gnas gcig pa'i phyir ro/ /'di gnyis kyi skye gnas ni bdag tu 'dzin pa yin no/ /rgyu dang 'bras bu'i dngos po yin pa'i phyir ro/ /de ltar bdag tu 'dzin pa dang bdag med
<p>227a.4</p>par mthong ba dag gi skye gnas gcig pa'am/ rgyu dang 'bras bu'i dngos po nyid ma yin no/ /nang nyid dam phyi rol nyid 'gal ba'i khyad par byed pa nyid ma yin no zhes lan 'debs pa ni/ bdag 'dzin rgyu gcig can nyid dang / /zhes bya ba'o/ /rgyu dang 'bras bu'i dngos po
<p>227a.5</p>yin pa'i phyir yang phan tshun mi mthun pa yin yang bdag tu 'dzin pa yod na cig car gtan 'chad pa ni ma yin te zhes sbyar ro/ /ji ltar 'di dag rgyu dang 'bras bu'i dngos po yin snyam na/ gang zhig ces gsungs so/ /dmus byung ba ni sdang ba zhugs pa'o/ /zhe
<p>227a.6</p>sdang 'dod chags kyi rgyu nyid bstan nas 'dod chags dang zhe sdang gi rgyu nyid du ston pa ni/ bde ba'i rgyur zhes gsungs so/ /de la gnod pa med pa la ni bde ba'i rgyu la gnod pa byed pa la'o/ /gang gi phyir 'dod chags la sogs pa'i bdag te 'dzin pa'i rgyu
<p>227a.7</p>gcig pa can yin pa de nyid kyi phyir/ bdag med pa mthong ba de nyid la yin gyi/ byams pa la sogs pa ni ma yin te/ de dang mi 'gal ba'i phyir ro zhes gsungs pa ni/ de nyid kyi phyir zhes bya ba'o/ /gal te dga' bar bya ba dang / 'khrug par
<p>227b</p>
<p>227b.1</p>kun du rtog pa nyid rmongs pa yin la/ de ni byams pa la sogs pas kyang bzlog pa'i phyir 'di ltar lam ma yin snyam du dogs pa bsu nas/ de yang 'jig tshogs lta ba yin/ /zhes bya ba'o/ /dag par bya ba'i kun du rtog pa yang bdag la phan 'dogs par
<p>227b.2</p>'dzin pa nyid do/ /des na bdag tu 'dzin pa nyid rmongs pa yin no zhes bya ba'i don to/ /ci'i phyir shin tu nyes par tshar gcod pa ma yin snyam na/ gti mug dang mi 'gal ba'i phyir ro zhes gsungs so/ /gti mug dang ngar 'dzin pa gnyis tha dad par bsams na gzhan gyis
<p>227b.3</p>gal te zhes smras so/ /grub pa'i mthar ni 'di gnyis tha mi dad pa nyid du mthong nas de ni ma yin te zhes gsungs so/ /gal te chos su 'dzin pa yang gti mug nyid ma yin nam/ des na ji ltar de yang 'jig tshogs lta ba yin zhes brjod snyam na/ nyon mongs pa can gyi zhes gsungs
<p>227b.4</p>so/ /'dir 'dod chags dang zhe sdang gi skye gnas kyi rmongs pa skabs yin gyi rmongs pa tsam ni ma yin no zhes bya ba'i don to/ /des na zhes bya ba ni nyon mongs ba can ma yin pas na'o/ /de dag ni dgra bcom pa'o/ /rgyud grol ba ci'i phyir snyam na/ 'jig tshogs la lta ba ni spangs pa
<p>227b.5</p>zhes gsungs so/ /gal te ma rig pa'i rkyen gyis 'du byed ces gsungs pa'i phyir ma rig pa log pa tsam rmongs pa ma yin nam/ 'jig tshogs su lta ba ni ma yin no snyam na/ rig pa'i zhes gsungs so/ /dgag pa ni mi bden pa dang chos ma yin pa la sogs pa ltar 'gal
<p>227b.6</p>brjod par byed pa yin pa'i phyir ro/ /dngos po med pa ni rmongs pa ma yin no/ /so sor rtog pa med pa'i rang bzhin ma rig pa yin na/ lta ba dang 'gal ba brjod pa ni gal te zhes bya ba'o/ /der zhes bya ba ni ma rig par ro/ /'on te mya ngan las 'das pa la yang so sor rtog pa med do
<p>227b.7</p>snyam na/ phung po rnams zhes smos so/ /ha cang khyad par yod pa nyid gsal bar byed pa ni phung po lhag ma med pa'i zhes bya ba'o/ /nyon mongs pa'i gzhi ma yin pa'i phyir na/ mya ngan las 'das pa ma rig pa nyid ma yin no snyam pa'i dogs pa bsu ba ni/ 'on te de ni zhes bya ba ste/ 
<p>228a</p>
<p>228a.1</p>mya ngan las 'das pa'o/ /'o na ni zhes bya ba ni lan no/ /da ni so sor rtog pa med pa'o/ /de'i gzhi yin pa'i phyir ni nyon mongs pa'i gzhi yin pa'i phyir ro/ /ji ltar 'jig tshogs la lta ba nyid ma rig pa yin snyam pa'i dogs pa sel bas/ 
<p>228a.2</p>rig pa'i ma mthun phyogs nyid phyir/ /zhes bya ba 'chad pa ni rig pa dang 'gal ba'i zhes bya ba'o/ /rig pa med pa bkag pa tsam gyi bdag nyid ni'o/ /de med pa ni zhes bya ba ni rig pa ldog pa'o/ /mya ngan las 'da' ba yang ni phung po lhag ma med pa la yang ngo / /'on
<p>228a.3</p>te nyon mongs pa'i gzhi nyid ni ma rig pa yin la/ de yang mya ngan las 'das pa med do snyam na/ med pa ni zhes gsungs so/ /ma yin pa'i rang bzhin yang ha cang thal ba'i phyir ma rig par mi 'thad do zhes bshad pa ni/ de las gzhan pa yang zhes bya ba ste/ rig pa de las
<p>228a.4</p>gzhan ma rig pa'o/ /ci'i phyir zhe na/ gzugs la sogs pa rnams la yang zhes gsungs so/ /phung po lhag ma dang bcas pa'i mya ngan las 'das pa la nyon mongs pa can ma yin pa'i phung po lnga yod do zhes bya ba lung yin te/ des na de dag kyang ma rig pa nyid du thal
<p>228a.5</p>bar 'gyur ro/ /de'i phyir zhes bya ba ni gnyi ga'i rang bzhin ma rig par mi 'thad pa'i phyir ro/ /'di ltar zhes bya ba la sogs pas ni dpe nyid gzhung 'dzugs pa'o/ /'o na chos ma yin ci zhig snyam na/ chos ma yin pa ni zhes gsungs so/ /gzhan dag gis bden pa dang mi bden
<p>228a.6</p>pa'i tshig gnyis 'chol bar smras pa ni/ de lta yin na zhes bya ba'o/ /yang dag pa ma yin pa ston pa mi bden pa yin na'o/ /mi bden pa nyid du mi 'gyur la zhes bya ba ni ji ltar bstan pa'i dngos po yod pa'i phyir yang dag par ston pa yin pas/ 'dod pa gzhan du gyur pas mi bden par
<p>228a.7</p>'dod par mi 'gyur ro zhes bya ba'i tha tshig go/ /med kyang na ni 'khrul pas yod par sems pa na gang gi tshe yod do zhes ston pa de'i tshe yang dag pa ma yin pa'i don mi brjod pa'i phyir brdzun smra bar 'gyur ro/ /'di yang sems pa zhes bya ba 'di'i de ma thag tu med do zhes ston par
<p>228b</p>
<p>228b.1</p>byed pa zhes 'brel to/ /snga mas ni mi 'dod pa 'thob par bstan la phyi mas ni 'dod pa mi 'thob par ro/ /yang dag pa nyid dam yang dag pa ma yin pa nyid ni bsam pa la ltos pa yin gyi don la ni ma yin no zhes ston pa ni sgra rnams zhes bya ba'o/ /don dam par dngos po yod pa yin
<p>228b.2</p>yang gal te med par nges pas med do zhes ston na de'i tshe ni tshig de bden pa kho na ste/ rnam par rtog pa yul yin pa'i phyir ro/ /gzhan du zhes bya ba ni nges pa dang rjes su mthun par mi brjod na'o/ /byang chub sems dpa' rnams la ni don ci lta ba bzhin gyi bsam pa ji lta ba nyid
<p>228b.3</p>brjod pa ni bden pa yin la/ gzhan ni mi bden pa yin no zhes brjod pa ni/ byang chub sems dpa' rnams la ni/ /zhes bya ba'o/ /des na zhes bya ba ni kha na ma tho ba yin pas so/ /gzhan zhes bya ba ni ji skad brjod pa las bzlog pa'o/ /dmigs pa yin pa'i phyir zhes bya ba ni
<p>228b.4</p>dmigs pa'i rang bzhin yin pa'i phyir ro/ /'di sems las byung ba nyid du ji ltar grub ce na/ rten dang zhes gsungs so/ /rten la sogs pas mtshungs pa nyid du ldan pas na mtshungs par ldan pa zhes chos mngon pa las 'di sems las byung ba'i nang du brjod do/ /de la gang ma
<p>228b.5</p>rtogs pa'i rang bzhin nyid ma rig pa yin na de'i tshe 'di dmigs pa dang rnam pa la sogs pa mtshungs par mi gsung bar 'gyur ro/ /de la rten dang dmigs par mtshungs pa ni mig la sogs pa'i shes pa rnams dang rten dang dmigs pa dang 'dra ba'i phyir ro/ /rnam pa mtshungs pa
<p>228b.6</p>ni sems bzhin du rtogs pa'i rnam pa yin pa'i phyir ro/ /dus mtshungs pa ni dus mnyam par byung ba'i phyir ro/ /ji ltar sems skad cig gcig la rdzas gcig pa yin pa de bzhin du sems las byung ba yang rdzas re re'i bdag nyid can yin pa des na rdzas mtshungs pa nyid do/ /
<p>228b.7</p>des na sems las byung ba yin pa'i phyir ma rig pa rtogs pa'i rang bzhin ni ma yin gyi/ 'on kyang rtogs pa'i rang bzhin kho na'o/ /rigs pas bsgrubs nas dngos su rjod par byed pa'i lung yang brjod pa ni/ gsungs pa'i yang phyir te zhes bya ba'o/ /shes rab kyi rnam pa
<p>229a</p>
<p>229a.1</p>las zhes bya ba ni rnam par 'grol ba'o/ /gzhung gang gis gsungs she na/ de la zhes bya ba'o/ /gsungs pa gzhan yang brjod pa ni de bzhin du zhes bya ba'o/ /lung las ma rig pa gzhan kho nar bstan pa yin no snyam pa'i dogs pa bsu ba ni/ 
<p>229a.2</p>gal te zhes bya ba'o/ /de yang zhes bya ba ni 'jig tshogs su lta ba'o/ /ma rig pa yan lag tu zhes bya ba ni rten cing 'brel par 'byung ba la ma rig pa yan lag tu ste/ der rang gi ngo bos brjod par bya ba las nye bar btags pa la dgos pa ci yod ces bya ba'i don to/ /de ltar ma
<p>229a.3</p>rig pa bstan pas ni tshad ma 'ga' yang yod pa ma yin no zhes brjod pa ni de ltar ma rig ces bya ba'o/ /bzlog pa la ni zhes bya ba ni ma rig pa ni 'jig tshogs la lta ba nyid yin no zhes bya ba 'di la ni so sor ma brtags pa'i nyes pa tshad ma yin no/ /tshigs su bcad pa 'di dag
<p>229a.4</p>nyid 'chad pa ni/ lta ba'i sgo nas zhes bya ba'o/ /'dis ni gzhan ni rigs pa ma yin zhes bya ba bshad do/ /rnam 'grel la 'jug par byed pa ni gal te zhes bya ba'o/ /gzhan du yin yang rung ste zhes bya ba ni phyin ci log tu dmigs pa'i rang bzhin no/ /de zhes bya ba
<p>229a.5</p>ni gti mug go/ /khyad par gyi sgra zhes bya ba ni 'jig tshogs la lta ba'i sgra'o/ /spyi ni ma rig pa ste/ de'i don can ma yin pa'i phyir ro/ /lta ba ma rig pa dang tha mi dad na tha dad pa la rten pa mtshungs par ldan par brjod par mi 'gyur ro zhes rtsod pa gnyis pa'i dogs pa
<p>229a.6</p>bsu ba ni de bzhin du zhes bya ba'o/ /'dis 'gal bar byed pas 'gal ba ste/ 'gal bar byed pa'i tshig go/ /bshad bya zhes bya ba ni spyi dang khyad par du rtogs pas so/ /ma rig pa zhes bya ba ni spyi yin la/ lta ba zhes bya ba ni khyad par yin no/ /gcig
<p>229a.7</p>la yang nye bar bstan pa can gyi dngos pos tha dad par brtags pa yin no zhes bya ba ni gzhan gyi'o/ /de'i bdag dang yang mtshungs par ldan par 'gyur ba kho na'o zhes bya ba yang gzhan kha cig gi'o/ /gal te 'gal ba'i phyir bdag med pa mthong bas bdag tu lta ba dang 'bral
<p>229b</p>
<p>229b.1</p>mod/ nyon mongs pa thams cad dang bral bar go ji ltar 'gyur zhe na/ stong nyid lta dang de 'gal phyir/ /zhes gsungs so/ /'jig tshogs su lta ba de 'gal ba'i phyir de las byung ba bdag tu lta ba'i rgyu can kun 'gal ba yin te/ des na nyon mongs pa thams cad spong ba yin no
<p>229b.2</p>zhes bya ba'i don to/ /don la nye bar sbyor ba de bzhin du zhes bya ba'o/ /de'i rang bzhin ni 'jig tshogs su lta ba'i rang bzhin no/ /'dis ni rtsod pa gnyis pa nyid bsal to/ /dang po ni khas ma blangs pa kho nas spangs pa yin te/ 'jig tshogs su lta ba'i rang bzhin gyi ma rig
<p>229b.3</p>pa nyid bcom ldan 'das kyi gtsor bstan par khas blangs pa'i phyir ro/ /des na bdag tu lta ba nyid ma rig pa yin no zhes bya bar gnas so/ /'di ltar zhes bya ba la sogs pa ni/ stong nyid lta dang de 'gal phyir/ /zhes bya ba las 'chad pa'o/ /de ltar bdag med par mthong ba la
<p>229b.4</p>sogs pa'i dbang gi stobs dang ldan pa dang / bzlog par bya ba ma yin pa nyid du brjod nas bdag tu lta ba yang bzlog par bya ba ma yin pa'i rgyu mtshan srog chags kyi rang bzhin yin pa ni rang bzhin 'di yin pa de las 'di rkyen gzhan gyis ni gol 'gyur zhing zhes bya ba la sogs pas
<p>229b.5</p>bkag zin pa yin no zhes brjod pa ni min zhes bya ba'o/ /mi zad pa ni bzlog par bya ba ma yin pa nyid do/ /srog chags chos nyid phyir ni srog chags kyi rang bzhin yin pa'i phyir ro/ /gzugs la sogs pa bzhin du nyes pa rnams ni ma yin no/ /ci'i phyir zhe na gzugs dang
<p>229b.6</p>ro la sogs pa ltar bdag tu 'dzin pa ni thog ma med pa'i bag chags tsam las byung bas na srog chags kyi chos nyid du ma grub pa'i phyir ro/ /bdag tu 'dzin pa yang bzlog par bya ba ma yin par dam 'cha' ba ni me dro ba ma yin no zhes bya ba ltar mngon sum dang
<p>229b.7</p>'gal ba yin no zhes brjod pa ni/ gnyen po'i phyogs bdag med pa dang 'brel pa ste mngon du gyur pas na ldog pa'i phyir ro/ /gal te cha dang 'brel pas zangs ma'i sra ba nyid bzhin du bdag med pa mthong bas bdag tu lta ba bzlog kyang yang 'byung ba yin no snyam du bsams nas
<p>230a</p>
<p>230a.1</p>dam bcas pa mngon sum dang 'gal ba ma yin no snyam pa'i dogs ba bsu nas khyad par brjod pa ni nyes pa bdag tu lta ba rnam par 'gags pa bdag med pa mthong ba de'i bdag tu gyur pa nyid kyis 'brel med phyir te/ nye bar gnas pa'i phyir ro/ /de ltar me
<p>230a.2</p>dang 'brel pa'i rtag par gnas pa ma yin no/ /yang na 'bral ba yin yang des bzlog pa thams cad yang 'byung ba ni ma yin te/ me log kyang thal ba sra ba nyid kyang phyir bzlog pa ma yin zhes brjod pa ni thal ba bzhin du zhes bya ba'o/ /de ltar lam bdag med pa
<p>230a.3</p>mthong ba la/ bdag tu 'dzin pa mi dgos par brjod nas lam nyid du dogs pa bsu nas zlog par byed pa ni/ gal te bdag bsgom pas kyang zhes bya ba'o/ /bdag bsam par bya zhes bya ba la sogs pa'i sgras ni shes par bya ba bsgom par bya zhes bya ba'i tshig
<p>230a.4</p>gnyis brjod pa yin no/ /des na bdag shes par bya ba ni/ lus dang dbang po la sogs pa'i 'byung ba chen po las tha dad par ro/ /bsam par bya ba ni blo la sogs pa las tha dad par ro/ /bsgom par bya zhes yul 'dzin pa la sogs pa'i rang bzhin las tha dad par
<p>230a.5</p>ro/ /rig pa kun dga' ba gcig gi rang bzhin bdag gi de kho nas bsgom par brjod pa yin no zhe na/ de la re zhig gal te rig pa can la sogs pa tha dad par smra ba de skad rjod par byed na de'i tshe de'i bdag tu lta ba ni bdag gi ba'i lta ba dang rjes su 'brel pa nyid de/ chags pa'i
<p>230a.6</p>rang bzhin yin pa'i phyir ro zhes brjod pa ni/ gang zhig ces bya ba la sogs pa'o/ /bdag de la ni bdag tu smra ba de nga'o zhes zhen pa'i bdag nyid can nyid du bdag la zhen cing lta bar 'gyur ro/ /'thad pa nyid kyis bdag mi 'brel ba'i phyir chags pa'i snying po can der lta ba
<p>230a.7</p>yang mi 'bral ba kho na'o zhes brjod pa ni/ rtag tu zhen par zhes 'gyur gsungs so/ /zhen pa yod na yang zhen pa'i yul phan 'dogs pa rnams la sred par 'gyur ba des kyang de dag la sdug bsngal ba dang rjes su 'brel pa'i skyon rnams sgrib par byed do/ /de lta ma yin na/ de ma
<p>230b</p>
<p>230b.1</p>mthong bas skyo bar mi 'gyur ro zhes bya ba'i don to/ /'on te bdag gnyis su med par smra ba dag 'khor ba pa'i skye bo la grub pa'i spros pa thams cad 'khrul pa yin pa'i phyir bdag 'ba' zhig mthong ba thar pa'i bdag nyid yin pa'i phyir thar pa'i gam du rtogs par byed na/ 'dir
<p>230b.2</p>yang gang zhig bdag mthong zhes bya ba nyid bzlas so/ /bde ba dang bde ba'i sgrub par byed pa ci 'dra ba rnams la sred par 'gyur la/ stobs dang ldan pa'i cha de nyid kyis 'khrul pa'i rang bzhin gyis nyes pa dang de mthong ba ma thob par byas pas chags pa dang bral ba nyid mi 'thob
<p>230b.3</p>par byed do zhes bya ba'i don to/ /bdag tu mthong ba las zhen pa gzhan yin pa'i dbang du byas nas rtsod pa ni gal te zhes bya ba'o/ /'di nyid la tha dad par lta bas lan du/ gal te bdag la chags par mi 'gyur na// bud med la sogs pa bdag la nye bar mkho ba la rnam pa
<p>230b.4</p>gzhan du chags par mi 'gyur ro zhes bya ba'i don smras pa ni gang zhig gzhan la zhes bya ba ste bdag la nye bar mkho ba la'o/ /'di nyid gsal bar byed pa ni/ bdag mthong nyid la zhes bya ba'o/ /de'i tshe zhes khong nas phyung la 'ga' la yang zhes bya bar sbyar ro/ /bdag tu
<p>230b.5</p>lta ba nyid chags pa'i snying po can yin no zhes brjod pa ni gang zhig ces bya ba'o/ /bdag la chags pa med kyang gzhan la chags pa srid par dogs pa bsu ba ni/ 'on te zhes bya ba'o/ /bdag tu lta ba ni rang gi btang nas gzhan la phan 'dogs par byed na rtog pa sngon du byed
<p>230b.6</p>pa nyid du mi 'gyur ro zhes lan 'debs pa ni gal te bdag nyid chen po zhes bya ba'o/ /'byung bar 'gyur ba'i 'bras bu med par gzhan la phan 'dogs pa tsam gyis 'jug pa ni phyugs zan du bskyed pa bzhin du rmongs pa las skyes pa kho na yin no zhes bya ba'i don to/ /'on te
<p>230b.7</p>sangs rgyas pa bzhin du 'bras bu med kyang gzhan la phan 'dogs pa nyid yin no snyam du dogs pa bsu na/ de lta yin na zhes smras so/ /gtad med ni khyed la rjes su mthun pa ma yin pa'o/ /sangs rgyas pa ni bdag ma mthong bas rang gi don gyis gzhan la phan
<p>231a</p>
<p>231a.1</p>'dogs pa nyid klan kar 'os pa ma yin no/ /gzhan la ni bdag mthong ba yod pas klan kar 'gyur ba nyid do/ /'on te zhes bya ba la sogs pa ni rtog pa sngon du byed pa ma yin no zhes bya ba'i don to/ /de lta yin na zhes bya ba ni gzhan gyi don byed pa nyid bde ba
<p>231a.2</p>yin no zhes khas len pa yin no/ /de lta na yang zhes bya ba ni thar pa ma yin pa na'o/ /rang gi bde ba la chags pas rmongs pa de 'dra ba dag go/ /'di ni zhes bya ba ni tshogs can ma'i lus nyid pa'o/ /rang gi don la gnas pa ni bdag tu mthong ba can no/ /'di ga las snyam na de
<p>231a.3</p>'am gzhan la zhes gsungs so/ /bde ba gnyi ga gcig tu byed pa yang bdag la zhen pa'i phyir ro/ /'di ltar bdag la chags pa ni phul du byung ba'i bde ba 'dod kyang de ma thob na ngan pa thob pa la yang mtshungs par sems so/ /de bas na bdag tu 'dzin pa la ni bde ba
<p>231a.4</p>gnyi ga khyad par med do/ /tshogs par dbyung ba ma yin par zhes bya ba ni khyad par yod par dogs pa bsu ba'o/ /lan du tshogs mi dbyung ba nyid ni zhes bya ba'o/ /'di ni ming btags pa tsam du zad do zhes bya ba'i don to/ /yang khyad par yod pa'i dogs pa bsu nas spong ba
<p>231a.5</p>ni dmyal ba zhes bya ba'o/ /mi rung ba ni tshogs can ma la sogs pa dang 'brel pa'i bde ba'o/ /gzhan gyi don gyi rgyu mtshan nyid du'o/ /tshogs par dbyung ba dang cig shos kyi tha snyad gnyis las/ tshogs par dbyung ba ma yin pas bde ba sgrub par byed ba bas ni tshogs par dbyung
<p>231a.6</p>pa'i tha snyad nyid bla'o zhes dogs pa ni 'on te zhes bya ba'o/ /de lta na yang zhes bya ba ni khyad par med pa yin na yang ngo / /de'i dbang gis ni sred pa'i dbang gis so/ /nyes ba la nyes pa med pa dang / nyes pa med pa yang nyes par sems pa ni mnyam par byed pa'i don to/ /
<p>231a.7</p>'dis ni srid pas skyon rnams sgrib par byed/ /ces bya ba de bshad pa yin no/ /des na ni sred pa'i dbang gis so/ /nyes pa bsgribs pas na zhes kha bskangs pas ni rnam 'grel gyi yon tan mthong ba zhes bya ba sdeb par byed pa'o/ /yang na gal te yon tan mthong ba
<p>231b</p>
<p>231b.1</p>yin yang bdag nyid dga' ba'i rang bzhin du nye bar gnas pa'i phyir ma 'ongs pa'i bde ba la 'dod pa'i rang bzhin gyi sred par mi 'gyur ba ma yin nam snyam du dogs pa bsu nas bshad pa ni/ yon tan mthong ba zhes bya ba'o/ /bud med la sogs pa de dang des bsgrubs pa'i bde ba ni de
<p>231b.2</p>med par yin tsam gyis 'byung ba yang ma yin no/ /mngon par gsal bar bya ba yang gsal bar byed pa med par ni mi 'gyur ro/ /des na gsal bar byed pa'am sgrub par byed pa ni blang bar bya ba nyid du 'gyur ro zhes bya ba'i don to/ /de ni zhes bya ba'i bdag la mngon par chags pa'o/ /bdag
<p>231b.3</p>tu smra ba rnams la ni bdag mthong ba yod na bdag gi ba bzhin snang dang gzhan gyi rnam par dbye ba dang / rnam par dbye ba de las byung ba'i nyes par yang 'gyur ro zhes mjug sdud pa'i sgo nas brjod pa ni de'i phyir zhes bya ba'o/ /bdag gi ba mthong ba bzhin du rang dang gzhan gyi rnam par dbye ba yang
<p>231b.4</p>nyes pa'i rgyur 'gyur ba kho na'o zhes bya ba'i don to/ /'dzin pa ni 'chad pa'o/ /bdag gi ba'i yul can gyi chags pa ni 'khor ba'i rgyu yin gyi/ bdag gi yul can ni ma yin no snyam par dogs pa bsu ba ni/ 'on te bdag kho na la zhes bya ba'o/ /sems la sogs pa las tha dad
<p>231b.5</p>pa'i bdag ni mi snang ste/ des na sems nyid bdag yin no/ /sems ni skad cig ma yin pa'i phyir bdag ma yin pa yang ma yin te/ rnam par rtog pa med pa'i shes par rtogs par bya ba gzhan dag kyang nyams su myong ba ji lta ba bzhin skad cig ma kho na'o/ /kho bo cag nyid kha tsang
<p>231b.6</p>yin la kho bo cag nyid di ring yang yin no zhes rnam par rtog pas zhen pa 'ba' zhig tu zad de/ rnam par rtog pa de ltar 'jug pa ni bdag tu zhen pa las gzhan ma yin no zhes brjod pa ni nges par bdag la zhes bya ba'o/ /gal te bdag dang rnam par rtog pa nyid spang bar bya ba
<p>231b.7</p>yin gyi bdag ni ma yin no/ /des na rnam par rtog pa spangs ba las 'dod chags dang bral ba med pa ma yin la bdag med pa'i phyir thar pa med pa yang ma yin no snyam du dogs pa bsu nas nyes med bdag la zhes gsungs so/ /tshad mas grub pa nyid kyis blo la gnas par khas
<p>232a</p>
<p>232a.1</p>blangs pa'o/ /de'i blo nyid chags pa yin te/ blo'i tshad ma med na ni bdag med par smra bar 'gyur ro/ /gal te chags pa ni bdag dang bdag gir lta ba las gzhan kho nar khas len pa ma yin nam/ de yang 'khor ba'i rgyu yin pas na nyes pa dang
<p>232a.2</p>bcas pas spang bar bya ba yin no snyam du dogs pa ni/ 'on te bdag dang zhes bya ba'o/ /de la ni bdag gi ba la'o/ /khas blangs pa 'di la bshad pa/ gal te zhes bya ba'o/ /tha dad par khas blangs kyang 'dod pa cung zad kyang grub pa med do zhes brjod pa ni de las cir 'gyur te cir
<p>232a.3</p>yang mi 'gyur ro zhes bya ba'i don to/ /tha dad na chags pa dor bar nus pa nyid do snyam du dogs pa ni chags pa tha dad pa de spong 'gyur ro/ /chags pa tha dad pa yin yul gyi nyes pa mthong ba nyid las spang ba yin gyi gzhan du ni ma yin no zhes lan 'debs pa ni 'di'i yul zhes
<p>232a.4</p>bya ba'o/ /chags pa 'di'i yul lo/ /chags pa de spong bar ro/ /rigs pa nye bar bstan pa sngon du 'gro ba can rnam par 'grel pa ni/ yul gzhan gyis zhes bya ba'o/ /skyon gzhan gyis zhes bya ba ni bdag las gzhan pa'i skyon gyis so/ /yul skyon chags pa la zhes bya ba ni
<p>232a.5</p>bdag la'o/ /bde ba'i rgyu la zhes bya ba ni bdag la sogs pa la'o/ /gal te chags pa ni gos la sogs pa gzhan du 'dod pa dang / sdang ba dag gis len pa dang 'dor ba ma yin nam/ de la yul gyi skyon gyi rjes su 'breng ba ci yod snyam du dogs na/ yon tan skyon dang zhes
<p>232a.6</p>gsungs so/ /go rims ci bzhin du yon tan skyon dang rjes 'brel ba'i 'dod pa dang sdang ba la sogs pa'i spong ba 'dor ba ni de gang yin snyam na/ yon tan dang skyon de dag yul la ma mthong ba med pas yin no/ /yul la yon tan ma mthong bas ni chags pa spong la/ nyes
<p>232a.7</p>pa ma mthong bas ni zhe sdang ngo / /yul gyi yon tan dang nyes pa ma mthong ba'i rang bzhin gyi rgyu mi skye ba'i rang bzhin gyi skye ba med pa ni spang ba yin no/ /phyi rol gyi bum pa la sogs pa phyi rol gyi rgyu la rag las pa'i yul rnams la ni yon tan dang nyes pa mthong ba las nye bar
<p>232b</p>
<p>232b.1</p>len pa spong ba mthong ba nyid yin na tshul 'di ni zhen pa la yang yin par mi 'thad do/ /gal te de dag ces bya ba ni yul la bdag gi bde ba la sogs pa bsgrub pa ma tshang ba med pa yin na'o/ /zhen pa'i yul ni bdag dang bdag gi ba'o/ /de'i dngos po ni nyid de/ yon tan dang ldan pa nyid
<p>232b.2</p>kyis zhes 'brel to/ /de med pa'i phyir ni yon tan dang ldan pa med pa'i phyir ro/ /yul gyi tshul 'di ni zhen pa la mi 'thad do zhes brjod pa ni/ zhen pa'i yon tan dang zhes bya ba'o/ /phyi tshul gang yin min zhes bya ba nyid gsal bar byed pa ni/ chags yon tan gyis zhes bya ba'o/ /
<p>232b.3</p>rigs pa brjod nas skabs la sbyor bar byed pa ni/ bdag dang bdag gir lta ba'i mtshan nyid kyi/ rgyu ma tshang ba med pa can de la 'bras bu bdag tu lta ba can gyi zhen pa ni zlog tu med pa kho na'o zhes bya ba'i don to/ /yon tan skyon dang rjes su 'brel pa zhes bya ba la sogs pas ni/ 
<p>232b.4</p>chags yon tan gyis chags pa min/ /zhes bya ba 'di'i don bstan pa yin la/ nyes med bdag la chags pa dang / /bral ba'i rgyu yang yod pa yin/ /zhes bya ba 'di ni/ ma tshang med rgyu de la ni/ /'bras bu gang gis zlog par byed/ /ces bya ba 'di'i don bstan pa yin no snyam du
<p>232b.5</p>dgongs nas bsdu ba'i tshigs su bcad pa'o zhes gsungs so/ /ji ltar bshad pa de ltar ni bstan pa'i don nyid ma yin te/ nyes med bdag la zhes bya ba ni bdag tu lta ba dang zhen gnyis tha dad pa med pa'i bsam pas brjod pa yin la/ ma tshang med rgyu zhes bya ba ni tha dad pa'i
<p>232b.6</p>bsam pas brjod pa yin pa'i phyir ro/ /chags pa'i nyes pa dang ldan pa nyid ni sdug bsngal gyi rgyu nyid kyis sdug bsngal gyi rten nyid yin la de ni sdug bsngal gyi 'du ba can yin pa nyid kyis bdag la yang mtshungs so/ /bdag ni bde ba sgrub byed thams cad shes par byed pa dang / 
<p>232b.7</p>de'i 'bras bu spyod par byed pa yin te/ des na bdag bzhin du zhen pa yang bdag gi ba'i lta ba'i yul nyid kyis 'dod chags dang bral ba'i yul du mi 'gyur ro zhes brjod pa ni/ chags la skyon yang zhes bya ba'o/ /'on te bdag kyang sdug bsngal gyi sgrub par byed pa shes par
<p>233a</p>
<p>233a.1</p>byed pa dang / de'i 'bras bu longs spyod par byed pa nyid kyis chags pa dang bral ba'i yul nyid du 'dod na/ 'o na ni 'di la rang bzhin gzhan med pas ci ltar thar par 'dod pa rnams kyis bdag shes par bya ba dang / bsam par bya ba dang / bsgom
<p>233a.2</p>par bya bar ci ltar 'gyur/ spang bar bya ba nyid du shes par bya ba yin na ni bdag med par lta ba thar pa'i sgrub byed du 'gyur ro/ /gang gis 'di dpe nyid du nye bar len pa ci bdag 'di sdug bsngal gyi rgyu yin nam snyam du dogs pa bsu nas bshad pa/ sdug bsngal gyi rten ni zhes bya ba'o/ /
<p>233a.3</p>bdag yod pa ni zhes bya ba ni/ 'du ba can gyi rgyu'am/ thams cad kyi shes par byed pa dang / spyod par byed pa'o/ /gal te zhen pa la sogs las bskyed pa'i sdug bsngal ni bdag 'ba' zhig la 'du ba ma yin la/ bdag ni sdug bsngal gyi rgyu ma yin te/ de
<p>233a.4</p>yod na yod pa nyid du ma shes pa'i phyir ro snyam du dogs pa bsu ba ni/ 'on te zhes 'di snyam du zhes bya ba'o/ /rtsod pa 'dir len bshad pa ni/ gal te de med na zhes bya ba'o/ /'du ba can gyi bdag med na/ zhen pa la sogs pa sdug bsngal gyi rgyu ma yin
<p>233a.5</p>pa'i phyir skyon med par 'gyur ro/ /de ltar zhes bya ba ni/ phan tshun med par sdug bsngal gyi rgyu ma yin pa na'o/ /gnyi ga ni bdag dang zhen pa la sogs pa'i tshogs so/ /des na zhes bya ba ni skyon med pa na'o/ /bdag bzhin du 'dod chags
<p>233a.6</p>la sogs pa yang khyad par gzhan dang ldan pa kho na/ sdug bsngal gyi rgyu nyid ma yin no zhes brjod pa ni/ bdag tu zhen pa la sogs pa ni zhes bya ba'o/ /des na zhes bya ba ni rang la brten pa'i nyes pa med pas na'o/ /des na ni skyon med pas na'o/ /gal te bdag ni sdug
<p>233a.7</p>bsngal gyi rgyu yin yang spangs pa ma yin gyi bsgom pas spang bar bya ba ni sdug bsngal sgrub par byed pa dang / sdug bsngal dang rjes su 'brel ba yin no/ /de ltar na sdug bsngal mi bskyed pa'i phyir bdag gi de'i 'du ba can nyid kyang spangs par 'gyur ro snyam du dogs pa bsu nas/ rang gi blos byas
<p>233b</p>
<p>233b.1</p>pa bdag spang ba'i yul ma yin pa nyid ni bdag gi ba la yang mtshungs pa yin te/ des na ji ltar 'dir sdug bsngal bsgom pa spong ba'i rgyu yin zhes bstan pa'i don du lan brjod pa ni/ bdag gi ba'i blo bcom pas 'dir zhes bya ba'o/ /'dir zhes bya ba ni sbrul gyis bzung ba'i yan lag la'o/ /
<p>233b.2</p>de ma spangs na ni rnam pa ci zhig ltar spangs pa yang / slar len par 'gyur ro zhes brjod pa ni/ bzlog pa min zhes bya ba ste/ bdag gi ba'i blo yin pa la'o/ /rang gi ba'i blo nyid de la med do zhes kyang brjod par mi rigs te/ lus ni de'i longs spyod pa'i gzhi yin la/ dbang po rnams ni
<p>233b.3</p>longs spyod pa'i sgrub byed yin no zhes brjod pa'i phyir ro zhes brjod pa ni dbang po la sogs zhes bya ba'o/ /'gal ba yod pa nyid la ni bdag bzhin du bdag gi ba la yang sdug bsngal bsgom par yod par mi 'gyur ro zhes bya ba'i don to/ /sdug bsngal bsgom pas spong 'gyur na/ /zhes bya
<p>233b.4</p>ba'i rtsod pa'i don brjod pa ni gal te bde ba'i zhes bya ba'o/ /de las bzlog pa sdug bsngal gyi rgyu yod pa las so/ /de dag la ni lus la sogs pa dag la'o/ /byed do zhes bya ba ni srog chags kyis zhes bya bar blta'o/ /lus la sogs pa la rang gi blo khas blangs bas grub pa 'ba'
<p>233b.5</p>zhig tu ma zad kyi/ 'on kyang mngon sum gyis kyang grub po zhes brjod pa ni lus la sogs pa zhes bya ba'o/ /gzhan la zhes bya ba ni ma brjod pa dag la'o/ /de'i tshe ni zhen pa dang bcas pa bdag gi ba'i skyed pa can yin la zhes bya ba bdag gi ba'i blos bskyed pa gang la yod pa de la
<p>233b.6</p>de skad ces bya'o/ /bzlog pa ni bdag gi ba'i blo med pa'o/ /gal te ma la sogs par 'du shes pa bzhin du lus dang dbang po la sogs pa bdag gi ba rnams la/ bdag gi ba ma yin pa'i 'du shes la gnas pas bsgoms pas ni sdug bsngal spangs pa thob bo zhes bya ba bye brag
<p>233b.7</p>pa la sogs pa'i lugs kyi dogs pa bsu nas/ de la 'du sogs zhes bya ba gsungs so/ /lus dang dbang po la sogs pa la dmigs nas sdug bsngal bsgom pa la brten pa yin la/ de la dmigs pa yang longs spyod kyi gzhi yin pa'i rang bzhin gyis so/ /'du ba la
<p>234a</p>
<p>234a.1</p>sogs pa'i 'brel pa de yang rang gi ba'i blo'i rgyu yin pa des na/ sdug bsngal bsgoms par gyur kyang rang gi ba'i blo dang ji ltar 'brel te/ longs spyod kyi gzhi yin pa la sogs pa'i blo nyid kyis rang gi blo yin pa'i phyir ro/ /mthong du zin kyang ni
<p>234a.2</p>sdug bsngal gyi rgyu nyid du shes kyang ngo / /ma'i 'du shes ni mthong ba'i ma'i rang bzhin sgro 'dogs pa yin gyi sdug bsngal gyi 'brel pa dang bral ba dmigs pa ma yin no/ /des na sgro 'dogs pa ma yin no/ /nyan pa'i dbang po ma gtogs pa mig la sogs pa dang ni/ ldan pa can lus
<p>234a.3</p>dang ldan pa'o/ /'on te lus la sogs pa'i 'brel ba ni phan 'dogs pa nyid yin gyi/ ldan pa dang 'du ba la sogs pa ni ma yin na/ de lta yang phan 'dogs pa'i rgyu mtshan can gyi rang bzhin bdag gi ba'i blo ni thams cad la yin pa'i phyir/ ji ltar sdug bsngal
<p>234a.4</p>nyid sgro dogs te/ de dang bral ba la sdug bsngal nyid ma mthong ba'i phyir ro zhes brjod pa ni/ 'du ba can sogs med na yang / /zhes bya ba'o/ /kun la zhes bya ba ni gtso bo med pa'i phyir ro snyam du dgongs pa'o/ /gal te gtso bo gzhan gyis ci bya ste/ 
<p>234a.5</p>lus dang dbang po la sogs pa bdag gi ba nyid sdug bsngal gyi rgyu nyid las bdag gi ba ma yin par gyur pa ni/ rang gi ba'i blo'i yul du mi 'gyur te/ sbrul gyis bzung ba'i sor mo bzhin no/ /'di yang bdag gi ba nyid bdag gi ba ma yin par 'gyur ba yin no
<p>234a.6</p>snyad du dogs pa ni/ phan 'dogs pa las zhes bya ba'o/ /dbang bo la sogs pa ni gcig tu sdug bsngal ba nyid ma yin la/ phal cher yang ma yin te dper na dug dang 'dres pa'i zas bzhin no zhes len 'debs par byed pa ni/ gcig tu de ni zhes bya ba'o/ /don la sbyor ba ni
<p>234a.7</p>de bzhin du gong gi zhes bya ba'o/ /sdug bsngal dang 'dres pa na bde ba yang sdug bsngal nyid yin no snyam pa'i dogs pa bsu ba ni gal te zhes bya ba'o/ /de lta na zhes bya ba ni lan no/ /bde ba nyid do zhes bya ba ni skabs kyis sdug bsngal yang zhes bya ba'o/ /gzhan yang zhes bya ba
<p>234b</p>
<p>234b.1</p>ni sun 'byin pa gzhan no/ /bde ba'i rang bzhin phal che ba med pa'i phyir/ sdug bsngal ba nyid dam/ phal che ba ma yin mod/ de lta na yang dug dang bcas pa'i zas bzhin du/ blang bya ma yin par 'gyur te/ lus mdzes pa yang mdze nad gcig gis skal ba ngan par 'gyur
<p>234b.2</p>ro zhes bya ba'i tshul gyis so snyam du dogs pa bshad pa/ sdug bsngal gyi cha med pa na/ khyad par can de lhag par gyur pa bde ba gcig pa'i rang bzhin yod pas na/ de dang 'gal ba sdug bsngal gyi cha dang 'dres pa la/ chags pa dang bral bar 'gyur te/ dug dang bcas pa'i
<p>234b.3</p>zas bzhin du rgyab kyis phyogs par 'gyur ro/ /gang gi phyir khyad par can bde ba la sred pas/ bde ba cung zad yongs su spong / de med na ni bdag la zhen pas ji ltar rnyed bzhin la 'jug go/ /'di la dpe ni bud med dag ni zhes bya ba'o/ /'dod chags kyis zil gyis
<p>234b.4</p>gnon pa ni khyad par can gyi bud med ma rnyed na/ bud med tsam la 'jug go/ /de'i tshe gzhan du zhes bya ba bde ba'i rnam pa la'o/ /'on te khyad par can gyi bde ba ma rnyed pa na/ de la sred pa nyid kyis gzhan la chags pa dang bral bar 'gyur ro snyam na/ rnam par spyod pa grub po
<p>234b.5</p>snyam par dogs pa ni/ spyod par 'gyur ro zhe na zhes bya ba'o/ /'on te zhes bya ba ni lan no/ /srid pa ni sdug bsngal gyi rgyu yin la/ spyod pa yang khyad par can gyi bde ba la sred pa'i skyed byed yin no/ /de yang de la rnyed na sdug bsngal skyed par byed pa yin te/ des na mig la sogs
<p>234b.6</p>pa bdag gi ba la ni chags pa dang bral bar mi 'gyur gyi/ 'on kyang zhen pa nyid la yin pa'i phyir ji ltar grol bar 'gyur/ rgyu'i stobs las zhes bya ba ni snga ma snga ma'i dge ba goms pa'i stobs kyis so/ /bdag tu lta ba las zhes bya ba ni thar pa 'dod pa'i gnas
<p>234b.7</p>skabs na yod pa'am/ gzhan las kyang rung ste/ thar bar 'gyur ba ma yin no/ /'dis ni bdag tu smra ba la rnam par byang ba mi 'thad par ro zhes bstan pa yin no/ /de bsgoms kyang rnam par byang ba'i rgyur mi 'gyur ro zhes brjod pa ni/ bdag bsgom pa ni mi
<p>235a</p>
<p>235a.1</p>srid pa nyid de zhes bya ba'o/ /ji ltar snyam na/ bdag de zhes gsungs so/ /sgom pa med phyir zhes bya ba'i mthar thug pa ni gtan tshigs so/ /sgom pa med par ci ltar zhes bshad pa bdag de ni zhes bya ba'o/ /des na bsgom pa don to/ /
<p>235a.2</p>bsgoms pa don dang bcas par dogs pa ni/ 'on te skyes bu'i zhes bya ba'o/ /don dam pa so na 'dug go zhes lan btab pa ni/ sol ba ji ltar bdar yang ni/ /zhes bya ba'o/ /'o na ni bdag de nyid bdag gi nyes pa bzlog par 'gyur ro zhe na/ nyes can rang bzhin zhes bya ba'o/ /ji ltar
<p>235a.3</p>mi nus snyam na/ nyes can ji ltar zhes gsungs so/ /nyes pa can de ni gzhan du nyes pa med par 'gyur ba min pa ste/ gang gi phyir gzhan nyid na 'jig pa kho nar 'gyur ro/ /don 'di nyid la rnam 'grel sbyor ba ni/ de nyid kyi phyir zhes bya ba'o/ /'dod chags la sogs
<p>235a.4</p>pas nye bar bsgrubs pa ni rang bzhin las/ de dang bral ba'i rang bzhin gzhan nyid yin pa'i phyir ro/ /de la ltos nas snga ma 'jig pa nyid do zhes bya ba'i don to/ /rnal 'byor pa bdag 'dod pa zhen pa'i yul du byed pa gang yin pa de ji ltar bdag de 'jig par 'dod par 'gyur/ yang na rang gi ngo
<p>235a.5</p>bos zhen pa'i yul du gyur pa'i bdag gang yin pa des/ bdag gi rang bzhin de 'jig par 'dod par ji ltar 'gyur/ gal te 'dod chags la sogs pas ni bdag la phan btags pa 'ga' yang yod pa ma yin te/ 'on kyang ldan pa tsam yin no/ /thar pa yang de dang bral ba tsam yin te/ /
<p>235a.6</p>des na bdag zhig pa nyid ni thar pa ma yin no zhes dogs pa bsu ba ni/ skyon can min zhes 'brel to/ /ci'i phyir snyam na bshad pa/ 'dod chags la sogs pa de dang ldan pa yang rang nyid de rang bzhin gyis bdag gzhan yin te/ de dang gcig par mi 'gyur ro zhes bya ba'i don to/ /
<p>235a.7</p>dpe ni dbyug ldan pa na zhes bya ba'o/ /de bzhin du bdag gi skyon can nyid kyang dngos po par mi 'gyur ro/ /des na bsgoms pas 'di bzlog par mi nus so zhes gzhan sems so/ /'dod chags la sogs pa zhes bya ba ni lan no/ /'dod chags la sogs pa dang ldan pa yin yang / 
<p>235b</p>
<p>235b.1</p>bdag gang gis 'dod chags la sogs pa ma myong ba/ de ni 'dod chags can la sogs par mi srid do/ /'di snyam du bdag gis 'dod chags la sogs pa tha dad pa myong ba kho na'o/ /des na 'dod chags can la sogs pa ma myong ba ma yin no snyam pa'i dogs pa bsu ba ni/ gal te
<p>235b.2</p>myong phyir zhes bya ba'o/ /lan du ni bud med ces bya ba'o/ /gal te 'dod chags la sogs pa tha dad par rig pas bdag 'dod chags can la sogs pa yin na de lta na ni bud med rig pa'i phyir bud med rigs ldan par yang 'gyur ro/ /gang gis nyes pa 'dir 'gyur ba/ myong ba
<p>235b.3</p>tsam ni 'dod chags can ma yin gyi/ 'on kyang 'brel ba las kyang ma yin snyam na/ 'brel phyir zhes bya ba'o/ /'dod chags la sogs pa dang 'brel ba las kyang 'dod chags nyid de/ myong ba 'ba' zhig las ni ma yin no/ /des na 'dod chags la sogs pa myong bas de'i rang bzhin
<p>235b.4</p>can du 'gyur ba ma yin no snyam du bsams pa'o/ /'di la lan du chags sogs pas/ /zhes bya ba'o/ /'brel ba las ni gzhan gyi 'dod chags la sogs pa yang rtogs pa'i phyir ro snyam du dgongs pa'o/ /'on te 'du ba'i 'brel bas 'dod chags la sogs pa rig na/ 'dod
<p>235b.5</p>chags can yin gyi ldan pas ni ma yin no snyam du dogs pa bsu nas/ tha dad pa la zhes gsungs te/ 'dod chags la sogs bdag las tha dad pa la 'du bas ni rnal 'byor pa chags pa can du 'gyur la/ ldan pas ni ma yin no zhes bya ba ni khyad par ci zhig yod/ bdag
<p>235b.6</p>de ni yid dang ldan pa yin la/ yid ni gzhan gyi bdag dang ldan pa yin te/ bram ze'i lugs kyis khyab par byed pa yin pa'i phyir ro/ /de la gnas pa'i 'dod chags la sogs pa dang ni ldan par 'gyur ba'i 'du ba'o/ /yang na rnal 'byor ba'i bdag dang gzhan gyi bdag ni ma skyes
<p>235b.7</p>pa'i ldan pas 'gyur ba yin la/ der gnas pa'i 'dod chags la sogs pa dang ni ldan par gyur pa'i 'du ba nyid ldan par brjod pa yin no/ /des na khyad par med pa'i phyir na/ gzhan gyi 'dod chags la sogs pa dang 'brel pa las kyang rnal 'byor pa chags pa dang
<p>236a</p>
<p>236a.1</p>bcas par 'gyur ro/ /'du ba dang ldan pa las khyad par yod par dogs pa bsu ba ni tha dad ces bya ba'o/ /'o na zhes bya ba ni lan na/ /gal te bdag las 'dod chags la sogs pa tha dad par 'du bas ma rtogs pa yin la/ ldan pas ni de
<p>236a.2</p>rtogs pa yin no/ de'i tshe 'dod chags la sogs pa las bdag tha dad par tshad ma gang las 'dod de/ tha dad pa sgrub pa'i tshad ma 'ga' yang med do zhes bya ba'i don to/ /rang bzhin tha dad par ma rtogs na rang nyid rig pa yang de tha dad pa'i sgrub par byed pa ma yin no zhes bya ba ni bdag gi
<p>236a.3</p>zhes bya ba'o/ /'on te bdag gi rang bzhin tha dad par rang gis rig pa yin yang 'khrul pas tha dad par ma rtogs pa yin no snyam na/ rang bzhin rig na ni zhes bya ba'o/ /gal te bdag gi rang bzhin rig pa yin na de'i tshe 'khrul pas tha mi dad par rtogs par mi 'gyur na/ 'gyur
<p>236a.4</p>ba yang yin te/ des na bdag ni med pa kho nar 'gyur ro zhes bya ba'i don to/ /bdag ni rig pa'i rang bzhin ma yin te/ thams cad rig par thal ba'i phyir ro zhes dogs pa bsu ba ni/ 'on te 'di ni zhes bya ba'o/ /ji ltar bum pa'i rang bzhin ma yin par rig par bya ba de bzhin du bdag
<p>236a.5</p>kyang yin no zhes bya ba'i tha tshig go/ /lan du gzung bya zhes bya ba'o/ /gal te bdag gi rang bzhin de gzung bya yin na 'dzin byed du mi 'gyur ro/ /des na bdag 'di za ba po las nyams par 'gyur ro/ /ji ltar na 'di gzung bya yin pa'i phyir za ba por 'gyur snyam na/ ro sogs
<p>236a.6</p>zhes gsungs so/ /gang gi phyir bshad zin pa'i tshul gyis/ bdag longs spyod par bya ba nyid du thal ba de nyid kyi phyir spyod pa ni bdag las gzhan nyid du 'gyur ro/ /de ltar gyur mod ci skyon snyam na/ de ltar yin phyir zhes gsungs so/ /longs spyad par bya ba las longs spyod
<p>236a.7</p>pa po gzhan yin na/ de la yang gzhan dogs pas thug pa med do/ /longs spyod pa dang 'du ba can longs spyod par byed pa yin pa'i phyir/ thug pa med pa ma yin no snyam pa'i dogs pa bsu ba ni/ gal te zhes bya ba'o/ /de ni bdag go/ /longs spyod pa'i gzhi spyod pa po yin na
<p>236b</p>
<p>236b.1</p>gzugs la sogs pa'i yul nyid spyod pa por 'gyur ro zhes lan 'debs pa ni/ spyod pa nyams su myong las zhes bya ba'o/ /yul dmigs pa nyid yul longs spyod pa yin no zhes bya ba'i don to/ /de yang zhes bya ba ni longs spyod pa'o/ /'jig rten gyi tha snyad ni/ yul yang blo'i gzhi
<p>236b.2</p>yin pas na mtshungs so zhes brjod pa ni/ nga la zhes bya ba'o/ /de ni 'jig rten gyi rab tu smra bas so/ /gnyi ga la yang zhes bya ba ni bdag dang yul la yang ngo / /des na gnyi gar yang longs spyod pa 'du ba yin no zhes bya bar dgongs pa'o/ /longs spyad par bya ba la gnas pa'i
<p>236b.3</p>longs spyod gzhan du mi 'thad pas longs spyod pa po rjes su dpog gi snyam par dogs pa bsu ba ni ci ste zhes bya ba'o/ /lan ni mngon sum zhes bya ba'o/ /bltar rung ba'i bdag de la mngon sum mi srid do/ /ma dmigs par gyur na rjes su dpag pa'i go skabs yod pa ma yin no/ /
<p>236b.4</p>bdag tu smra ba'i ka sha dang ku sha la 'jug pa'i dogs pa bsu ba ni 'on te de ni zhes bya ba'o/ /lan ni da ltar zhes bya ba'o/ /ci ltar khyod kyis yod par nges pa la rnal 'byor ba nye bar 'dod pa de bzhin bdag cag kyang med par nges pa la rnal 'byor pa nye bar 'god do zhes brjod pa ni/ rnal 'byor
<p>236b.5</p>pa dngos zhes bya ba'o/ /bdag ste med par mi rig pa min te/ 'on kyang rig pa kho na'o zhes bya ba'i don to/ /gzhan med pa'i longs spyod pa bo bsal nas rang rig pa'i mjug sdud pa ni de'i phyir zhes bya ba'o/ /de lta ma yin na zhes bya ba ni rig pa'i rang bzhin na'o de ni bdag
<p>236b.6</p>go de lta yin na ci skyon snyam na'o de yang zhes bya ba'o/ /gzhan du zhes bya ba ni bde ba la sogs pa rig pa'i rang bzhin ma yin par ro/ /'on te da ltar ba kho na'o zhe na/ bdag ni zhes gsungs so/ /'das pa nyid sdud pa ni gal te zhes bya ba'o/ /bdag tu smra ba des ni bdag
<p>236b.7</p>sdug bsngal bar 'dod par bya ste/ de'i tshe ni sdug bsngal ba kho na yin gyi bde ba ni ma yin no/ /kun nas nyon mongs pa nyid yin gyi rnam par byang ba ni ma yin no zhes bya ba'i don to/ /de ga las she na/ sdug bsngal gnas skabs zhes bya ba'o/ /gnas skabs can gyi rang
<p>237a</p>
<p>237a.1</p>bzhin gyis/ 'dzin pa med par dogs pa bsu ba ni/ gal te zhes bya ba'o/ /gnas skabs ni bde ba la sogs pa tha dad pa'i bdag nyid do/ /de'i ngo bo las gzhan pa zhes bya ba ni lan te/ gnas kyi rang bzhin las tha dad par ro/ /
<p>237a.2</p>bde ba la sogs pa tha dad pa kho na dmigs kyi/ gnas skabs can ni ma yin no zhes bya ba'i don to/ /gal te rang rig pa'i bdag ni shel ltar shin tu dang ba yin te/ sngon po dang 'dod chags la sogs pa gzugs brnyan gzhan dang / gzhan nyid skye ba
<p>237a.3</p>dang / 'jig pa yin gyi/ blo'i rang bzhin ni ma yin te/ ngo shes pa'i yul yin pa'i phyir ro snyam du dogs pa bsu ba ni/ ci ste yang zhes bya ba'o/ /sngon po dang 'dod chags la sogs pa tha mi dad pa'i bdag ni de bzhin kho nar tha dad pa dang mi rtog par 'gyur ro zhes bya ba'i
<p>237a.4</p>don brjod pa ni/ bde ba la sogs pa zhes bya ba'o/ /ci'i phyir snyam na/ bde sogs las ni zhes bya ba'o/ /rig pa ni de'i bdag nyid yin pa'i phyir ro zhes bya ba'i don to/ /sngon po dang bde ba la sogs pa ni gzhan yin la/ rig pa yang gzhan yin te/ sngon po dang bde ba la sogs
<p>237a.5</p>pa ltar bdag nyid kyang tha dad pa med par rig pa ni ma yin no zhes brjod pa ni tha dad pa sngon po dang bde ba la sogs pa'i bdag tu gyur pa de kho na bzhin du tha dad pas ni/ tha dad pa med pa gcig gi rang bzhin shes bya ma yin no/ /ci lta bur zhe na smras pa/ ci ltar sngon po dang chags
<p>237a.6</p>pa la sogs pa tha dad pa khyad par du gyur pa de nyid la bzhin no/ /gal te rang rig pas tha mi dad pa mi rig mod/ rnam par rtog pas ni rig par 'gyur ro snyam du dogs pa bsu ba ni/ rig pa rig pa zhes bya ba'o/ /rnam par btags pa'i nyid ni/ /rang dang gzhan dag la yang 'gyur ro
<p>237a.7</p>zhes lan btab pa ni/ de'i phyir zhes bya ba'o/ /rig pa rig pa zhes shes pa'i phyir na/ gnyi ga'i bdag nyid tha mi dad par 'gyur ro zhes bya ba'i don to/ /'on te gzhan gyi bdag ni gzhan gyis rig pa ma yin no zhes bya ba'o/ /rtsod pa spangs nas lan 'debs pa ni/ de ni zhes bya ba'o/ /ci
<p>237b</p>
<p>237b.1</p>ltar 'thad par dka' snyam na/ rig pa'i dngos po zhes bya ba'o/ /gzhan gyis gzhan gyi bdag mi rig na/ gzhan bdag med par 'gyur ro/ /gnyi ga rang bzhin gcig tu ma rtogs pa'i phyir ro zhes bya ba'o/ /rang dang gzhan ni bdag ni phan tshun rjes su ma zhugs pas tha dad pa nyid ces
<p>237b.2</p>dogs pa bsu na/ rang gi bdag kyang skad cig so sor rig pa tha dad pa'i phyir tha dad par 'gyur ro zhes lan 'debs pa ni/ de ni zhes bya ba'o/ /gang du'ang zhes bya ba ni rgyud gcig nyid la yang ngo / /des na zhes bya ba ni gcig nyid med pas na'o/ /snga ma phyi ma dang 'khor ba mya ngan las
<p>237b.3</p>'das pa dang ngo / /bshad zin pa'i tshigs su bcad pa nyid mjug sdud pa ni/ de ltar yin dang zhes bya ba'o/ /bshad pa gzhan gsungs pa ni/ ther zug rtag pa nyid yin no/ /zhes bya ba'o/ /de nyid la ni 'khor ba nyid la ste/ yongs su rdzogs pa'i phyir ro/ /'on te yang 'khor ba
<p>237b.4</p>pa'i bdag gang yin pa de nyid da ltar grol ba yin no snyam du dus phyis ngo shes pa las 'khor ba pa nyid du gnas pa ma yin no snyam du dogs pa bsu ba ni/ gal te ngo shes zhes bya ba'o/ /'khor ba nyid du gnas pa ma yin no snyam na/ lan du 'dir zhes smos te/ ngo shes pa yod pa 'di la'o/ /
<p>237b.5</p>shin tu yang de nyid du gnas par thal bar 'gyur ro/ /da ltar ba'i rang bzhin ni sngon gyi rang bzhin dang tha mi dad par rtogs pa'i phyir ro/ /gang gis de nyid la gnas par 'gog par 'gyur ba ngo shes pa yang dus phyis srid pa ma yin no zhes brjod pa ni/ de'i rang bzhin zhes bya ba'o/ /
<p>237b.6</p>'khor ba nyid du bdag gi rang bzhin yongs su rdzogs pa yin te/ des na de'i yul can gyi ngo shes pa yang de'i tshe nyid 'byung bar 'gyur gyi dus phyis ni ma yin no/ /des na de ni de nyid du gnas pa mi 'gog go/ /yod na yang tshad ma ma yin te/ yul med pa'i phyir ro zhes brjod pa ni
<p>237b.7</p>yul med par ni zhes bya ba'o/ /ther zug tu gnas pa yang rnam par 'gyur ba med pa'i phyir dang dmigs pa'i rim pa med pa'i phyir na/ mi rtag pa nyid du ma rtogs pas rtogs pa kho nar 'gyur ro zhes brjod pa ni/ gal te ther zug ces bya ba'o/ /tshigs su bcad pa 'di nyid 'chad
<p>238a</p>
<p>238a.1</p>pa ni/ gal te ther zug ces bya ba'o/ /rnam par 'gyur ba med pa dang / dmigs pa'i rim pa med pa'i gtan tshigs gnyis ni/ rtag pa nyid sgrub par byed par 'dod pa yin no/ /'khor ba dang mya ngan las 'das pa'i rim pa dmigs par 'dod na ni
<p>238a.2</p>mi rtag pa nyid du 'gyur ro zhes mjug bsdus nas ston pa ni gang gi phyir de ltar rtag pa nyid du 'gyur ba de'i phyir/ de'i tshe zhes khong nas phyung la/ de khol bu nyid du zhes bya ba la sogs par sbyar ro/ /gal te ther zug tu rtag pas rtag pa'i bdag la/ gzhan dag gang gis mi
<p>238a.3</p>rtag pa nyid du 'gyur ba'o/ /gang nas gang du dmigs pa med pa'i bdag nyid can gyi mi dmigs pa nyid du 'dod kyi rim gyis mthong bar ma yin pa nyid ci'i phyir snyam pa'i dogs pa bsu ba ni/ ma dmigs pa ci ltar zhes bya ba'o/ /lan du ni shi bas zhes bya ba ste/ shi ba la
<p>238a.4</p>ltos na'o/ /'di'i zhes bya ba ni nyam chung 'di'o/ /mthong ba ni bdag la rim par mthong ba'o/ /ma mthong ba'i bdag la dogs pa med pa'i phyir/ phyis mthong ba la ltos pa na/ gzhan gyi 'jig par 'dod pa nyid do zhes zur na gnas pa'i tshig dogs par byed pa ni gal te
<p>238a.5</p>ma mthong ba des zhes bya ba'o/ /de lta yin dang zhes bya ba ni yang mthong bar khas blangs pa de ltar 'gyur na/ bdag rim pa can du 'gyur ro/ /des na sngar thal bar bsgrub pa gang yin pa de nyid du 'gyur ro zhe na/ lan du 'di ni zhes bya ba'o/ /bdag rtag pa la rang bzhin gyis mi
<p>238a.6</p>rtag pa nyid du khas blangs pa'i mtshan nyid do/ /mtshungs pa nyid du dmigs na yang / /zhes bya ba la sogs pa'i tshigs su bcad pa 'chad par byed pa ni/ yang na mtshungs pa'i zhes bya ba la sogs pa yin no/ /skabs kyi rnam 'grel nyid la bshad pa/ gzhan
<p>238a.7</p>gsungs pa ni/ yang na rtogs pa'i rang bzhin nyid kyis zhes bya ba'o/ /rig pa'i rang bzhin du gcig pa'i phyir/ rgyud tha dad pa ma yin la/ sngon po dang bde ba la sogs pas kyang ma yin te/ tha dad pa thams cad la ni 'khrul pa'i phyir ro/ /'khrul pa med pa ni rig
<p>238b</p>
<p>238b.1</p>pa'i rang bzhin yin te/ thams cad la dgag tu med pa'i phyir ro/ /dngos po gang zhig yul dang dus kyis rnam par bcad pa med par yod pa de ni rtog pa dang khyab par yang 'dod pa yin pa'i phyir/ bdag kyang khyab pa nyid du brjod do zhes bya ba'i don to/ /gal te de ltar na zhes
<p>238b.2</p>bya ba ni lan no/ /gal te bdag grol ba la 'khrul pa med pas na/ gzhan gyi bdag nyid du gnas pa ni/ de'i 'khrul pa'i gnas skabs na tha dad pa gang yin pa de nyid bdag gcig nyid yin par mi 'gyur ro/ /des na 'khrul pa'i gnas skabs su ni ma dad la/ ma 'khrul pa'i
<p>238b.3</p>gnas skabs su ni tha dad pa med pa'i rang bzhin du gyur pa'i phyir/ snga ma'i rang bzhin phyi ma'i dus su zhig pa de nyid yin no/ /thar pa'i bdag 'khor ba'i bdag dang / tha mi dad na ni 'khor ba nyid du 'gyur ro zhes brjod pa ni/ de'i gnas skabs nyid du zhes bya ba'o/ /srid gnas
<p>238b.4</p>skabs nyid ces gsungs so/ /gal te grol ba zhes bya ba la sogs pa'i rkang pa gsum 'chad pa ni/ gal te bum pa'i zhes bya ba'o/ /ji ltar rang dang gzhan gyi rnam par dbye ba med kyang zhig par ci ltar 'gyur zhe na/ nga'o zhes gsungs so/ /rnam par dbye ba med
<p>238b.5</p>pa'i gnas skabs su yang nga'o snyam pa'i rtog pa'i yul ma yin pa'i phyir/ de kho nar bdag med par thal bar 'gyur ro zhes brjod pa ni/ nam mkha' nyid du zhes bya ba'o/ /'di ni dngos po'i stobs kyis zhes bya ba ni gzhan gyi dogs pa ste/ rnam par dbye ba med pas bdag rig pa
<p>238b.6</p>nyid 'di ni'o/ /'o na ni zhes bya ba ni lan te/ nga'o snyam par rtogs pa'i yul ma yin pa ni/ bdag ma yin pa'i phyir ro/ /rig pa'i rang bzhin nam/ yod pa'i rang bzhin ni rtag pa'am/ khyab par 'thad pa ma yin te/ snang bzhin pa nye bar 'gag pa yin pa'i phyir ro/ /nye bar
<p>238b.7</p>gnas par snang ba ni yul dus gzhan na yod pa ma yin no/ /de lta yin na yang nye bar gnas pa'i rang bzhin yang de ltar 'gyur ro zhes brjod pa ni/ rang bzhin tsam zhes bya ba'o/ /gal te gcig tu mthong ba yod pa'i rang bzhin nam/ rig pa'i rang bzhin ni gzhan du yang de
<p>239a</p>
<p>239a.1</p>nyid yin te/ de ltar ngo shes pa'i phyir ro snyam du dogs pa ni/ 'on te 'di zhes bya ba'o/ /ngo shes pas thar pa dang 'khor ba dag kyang gcig nyid du sgrub po zhes lan 'debs pa ni/ de lta yin na zhes bya ba ste/ ngo shes pa dang ma bral ba'i phyir ro/ /gang gi
<p>239a.2</p>phyir thar pa dang 'khor ba dag gcig nyid ma yin pa'i phyir ro/ /nam mkha' bzhin du zhes bya ba ni/ ci ltar bum pa med na bum pa'i nam mkha' med pa de bzhin du'o/ /'on te thar pa ni gnas skabs na/ bdag nam mkha' dang 'dra bar 'gyur mod ce na/ de 'dri'i zhes gsungs
<p>239a.3</p>so/ /nam mkha' dang mtshungs pa'o/ /nga'o zhes bya ba la sogs par nyams su myong ba'i yul byed pa po dang / longs spyod pa po zhen pa'i yul ni ma rig pa'i dbang gis yin no zhes bya bar 'on te zhes bya ba la sogs pas dogs pa bsu nas/ thar pa'i gnas skabs
<p>239a.4</p>na/ myong ba thams cad dang / bu mo la sogs pa'i yul can gyi thams cad dang / shes rab dang / yid gzhungs pa la sogs pa'i yon tan thams cad log pa'i phyir na/ de la rgyu mtshan med pas zhen pa mi 'byung ba kho na'o/ /des 'dir rtog pa dang ldan
<p>239a.5</p>pa/ don du gnyer ba ci ltar 'gyur/ /zhes brjod pa ni/ thar pa'i gnas kyi bdag nyid gang la myong ba dang tha snyad dang / yon tan gyi rang bzhin zhen pa'i rgyu'i rten thams cad yod pa de la zhes pa ste/ chags pas ci ltar 'dod cing khas len zhes pa'o/ /rgyu mtshan med bzhin
<p>239a.6</p>du zhen par ji ltar 'gyur zhes bya ba'i don to/ /zhen pa'i yul ni 'di 'dra ba yin na/ gzhan 'dra bar ga la 'gyur zhes bya bar dgongs pa'o/ /ci'i phyir zhe na zhes bya ba'i rang bzhin gsungs so/ /rdo dang shing bal la sogs pa la khyab pa'i nam mkha'i bdag gang la
<p>239a.7</p>yod pa de'i ste/ bde ba de nyid ni'o/ /tha snyad thams cad ni blang bya dang dor bya ba la sogs pa'o/ /de las 'das pa ni zhen pa'i yul las bzlog pa zhes bya ba'i don to/ /de 'dra bar zhes bya ba ni sngar mi rang bzhin las bzlog pa thar pa'i rang bzhin du'o/ /don du gnyer
<p>239b</p>
<p>239b.1</p>ba nyid ma skyes pa'i phyir na/ rtog pa dang ldan pa'i 'jug pa nyid 'gal ba yin no zhes bya ba'i don to/ /'khor ba'i bde ba ni zhes bya ba ni dogs pa bsu ba'o/ /dogs pa'i don ni mya ngan las 'das pa'i bde ba ni 'khor ba'i bde ba las khyad par du gyur pa yin pas na/ yongs su tshim
<p>239b.2</p>pa skyed par byed pa yin te/ des na de nyid don du gnyer bar bya ba yin no/ /gang bde ba yin pa de ni don du gnyer bar bya ba yin la/ gang zhig don du gnyer bar bya ba yin pas de yang yongs su tshim par bskyed pa bzod pa ma yin no zhes bya ba ni lan gyi don to/ /des na zhes bya ba ni don
<p>239b.3</p>gnyer bar bya ba yin pas na'o/ /gal te zhes bya ba ni gzhan gyi'o/ /ma mthong ba ni zhes bya ba ni lan no/ /de ni 'dod chags dang bral ba'o/ /bdag la zhen pa med pa ni mngon du byed pa ma yin no zhes 'brel to/ /gang gi phyir don du gnyer ba zhes bya ba la ltos nas/ de
<p>239b.4</p>nyid kyi phyir zhes gsungs so/ /yang na thar pa'i gnas skabs na bdag nam mkha' bzhin du ngo bo med par 'gyur ba'i phyir mi rigs pa yin te/ bdag tu rtogs pa'i yul yin pa'i phyir ro/ /bdag ni 'di dag gi'o/ /'di dag ni bdag gi'o zhes bya ba'i 'brel pa'am/ 
<p>239b.5</p>thun mong ma yin pa ni 'ching bar brjod pa yin la/ thar pa la ni med pa yin no snyam na/ rnam pa kun du zhes bya ba'o/ /bdag go zhes bya ba la sogs par rig pa yang / de'i tshe med pa kho na ste/ gnyid kyis log pa'i rmi lam du mthong ba'i rang bzhin thar pa'i dper
<p>239b.6</p>der smra ba dag gis brjod pa yin no/ /yang na bdag go zhes bdag tu mthong ba'i rnam par 'brel pa'am/ de dang thun mong ma yin pa'i rnam pa yod du chug kyang / bdag tu 'dzin pa ni rnam pa thams cad du zhen pa'i snying po can nyid do/ /de las kyang thun mong pa'am/ 
<p>239b.7</p>thun mong ma yin pa'i bdag gi ba la zhen pa 'dren par byed do/ /de med na rang med pa'i 'gyur ba'i phyir ro/ /'ga' zhig ces gzhan du 'chad do/ /bshad pa mdzad pa'i gsal ba kho na'o/ /bdag tu 'dzin pa spangs pas ni bdag gir zhen pa la sogs pa srid pa ma yin no
<p>240a</p>
<p>240a.1</p>zhes dogs pa bsu pa ni/ gal te zhes bya ba'o/ /de ni bdag tu smra ba'o/ /des na zhes bya ba ni bdag tu 'dzin pa spangs pas na'o/ /bdag tu 'dzin pa dor ba na ni 'jug pa'i yan lag med pa yin te/ 'di ltar de yod na snga ma dang / phyi mar gcig
<p>240a.2</p>pa sdug bsngal ba'i bdag sgro btags nas de la zhen pas 'jug pa yin no/ /bdag rig pa skad cig ma'i med pa ni 'jug pa'i yan lag ma yin pa kho na'o zhes lan 'debs pa ni/ gal te 'di la zhes bya ba'o/ /gzhan du zhes bya ba ni bdag tu 'dzin pa ma bzlog na'o/ /
<p>240a.3</p>bdag sdug bsngal la brten par 'gyur na/ de'i phyir de spangs pa'i don du 'jug pa yin no zhes bya ba ni dogs pa'i don to/ /sdug bsngal ba nyid du mi 'dod na/ bdag tu 'dzin pa ci ltar 'dor zhes lan 'debs pa ni/ de de'i zhes bya ba'o/ /bdag tu 'dzin pa
<p>240a.4</p>med par gzhan gyi don la 'jug na/ bdag tu smra ba don med do zhes brjod pa ni/ /gal te gzhan don med ces bya ba'o/ /med pa nyid yin mod ni skabs kyis gzhan gyi don to/ /bdag rtag pa med na ci ltar gzhan gyi don byed ces bya bar dogs pa nas brjod pa ni/ 
<p>240a.5</p>bdag ni skad cig ces bya ba'o/ /de nyid kyis zhes bya ba ni gang la gzhan gyi don byed par 'dod pa yod pa'o/ /de'i phyir zhes bya ba ni phan tshun gnod par gyur pa'i phyir ro/ /yun ring du bde zhes bya ba ni mya ngan las 'das par ni kun dga' ba tsam bdag gi rang bzhin rtag tu mngon
<p>240a.6</p>par gsal ba yin te/ des na 'bras bu nyid kyis bdag gi ba'i bde ba mi rtag pa yongs su 'dor ba yin no zhes bya ba'o/ /yun ring bde ba zhes bya ba ni lan no/ /mthor ba dag la ni myong ba'i mthu 'dren pa las mngon par 'dod pas 'khor ba pa rnams 'jug pa yin gyi ci skad brjod pa'i
<p>240a.7</p>rang bzhin can yun ring po'i bde ba la ni nam yang mthong ba med de des na gang gis don du gnyer pa 'jug pa de la 'dod par ci ltar 'gyur/ gal te brgya la yun ring por bde bar 'gyur pa'i phyir na/ 'jug par brjod na/ de'i tshe med par yang 'gyur te zhes bya ba la the tshon ni
<p>240b</p>
<p>240b.1</p>dngos po dang dngos po med pa thun mong pa nyid kyis med pa'i phyogs la mi 'jug par yang 'gyur ro/ /med pa'i phyogs nyid brjod pa ni/ brgya la bde ba de mi 'gyur pa yang yin no/ /des na spre'u zla ba zhes bya ba zla 'od chud zad pa'o/ /brgya la yod par 'gyur ro zhes bya ba the tshom gyi mtshan
<p>240b.2</p>nyid 'jug pa'i rgyu mtshan ni stor ba min no/ /yang na bdag gi yul la sbyor ba nyams pa yin no/ /'on te rnal 'byor pas yun ring po'i bde ba nyams su myong ba nyid yin pa des na/ yun ring po'i bde ba ma mthong ba'i phyir zhes bya ba'i gtan tshigs ma grub po snyam du dogs pa bsu nas
<p>240b.3</p>rnal 'byor gnas skabs zhes gsungs so/ /phan tshun bsten pa'i nyes pa las kyang 'jug pa ma yin no zhes brjod pa ni/ de ltar zhes bya ba'o/ /de'i phyir de ltar bdag tu lta ba can bdag gi ba la zhen pa bzlog pa'i don du 'bad pa dang ldan pa yin yang de bzlog par mi 'gyur te/ 
<p>240b.4</p>yon tan gyi cha mthong bas de'i nyes pa mthong ba sgrib pa'i phyir ro zhes brjod pa ni/ brtson yang zhes bya ba'o/ /chags pa dang bral ba la brtson yang 'jug pa dang ldan pa ni chags pa dang bral ba'i gegs byed pa yin no/ /ci'i phyir snyam na/ yon tan cha ston phyir
<p>240b.5</p>zhes gsungs so/ /gal te bdag kyang bde ba dang sdug bsngal sgrub par byed pa'i rang bzhin dang de'am 'bras bu yongs su spyod pa'i rang bzhin gyis 'dod chags dang bral ba'i yul yin pas spang bya nyid ma yin nam snyam du dogs pa bsu pa ni/ gal te bdag
<p>240b.6</p>la zhes bya ba'o/ /rang bzhin gang gis bdag spang bya yin pa de bzhin 'di'i rang bzhin gyi/ rang bzhin ni med de des na bdag blang bya ma yin no zhes lan 'debs pa na/ da ni zhes bya ba'o/ /ci ltar rnam pa gang gis rgol pa ni/ bdag 'dor zhing spang byar byed pa chags
<p>240b.7</p>pa dang bral ba gang yin pa'i blang bya de las gzhan pa'i rnam pa yang med pa'i yin no/ /gtan tshigs des na sdug bsngal bsgoms pa'i nye bar bstan pa don med do/ /'ang gi sgra 'chad pa ni 'di snyam du zhes bya ba'o/ /ci ltar bdag mi 'dod snyam na/ 'di ltar zhes
<p>241a</p>
<p>241a.1</p>bya ba'o/ /bdag gi ba ltar bdag kyang ma spangs pa ni yin no zhes bya ba'i don to/ /'o na gang spangs snyam na chags pa 'ba' zhig ces bya ba gsungs so/ /be ra ga ni 'dod chags med pa ste/ be ra'i sgra ni dgag pa'i don yin pa'i phyir ro
<p>241a.2</p>zhes bya ba'i don to/ /bdag la thar pa'i bde ba 'dod pa ni bdag la chags pa dang bral ba mi srid do zhes re zhig rang rig nyid lan 'debs pa ni bde bar zhes pa'o/ /da ni rnam 'grel gyi don gal te zhes bya bas brjod do/ /de nyid ces bya ba ni dogs pa'o/ /
<p>241a.3</p>bdag nyid chags pa dang ma bral ba las bdag la chags pa dang bral ba yin no zhes bya ba'i don to/ /bdag dor ba nyid du mi nus so zhes brjod pa gang yin pa de ni chags pa dang bral ba la yang mtshungs so zhes lan brjod pa ni/ bdag la bdag ces bya ba'o/ /cis zhes
<p>241a.4</p>bya ba ni gzhan gyi dri ba'o/ /'on te chags pa nyid chags pa dang bral bar 'gyur na/ 'di la brjod pa ni de ni gzhan du zhes bya ba ste/ chags pa de ni gzhan du 'dod chags dang bral ba nyid du mi 'gyur ro/ /gzhan te 'dod chags dang bral ba yang de ltar chags pa'i rang
<p>241a.5</p>bzhin gyis gnas pa min no/ /ci'i phyir de ltar ma yin snyam na/ bdag nyid kun nam zhes bya ba'o/ /bdag nyid kun gyis rnam pa gzhan du 'gyur na/ rang gi grub pa'i mtha' dang 'gal ba nyid kyis 'thad par dka'o/ /phyogs gcig gis gzhan du 'gyur na 'thad par dka'
<p>241a.6</p>ba nyid gsal bar byed pa ni gcig la zhes bya ba'o/ /bdag gcig la ni phyogs gcig med do/ /gang gi phyir phyogs gcig yod na bdag de tha mi dad pa nyid med par 'gyur ro/ /de ci'i phyir zhe na/ bshad pa gang zhig ces bya ba'o/ /des na phyogs gcig gzhan du gyur kyang
<p>241a.7</p>bdag ni gzhan du gyur pa ma yin no zhes bstan pa yin no/ /'on te yang phyogs gcig gzhan du gyur pas bdag gzhan du 'gyur ba nyid du 'dod na/ de la yang brjod pa ni de ltar yin na zhes bya ba ste/ yang phyogs gcig gis gzhan du 'gyur ba yin na thug pa med par 'gyur te
<p>241b</p>
<p>241b.1</p>phyogs gcig po de las gzhan yin la/ de las gzhan yang de las gzhan yin pa zhes bya ba la sogs pa'i tshul du'o/ /de nas bdag gzhan du 'gyur ba ma yin no/ /gang ma phyogs gcig po gzhan du gyur pa de yang bdag ma yin no/ /tha dad par med pa'i phyogs dogs par byas nas
<p>241b.2</p>'gog pa ni phyogs gcig pa gzhan min par 'gyur ro zhe na/ de lta na yang zhes bya ba ni gzhan ma yin na yang ngo / /ci ltar thug pa med ce na/ der yang zhes bya ba'o/ /gzhan ma yin pa gang yin pa de ni bdag bzhin du 'gyur ba ma yin la/ gang zhig gzhan du 'gyur ba
<p>241b.3</p>de ni gzhan yin no/ /de yang rnam pa 'gas gzhan ma yin na/ yang de nyid bzlas par bya ba'o/ /des na thug pa med do/ /gang gi phyir de ltar chags pa dang ma bral bar gyur pa las chags pa dang bral bar 'gyur bar mi 'thad pa'i phyir ro/ /des ni thar par 'dod
<p>241b.4</p>pas so/ /de lta na yang 'dod chags dang bral ba bsgoms pa don med do zhes brjod pa ni de ni ji ltar zhes bya ba'o/ /bdag dor ba nyid kyis bdag gi ba la chags pa dang bral ba grub pa'i phyir de la chags pa dang bral ba bsgoms pa ni don med do/ /'on te yang rnam
<p>241b.5</p>pa gang gis kyang bdag yongs su mi 'dor ba des na chags pa dang bral ba bsgom pa don dang bcas pa yin no snyam na/ rnam pa gang gis don med pa/ /zhes bya ba'o/ /don med ces bya ba ni mi nus pa'o/ /ci'i phyir zhe na/ sdug bsngal zhes gsungs so/ /rnam pa gzhan
<p>241b.6</p>du sbyar ba zhes pa ni/ yang na zhes bya ba'o/ /gang la zhes bya ba la ltos nas/ de ni 'dir min pa zhes 'brel to/ /chags pa dang bral ba'i yul mi spang ngo snyam du dogs pa'o/ /gzhan la grub pa'i dpe brjod pa ni bdag bzhin zhes bya ba'o/ /bsgom pa don med pa nyid
<p>241b.7</p>gsal bar byed pa ni sdug bsngal bsgoms pas ni zhes bya ba'o/ /gal te don spyod med de las cir 'gyur snyam na/ ci ltar zhes bya ba'o/ /sdug bsngal bsgoms pas khyab grol ma yin no/ /zhes bya ba'i don to/ /sdug bsngal bsgoms pa ni dngos su 'dod chags dang
<p>242a</p>
<p>242a.1</p>bral ba ma yin gyi/ 'on kyang sdug bsngal de blo la gnas par byas pa las yin no/ /blo la gnas par byas pa de yang gnas skabs kun du skyes bu la yod pa'i phyir sdug bsngal bsgoms pa'i nye bar bstan pas ci bya ste/ de dpyod kyang
<p>242a.2</p>shes par sla ba'i phyir ro zhes ston pa ni de dag ces bya ba'i skyes bu de dag ni sdug bsngal bsgoms pa'i nye bar bstan pas kyang sdug bsngal nyid de/ sdug bsngal gyis sgrub par byed pa dang / sdug bsngal dang rjes su 'brel pa nyid rnam shes byed de khong du chud par byed
<p>242a.3</p>pa yin na/ rang bzhin nye bar bstan pa las sngar yang mngon sum byas pa nyid do/ /de nas chags pa dang ma bral ba nye bar bstan pas bral bar byed pa yang ma yin te/ de yang de nyid rjes su brjod pa tsam yin pa'i phyir ro/ /sngar ni chags pa dang bral bar gyur pa dang / chags pa dang bral
<p>242a.4</p>ba'i yul med pa'i phyir bsgom pa don med par brjod pa yin la/ de lta na ni chags pa dang bral ba'i sgrub byed nyid med par brjod pa yin no/ /kho bo cag gis ni 'du byed kyi sdug bsngal nyid la bsams nas blang bya dang dor bya dang bral ba'i phyir ste'u tsan dan mnyam pa nyid 'dod chags dang bral
<p>242a.5</p>bar 'gyur ba'i phyir bsgom pa yin no/ /'dod chags dang bral ba'i rgyu ma yin pa nyid brjod pa 'dis ni zhes bya ba'o/ /'di nyid gsal bar byed pa ni sdug bsngal bsgom pa zhes bya ba'o/ /de lta ma yin na zhes bya ba ni mngon du byed pa'i rgyu ma yin no/ /de lta ma yin na ni zhes bya
<p>242a.6</p>ba ni sdug bsngal mngon sum nyid ma yin na'o/ /de lta na yang zhes bya ba ni sdug bsngal mngon sum nyid yin yang ngo / /sdug bsngal bsgom pa don dang bcas par dogs pa bsu ba ni gal te sdug bsngal zhes bya ba'o/ /de bzhin du bde ba bsgoms pas 'dod chags par 'gyur
<p>242a.7</p>ro zhes lan btab pa ni de ni med de zhes bya ba'o/ /des na zhes bya ba bde ba'i tshogs rnam par shes pas so/ /gal te 'khor ba pa'i bde ba mtha' dag ni sdug bsngal gyi gzhi yin pa'i phyir na sdug bsngal nyid ma yin nam/ 'di ltar bde ba'i don du sbyor ba ni de bsgrub pa la sogs
<p>242b</p>
<p>242b.1</p>pas nyon mongs pa'i rnam par rtag pa'i sdug bsngal nyid la bde bar mngon par rlom pa yin no/ /des na sdug bsngal bsgoms pa ni drang srong rnams kyis bstan pa yin no zhes dogs pa bsu ba ni gal te rab tu zhi ba'i zhes bya ba'o/ /sdug bsngal bsgoms pas ni 'khor ba pa'i
<p>242b.2</p>bde ba la sred par mi 'gyur ro zhes 'brel to/ /bdag tu mngon par zhen pa can ni sdug bsngal bsgoms kyang bdag la zhen pa yod pa'i phyir bdag gi bar zhan pa mi ldog go zhes lan btab pa ni de yang ma yin te zhes bya ba'o/ /zhi ba thar pa ni 'khor ba pa'i bde ba la skyo ba'i rgyu ma
<p>242b.3</p>yin no/ /'on te rab tu zhi ba'i bde ba la rtog pa na 'khor ba nyid las skyo ba'i rgyu yin no snyam na dur khrod kyi ni gnas zhes bya ba'o/ /'di ga las she na/ bya rog ces bya ba ste/ bya rog ni bdag tu lta ba la mngon par zhen pa dang 'dra ba yin no/ /pad+ma'i nags ni thar pa dang 'dra
<p>242b.4</p>ba'o/ /mi gtsang ba'i gnas ni 'khor ba dang mtshungs so/ /gal te bdag tu lta ba can yang 'ga' zhig la sdug bsngal gyi rgyu nyid du mthong ba'i phyir na chags pa dang bral bar mthong ba nyid ma yin nam zhe na/ tshul de nyid kyis thams cad du yang 'gyur ba nyid do zhes bya ba'i gal te
<p>242b.5</p>zhes bya ba la sogs pas dogs pa bsu nas/ gal te de la zhes bya bas lan 'debs so/ /de nyid gsal bar byed pa ni 'di ltar zhes bya ba'o/ /chags pa'i nus pa ni bdag gi bar 'dzin pa'o/ /gtan du ni 'dod chags dang bral ba ni ma yin no zhes 'brel to/ /'phags pa'i
<p>242b.6</p>shes rab kyis zhes bya ba ni/ bdag tu 'dzin pa dang 'brel pa'i shes rab gcad par bya ba'i don du khyad par du byas pa'o/ /blang ba dang dor ba bcom pa'i rgyu ni bdag med par lta ba yin gyi/ bdag tu 'dzin pa ni ma yin no zhes bya ba'i don to/ /rnam grangs kyis 'dod chags par
<p>242b.7</p>mthong ba de nyid mjug bsdu bas ston pa ni/ de'i phyir zhes bya ba'o/ /bdag tu smra ba la ni khams gsum pa ni spang bya yin la/ bdag dang de'i chos ni blang bya yin no/ /blang bar bya ba la chags pa de la yang phan 'dogs par byed pa gzhan la ltos pa dang bcas pa'i phyir na 'dod chags
<p>243a</p>
<p>243a.1</p>kyi sa bon yin par brjod do/ /de'i phan 'dogs par byed pa nyid ni yod dam med kyang rung ste/ de la ltos pa'i bdag tu 'dzin pa chags pa'i sa bon ni yod pa kho na'o zhes bya ba'i don to/ /blang bar bya ba la chags par bdag tu 'dzin pa'i mtshan nyid de yang
<p>243a.2</p>gnod par byed pa la sdang pa'i rnam pa'i sa bon yin no zhes bya bar yang spang ba shes par bya ba'o/ /ji ltar sa bon snyam na rnam grangs kyis zhes gsungs so/ /yin pas na de ci ltar 'grol zhes khong nas dbyung ngo / /gang la zhes bya ba ni 'chad pa'o/ /de'i rgyu can gyi chags pa dang
<p>243a.3</p>sdang ba de kho na bzhin du 'gyur ro zhes brjod pa ni 'dod pa dang sdang ba zhes bya ba'o/ /blang bya med pa'i phyir chags pa'ang ma yin la rgyab kyis phyogs pa yang ma yin pa'i phyir gang zhig su'i sa bon yin zhes brjod pa ni/ bdag med par lta ba ni zhes bya ba'o/ /de ltar 'dod chags dang
<p>243a.4</p>bral kyang rnam pa thams cad du 'dod chags dang bral ba ni ma yin no zhes bstan pa yin no/ /da ni bdag tu lta ba la chags pa dang bral ba nyid mi srid do zhes brjod pa ni/ gzhan yang zhes bya ba'o/ /ci ltar mi 'phrod pa nyid med snyam na/ re zhig ces smos so/ /dmigs pa'i
<p>243a.5</p>sgrub par byed pa zhes bya ba ni mig la sogs pa dang yul le/ /gal te bdag tu lta ba can yang khams gsum pa la chags pa dang bral ba yin la/ yul gzhan yang med pa'i phyir ci ltar 'ga' zhig 'dod pa'am/ sdang bar 'gyur snyam du dogs na/ ston med yul can
<p>243a.6</p>zhes bya ba'o/ /bdag la chags pa yod na ni khams gsum pa de la phan 'dogs pa'i cha dang ldan pa la/ 'dod chags dang bral ba nyid mi 'grub bo zhes bya ba ni/ bsam med bdag la chags pa yis/ /zhes bya ba la sogs pas bshad zin to zhes bya ba'i don to/ /'o na
<p>243a.7</p>ni nyes pa dang ldan pa nyid kyis na bdag gi ba la bzhin du bdag la yang rgyab kyis phyogs par 'gyur ro snyam pa'i bsam pas dogs pa bsu ba ni/ 'on te zhes bya ba'o/ /de ni bdag gi ba la'o/ /skyon med pa 'ba' zhig tu ni ma zad de skyon bcas kyang yin na'o/ /da ni zhes bya
<p>243b</p>
<p>243b.1</p>ba ni lan no/ /gal te zhes bya ba ni rtsod pa'i cha rnam par 'grel ba'o/ /bde ba yin zhes bya ba ni grub pa'i mtha'i cha bshad pa'i don du 'dri ba'o/ /gzhan gyi lan sdug bsngal gyi rgyu nyid do zhes bya ba'o/ /grub pa'i mtha' smra bas rnam grangs kyi zhes gsungs so/ /
<p>243b.2</p>res 'ga' zhes bya ba ni dogs pa'o/ /de ni zhes bya ba ni lan no/ /bdag ni zhes bya ba ni gzhan gyi'o/ /bdag gi ba la yang zhes bya ba ni lan 'debs pa'o/ /bdag gi ba dor bar dogs pa bsu nas zlog par byed pa ni nyes pa yin pa'i phyir dang zhes bya ba'o/ /ji ltar log pa yin snyam
<p>243b.3</p>du dogs na/ gang dang gang gi tshe zhes gsungs so/ /de ni bdag gi ba'o/ /ci ltar gtan du mi 'dod snyam na/ ci ltar nges pas zhes bya ba'o/ /gal te zhes bya ba ni dgos pa'o/ /de lta na ni zhes bya ba ni phan no/ /gal te bde ba sdug bsngal bskyed pa'i phyir 'dod na/ 'o na sdug bsngal bde ba'i skyed byed yin pa'i phyir
<p>243b.4</p>blang byar 'gyur ro zhes bya ba'i don to/ /bdag gi ba la zhen pa ni nyes pa mthong bas 'dod pa ma yin te yon tan mthong bas ma bskyed pa'i phyir ro zhes brjod pa ni gzhan yang zhes bya ba'o/ /nyes pa mthong ba ni bsgom pas bskyed pa'i nyes pa mthong ba'o/ /so so'i lus la sogs pa dag la
<p>243b.5</p>yon tan mthong bas bskyed pa ni ma yin no/ /rjes su 'gro ba dang ldog pa med pa'i phyir ro zhes bshad pa ni/ de ltar zhes bya ba yon tan mthong bas bskyed pa'o/ /de ni zhen pa'o/ /byis sogs la zhes bya ba ni ldog pa med pa'o/ /yon tan las skyes pa yang ma yin te/ ldog pa med pa'i phyir ro
<p>243b.6</p>zhes bshad pa ni/ skyon ldan la yang zhes bya ba'o/ /rjes su 'gro ba med pa brjod pa ni yon tan ldan pa zhes bya ba'o/ /gzhan dag la ni gzhan gyi lus dang dbang po la sogs pa'o/ /bdag gi yang yon tan dang ldan pa 'das pa dang ma skyes pa la med pa'i phyir zhes rjes su 'gro ba med par bshad pa/ 
<p>243b.7</p>sngar bdag gi bar gyur pa las gang gi tshe 'das par gyur pa de la bdag tu zhen pa med pa'i phyir te bral ba'i phyir ro zhes bya ba'i don to/ /gal te yon tan mthong bas bskyed pa ma yin no/ /'o na cis bskyed pa yin snyam du dogs pa bsu nas/ bdag gi ba blo bcom pas 'di 'dor ba yin gyi bzlog
<p>244a</p>
<p>244a.1</p>pas min zhes bya bar bsams nas/ 'on kyang zhes bya ba'o/ /bdag gi ba'i blo yon tan mthong ba las byung ba ni/ sdug bsngal bsgoms pas bskyed pa'i nyes pa mthong bas med par 'gyur ro zhes dogs pa bsu ba ni/ de lta na ni zhes bya ba'o/ /zhen pa bzhin du
<p>244a.2</p>bdag gi blo'i rgyu yang yon tan mthong ba ma yin no zhes lan 'debs pa ni/ de nyid phyir na zhes bya ba'o/ /skyon ldan la yang yod phyir dang / /zhes bya ba la sogs pa'i phyir ro/ /bdag gi ba'i blo de yang yon tan ma yin pa mthong ba nyes pa mthong bas spong ba ma yin no/ /bdag med
<p>244a.3</p>pa mthong ba kho nas spong ba yin no zhes bya ba'i don to/ /de nyid phyir zhes bya ba rnam par 'grel pa ni nyes pa dang ldan pa zhes bya ba'o/ /lhag ma ni gsal ba'i phyir rnam par ma bkral to/ /phyir la yon tan mthong ba nyid bdag gi ba'i blo dang zhen pa dag las skye ba yin no zhes brjod pa ni gzhan
<p>244a.4</p>yang zhes bya ba'o/ /zhen pa'i rgyu ni bdag gi bar 'dzin pa yin la de dang 'gal ba med pa sdug bsngal bsgom pa bsgrubs bas ni de'i 'bras bu zhen pa la mi gnod do zhes mjug sdud pa ni des na zhes bya ba'o/ /gal te zhes bya ba ni 'chad pa'o/ /de ni nyes pa mthong ba'o/ /mi rnyed
<p>244a.5</p>pa ci'i phyir snyam na/ gang gi phyir zhes bya ba'o/ /nyes pa mthong ba dang 'gal pa yon tan mthong ba yin no zhes bya ba'i don to/ /gal te zhes bya ba ni dogs pa bsu ba'o/ /ma yin te zhes bya ba lan no/ /'o na ci ltar bdag tu lta ba can rnams kyi zhen pa'i gnod pa ci ltar 'gyur snyam na/ 
<p>244a.6</p>de ni zhes bya ba'o/ /de ltar gyur na ci skyon snyam na/ de lta na yang zhes gsungs so/ /zhen pas zhen pa gzhan la gnod par gyur pa na'o/ /de ltar yin zhes bya ba ni nyes pa mthong ba gcod byed yin na'o/ /nyes pa mthong ba 'di'i ni gnod byed de nyid de/ bzlog par bya ba'i zhen pas bskyed
<p>244a.7</p>pa nyid zlog par byed pa'i zhen pa la yin no/ /de las cir 'gyur snyam na/ spros pa yin no/ /nyes pa mthong ba zhes 'brel to/ /yon tan mthong na yang ga la yod snyam du dogs pa'o/ /'on te yul snga ma la byung ba ldog go/ /skyon gyi rgyu ni ma yin no snyam na/ ma yis zhes
<p>244b</p>
<p>244b.1</p>gsungs so/ /de'am gzhan du yang rung ste/ zhen pa mi mthong ba gnod pas yon tan mthong ba'i phyir/ yongs su ma spangs pa 'khor ba pa nyid kyi mtshan 'chi ba dang mtshungs pa la khyad par ci yod/ ji ltar ma'am gzhan gyis zos pa/ gzhan gyis zos
<p>244b.2</p>pa la 'chi ba la ltos nas khyad par 'ga' yang med pa bzhin no/ /e ti'i sgra khong nas phyung ba'i don bstan pa gsungs pa ni/ de'i phyir zhes bya ba'o/ /rang bzhin ni lus la sogs pa bdag ma yin pa'o/ /skyes bu ni bdag go/ /de gnyis kyi bye brag ni tha dad pa ste/ de yongs su
<p>244b.3</p>shes pa las thar bar 'gyur ba yin no/ /de ma shes pa ni de dang 'gal ba'i phyir ro/ /de ma shes pa ni zhen pa la sogs pa'i sgrub byed yin pa'i phyir 'khor ba'i rgyu yin no zhes brjod pa ni/ 'di ltar zhes bya ba'o/ /rang bzhin gzhan du ni skyes bu las rang bzhin tha dad par ro/ /ci la sdug bsngal
<p>244b.4</p>shes pa thar pa'i yan lag ma yin pa'i phyir na/ ma rtogs pa dang rtogs par bla ba'i phyir/ nye bar bstan par bya ba de bzhin du/ bdag tha dad par shes pa yang yin no zhes lan ldon pa ni/ mchog gzhan zhes bya ba'o/ /lus dang dbang po la sogs pa'i tshogs/ bdag med la bdag nyid du
<p>244b.5</p>bzung na spong bar spro ba nyid med de/ des na de de la 'di ni bdag ma yin no zhes bdag ma yin pa nyid du nye bar ston pa ma yin no/ /bdag med par lta ba nyid thar pa'i rgyu yin pa'i phyir ro/ /bdag tha dad par shes pa ni ma yin te/ de las zlog pa'i phyir ro/ /gang gis khyad par mthong ba ni zhen pa
<p>244b.6</p>bzlog pa las thar bar 'gyur na/ gcig tu mthong bas ni zhen pa ma yin no zhes brjod pa ni/ bdag la chags pa de zhes bya ba'o/ /dmigs pa longs spyod kyi nang gi yan lag dbang po la sogs pa nye bar gnas pa'i sgrub byed dag la'o/ /tha dad pa mthong ba ni mi rtag pa nyid mthong
<p>244b.7</p>ba'o/ /dbang po la sogs pa mi rtag pa nyid yin yang / bdag gi rang bzhin las tha dad par rtogs par ji ltar 'gyur snyam na/ rjes su 'gro ba dang zhes gsungs so/ /'di nyid gsal bar byed pa ni bdag gi zhes bya ba'o/ /bde ba la sogs pa zhes sogs pa'i sgras ni dbang po la
<p>245a</p>
<p>245a.1</p>sogs pa'o/ /ldog pa ni gtso bo yongs su gyur pa'i rang bzhin yin pa'i phyir ro/ /de nyid ces bya ba ni rang bzhin dang skyes bu tha dad pa nyid do/ /de lta yin na thar pa med do zhes bya ba ni/ rnam par dbye ba'i nges pa med na/ tha dad pa'i nye bar bstan pa tshad
<p>245a.2</p>mas 'thad pa nyid du mi 'gyur ro zhes bya ba'i don to/ /des na skye bo rnams la tha dad pa'i blo yod pa nyid yin pa'i phyir na/ de nye bar bstan par mi rigs so/ /de bsgoms pas ni dngos su rnam par dbye ba mthong bar yang mi 'thad do zhes brjod pa ni bde ba don du gnyer ba zhes bya
<p>245a.3</p>ba ste/ bdag la zhen par don du gnyer ba'o/ /ci'i phyir gus pa med snyam na/ bde ba la sogs pa dang zhes gsungs so/ /de'i phyir gcig nyid mthong bas kyang zhes bya ba la sogs pa 'chad pas kyang / bdag ni zhes bya ba'o/ /de ni zhes bya ba ni dogs pa bsu ba'o/ /
<p>245a.4</p>sngar gcig kyang spro ba'i dus na gtso bo dang gcig par slob pa yin no snyam du bsams pa'o/ /phyed dang po 'chad pa ni gtso bo'i nang du zhes bya ba'o/ /yul nyid kyi gtso bo nang du zhugs pa yod pa nyid do zhes brjod pa ni/ gal te yul nyid ces bya ba'o/ /blo med par yang zhes bya ba ni spros pa las sngar ro/ /phyed phyi ma
<p>245a.5</p>'chad pa ni skyes bu rnams kyi zhes bya ba'o/ /blo dang 'dod pa dag ni gtso bo las ma yin gyi/ 'on kyang thog ma med pa'i bag chags las yin no/ /des na phan tshun bsten pa'i nyes pa med do snyam du dogs pa la/ gal te de lta na bde ba dang sdug bsngal dag kyang de ltar 'gyur ba'i phyir gtso bo spros
<p>245a.6</p>pa'i rgyu ma yin no zhes brjod pa ni thog med bag chags zhes bya ba la sogs pa'o/ /'di ni bdag gis bag chags kyang bdag las tha dad pa'am tha mi dad pa zhig tu 'gyur na/ tha dad pa'i phyogs la brjod pa ni gtso bo'i zhes bya ba'o/ /tha dad pa'i phyogs la brjod pa ni
<p>245a.7</p>de'i phyir zhes bya ba'o/ /de ni bag chags so/ /zhe sdang yang 'dod chags dang 'brel ba sgrub par byed pa'i phyir nyes pa ma yin no snyam na/ chags bral ma yin zhes gsungs so/ /ci'i phyir zhe na/ de tshe yang zhes gsungs so/ /da ltar ba'i bde ba'i dus su yang ngo / /
<p>245b</p>
<p>245b.1</p>skabs gzhan ni bde ba'i sgrub byed de de tshol ba'i phyir ro/ /zhe sdang skyed pas dbang du byas pa'i 'gal ba'i rgyud la/ gnas skabs gzhan tshol pas 'dod chags 'byung bar ji ltar 'gyur snyam na/ zhe sdang ni sdug bsngal gyi rgyu can yin te/ skyed byed can yin te/ 
<p>245b.2</p>de yin pa'i phyir ro/ /de ni zhe sdang ngo / /de tsam du ste/ sdug bsngal bsgom pa tsam du gnas te/ rnam par gnas pa gang yin pa de la de skad ces bya'o/ /de log na ni 'gal ba med pa'i phyir 'dod chags 'byung ba kho na'i zhes bya ba'i don to/ /de ni zhes bya ba ni gang phyir gyi don
<p>245b.3</p>to/ /don dam pa ni 'chad par 'gyur ba'o/ /zhe sdang sdug bsngal rgyu can phyir/ /zhes bya ba bshad pa'i phyir/ phyogs snga ma 'god pa ni/ zhe sdang gtan du zhes bya ba'o/ /sdang ba nyid du ga la 'gyur te mi 'gyur ba'o/ /'dod chags pa nyid do zhes bya ba'i don to/ /gang gi phyir 'di
<p>245b.4</p>sdug bsngal dang zhe sdang dang rjes su 'brel pa'i phyir 'di ni thar pa nyid ma yin te/ de ni sdug bsngal gtan ldog pa'i rang bzhin yin pa'i phyir ro zhes bshad pa ni sdud dang sdang bas zhes bya ba'o/ /gal te zhes bya ba la sogs pa ni rnam 'grel 'jug pa'o/ /thar pa ni skye ba'i rang bzhin
<p>245b.5</p>yin pa'i phyir ro zhes bya ba'i don to/ /'di nyid brjod pa ni 'khor ba las yid ma byung ba'i zhes bya ste/ thar pa'i mtshan nyid kyi don dang ldan pa ni mi skye ba ma yin no zhes bya ba'i don to/ /de las cir 'gyur snyam na/ sdug bsngal gyis gdungs zhes bya ba'o/ /des na khyed kyis rnal 'byor pa yang
<p>245b.6</p>sdug bsngal gyis zil gyis non pa nyid do zhes bya ba'i don to/ /yang na gal te sdug bsngal la chags pa 'dod chags dang bral ba ma yin la de'i sgrub par byed pa yang ma yin na/ de ci yin snyam na/ blang dang zhes bya ba'o/ /bdag med par mthong bas de la phan 'dogs pa med pa'i phyir ni len pa
<p>245b.7</p>med la/ gnod par byed pa med pas na 'dor ba med pa ni snyam snyom can 'dod chags dang bral ba yin no/ /gal te gnas skabs 'di goms pas de'i bdag tu gyur pa thar par 'dod pa ma yin nam/ 'dis phan 'dogs par ma mthong na goms par ji ltar byed ce na/ ci ltar goms par mi byed/ 
<p>246a</p>
<p>246a.1</p>phan gdags par bya ba dang phan 'dogs pa nyid du lhag par zhen pa goms par mi byed pa ji ltar yin/ 'on te der lhag par zhen pa med na/ de lta na yang ci ltar goms pa med par 'gyur te/ goms pa med par de ltar lhag par zhen pa dang 'bral bar ma 'gyur
<p>246a.2</p>ba'i phyir ro/ /des na 'di ni gyi na'o/ /de skad du yang / bde bar gyur pa'am/ sdug bsngal bar ma gyur zhes sred pa las/ nga'o snyam pa'i blo gang de/ /sems can la lta lhan cig skyes/ /zhes bshad zin to/ /de ltar mthong ba ni mi ldog la/ ma mthong ba ni thar pa la gnas pa kho na'o/ /
<p>246a.3</p>chos tsam ni bdag med pa'o/ /mnyam pa nyid ni bdag dang gzhan nam/ blang bya dang dor bya'o/ /gal te sdug bsngal bsgoms pas zhe sdang bar 'gyur gyi/ 'dod chags dang bral bar mi 'gyur na/ 'o na mdo las sdug bsngal gyi sdug bsngal gyi sdug bsngal nyid dang 'du byed kyi sdug bsngal nyid ces bya ba la sogs
<p>246a.4</p>par bsgom par ci ltar 'gyur zhe na/ 'du byed sdug bsngal la zhes gsungs so/ /sdug bsngal dang rnam par 'gyur ba'i sdug bsngal bsgom par gsungs ba gang yin pa de ni 'du byed kyi sdug bsngal nyid la dgongs nas gsungs pa yin gyi/ dgongs pa gzhan gyis ni ma
<p>246a.5</p>yin no/ /'o na de nyid zhe sdang gi rgyu yin snyam na/ nged kyi 'du byed kyi sdug bsngal nyid de yang rkyen las skyes te/ rten cing 'brel par 'byung ba'i yan lag bcu gnyis yin la/ rkyen las skyes pa de yang bdag med pa'i lta ba'i rten de dmigs pa yin no/ /'du byed kyi sdug
<p>246a.6</p>bsngal dang rten cing 'brel par 'byung ba dang / bdag med pa zhes bya ba 'di ni gnyis su byar med do/ /'du byed kyi sdug bsngal nyid mthong ba ni sngar yin la/ de'i rjes la bdag med 'byung ba ni/ byang grol sgrub par byed pa yin no zhes brjod pa ni/ stong nyid lta bas
<p>246a.7</p>zhes bya ba'o/ /bdag med par lta ba nyid thar pa'i nang gi yan lag yin te/ zhen pa'i gnyen po yin pa'i phyir ro/ /'du byed kyi sdug bsngal nyid la sogs par mthong ba ni de nyid kyis/ /skyed byed skyed byed yin pa'i phyir na rten yin no zhes brjod pa ni/ bsgom pa lhag ma
<p>246b</p>
<p>246b.1</p>zhes bya ba'o/ /'du byed kyi sdug bsngal nyid kyis sdug bsngal ba zhes bya ba 'di la/ shes par byed pa brjod pa ni/ de phyir zhes bya ba'o/ /bdag med par thar pa'i nang gi yan lag yin no zhes bya ba 'di la brjod pa ni sdug bsngal las ni zhes bya ba'o/ /bstan pa ni bdag med pa'i mthar
<p>246b.2</p>thug pa yin pa'i phyir de nyid nang gi yan lag yin no zhes bya ba'i don to/ /sdug bsngal gyi sdug bsngal zhes bya ba ni 'chad pa'o/ /tsam gyi sgra ni 'du byed kyi sdug bsngal bcad pa'i phyir te/ 'gyur ba'i sdug bsngal ni ma yin no/ /'o na bcom ldan 'das kyis 'di ci ltar bstan
<p>246b.3</p>snyam na/ 'dod chags can rnams ni zhes gsungs so/ /de bsgoms pas kyang thar par ci ltar mi 'gyur la/ stong pa nyid bsgoms pas thar par 'gyur ba yang ci ltar snyam na/ 'du byed kyi zhes gsungs so/ /'di nyid kyi phyir zhes bya ba ni/ shes par byed pa 'chad
<p>246b.4</p>pa'o/ /'di ni zhes bya ba ni/ bdag gi ba'o/ /'di ni nga yang yin no zhes bya ba ni/ bdag tha mi dad par rtogs pa'o/ /'di ni nga'i bdag go zhes bya ba ni/ blo dang dbang po la sogs pa brten pa rnams kyi rten du gyur pa tha dad pa'o/ /bltar rung ngam zhes bya ba ni rigs sam rung ngam zhes
<p>246b.5</p>bya ba'i don to/ /bdag med pa mthong ba med na ni mi rtag pa nyid do/ /sdug bsngal ba nyid do zhes mthong yang thar pa ma yin no zhes ldog pas nus par brjod pa ni bdag tu lta ba gang yin pa des zhes bya ba'o/ /ci ltar de mi 'grel snyam na/ chags bral min dang zhes gsungs
<p>246b.6</p>te/ 'bras bu la rgyus brjod pa'i phyir chags bral min ni bdag lta can no/ /sred ldan min ni bdag dang bdag gi ba la zhen pa dang ldan pa ste/ spang ba dang blang ba'i don du rtsom pa la brten pa'o/ /'khor ba pa zhes bya ba ni/ thar pa ma yin pa nyid do/ /gal te
<p>246b.7</p>'di thams cad skyes bu nyid do zhes lta ba la bdag gi ba med pa de la zhen pa rtsom pa yang med pa ma yin nam/ des na bdag tu lta ba ci ste mi 'grol snyam du dogs pa bsu ba ni/ ji ste yang zhes bya ba'o/ /gal te za ba po med mod/ des cir 'gyur snyam na/ bya dang zhes
<p>247a</p>
<p>247a.1</p>gsungs so/ /bya ba'i rang bzhin dang bral ba yod pa tsam ni bdag gi rang bzhin ma yin te/ nam mkha' bzhin no zhes bya ba'i don to/ bdag gi ba zhes bya ba ni 'chad pa'o/ /bde ba dang sngon po la sogs pa mthong ba bzhin du'o/ /thams cad ces bya ba ni
<p>247a.2</p>dogs pa bsu ba'o/ /ma yin te zhes bya ba ni lan no/ /'di ga las nges snyam na/ ma rig pa ni zhes smras so/ /des na zhes bya ba ni tha dad pa med pas na'o/ /bya ba dang longs spyod pa med na yang bdag med pa nyid de/ de'i bdag nyid can yin no zhes brjod pa ni/ 
<p>247a.3</p>gzhan yang zhes bya ba'o/ /'di yang zhes bya ba ni/ bya ba dang longs spyod pa'i bdag nyid can no/ /bdag yod pa la myong ba tsam tshad ma yin par dogs pa bsu ba ni/ de ni rig pas zhes bya ba'o/ /rig pa gzhan yin la rig bya ni bdag yin no zhes khas blangs pa
<p>247a.4</p>na/ gzung bar bya ba thams cad kyang rig par thal te/ khyad par med pa'i phyir ro zhes lan btab pa ni/ thams cad rig par thal lo zhes bya ba ste/ des na don dam pa nyid du 'gyur ro zhes dogs pa'o/ /gzung bar bya ba rig par byas kyang / don dam pa ma yin par dogs
<p>247a.5</p>pa ni/ rmi lam la sogs pa ltar zhes bya ba'o/ /rig bzhin pa nyid med pa yin na/ khyad par med pa'i phyir na bdag kyang 'gyur ro zhes grub pa'i mtha' brjod pa ni/ bdag kyang zhes bya ba'o/ /gzung ba med la 'dzin pa yang med do zhes khas blangs pa yin yang mngon sum da
<p>247a.6</p>lta ba'i phyir/ snang ba ni bsal bar mi srid do/ /des na snang gnyis med pa ni/ dngos po med pa ma yin no zhes brjod pa ni/ de ste gnyis med pa yin pa de'i tshe sna tshogs gnyis med yin pa'i phyir zhes gsungs so/ /snang ba tsam ni rtag pa nyid kyis bdag gnyis su med pa ma yin
<p>247a.7</p>te/ nye bar gnas pa tsam rig pas na rtag pa nyid du mi 'thad pa'i phyir ro zhes brjod pa ni/ bdag ces bya ba'o/ /mngon sum gyis zhes bya ba ni/ rang rig pas so/ /mngon sum gyis ma bzung ba nyid ston pa ni/ snga ma dang phyi ma'i mngon sum dag re res ni/ rtag pa nyid rtog
<p>247b</p>
<p>247b.1</p>pa ma yin no zhes 'brel to/ /'o na gnyi gas de rtogs so snyam na/ cig car med pa'i phyir ro zhes gsungs so/ /de nyid 'di yin no zhes 'brel pa yang de rtogs pa ma yin no zhes brjod pa ni/ 'brel pa yang zhes bya ba yin no/ /ci'i phyir zhe na/ dran pa zhes bya ba'o/ /mngon
<p>247b.2</p>sum med na ni de bsgrub pa'i rjes su dpag pa yang med do zhes brjod pa ni/ mngon sum med na zhes bya ba'o/ /des na zhes bya ba ni/ don dam par bdag med pas na'o/ /mngon par 'dod pa'i don ni thar pa'o/ /gal te bdag med na 'jig rten gyi nga'o/ /nga'i'o zhes bya ba'i rtogs
<p>247b.3</p>pa gnod pa med pa ci ltar zhe na/ de phyir zhes gsungs te/ gang gi phyir bdag tu lta ba can mi 'grol ba de'i phyir ro/ /thog ma med pa'i rgyun te rgyun chags pa gang la yod pa de ni thog ma med pa'i rgyu can no/ /de dang rigs mthun pa de dag gi sa bon sems can du lta ba gang la yod pa
<p>247b.4</p>de la de skad ces brjod do/ /'dis ni bdag med kyang khyad par can gyi bag chags rtsa ba yin pa'i phyir 'byung bar brjod do/ /bdag med pa bsgoms pa na yang bag chags gzhan 'brel pas na de'i bag chags 'gags pa'i phyir/ ngar 'dzin pa 'gag pa yin no zhes brjod
<p>247b.5</p>pa/ sems can lta ba dag ces bya ba'o/ /bdag tu smra ba rnams kyi thar pa ni yid ches par byas pas lung ni grub pa yin no snyam du dogs pa ni/ gal te zhes bya ba'o/ /dbang bskur ba la sogs pa'i cho ga ni/ dbyug pa gsum la sogs pa 'dzin pa la sogs pa
<p>247b.6</p>zhi ba pa'i 'du byed la sogs pa'o/ /rjes su dpag pas zhes bya ba ni nye bar mtshon pa tsam ste/ mngon sum gyis kyang ngo / /skyes bus ma byas pa la yang rgyu'i nyes pa med pa nyid las mi 'khrul ba can du grub po zhes brjod pa ni/ skyes bus ma byas pa'i zhes bya
<p>247b.7</p>ba'o/ /skyes bus ma byas pa'i tshig la yang / rjes su dpag pas gnod pa ma yin zhes 'brel to/ /lung ni de lta bu'i dngos yin pa ni don la mi 'khrul pa yin pa'o/ /de'i rgyu mtshan ni mngon sum la rang gi ngo bo snang ba'am/ rjes su dpag par de dang 'brel pa
<p>248a</p>
<p>248a.1</p>can no/ /'di ni de gnyi ga yang yod pa ma yin no/ /rab rib kyi shes pa ni skyes bus ma byas kyang tshad ma ma yin no/ /gnod par byed pa rnyed pa yang mi srid de/ mi rung ba'i phyir ro/ yid ches pas bshad pa yang ma yin te/ sngags dang tshe'i rig
<p>248a.2</p>byed smra ba pos byas pa nyid la tshad ma med pa'i phyir ro/ /gzhan de dang 'dra bas gang byas pa yin no zhes bya ba la yang tshad ma yod pa ma yin no/ /tshad ma ma yin pa'i rgyu mtshan ni/ don dang 'brel pa nyid yin no snyam du dogs pa'o/ /ci ltar mi rtogs snyam na/ de ni lung
<p>248a.3</p>thams cad la zhes bya ba'o/ /'o na ni thams cad kyang tshad ma ma yin no snyam na/ lung thams cad ni zhes gsungs so/ /'di ga las snyam na/ de'i don rjes su sgrub pa yang zhes gsungs so/ /gal te bdag med par mthong ba la sogs pa 'dod chags la sogs pa
<p>248a.4</p>dang 'gal bzhin du/ dbang bskur ba la sogs pa'i cho ga yang skyes bu dang 'gal bar sa bon la sogs pa dag la mthong ba nyid ma yin nam snyam du dogs pa bsu nas/ sa bon la sogs pa la grub pa'i cho ga mi skyed pa nyid kyi chos can ni/ nus min te mthu yod pa ma yin pa'o/ /
<p>248a.5</p>ci la zhe na/ skyes bu mi skyed par ro/ /til mar gyis bskus pa la sogs pa thar pa'i sgrub par byed pa ma yin par 'dod pa rnams kyang / sa bon la sogs pa la mi skyed pa'i chos can nyid du mthong ba'i phyir ro/ /ci ste zhes bya ba ni gzhan gyi'o/ de lta ma yin na
<p>248a.6</p>zhes bya ba ni lan no/ /dbang bskur ba de tsam nyid la nus pa yin no zhes brjod par nus pa kho na'o/ /'on te til mar gyis bskus pa la sogs pa byung na skye ba dang 'gal ba dag kyang / skye ba dang 'gal ba med pa'i phyir/ de dang 'dra bar dbang bskur ba la sogs pa'i cho ga yang skye
<p>248a.7</p>ba dang 'gal ba ma yin mod/ /las dang 'gal bar mi 'gyur ba kho na ste/ dbang bskur ba dbang phyug dam pa 'di ni chos dang chos ma yin pa zad par byed pa yin no/ /'di ltar skyes bu lci mo dbang bskur ma thag tu yang bar 'gyur ba yin no snyam du dogs pa bsu nas/ de bzhin
<p>248b</p>
<p>248b.1</p>du zhes gsungs so/ /sngar lci ba las dbang bskur ba'i phyis yang ba ma yin te/ de'i phyir yang sdig bcom bar byas pa ni ma yin no/ /ci'i phyir snyam na/ gang gi phyir de yod na/ de med pa'i las 'gal bar rtogs pa'i phyir/ 'di'i lci ba nyid dbang bskur bas bcom
<p>248b.2</p>pas med mod/ /sdig pa ni ma yin no/ /'dod chags la sogs pa'i sdig pa yis/ de'i 'du byed ni lci ba ma yin te/ lus can ma yin pa'i phyir ro/ /de tsam gyis zhes bya ba ni/ lci ba tsam gyis so/ /dbang bskur ba na yang skyed par byed la/ de yang lci ba spangs
<p>248b.3</p>pa'i phyir de dag 'gal ba yin gyi/ sdig pa dang ni ma yin no zhes gsungs pa ni/ lci ba dang 'gal ba'i zhes bya ba'o/ /sdig pa lci ba'i rgyu'am khyab bya yin na/ yang ba 'bras bu dang 'gal ba'am/ khyab byed dang 'gal ba yin no zhes dogs pa bsu ba ni/ de ni zhes bya
<p>248b.4</p>ba'o/ /de ga las zhes bya ba ni lan no/ /'di la sgrub par byed pa'i tshad ma ci yang med do zhes bya ba'i don to/ /lung yang tshad ma ma yin pa des na de ni sgrub par byed pa ma yin no/ /'gal bar khas blangs nas brjod pa ni gzhan yang zhes bya ba'o/ /sdig pa gang gis lci
<p>248b.5</p>bar 'gyur ba de tsam gyi sdig pa dbang bskur ba'i cho gas bshig mod/ de lta na yang / de las gzhan pa'i sdig pa ma bzlog pa'i phyir ci ltar thar/ 'on te de las gzhan bzlog pa la dbang bskur gyi cho ga nus pa yod pa yin no snyam du dogs pa bsu nas bshad pa/ 
<p>248b.6</p>lci ba ni rgyu'i sdig pa de bzlog pa la mthu yod pa'i phyir/ gzhan du yang bzlog par nus so zhes bya ba'i don 'di brtags pa min te/ rtog par byed pa'i tshad ma yod pa ma yin no zhes bya ba'i don to/ /lci ba ni sdig pa'i 'bras bu yang ma yin te/ mngon sum
<p>248b.7</p>dang mi dmigs pa dag med pa'i phyir ro zhes dogs pa'o/ /'on te lha mthong ba las thams cad zad par rtogs so zhe na/ lha la sogs pa mthong ba ni zhes gsungs so/ /gal te myu gu mi skyed pa'i chos can dbang bskur ba la sogs pa'i cho gas skye bsad mi
<p>249a</p>
<p>249a.1</p>'gal na 'o na gang dang 'gal zhes bya ba la sogs pas bsu nas/ rgyu dang 'gal bas 'gal ba yin no zhes gsungs pa ni/ de yang zhes bya ba'o/ /log shes ni zhen pa'i snying po can bdag la sogs par 'dzin pa'o/ /de las byung ba'i zhen
<p>249a.2</p>pa ni sred pa'o/ /de nyid sems pa yin te/ de'i dbang ngam de'i mthus so/ /ma la sogs par phyin pa'i rang bzhin dman pa'i gnas su 'gro ba ni skye ba yin no/ /'gal ba bdag med par lta ba des rgyu log pa'i shes pa de bcad par gyur na ni skye bar mi 'gyur ro/ /
<p>249a.3</p>dbang bskur la goms pa'i cho ga ni de dang 'gal ba ma yin na snyam du dgongs pa'o/ /gal te dbang bskur ba la sogs pa dang bral ba'i 'byung ba chen po skye ba'i rgyu ni dbang bskur ba la sogs pa'i cho gas zlog par byed pa yin no snyam du dogs pa bsu nas bshad pa ni/ 
<p>249a.4</p>'di ltar zhes bya ba'o/ /de dag nyid ni log pa'i shes pa dang / sred pa sems pa dag nyid de/ skye ba la nus pa yin no/ /'di ltar bdag tu mngon par zhen nas chags pa'am/ sdang ba la rtsom par byed la/ dman pa'i yul du ma phyin par byed kyi/ dbang
<p>249a.5</p>bskur ba la sogs pa las bzlog pas ni ma yin no/ /dbang bskur ba dang ni log pa'i shes pa yang 'gal ba ma yin no/ /'on te sems pa de dag nyid ni skye ba'i rgyu yin no zhes mi rigs te/ las kyang rgyu yin pa'i phyir ro/ /las las 'jig rten sna tshogs
<p>249a.6</p>skyes/ /zhes bya ba yin no zhes dogs pa bsu nas/ sems pa de dag nyid ces gsungs so/ /nyams pa med pa ni ma tshang ba med pa'o/ ma rig pa dang sred pa dang las 'di gsum ni/ gnyis tsam yin pa'i phyir ro/ /dbang po'i gnas su phyin pa la srid
<p>249a.7</p>pa'i nus pa ston pa ni/ yul la sogs par zhes bya ba'o/ /gal te skye ba sngar byas pa'i sbyin pa la sogs pa yang las nyid ma yin nam snyam pa'i dogs pa zhe la bzhag nas/ de yang bdag gi 'du byed pa 'di gnyis kho na'i rgyu yin gyi/ dngos su skye ba'i rgyu ma
<p>249b</p>
<p>249b.1</p>yin no zhes brjod pa ni/ skye ba gzhan 'byung byed pa'i ngang tshul can yin pa'i phyir skye ba gzhan 'byung ba'o/ /'dis su byed pa'i phyir na/ las ni dngos su zhes bya ba'o/ /'o na snga ma ji ltar las yin snyam na/ snga ma dag ni zhes gsungs te/ sbyin pa la sogs pa'o/ /
<p>249b.2</p>'o na rnam pa de lta bu'i skye ba'i rgyu dbang bskur bas/ 'di gnyis nyid bcom pa'i phyir na skye ba mi 'byung ngo snyam du dogs pa bsu nas/ ci ste yang zhes bya ba'i rtsod pa la don 'di yin te/ log pa'i shes pa dang sred pa sems pa'i dbang gis 'gro ba zhes bya ba ni mi rigs te/ 'gro
<p>249b.3</p>ba ni 'gro bar bya ba rtogs pa sngon du 'gro ba can yin pa'i phyir dang / rtogs pa yang mig la sogs pa byed pa'i tshogs med na mi 'byung ba yin pa'i phyir ro/ /yang na 'gro bar bya ba 'gro ba'i rten ni byed pa las kyi dbang po yin la/ sgra la sogs pa dmigs pa rtogs pa longs
<p>249b.4</p>spyod pa la ni blo'i dbang po rten yin te/ des na med na med pa'i phyir na sems pa dag ni rten byed pa rnams kho na yin la/ byed pa de ni de las gzhan du mi 'thad pas brtags pa mthong ba las 'gyur ba yin no/ /ma mthong ba de nyid sems pa yang ma yin te/ khyad par la
<p>249b.5</p>tshad ma med pa'i phyir ro/ /ma mthong ba de yang dbang bskur ba la sogs pa'i tshogs zhig par 'gyur ba'i phyir thar pa yin no/ /de dang 'gal ba yang lung las rab tu grub pa yin te/ de khas mi len na sems pa de dag nyid mi 'grub po zhes brjod pa ma mthong 'jig phyir zhes bya ba'o/ /
<p>249b.6</p>bstan bcos kyi rjes su 'brangs nas/ khyad par sems na ni/ nged kyi lugs kyi rjes su 'brangs te/ sems pa las ma yin gyi/ 'on kyang bdag gi chos gzhan nyid yin no zhes brjod pa ni/ de ni 'du byed sems pa min/ /zhes bya ste/ ma mthong ba de ni 'du byed de/ sbyin
<p>249b.7</p>pa la sogs pa'i bya bas bskyed pa bdag gi chos te/ des na de ltar rnam pa gzhan du yang rnam pa sna tshogs par 'gyur bas 'di sems pa'i rang bzhin du mi 'grub bo zhes bya ba'i don to/ /tha ma tshig 'di nyid 'chad pa ni/ dge ba'i las zhes bya ba'o/ /de yang ni dge
<p>250a</p>
<p>250a.1</p>ba la sogs pa'o/ /'dir gzhan gyi ma yin nam zhes bya bar yang ma yin na zhes bya bas 'phags pa'i lan brjod pa ni/ don 'di ma grub pa'i phyir ro zhes bya ba ste/ dbang bskur ma thag tu de 'jig go zhes bya ba'i don 'di'o/ /yang na
<p>250a.2</p>byed pa ma mthong ba las 'gyur ro zhes bya ba'o/ /yang na sems pa las tha dad pa'i 'du byed pas yin no zhes bya ba'o/ /ma mthong ba'i rten byed pa ni ma yin gyi 'on kyang blo nyid do/ /des na dbang bskur ba la sogs pa'i tshogs skye ba med pa ma yin no zhes
<p>250a.3</p>gsungs pa ni/ gzhan yang zhes bya ba'o/ /byed pa skyed pa la ni yid kyi blo nyid nus par mthong ngo / /dbang rnams so sor mnod na yang / /yid blo'i gnod pa yod pa yin/ /'di 'gyur na ni de dag kyang / /'gyur ba dag tu mthong ba yin/ /zhes bya ba'i
<p>250a.4</p>rigs pa/ yod dang med pa'i rjes 'jug phyir/ /zhes bya ba 'di la brjod pa yin no/ /mthong ba yod na ma mthong ba shugs kyis 'grub pa ni ma yin no zhes brjod pa ni/ gzhan gyi ma yin na zhes bya ba'o/ /lung gi stobs kyis khyad par rtogs pa ma yin no zhes bya ba'i don
<p>250a.5</p>to/ /byed pa de ni dbang bskur yang blo yod pa las rgyun gyis 'jug par yod pa yin pas cis mi 'gro ste/ mngal gyi gnas su 'gro ba kho na'o zhes bya ba'i don to/ /'on te byed pa rnams blos bskyed bar bya ba yin no zhes bya ba ni bden te/ de'i lhan cig byed pa ma mthong
<p>250a.6</p>pa ni/ dbang bskur bas bcom pa des na/ lhan cig byed pa ma tshang ba'i phyir de dag skye ba gzhan du skyed pa ma yin no snyam du dogs pa bsu nas/ de lta yin na zhes gsungs so/ /'dzin pa ni zhugs pa zlog pa'o/ /'jug pa ni ma zhugs pa gtod pa'o/ /g.yeng ba
<p>250a.7</p>ni rnam par 'gyur ba'o/ /'gog pa ni zhig pa'o/ /dbang po la sogs pa de dag de ltar sems pa'i dbang gis mi 'gyur ro/ /gang gi cha zhi na/ dbang bskur ma thag kho nar ma mthong ba lhan cig byed pa bcom pas blo de nus pa med na'o/ /skye ba gzhan bzhin no zhes bya ba'o/ /blo
<p>250b</p>
<p>250b.1</p>nyams pas ni zhes bya ba'o/ /lhan cig byed pa ma mthong ba bcom pa'i phyir ro/ /'di yang rgyu yin pa la ni rtsod pa med pa'i phyir ro/ /blo tsam las 'byung ba yin na byed pa rnams khyad par med par thal ba'i phyir ro zhes dogs pa'o/ /gal te sa dang chu dang sa bon gyi 'dus
<p>250b.2</p>pa bzhin du yongs su 'gyur ba la ltos pa'i dbang bskur ba dang / blo dang ma mthong ba'i tshogs rnams nye bar gnod par byas na nus pa med pa yin no snyam du dogs pa bsu ba ni/ 'on te shi ma thag tu zhes bya ba'o/ /yongs su gyur pa ltos pa'i rgyu yang / zla ba phyed pa dang / 
<p>250b.3</p>zla ba dang / lo la sogs pa la ltos pa ni ma yin no zhes lan 'debs pa ni/ gal te zhes bya ba'o/ /med na de'i tshe shi ba'i 'og tu 'gyur ro zhes bya ba 'di la/ gang gis thar pa don du gnyer ba 'jug par 'gyur ba de 'dra ba'i tshad ma yod pa ma yin no/ /gal te lus dang / 
<p>250b.4</p>dbang po dang blo la sogs pa chos ma yin pa bskyed pa dag ni/ ci srid yod pa ma mthong ba de srid 'byung ba yin te/ des na lus dang dbang po la sogs pa bzhin du blo yang mtshams mi sbyor ro zhes dogs pa bsu ba ni/ ci ste de tshe zhes bya ba'o/ /sngar ni 'byung bas bskyed par bya ba
<p>250b.5</p>yin pas de med na mi 'byung bar rtogs par bya ba yin la/ da ni ma mthong bas bskyed par bya ba yin pas de med na mi 'byung ba yin no zhes bya ba'i khyad par ro/ /mi 'gyur ba ni byed pa rnams so/ /des na grol bar 'gyur ro snyam du dgongs pa'o/ /lan du/ bdag tu 'dzin pa la
<p>250b.6</p>sogs pa mtshams sbyor ba'i rgyu dri ma rnams kyis sam/ ma mthong ba gzhan rnams kyis blo mtshams sbyor ba kho na'o/ /dri ma de rnams sngags dang rgyud la sogs pa dang dbang bskur bas nyams par byas pa'i phyir nus pa med pa yin na ni/ gson po'i gnas skabs nyid na yang nus
<p>250b.7</p>pa med par 'gyur ro zhes brjod pa ni/ de rnams nus kyis ni zhes bya ba'o/ /blo med pa ma grub po zhes brjod pa ni/ mtshams brjod pa'i zhes bya ba'o/ /'on te dbang bskur ba yod kyang dri ma rnams kyi mtshams sbyor bar mthong ngo snyam na/ 'o na ni dri ma nyid ma mthong
<p>251a</p>
<p>251a.1</p>pa'am/ 'byung ba'i yongs su 'gyur ba las 'byung bas 'chi ba na med par 'gyur ro snyam du dogs pa bsu nas/ gnyen po dang ni rang gi phyogs/ /'grib dang 'phel na 'phel ba'i phyir/ /zhes gsungs so/ /gnyen po 'grib pa las dang rang gi phyogs
<p>251a.2</p>'phel ba las nyes pa rnams 'phel ba'i phyir/ nyes rgyun rang gi sa bon can yin te/ rigs mtshungs pa sngon du 'gro ba can yin gyi ma mthong ba dang 'byung ba chen po la sogs pa sngon du 'gro ba can ni ma yin no/ /gnyen po 'phel na nyes pa rnams 'grib pa'i phyir
<p>251a.3</p>dang / rang gi phyogs 'phel na 'phel ba'i phyir/ rang gi sa bon las myu gu 'byung ba yin no zhes bya ba ni bshad pa mdzad pa yin no/ /bdag med pa la 'ching ba dang bral ba'i mtshan nyid kyi thar pa mi 'thad do zhes dogs pa bsu ba ni/ gal te zhes bya ba'o/ /bcings
<p>251a.4</p>pa dang thar pa gnyis gzhan nyid du thal bar byas pa khas len pa ni/ dag pa gang yin de zhes bya ba'o/ /gzhan ni ma dag pa'o/ /dpe brjod pa ni me shi ba ni zhes bya ba'o/ /tha snyad du gcig nyid do zhes brjod pa ni/ de lta na yang zhes bya ba ste dpe ma yin yang ngo / /
<p>251a.5</p>'on te bdag tu smra ba la yang dpe yod do zhe na/ 'di la ni zhes gsungs so/ /rtag pa dpe med pa nyid 'di ltar zhes bya ba la sogs pas gsal bar byed do/ /yang na dbang bskur ba la sogs pa'i cho gas thar par 'gyur ba yang bdag ni ma yin te/ rtag pa nyid kyis
<p>251a.6</p>'khor ba la sogs pa 'bras bu'i rim pa mi 'thad pa'i phyir ro zhes brjod pa ni/ rtag pa ltos pa med pa'i phyir/ /zhes bya ba'o/ /ltos pa med pa'i phyir ni zhes bya ba ni 'bras bu gcig skyed pa'i dus nyid na/ 'bras bu gzhan bskyed par rung ba yang yod pa'i phyir ro/ /rim gyis
<p>251a.7</p>bskyed pa 'ba' zhig 'gal bar ni ma zad de/ byed pa yang 'gal lo zhes 'brel to/ /gang gi zhe na/ 'dra ba'i bdag nyid do/ /byed dang mi byed pa dag na'o/ /mi byed pa'i rang bzhin gang yin pa de nyid ni byed pa'i dus na yang yin te/ des na mi byed pa kho nar 'thad do zhes
<p>251b</p>
<p>251b.1</p>dogs pa'o/ /longs spyod pa'i dus na yod pa nyid byed pa'i dus na yod pa yin na/ byed pa po'i dus nyid na longs spyod pa po nyid 'gal ba yin no zhes brjod pa ni/ rgyu dang 'bras bu'ang zhes bya ba'o/ /dran pa dang longs spyod pa de dag bdag de las tha dad na yang de dang 'brel pa las
<p>251b.2</p>byed pa po dang za ba po nyid yin par mi 'gyur ro zhes bshad pa ni/ tha dad na ste de'i bdag nyid ma yin pa'i phyir gzhan nyid yin na/ byed pa po dang za ba por yang mi 'gyur te/ de'i rang bzhin ni de ltar ma rtogs pa'i phyir ro/ /'on te de dag byed pa'i phyir de ltar yin no snyam na nus pa yang
<p>251b.3</p>ni zhes gsungs so/ /byed pa po nyid yin na rim gyis skye bar mi 'gyur te/ stong par mi rung ba'i phyir ro/ /byed pa po ma yin yang bya ba med do zhes bkag pa yin pa'i phyir na/ nus pa yang ni 'grub pa ma yin zhes bya ba'o/ /de'i bdag nyid yin na zhes bya ba ni/ byed pa dang longs spyod
<p>251b.4</p>pa dag phan tshun bdag nyid gcig yin na'o/ /'on te byed pa dang longs spyod pa dag bdag nyid nyams su myong ba yin pas/ de dag dang 'brel pa yin no snyam na/ nyams su myong ba las kyang zhes gsungs so/ /gzhan gyi bdag bzhin no zhes bya ba ni/ ci ltar dbang po las 'das pa
<p>251b.5</p>mthong ba gzhan gyi bdag /bdag gzhan gyi byed pa dang longs spyod pa nyams su myong bar byed pa yin yang de bdag dang 'brel pa ma yin pa de bzhin du'o/ /gal te de dag nyams su myong bar byed pa de dag dang 'brel pa yin la/ de lta na yang byed pa po dang longs spyod par byed pa nyid yin
<p>251b.6</p>na/ de'i tshe rnal 'byor pa yang de bzhin du 'gyur ro zhes brjod pa ni/ rnal 'byor pa zhes bya ba'o/ /nyams su myong ba las ni byed pa po dang longs spyod par byed pa po ma yin gyi/ 'on kyang 'brel pa'i khyad par las yin no snyam pa'i dogs pa bsu ba ni/ 'on te 'du ba'i zhes bya
<p>251b.7</p>ba'o/ /'du ba las de ltar byed pa po dang longs spyod pa po nyid yin no snyam na/ lan du ma yin te zhes bya ba'o/ /'du ba med pa'i phyir/ skabs su bab pa'i bdag kyang de dag dang 'brel pa ma yin no zhes bya ba'i don to/ /srid kyang 'di ni rnal 'byor pa rnams blo gcig gi rgyu ma yin
<p>252a</p>
<p>252a.1</p>no zhes bshad pa ni/ 'du ba ni zhes bya ba'o/ /rnal 'byor pas ni 'du ba yod kyang gzhan gyi bdag gi byed pa dang longs spyod pa dag de las tha dad par shes pa yin pa de bzhin du bdag nyid kyi yang yin no/ /des na gal te de dag dang gzhan gyi
<p>252a.2</p>bdag 'brel na/ rang gi bdag la yang de ltar ci ste mi rtogs/ bde ba'i 'bras bu skyed pa la rtag pa la nus pa 'grub pa ma yin no zhes bya ba'i don to/ /gal te de yang rtag pa'i phyir rim gyis skye ba dang bya ba 'gal ba yin no/ /'o na ni bdag med pa la yang zhes bya
<p>252a.3</p>ba'i dran pa dang longs spyod pa la sogs pa ni yod pa yang yin te/ des na bdag yod pa yin no/ /'di ltar gzhan gyis myong ba ni gzhan gyis dran pa ma yin pa'i phyir na/ dran pa mi mthun pa'i phyogs las ldog pa na/ gcig nyid kyis khyab pa yin no/ /
<p>252a.4</p>gcig nyid go bar byed do/ /de bzhin gzhan gyis byas pa ni gzhan gyis longs spyod pa ma yin te/ byas pa chud zos pa dang / ma byas pa dang phrad par thal ba'i phyir ro/ /des na byed po longs spyod par grub po/ /de bzhin du bum pa la sogs pa bdag med pa la
<p>252a.5</p>bdag med pas srog la sogs pa med par 'gyur ba yin la/ yod pa na yang de go bar byed pa yin no/ /mi mthun pa'i phyogs las mi ldog gi/ mthun pa'i phyogs med pa'i phyir de las ni ma yin no/ /des na rjes su 'gro ba 'khrul pa med pa ltar ldog pa
<p>252a.6</p>'khrul pa med pa yang go bar byed pa yin no/ /mnyan bya nyid ni ldog pa 'khrul pa med pa can ma yin te/ mthun pa'i phyogs las kyang ldog pa'i phyir ro/ /mal cha dang stan la sogs pa 'dus pa dag ni gzhan gyi don du mthong la/ mig la sogs pa 'dus pa yin
<p>252a.7</p>pa'i phyir gzhan gyi don yin no/ /gzhan ni 'dir ma 'dus pa yin no bzlog pa yin na ni de yang gzhan gyi don yin la/ de yang de bzhin du 'gyur ba'i phyir/ thug pa med pas na sgrub par nus pa ma yin no/ /des na mi mthun pa'i phyogs bdag med pa la gnod
<p>252b</p>
<p>252b.1</p>par byed pa ni bdag dang bcas pa sgrub par byed pa yin no zhe na/ 'di 'gog pa ni de ni ma yin te zhes bya ba'o/ /nyams su myong ba las gzhan gyis dran pa dang byed pa po las gzhan gyis longs spyod pa'o/ /sogs pa'i sgras ni srog la sogs pa dang / 'dus pa nyid la sogs
<p>252b.2</p>pa yang gzung ngo / /'di dag ni bdag pa'i gnod par byed pa ma yin no zhe na/ ci'i phyir zhe na/ bshad pa 'ga'i yang dran pa med pa'i phyir ro/ /gang gis rgyud gzhan la de med pas med par 'gyur ro zhes rtogs par 'gyur ba dran pa ni/ dran pa dang med pa'i dus na
<p>252b.3</p>yod pa gcig gis khyab par ni dmigs pa ma yin no/ /med pa gnyis lhan cig 'byung ba tsam gyis ni khyab pa mi 'grub ste/ dngos po'i 'brel pa sngon du 'gro ba can yin pa'i phyir ro/ /gal te dran par byed pa'i char/ myong bar byed pa'i cha rjes su zhugs pa
<p>252b.4</p>yin no snyam na/ des na zhes gsungs te/ nyams su myong ba'i khyad par des myong ba las dran pa dran par byed pa 'byung ngo / /dran pa ni nyams su myong ba'i bag chags kyis bskyed pa yin no zhes bya ba'i don to/ /bdag nyid la ni dran pa yod pa ma yin te/ nyams su
<p>252b.5</p>myong bar gyur pa thams cad kyis dran pa yod par thal ba'i phyir ro/ /des na bdag kyang nyams su myong ba'i bag chags kyi dbang gis dran pa yin no/ /nyams su myong ba'i bag chags dang ldan pa skad cig so sor 'jig pa can/ rgyu dang 'bras bur gyur pa'i
<p>252b.6</p>sems la dran pa yod pas ni/ don gyis bdag yod par go ba ma yin no/ /srog la sogs pa yang mnyan bya bzhin du ldog pa ma nges pa yin te/ mthun pa'i phyogs med par gyur pa na/ mi mthun pa'i phyogs la yod pa'i phyir ro/ /des na nges pa ldog
<p>252b.7</p>pa ma yin te/ de med kyang mi mthun pa'i phyogs la yod par the tshom mi ldog pa'i phyir ro/ /the tshom de ni mi mthun pa'i phyogs la med pa'i khyad par can mthun pa'i phyogs la yod pa'i phyir ro/ /des na nges pa ldog pa yin no/ /mi mthun pa'i phyogs la ma
<p>253a</p>
<p>253a.1</p>mthong ba tsam ni ldog pa ma yin te/ 'on kyang bsgrub par bya ba las ldog pa las chos 'gal ba yin te/ yod pa dang rtag pa nyid yin no/ /de ltar srog la sogs pa ni bdag ldog pa dang 'gal ba ma yin no/ /'dus pa nyid kyang mal cha
<p>253a.2</p>la sogs par 'dus pa gzhan gyi don byed pa nyid kyis khyab pa yin no/ /de tsam shes par 'dod pa la thug pa med pa yang ma yin te/ 'bras bu nyid kyis du bas me go bar byed pa na/ 'bras bu go bar mi byed pa'am/ thug pa med par 'gyur ba ni ma yin no/ /
<p>253a.3</p>gal te bya ba dang dran pa dang longs spyod pa ni/ rten dang dran pa po dang longs spyod pa po med par mi 'gyur ba ma yin nam/ 'gyur ba ni 'gyur ba po la ltos pa yin pa'i phyir ro snyam pa'i dogs pa bsu nas/ dran par byed pa po zhes gsungs so/ /gal te yang dran pa dang longs
<p>253a.4</p>spyod pa dag gis skyed par byed pa gzhan kho na yin pa de'i tshe/ rang dang gzhan dag ni myong ba dang las dag khyad par med pa'i phyir/ dran pa dang longs spyod pa khyad par med par 'gyur ro snyam du dogs pa bsu ba ni/ gal te zhes bya ba'o/ /bdag gi nyams su myong
<p>253a.5</p>ba yang dran pa la ltos nas gzhan nyid yin pa kho na'o snyam du dogs na gzhan gyis mngon par 'dod pa zhes khyad par du byas so/ /lan du rgyu dang zhes gsungs so/ /gang gis dran pa dang longs spyod pa dag khyad par med par 'gyur ba rang dang gzhan dag gis
<p>253a.6</p>myong ba dang las dag ni khyad par med pa ma yin te/ rgyu dang 'bras bu nges pas khyad par yod pa'i phyir ro zhes bya ba'i don to/ /gzhan pa nyid ni bag chags las byung ba'i dran pa la gnod par byed pa ma yin te/ bdag nyid kyi yang de ltar thal bar 'gyur
<p>253a.7</p>ba'i phyir ro zhes gsungs pa ni/ bdag tu smra ba la yang zhes bya ba'o/ /ci ltar rang dang gzhan dang nyams su myong ba nyid dam gzhan nyid dang khyad par med pa'i phyir/ dran pa ma yin pa de bzhin du bdag nyid du khyad par med par yang 'gyur ro/ /gzhan
<p>253b</p>
<p>253b.1</p>gyis bdag tha dad pa'i phyir ro zhes smras te/ nyes pa 'dir mi 'gyur ro zhes rjes su 'jug go/ /tha dad pa de nyid ces bya ba ni len no/ /skyes bu so so'i bdag rnams ni bdag nyid du khyad par yod pa ma yin no zhes bya ba'i don to/ /des na bdag tu smra ba gzhan du
<p>253b.2</p>bdag med par smra ba rnams la yang gzhan las dran pa skye ba ma yin no zhes brjod pa ni/ ci ltar bdag la zhes bya ba'o/ /nyams su myong ba po dag gi rang bzhin khyad par yod pa las dran pa nges pa'i phyir/ rnam par shes pa smra ba la ni myong ba po nges par
<p>253b.3</p>'thad pa yin te/ rgyu nges pa'i phyir ro/ /bdag tu smra ba la ni ma yin te/ rtag pa nyid du khas len pa'i phyir ro/ /rtag pa nyid rgyu ma yin pa nyid kyis rnam par dbye ba dang 'gal ba rnam par dbyer med pas khyab pa yin no zhes brjod pa ni/ yid las zhes bya
<p>253b.4</p>ba'o/ /gal te nyi ma snga ma la dmigs pa rnams la/ phyi de nyid na/ bdag gis 'di mthong bar 'gyur ro zhes mthong ba po dang dran pa po gcig tu mtshams sbyor ba ni/ de mthong ba med par mi 'gyur ba ma yin nam snyam du dogs pa bsu ba ni/ gal te
<p>253b.5</p>bdag gcig med na zhes bya ba'o/ /mtshams sbyor bar byed pa ni/ de mthong ba sngon du 'gro ba can ma yin no zhes lan 'debs pa ni/ nyams su myong ba dang dran pa dag gcig tu 'brel pa yod pa ma yin no zhes bya ba'i skyon 'di ni/ bdag yod pa
<p>253b.6</p>la'ang mtshungs so/ /de ci'i phyir zhe na/ gang gi phyir mthong ba dang dran pa dag gcig tu 'brel pa 'di la tshad ma yod pa ma yin no/ /yang na gcig nyid 'di la'o/ /bdag yod pa tsam gyis ma mthong yang de ltar rtogs pa ni ma yin te/ gzhal bya rnams
<p>253b.7</p>la 'di yang tshad ma ltos pa yin pa'i phyir ro zhes gsungs pa ni/ bdag yod kyang zhes gsungs so/ /mngon sum gyis so zhes bya ba'i dogs pa bsu ba'o/ /snga phyi nyid la zhes bya ba ni lan no/ /'o na de rjes su dpag pas rtogs pa yin no snyam na/ mngon
<p>254a</p>
<p>254a.1</p>sum med phyir zhes gsungs so/ /de bas na snga ma dang phyi ma nyid du rtogs pa ni med pa kho na'o/ /khas blangs kyang nyes pa 'di ni 'jug go zhes gsungs pa ni/ gal te bdag ni zhes bya ba'o/ /gal te bdag gis snga ma'i rang bzhin du don dam
<p>254a.2</p>par bdag rig na de'i tshe/ snga ma'i myong ba da ltar yod par 'gyur ro/ /de lta ma yin na bdag gis de ltar rtogs pa ni 'khrul pa kho nar 'gyur ro/ /sngon gyi myong ba da ltar yod pa yang ma yin te/ rgyu des na bdag de la snga ma'i rang bzhin nyid du rig pa ga la srid de mi srid
<p>254a.3</p>pa kho na'o/ /ci ste mi srid snyam na nyams su myong bzhin pa nyid do zhes gsungs so/ /mtshams sbyor ba nyid tshad ma yin no zhes bya ba ni/ /dran pa las snga ma nyid ces bya ba'o/ /ma yin te zhes bya ba ni rtsod pa 'gog pa'o/ /ci'i phyir zhe na/ gang gi phyir dran pa nyid ni tshad
<p>254a.4</p>ma yin no/ /mngon sum ni ma yin te/ yul nye ba can ma yin pa'i phyir ro/ /rjes su dpag pa yang ma yin te/ rtag pa las ma skyes pa'i phyir ro zhes bya ba'i don to/ /nye bar gnas pa nyams su myong bas nges par byas pa'i thog ma med pa can gyi mtshams sbyor ba'i bag chags ni sems
<p>254a.5</p>kyi rgyun gyi lhan cig byed pa'i rgyu yin pa des na/ don gyis bdag 'phan pa ma yin nam zhes brjod pa ni/ gal te dran las zhes bya ba'o/ /gal te bdag gcig nyid don dam pa ma yin na/ de'i tshe bdag med pa'i sems kyis rgyun gzhan du ba gcig nyid ci'i phyir mi 'dod
<p>254a.6</p>de/ 'dod par bya ba kho na'o/ /gang gi phyir gcig nyid tshad mas grub pa ma yin pa de'i phyir/ bdag med par smra ba 'ba' zhig tu ma zad kyi bdag tu smra ba las yang ngo / /ci ltar log pa'i bag chags kyis snga ma dang phyi ma'i myong ba dang dran pa dag gcig nyid du slob
<p>254a.7</p>par byed pa'i de bzhin da lta ba dag kyang yin no zhes bshad pa yin no/ /de dag ces bya ba'o/ /gal te don dam par tha dad pa'i phyir/ rnam par dbye ba med par tha dad byed pa ci ltar snyam/ gcig nyid tsam dang zhes gsungs so/ /blta bar bya ba'i rgyud bzhin
<p>254b</p>
<p>254b.1</p>du mthong ba'i rgyud kyang gcig tu 'dzin pa'i 'bras bu nyid kyis de ltar mngon par rlom pa'i [{]spral[}] yin no zhes brjod pa ni/ gcig pa nyid kyis tha snyad 'di zhes bya ba'o/ /'di ni dbang po du ma las byung ba'i mthong ba rnams dang / de dran pa rnams kyis
<p>254b.2</p>mtshams sbyor ba'i bag chags las skyed par bshad pa yin no/ /gcig tu mi snang bar rlom pa'i rgyu mtshan yul bshad nas/ nang gi bshad pa ni/ 'di ni thog ma med ces bya ba'o/ /gal te bdag med cing mtshams sbyor ba yang bag chags kyis bskyed pa'i
<p>254b.3</p>phyir log pa yin la/ sems kyang sems snga ma'i dbang gis rgyun 'jug pa yin no zhes bya bar lta ba yin na/ bdag tu 'dzin pa dang / zhen pa la sogs pa gdod ma mi skye ba'i phyir 'khor bar mi 'gyur na/ 'gyur ba yang yin te/ des na 'khor ba gzhan du mi
<p>254b.4</p>'thad pas bsgrub bo snyam du dogs pa'o/ /'o na ji ltar zhes bya ba'o/ /'on te dran pa nyid gcig dang du ma nyid du ston pas na 'jig tshogs su lta ba yin no snyam na dran pa yang zhes bya ba'o/ /gcig pa nyid dang rtag pa nyid gzhan gyi bsam pas
<p>254b.5</p>brjod pas yin te/ gzhan ni bum pa la sogs pa rnams/ snga ma dang phyi ma nyid kyis gcig par sems kyis brtag par ni ma yin te/ bdag la sogs pa rnams nyid kyis rtag par khas blangs pa'i phyir ro/ /des na zhes bya ba ni/ 'jig tshogs la lta ba
<p>254b.6</p>med pas na'o/ /'di la bshad zin to zhes bya ba ni lan lon no/ /'o na ci ltar kun nas nyon mongs pa rnam par gnas snyam na/ de ltar na yid kyis zhes gsungs so/ /'di ni zhes bya ba ni bden pa bzhi'o/ /de ltar zhes bya ba ni rtag pa la sogs pa'i rang bzhin du'o/ /
<p>254b.7</p>de nyid ston pa ni/ 'di ltar zhes bya ba'o/ /bdag med kyang nga'o zhes bdag tu 'dzin pa thog ma med pa'i bag chags las 'byung ba ni zhes pa skyes pas 'khor ba rgyas par byed pa yin no zhes bya ba'i don to/ /gal te nga'i snyam pa bdag tu 'dzin pa'i rgyu med par ni re zhig 'byung ba ma yin la
<p>255a</p>
<p>255a.1</p>rgyu yang yul lam bag chags kyis yin par 'gyur la/ de la yul gyis bskyed pa ltar bag chags kyis bskyed ma bzlog par bya ba ma yin par 'gyur ro/ /des na ci ltar rnam par byang bar 'gyur snyam na/ de nyid la ni zhes gsungs te/ 
<p>255a.2</p>bden pa bzhi po de nyid la'o/ /sgro btags pa'i rnam pa de dag dang 'gal ba don gyi de nyid/ de yul gyi de kho na nyid de'i rnam pa de rjes su rtogs par bdag gir byed pa gang yin pa'i yang dag pa'i lta ba de la de skad ces brjod do/ /'dis ni yul gyi lhan cig byed pa can yin pa'i
<p>255a.3</p>phyir/ stobs dang ldan pa nyid du brjod pa yin no/ /legs bsgoms ni legs par gtan la phebs pa'o/ /yang dag ces bya ba ni/ phyin ci ma log pa'i lta ba'o/ /log pa'i lta ba'i yul dang bral ba'i phyir 'ga' zhig las 'byung ba na/ rjes 'brang bcas te 'jig tshogs
<p>255a.4</p>su lta ba dang bcas pa'i sred pa 'dzoms par byed de/ nya phyis su mthong bas dngul du mthong ba bzhin no/ /des na rnam par byang ba yang 'thad pa yin no zhes dgongs pa yin no/ /rgyu 'ba' zhig yang dag pa ma yin pa sgro btags pa yin par ni ma zad do/ /'bras bu yang
<p>255a.5</p>de lta bu nyid yin no zhes brjod pa ni/ yang dag pa ma yin pa nyid ces bya ba'o/ /rgyu yang dag pa ma yin par sgro btags par brjod pa ni/ de sgro 'dogs pa'i phyir na zhes bya ba'i las dang 'khor ba dag tu mngon par rlom pa pa'o/ /gzhan du na zhes bya ba ni yang dag pa
<p>255a.6</p>ma yin par sgro 'dogs pa med pa na'o/ /'o na ni mngon par rlom pa nyid don dam par 'khor ba yin no snyam na/ mngon par rlom pa yang zhes gsungs so/ /myong ba las zhes bya ba ni rang rig pa las so/ /myong ba med kyang zhes bya ba ni mngon sum gyis so/ /gal te de lta yin du chug
<p>255a.7</p>mod de lta na yang rnam par byang bar ci ltar 'gyur snyam na/ brjod ma thag pa'i tshul des na/ de lta bur gyur pa nyid du zhes bya ba myong ba med kyang myong ba nyid du mngon par rlom pa las myong ba nyid du'o/ /de kho na yid la byed par gyur pa na/ phung po lnga po 'di la brtan pa la sogs pa cung zad kyang yod pa ma yin no
<p>255b</p>
<p>255b.1</p>zhes rnam par dpyod pa dang ldan pa'i skyes bu ni rnam par dag pa nyid du 'gyur ro/ /gang gi tshe snyam na bdag med par bstan par 'gyur bas na zhes sbyar ro/ /bstan pa nyid ji ltar snyam na/ goms pa las zhes gsungs so/ /ci ltar thar pa yin zhes bya ba ni bdag tu 'dzin
<p>255b.2</p>pa dang sred pa dag kho na dang / bdag med par lta ba dngos dang brgyud pas 'gal ba yin gyi zin pa'i lus dang las dag dang ni ma yin te des na yang lta ba yod kyang des bskyed pa'i srid pa 'byung ba kho na'o snyam du dogs pa bsu nas las dang lus dag ces gsungs so/ /rgyun
<p>255b.3</p>ni gsum skye ste/ las dang lus dang sred pa'o/ /sred pa med na ni gzhan yod kyang mi 'byung ste rgyu ma tshang ba'i phyir ro/ /sa bon med par myu gu skye ba mi srid pa bzhin no zhes 'brel to/ /gal te sred pa dang bral ba bzhin du srid pa yod kyang las la sogs pa med na/ 
<p>255b.4</p>rgyu ma tshang bar 'gyur ba kho na'o snyam du dogs pa bsu ba ni/ de lta na ni 'o na zhes bya ba'o/ /srid pa ni bdag med par mthong ba'i mi mthun pa'i phyogs yin gyi las la sogs pa ni ma yin no zhes lan 'debs pa ni/ las dang lus dag ces bya ba'o/ /gnyen po yod kyang
<p>255b.5</p>sred pa'i sa bon yod na las gzhan dang gzhan du 'gyur ba kho na zhes brjod pa ni/ nus med phyir ro zhes bya ba'o/ /'byung bar 'gyur ba'i las la sogs pa la ltos nas brjod pa ni/ sred pa zlog par ma rtogs par/ /zhes bya ba'o/ /'on te bdag med pa las
<p>255b.6</p>gzhan las dang lus dang 'gal ba lung las rtogs sam snyam na yang zhes gsungs so/ /sred pa yod kyang las 'byung ba ma yin no snyam na sred pa dang 'brel pa ni zhes gsungs so/ /de las ni sred pa la sogs so/ /'o na gnyis zad pa 'grub dgos so snyam na/ gnyis zad
<p>255b.7</p>don du 'bad na yang / /zhes gsungs so/ /gal te grang ba la me bzhin du las zad pa'i don du zla ba shar na za ba dang / skra [(]'phal [,]'phel[)]ba la sogs pa'i gdung ba gnyen por 'gyur ba nyid ma yin nam/ des na gnyen po mi srid par ci ltar 'gyur snyam du dgos pa bsu nas
<p>256a</p>
<p>256a.1</p>'di ltar zhes gsungs so/ /'bras bu sna tshogs mthong ba'i phyir bde ba dang sdug bsngal la sogs pa 'bras bu du ma'i dngos po nyid gzhan du mi 'thad pas las rnams kyi nus pa tha dad pa rjes su dpog par byed de/ rgyu des na dka' thub kyi nyon
<p>256a.2</p>mongs pa rang bzhin gcig tu gyur pa 'bras bu dpyad zin pa ni nus pa sna tshogs dang ldan pa'i las rnams kyi nus pa zad par mi 'thad do/ /'di ltar las ni 'bras bu'i mthar thug pa yin pas/ sdug bsngal nye bar spyod pa'i rang bzhin ni gdung bas de'i 'bras bu can
<p>256a.3</p>gyi las nyid 'jig par 'gyur gyi gzhan ni ma yin no snyam du dgongs pa'o/ /bshad zin pa'i don nyid khyad par gyi mthar thug par byed pa ni/ dka' thub kyis nyon mongs pa zhes bya ba'o/ /gal te/ shin tu mi bzad las rnams byas pa yang / /bdag la rnam par
<p>256a.4</p>smod pas sun par 'gyur/ /rab tu bshags dang sdom par byas pa las/ /de dag rtsa nas 'joms par nga smra'o/ /zhes gsungs pa'i phyir khyod kyis kyang byas zin pa'i las rnams kyang zad par 'dod pa ma yin na/ des na ci ltar las zad pa mi rigs snyam na gang gi
<p>256a.5</p>phyir zhes gsungs so/ /bdag gi lugs kyis ni bdag la smod pa dang rab tu bshags pa la sogs pa rnam pa 'gas te bskyed pa'i 'bras bu ni chung bar 'gyur ba'am/ yang na skabs kyis zad par 'gyur gyi rigs mi mthun pa can gzhan gyis bskyed pa ni ma yin no/ /las
<p>256a.6</p>gang zhig gi 'bras bu'i cha nyams su myong ba'i gdung bas ni des bskyed pa'i 'bras bu chung ba'am/ zad par yang 'gyur gyi rigs mi mthun pa'i las kyis bskyed pa ni chung ba'am zad par 'gyur ba ma yin no zhes bya ba'i bshad pa mdzad pa'o/ /de bshad pa ni 'bras bu nyams
<p>256a.7</p>su myong ba'i ni zhes pa'o/ /nus 'dres zhes bya ba ni sdig pa'i 'bras bu nyams su myong ba nyid las bsod nams kyi 'bras bu yang zad pas ji ltar snyam na/ dka' thub nus pas so/ /nus pa nyid gang las snyam na nyon mongs pa 'ga' zhig las zhes gsungs so/ /
<p>256b</p>
<p>256b.1</p>de lta bur gyur pas nus pa 'dres pas zad pas cir 'gyur snyam na lhag mas te/ lhag mar byas pa bsrab par byas par 'gyur ro/ /des kyang cir 'gyur snyam na spong bar 'gyur ro/ /gang las she na/ nyon mongs ni med pa'am ste nyon mongs pa med par ram/ nyon
<p>256b.2</p>mongs pa'i cha las so/ /gal te zhes bya ba la sogs pa'i bshad pa ni phyogs snga ma 'di nyid bstan par byed pa'o/ /gal te dka' thub la nus pa yod ces khas len na de'i tshe 'bras bu can gyi las nus pa 'dres pa la sogs pas lhag mar gyur pa nyon mongs pa med
<p>256b.3</p>par ram spong bar 'gyur ro zhes bya ba ni phyogs snga ma'o/ /gal te dka' thub de skra 'bal ba dang / zla ba shar na zhes bya ba la sogs pa las gzhan yin na/ de'i sbyin pa dang tshul khrims la sogs pa bsod nams dang ye shes kyi rtsom pa dang / bshags pa dang
<p>256b.4</p>sdom par byed pa la sogs pas khyed kyis brjod pa ltar 'dod pa nyid de/ nyon mongs pa'i cha ma yin pa'i phyir ro zhes brjod pa ni/ gal te zhes bya ba'o/ /gal te sbyin pa dang tshul khrims la sogs pa bzhin du gdung ba lnga la sogs pa'i nyon mongs pa yang dka' thub
<p>256b.5</p>nyid ma yin nam snyam na ni/ nyon mongs pa nyid ce na zhes bya ba'o/ /lan du nyon mongs pa de ni las 'bras yin yang dka' thub ma yin no/ /gtan tshigs de'i phyir las 'bras su 'dus so/ /blo sngon du btang bas brtsams pa'i nyon mongs pa la sbyin pa la sogs
<p>256b.6</p>pa dang bral ba yang las kyi 'bras bu nyid do/ /sbyin pa la sogs pa ltar las ni ma yin no/ /lung las las yin no snyam na/ thar pa ma yin te las ni 'bras bu dang 'brel pa'i phyir ro/ /gtan du bde ba 'di'i 'bras bu yin no zhes bya ba yang mi 'thad de/ nyon
<p>256b.7</p>mongs cha las gtan tu bde bar 'gyur ro zhes ni mi rigs so/ /bde ba bzhin du nyon mongs pa yang rgyun du 'jug pa yin no snyam na/ 'o na ni thar pa ma yin te/ 'khor ba pa bzhin du nyon mongs pa dang rjes su 'brel pa'i phyir ro/ /de nyid las zhes bya ba ni sbyin pa la sogs pa'i
<p>257a</p>
<p>257a.1</p>dka' thub nyid las so/ /bsod nams dang ye shes zhes bya ba ni dka' thub kyis las ma lus par spangs bar byas pa gang yin pa de ni gzhan nyon mongs pa'i nus pa'o/ /'o na nyon mongs pa nyid dka' thub yin no snyam na/ nyon mongs pa nyid ni zhes
<p>257a.2</p>gsungs so/ /'on te dka' thub de ni las kyi 'bras bu nyid do snyam na/ las kyi 'bras bu nyid ces gsungs so/ /ci'i phyir zhe na/ tsha grang zhes gsungs so/ /'on te de ni zhes bya ba dka' thub bo/ /'o na las kyi 'bras bu gang yin snyam na/ las kyis zhes gsungs so/ /
<p>257a.3</p>de 'dod pa med pa ni las kyi 'bras bu 'dod pa med pa'o/ /des na phyugs la sogs pa rnams dka' thub nyid du thal ba ma yin no zhes gzhan dag sems pa'o/ /rgyal srid ces bya ba len no/ /gal te gang dang gang 'dod pas 'grub pa de las kyi 'bras bu ma yin na/ de'i tshe rgyal srid la
<p>257a.4</p>sogs pa 'dod pas 'thob pas ci de las kyi 'bras bu ma yin nam/ 'on te 'dod pas rgyal srid 'thob pa ni/ su yang ma mthong ngo snyam na las ci 'dra bas 'dod pa'i lhan cig byed pa can gyis rgyal srid 'thob bar byed pa de 'dra ba'i las kyang yod pa yin te/ spong bar byed pa'i tshad ma med
<p>257a.5</p>ba'i phyir ro/ /gal te zhes bya ba ni khas blangs pa dang 'gal ba brjod pa'o/ /de ni dka' thub nyon mongs pa'o/ /des na zhes bya ba ni/ dka' thub kyi nyon mongs pa nyams su myong bas ni rnam pa de 'dra'i nyon mongs par byed pa'i sdig pa nyid zad par 'gyur ro/ /des na zhes
<p>257a.6</p>bya ba ni rgyal srid la 'bogs pa'i las zad pa ma yin pas na'o/ /des na zhes bya ba ni gdon mi za bar myong bar bya dgos pas na'o/ /de lta na 'o na ni zhes bya ba ni gdungs pa nyid yin yang dmyal ba la sogs pa'i sdug bsngal gdon mi za bar nyams su myong bar bya dgos te/ gang
<p>257a.7</p>gis de'i las zad par 'gyur ba sdug bsngal de nyams su myong bas ni dmyal ba'i sdug bsngal nyams su myong ba ma yin no/ /dka' thub kyi sdug bsngal skra 'bal bas zhes 'brel to/ /ma nges na zhes bya ba ni sgra 'bal ba la sogs pa'i sdug bsngal gyis so/ /de khyod smras la
<p>257b</p>
<p>257b.1</p>med dam ci nyes byas pa ni phyugs kyi sdug bsngal gyis ma nges pa'o/ /gal te rgyal srid la sogs pa bde ba dor ba ni zhen pa med par goms pa de'i bdag tu 'gyur ba'i phyir gnod par byed ba ma yin na/ de'i tshe dmyal ba la sogs pa sdug bsngal yang btang snyoms goms pa'i bdag tu gyur pa las gnod
<p>257b.2</p>par byed pa ma yin no/ /des na gdungs pas ci bya zhes brjod pa ni/ gzhan yang zhes bya ba'o/ /de la zhes bya ba ni thar ba la'o/ /ci ltar gnod par byed pa ma yin snyam na/ goms pa'i stobs las te/ des na gnod byed yin no zhes bya ba'i don to/ /thar pa 'di
<p>257b.3</p>btang snyoms kyi bdag nyid kho na yin gyi bde ba'i bdag nyid ni ma yin no/ /des na 'dod pa la gnod do zhes brjod pa ni/ des na zhes bya ba'o/ /las yod de zhes bya ba ni byams pa bsgoms pa la sogs pa'o/ /khyod nyid kyis zhes bya ba ni sangs rgyas pas so/ /zhe
<p>257b.4</p>sdang la sogs pa'i skyon rnams 'gog par byed pa'i byams pa la sogs pa gang yin pa yang zhe sdang gis bskyed pa'i las bzlog par bya ba la nus par 'gyur te/ zlog par byed pa yin par 'gyur ro/ /ci'i phyir zhe na/ skye 'gro nyes pa bcom pa'i phyir spangs pa'i phyir
<p>257b.5</p>ro/ /las byas zin pa bsags shing yongs su bzung zin pa ci ltar nyams par 'gyur/ gang gis rgyu med pas med par bsgyur ba de byas ma zin pa ni ma yin no/ /byas zin pa las ni gnod par byed pa med pa'i phyir na gzhan gyis mngon par 'dod pa'i de kho na shes pa'i las
<p>257b.6</p>'khor bar 'khyams par 'gyur ba nyid do/ /gang yang skyes pa tha mar las kyi 'bras bu ma lus pa myong ba yin no zhes brjod pa de yang lus las gzhan pa'i tshad mas rtogs par nus pa ma yin no/ /skye ba du ma'i bde ba dang sdug bsngal gyi rnam par smin pa ni rim pa dang ldan pa'i las
<p>257b.7</p>kyi 'bras bu ni lus gcig gi skad cig tsam gyis spyad par nus pa ma yin no/ /gal te sangs rgyas pa la las nyams pa med pa yin te/ bshags pa la sogs pa nyams pa'i rgyu ni lung las gzhan gyis mi rtogs pa'i phyir ro/ /las yod na yang sred pa la sogs pa 'byung ba nyid de/ 
<p>258a</p>
<p>258a.1</p>de'i rgyu can yin pa'i phyir ro/ /phug ron la sogs pa'i 'dod chags dang / sbrul la sogs pa'i zhe sdang dang / srog chags sa dza ga ra la sogs pa'i gti mug gi las las skye ba yin te/ des na 'khor ba nyid do snyam du dogs na las las
<p>258a.2</p>ni nyes pa 'byung ba ma yin te/ 'on kyang bdag tu lta ba dang bdag gir lta bar mngon par 'dod pa tshul bzhin ma yin pa yid la byed pa las yin no/ /nyes pa nyid las kyi rgyu yin no zhes brjod pa ni/ skyon ldan byed 'gyur zhes bya ba'o/ /'dod chags la sogs
<p>258a.3</p>pa nyes pa rnams nyid las skyed par nus pa yin te/ chags pa dang sdang ba dag byed par mthong ba'i phyir ro/ /bdag tu 'dzin pa dang zhen pa la sogs pa med na ni/ /gzhan yod kyang mi byed pa kho na'i zhes bya ba brjod pa ni bzlog pas min zhes bya ba'o/ /gal te dgra
<p>258a.4</p>bcom pa 'jig tshogs la lta bar zad pa la yang bde bar skye ba lus kyi de ni yul med par 'byung ba ma yin no/ /rnam par rtog pa las byung ba'i yid bde ba ni rnam pa gzhan du 'gyur ba yin no/ /rjes su 'dzin pa'i bdag nyid de la ni nges par mngon par 'dod pa 'byung ngo / /'dis
<p>258a.5</p>ni sdug bsngal ba yang bshad pa yin no/ /de lta na las byed nyid yin pa'i phyir na ji ltar thar pa yin snyam du dogs nas log pa'i rnam rtog ces gsungs so/ /'dod pa ni bdag dang bdag gi ba log par dpyad par bya ba la sred pa yin no/ /de yang skye gnas der 'dzin pa de
<p>258a.6</p>med na mi 'byung ba nyid do/ /nyams su myong ba de la ni 'dod pa ma yin la/ ma 'ongs pa don du gnyer ba'i rnam pa can gyi rtog pa yang rnam par rtog pa spangs pa rnams la srid pa ma yin no/ /bsgoms pa las 'byung ba bde ba re zhig ba yang 'dod pa dang sgro 'dogs pa'i yul ma yin
<p>258a.7</p>no/ /sdug bsngal goms pa yang bdag tu 'dzin pa'i goms pa spangs pa rnams la mi 'byung ste/ bdag tu 'dzin pa'i goms pa snying po can gyi bag chags lhan cig byed pa can gyi yul gyis bskyed par bya ba yin pa'i phyir ro/ /des na nyes pa ni 'dod chags la sogs pa bde
<p>258b</p>
<p>258b.1</p>ba nyams su myong ba las 'byung ba yin no/ /de lta ma yin par de zhes bya ba ni snying rjes so/ /de ni ma yin no ste zhes bya ba ni 'jug pa'i yul 'byung bar 'gyur ba la bsams nas brjod pa yin no/ /rang gis rig pa'i da ltar ba la de don du gnyer ba'i rnam pa can
<p>258b.2</p>mngon par 'dod pa ma yin te/ nye bar gnas pa'i phyir ro/ /dus gzhan du 'byung ba nyid kyis don du gnyer na ni rnam par rtog par thal bar 'gyur ro zhes brjod pa ni/ bde ba de yang zhes bya ba'o/ /de ltar bdag tu lta ba'am/ sdug bsngal bsgom pa'am/ dbang
<p>258b.3</p>bskur ba la sogs pa'am/ skra 'bal ba dang / zla ba shar na za ba la sogs pa ni thar pa sgrub par byed pa yin gyi/ 'on kyang srid pa'i rgyu srid pa dang / de'i rgyu bdag tu 'dzin pa la sogs pa spong ba yin no zhes mjug sdud pa ni de'i phyir zhes bya ba'o/ /gzhan du ni ma
<p>258b.4</p>yin no zhes bya ba ni dbang bskur ba la sogs pa'i cho gas ma yin no/ /'phags pa'i bden pa 'di ston par mdzad pa nyid skyob pa yin gyi/ bdag la sogs pa ston pa ni ma yin no/ /bden pa bzhi ston pa'i rang bzhin gyis skyob pa la ci zhig rtogs snyam na/ des na zhes
<p>258b.5</p>gsungs te/ skyob pa nyid gzigs la mi gsung ba'o zhes bya ba la sogs pas ni rang gi don dang gzhan gyi don gyi mtshan nyid kyi 'bras bu phun sum tshogs pa rgyu phun sum tshogs pa gshegs pa 'gro ba'i don la brten nas bshad do/ /de ni rtogs pa'i don la brten nas ye
<p>258b.6</p>shes phun sum tshogs pa dang / de'i rgyu phun sum tshogs pa bshad pa yin no zhes bya ba'i khyad par ro/ /su'i sgra legs pa'i don nyid yin pa la ni de kho na mkhyen pa'o/ /des na bcom ldan 'das phyi rol pa rnams las khyad par du 'phags pa yin no/ /slar mi ldog pa'i don nyid yin pa
<p>258b.7</p>la ni mngon par mkhyen pa ste/ des na rgyun tu zhugs pa dang / byang chub sems dpa' la sogs slob pa rnams las khyad par du 'phags pa yin no/ /ma lus pa'i don nyid las ni khyad par ma lus par mkhyen pa ste/ des dgra bcom pa dang / bse ru mi slob pa rnams las khyad du 'phags
<p>259a</p>
<p>259a.1</p>pa yin no/ /gal te 'di skyob pa yin na de las su dpag par 'gyur ba bzhin/ 'on kyang de med par yang de ston par 'thad pa yin te/ rjes su dpag pas mthong ba mi ston pa ma yin no/ /des na de las bstan par mkhyen pa la sogs pa su nyid yin snyam du dogs nas/ rjes
<p>259a.2</p>su dpag pa las ni zhes gsungs te/ 'on kyang mngon sum kho na las yin no zhes bya ba'i don to/ /'di gang las snyam na/ gzhan la ni zhes gsungs te/ de lta bur gyur pa zhes bya ba ni tshad mas 'thad pa'o/ /de kho na nyid mkhyen pa la sogs pa mngon sum nyid yin yang bden pa
<p>259a.3</p>bzhi ston pa'i rang bzhin skyob pa'i rtags kyi khyad par las shes pa yin no/ /sdug bsngal la chos shes pa ni rang bzhin shes pa yin/ de shes pa mthong bar bya ba rnam par grol ba'i shes pa ni chos shes pa'i bzod pa dang / de dag bsgrub par bya ba dang / sgrub par byed pa'i dngos por
<p>259a.4</p>shes pa ni rjes su byed pa yin pa dang / de yang bdag la yod do zhes bya ba shes pa ni rjes su shes pa'i bzod pa yin no zhes bya ba la sogs pa mthong ba dang bsgom pa'i lam gyi 'bras bu sna tshogs pa can 'dogs pa med par ston pa ni khyad par rnams mngon sum du mdzad pa med par rjes su dpag pa
<p>259a.5</p>tsam las 'gyur ba ma yin no zhes gsungs so ni/ rjes su dpag pas zhes bya ba'o/ /'on te zhes bya ba'i rtsod pa la yang lan de nyid gsungs pa ni/ de lta yin na gzhan dag kyang zhes bya ba'o/ /ci'i phyir snyam na rjes su dpag pa 'ga' zhig la ni zhes gsungs so/ /'on te
<p>259a.6</p>rjes su dpag pa la gsal ba dang mi gsal bas byas pa'i rnam par dbye ba yod pa des na/ 'ga' zhig la rjes su dpag pa yin no snyam na/ gcig la yang zhes gsungs so/ /des na zhes bya ba ni skyob pa nyid rjes su dpag pas bskyed pa ma yin pa'o/ /de yang zhes bya ba ni bcom
<p>259a.7</p>ldan 'das kyang ngo / /'di la lan bdag cag gis ni zhes pa'o/ /gal te ci ltar gzhan mu stegs pa rnams bzhin du 'khrul pas ston pa las srid pa ma yin nam snyam du dogs pa bsu ba ni/ 'on te 'khrul pa las kyang zhes bya ba'o/ /rtag par nyes pa bzhin du skad cig ma la
<p>259b</p>
<p>259b.1</p>sogs pa shes pa la ni phyin ci log gi rgyu srid pa ma yin no zhes gsungs pa ni 'dra ba gzhan dag ces bya ba'o/ /the tshom las ston pa la yang mi srid do zhes brjod pa ni/ the tshom yang zhes gsungs so/ /mngon sum du mdzad pa la ni gnyi ga mthong ba yod pa ma yin no snyam du
<p>259b.2</p>dgongs pa'o/ /gal te bdag cag lta bu la rjes su dpag pa las nges pa yod pa min nam/ ci ltar mngon sum du mdzad pa nyid las nges pa yin zhes brjod snyam na/ bdag cag gi zhes gsungs so/ /de skad ces bya ba ni don thams cad ni skad cig mar 'jig pa yin no zhes bya ba
<p>259b.3</p>la sogs pa'o/ /gnyi ga yang zhes bya ba ni/ rtag pa dang mi rtag pa nyid du'o/ /des na zhes bya ba ni bde bar gshegs pa yin pas na'o/ /de lhan cig gnas pa la skabs kyi don ni 'di yin te/ gang zhig tshad ma mi slu ba nges pa'i don rjod par byed pa de ni dngos sam brgyud nas don sngon
<p>259b.4</p>du 'gro ba can yin te/ dper na me ni sreg par byed pa yin no zhes bya ba'i tshig bzhin no/ /'du byed thams cad skad cig ma yin no zhes brjod pa 'di tshad mas nges par mi slu ba nges pa'i don rjod par byed pa yin no zhes bya ba'i don gyi 'bras bu'i gtan tshigs so/ /'di ma grub
<p>259b.5</p>pa ni ma yin te/ chos thams cad skad cig gis 'jig par bsgrubs pas na tshig 'di bden pa'i don can yin pa'i phyir 'gal ba yang ma yin te/ mthun pa'i phyogs la yod pa'i phyir ro/ /ma nges pa yang ma yin te/ brjod pa 'ga' zhig the tshom dang phyin ci log sngon du 'gro ba
<p>259b.6</p>can yod na yang tshad mas nges pa'i don can ni dngos sam brgyud nas don de mngon du byed pa'i shes pa sngon du 'gro ba can du mngon sum dang mi dmigs pa dag gis dmigs pa'i phyir ro/ /de lta ma yin na du ba la sogs pa la yang lag tu thob pa'i 'dod par thal ba'i phyir chu dang 'bras bu ma
<p>259b.7</p>lus par chad par thal lo/ /de skad du yang shes pa yongs su ma dag par brjod pa yongs su ma dag pa med ces bshad zin pa yin no/ /bde bar gshegs pa nyid las ston pa nyid 'grub pa de'i phyir ro/ /bde bar gshegs pa bdag nyid can gzhan don mkhyen pa la sbyor ba byed pa
<p>260a</p>
<p>260a.1</p>bsgrub pa yin no/ /gang gi phyir gzhan don mkhyen pa sbyor ba bde bar gshegs pa'i rgyu yin pa de'i phyir gzhan gyi don mkhyen pa la sbyor ba de ston pa yin par brjod do/ /rgyu la 'bras bu nye bar btags pas thabs gzhan med pa nyid du bstan pa'i don du'o/ /sbyor ba de las kyang brtse ba 'grub po/ /gang
<p>260a.2</p>zhig ce na gnas skabs thams cad du gzhan gyi don gyi ngor mdzad pa de gtsor gyur pa nyid do/ /gtso bo de'i rang bzhin can yin par ji ltar rtogs snyam na/ /bshad pa bde bar gshegs pa nyid du bstan pa'i don grub pas 'thob par bya ba gzhan mi mnga' ba mdzad pa mi 'dor bar 'jug pa ste/ 
<p>260a.3</p>de yang gzhan gyi don nyid yin no/ /de'i rang bzhin can gyi brtse ba dang ldar par ni des ston pa yin no/ /'chad pa ni/ bcom ldan 'das la zhes bya ba'o/ tshad mas bsgrub pa don du med pa'i phyir mnga' ba ni bden pa zhes bya bar bsams pa'o/ /'on kyang de'i
<p>260a.4</p>rgyu ci yin zhes bya ba'i 'dri ba la lan du/ gzhan gyi don zhes gsungs so/ /de lta ma yin na zhes bya ba gzhan gyi don la sbyor ba mi mnga'o/ /gzhan du na zhes bya ba ni thugs brtse ba can nyid ma yin no/ /de zhes bya ba ni thugs rjes bskul pa gzhan gyi don la sbyor ba'o/ /bcom
<p>260a.5</p>ldan 'das ni de kho na nyid la sogs pa mkhyen pa tsam gyis ni bdag cag la tshad ma ma yin no/ /'o na ji ltar tshad ma yin snyam na/ de'i tshad ma nyid ces gsungs so/ /de lta ma yin na zhes bya ba ni nye bar bstan pa med na'o/ /gang gi phyir 'di ltar tshad ma nyid yin pa de zhes bya ba de'i phyir
<p>260a.6</p>rnam 'grel mdzad pas bshad pa ni'o/ /rab kyi mthar phyin par gnas pa de ni 'ga' zhig la yod 'ga' zhig la ni ma yin no zhes shes par nus pa yang ma yin te/ des de'i dbang du 'gyur ba nyid yin no zhes brjod pa ni/ rtsol bar zhes bya ba'o/ /gzhan gyi don ni nye bar bstan pa'i mtshan nyid kho
<p>260a.7</p>na yin te/ gzhan gyi don gzhan ni tshad mas mi mthun pa'i phyir ro/ /ji ltar sngar bshad pa bzhin no zhes bya ba ni/ gang dag brtse ba chen po can/ /gzhan kyi dor ni bzhugs pa yin/ /zhes bya ba der ro/ /de ltar skyob pa las ni mkhyen pa/ de las ni mdzad pa de yang brtse ba yin pa'i phyir ro/ /dngos sam
<p>260b</p>
<p>260b.1</p>brgyud pas mkhyen pa la sogs pa rnams rgyu nyid du brjod pa yin no/ /de ni dngos nyid du yin no zhes brjod pa ni brtse bas zhes bya'o/ /yang na sngar gyi go bar byed pa 'bras bu go bar bya ba la byed pa yin par brjod la/ da ni rgyu'i byed pa bskyed par bya ba la yin par brjod pa yin no zhes bya ba ni rnam par
<p>260b.2</p>g.yeng ba'o/ /'dis ni zhes bya ba ni brtse bas legs dang zhes bya ba 'dis ni'o/ /dang po brtse ba las ni tha ma skyob pa yin la/ dang 'og mdzad pa las ni tha ma lhag pa mkhyen pa nyid du 'gyur ba yin no/ /bzhi bo 'di ni tshad ma'i rgyu yin te/ nges pa'i rgyu yin pa'i phyir ro zhes gsungs
<p>260b.3</p>so ni/ de'i phyir zhes bya ba'o/ /de nyid kyi phyir zhes bya ba ni tshad mar nges pa nyid kyi phyir ro/ /de lta'i dngos ston ni tshad ma nyid do/ /ngag dang po'i tshigs su bcad pa des bstod pa gang yin pa de ni bcom ldan 'das kyis nye bar bstan pa nyid las tshad ma'i de kho na nyid bsgrub par bya ba'i
<p>260b.4</p>don du brjod pa yin no/ /gal te bcom ldan 'das la yon tan dpag tu med pa bzhin sngar bshad zin pa de lta na yang / 'di ni tshad mar gyur pa nyid kyis dam pa rnams kyis bstan par bya ba yin pa'i phyir na/ de nyid kyi bstod pa ni tshad ma'i de kho na bsgrub par bya
<p>260b.5</p>ba'i don du yin no zhes bya ba'i tha tshig go/ /gal te gang gis de brjod par bya ba ci bcom ldan 'das kyis rjes su dpag pa gsungs sam zhe na/ bshad pa rjes su dpag pa tshad ma nyid du gsungs pa yin no/ /gang las she na/ mi zlog phyir te/ gang gi phyir rjes su
<p>260b.6</p>dpag pa bkag pa med pa'i phyir ro zhes bya ba'i don to/ /yang na mngon sum bzhin du rjes su dpag pa yang phyogs gcig gis gsungs ba yin no zhes bshad pa ni/ cung zad skye ba'i bdag nyid can/ /zhes bya ba'o/ /sbyor ba ni gzhan gyi don gyi rjes su dpag pa yin no/ /gal te tshul gsum brjod pa
<p>260b.7</p>gzhan gyi don gyi rjes su dpag pa ma yin nam/ gang cung zad skye ba'i bdag nyid can zhes bya ba la sogs ba la ni de yod pa ma yin te/ med na mi 'byung ba tsam zhig brjod pa'i phyir ro snyam du dogs pa bsu nas bshad pa ni/ med na mi 'byung mtshan nyid can/ /zhes bya ba'o/ /de yang zhes bya ba ni med na mi 'byung ba yang ngo / /rjes su
<p>261a</p>
<p>261a.1</p>dpag pa la ni med na mi 'byung ba nyid gtsor gyur pa'i rang bzhin yin par de brjod/ /ngag thams cad brjod pa nyid do zhes bya ba'i don to/ /gang gi phyir bcom ldan 'das kyis/ tshad ma gnyis bka' stsal pa de nyid kyi phyir gzhan ni tshad ma ma yin no zhes gsungs pa ni/ gang gi phyir zhes bya ba'o/ /slu ba spyod
<p>261a.2</p>pa can dang / ma shes pa'i don gsal bar byed pa'i mtshan nyid gnyis dang ldan pa'i tshad ma'i de nyid do/ /gtan tshigs de'i phyir na mngon sum dang rjes su dpag pa gnyis de las chad ma gzhan yod pa ma yin no/ /de las cir 'gyur snyam na/ de bzhin gshegs pa nyid las zhes gsungs so/ /yang na dbang phyug la
<p>261a.3</p>sogs pa tshad ma ma yin no zhes bya ba 'di la yang de bzhin gshegs pa'i gsung yod pa nyid yin te/ des na de dag kyang tshad ma ma yin no zhes bshad pa ni/ gang gi phyir bcom ldan 'das kyi rang bzhin gyi tshad ma'i de nyid nye bar bstan pa'i don thob par byed pa nyid ni rgyu dang 'bras bu'i gnas skabs kyi
<p>261a.4</p>mtshan nyid gnyis dang ldan pa ni bcom ldan 'das bde bar gshegs pa nyid kyis bstan pa mdzad do/ /rgyu de'i phyir na nye bar ston par mdzad pa'i tshad ma de las dbang phyug la sogs pa'i tshad ma gzhan ni yod pa ma yin no/ /gang gi phyir de dag tshad ma nyid kyi gtan tshigs de nyid kyi phyir de
<p>261a.5</p>bzhin gshegs pa nyid las blang bar bya ba dang dor bar bya ba'i thabs dang bcas pa'am/ bsgrub par bya ba dang sgrub par byed pa la sogs pa'i tshad ma thams cad 'grub kyi dbang phyug la sogs pa las ni ma yin no/ /de'i phyir rigs pa dang lung gis bcom ldan 'das nyid tshad ma yin gyi/ dbang
<p>261a.6</p>phyug la sogs pa ni ma yin no zhes bya bar gnas so/ /bdag 'dra la ni 'di 'dra'i blo yod min/ /de ltar skye bo 'ga' zhig 'dir 'dod pa/ /des na bdag gi lag gis 'di bshad byas/ /brtse ba'i gzhan dbang las yin rlom pas min/ /tshul bzhin TI kA 'di ni byas pa las/ /
<p>261a.7</p>bsod nams tshad med bsags pa gang yin pa/ /des ni 'jig rten gshin rje'i dgra 'joms ni/ /mi bzad rab bsgrub gnyis med thob par shog /dpal mkhas pa dza mA ris sbyar ba tshad ma rnam 'grel gyi rgyan gyi le'u dang po'i TI kA rdzogs so// // 