<?xml version="1.0" encoding="UTF-8"?>
<text>
<item><p>1b.1</p><section></section><text>@##/ /rgya gar skad du/ pra dI po d+yo ta na nA ma TI kA / bod skad du/ sgron ma gsal bar byed pa zhes bya ba'i rgya cher bshad pa/ byang chub sems dpa' sems dpa' chen po gsung gi mnga' bdag</text></item>
<item><p>1b.2</p><section></section><text>'jam dpal ye shes sems dpa' la phyag 'tshal lo/ /dpal ldan rgyud rgyal rnal 'byor rgyud kyi shin tu gsal bar rnam phye legs bshad pa/ /mtha' drug gi ni 'ching bas bcings pa rgyal sras yul 'gyur rgyal ba'i</text></item>
<item><p>1b.3</p><section></section><text>'dus gang yin/ /sangs rgyas kun gyi rim gnyis gnas kyis rgyas btab de ni klu sgrub las rnyed pa/ /khyab bdag dpal ldan rdo rje sems dpar btud de zla ba grags pas rim bzhin bshad/ /gsang sngags sku ni rab</text></item>
<item><p>1b.4</p><section></section><text>sgrub byed/ /bskyed pa'i rim pa dang po yin/ /sems la dmigs pa tsam zhig ni/ /rim pa gnyis pa zhes brjod do/ /kun rdzob bden pa bstan pa ni/ /yid 'ong rim pa gsum pa'o/ /kun rdzob bden pa dag pa ni/ /rim</text></item>
<item><p>1b.5</p><section></section><text>pa bzhi pa zhes brjod do/ /bden gnyis sbyor ba gang yin pa/ /zung 'jug ces bya lnga pa ste/ /'di ni bsgrub pa'i yan lag mchog /rgyud kun gyi ni don bsdus pa'o/ /rim pa 'di yi dbye ba yang / /spros pa'i rim pa rnam</text></item>
<item><p>2a.1</p><section></section><text>pa mang / /de rnams yang dag bsdus pa ni/ /gang gis shes pa rgyud rig de/ /sngags dang sems dang lus dang ni/ /rnam dag dang ni zung 'jug pa/ /rim pa lnga yis bsdus pa'i don/ /shes nas mtha' drug la 'jug go/ /</text></item>
<item><p>2a.2</p><section></section><text>ji srid ya ra la ha'i bar/ /ka kha g+ha mtha' Na dza'i mtha'/ /da d+ha'i mtha' dang ma mtha' bcas/ /de de'i rtsa ba yi ge gsum/ /thub pa chen po'i chos phung po/ /brgyad khri bzhi stong gsungs pa yi/ /dpal ldan 'dus 'di snod yin te/ /de bas de</text></item>
<item><p>2a.3</p><section></section><text>ni rgyud kyi rtse/ /gzhung nyung ba la don mang ba/ /'dus pa'i rgyud ni rnyed dka' zhing / /rgyan bdun rtogs par dka' bas na/ /thams cad du ni rnam par 'khor/ /de bas bla ma'i dka' drin gyis/ /'bad de rnam par shes nas ni/ /sems can rjes</text></item>
<item><p>2a.4</p><section></section><text>gzung 'dod pa yis/ /de yi rnam par dbye bar bya/ /gling bslang ba yi grangs ni lnga/ /tshul ni rnam pa bzhi yin la/ /rgyas bshad mtha' ni rnam pa drug /bshad pa yang ni rnam pa bzhi/ /lnga pa'i dbye ba rnam pa gnyis/ /drug pa'i dbye ba lnga dang ldan/ /bdun</text></item>
<item><p>2a.5</p><section></section><text>pa'i dbye ba rnam gnyis te/ /rgyan rnams mdo ru bsdus pa'o/ /bshad pa'i rgyud kyi rjes 'brangs nas/ /rgyan ni bdun po rnams kyi ni/ /rim bzhin du ni re re yis / /bstan pa dag ni bdag gis bya/ /rgyud 'di'i ming ni ci zhig yin/ /gang gi don du 'di</text></item>
<item><p>2b.1</p><section></section><text>nyid mdzad/ /su zhig byed po 'di'i tshad gang / /'di yi dgos pa'ang ci zhig yin/ /rgyud kyi mtshan ni ming yin la/ /skye bo 'dod chags can don du/ /'di yi byed po rdo rje sems/ /tshad dag kyang ni bshad bya ste/ /le'u de bzhin cho ga dang / /dum bu de bzhin rim par phye/ /de ni rnam pa bzhir 'gyur</text></item>
<item><p>2b.2</p><section></section><text>te/ /gzhung nyid kyi ni grangs kyang ngo / /dgos pa yang ni bshad bya ste/ /zhi sogs bya ba'i cho ga dang / /de bzhin grub pa brgyad dang ni/ /sangs rgyas kyang ni mchog yin no/ /gleng bslang ba ni 'das zin te/ /gnyis pa yang ni bshad par bya/ /rgyud dag dang ni gleng gzhi dang / /nges pa'i tshig dang rgyu</text></item>
<item><p>2b.3</p><section></section><text>yin no/ /mi yi skye bar 'khrungs pa ni/ /rgyud ces bya ba yin par brjod / /btsun mo'i 'khor gyi nang nas ni/ /nges par 'byung ba gleng gzhi yin/ /'dul las sdom pa bstan pa ni/ /nges pa'i tshig ces bshad par bya / /'bras bu 'dod pas chos spyod pa/ /de ni rgyu zhes brjod bya ste/ /'di ni 'dod chags</text></item>
<item><p>2b.4</p><section></section><text>bral chos kyi/ /tshul ni rnam pa bzhir 'dod do/ /'dod chags chos kyi tshul gyis ni/ /don gsal rtogs phyir bshad par bya/ /rigs lnga'i sangs rgyas bskyed pa ni/ /rgyud ces bya ba yin par brjod/ /slar yang rigs gcig gyur pa ni/ /gleng gzhi yin par rab tu bstan/ /rdo rje la sogs gzung ba</text></item>
<item><p>2b.5</p><section></section><text>nyid/ /nges pa'i tshig ni yin par bshad/ /sgeg pa la sogs spyod pa ni/ /rgyu zhes bya ba yin par bshad/ /rgyan ni gsum pa nyid kyang ni/ /rnal 'byor rgyud tshul las bshad pa'i/ /mtha' drug tshig gis nges byas pa/ /rgyas btab don ni rab rtogs bya/ /drang ba dang ni nges don bcas/ /dgongs</text></item>
<item><p>2b.6</p><section></section><text>pas bshad dang dgongs min dang / /ji bzhin sgra dang ma yin te/ /mtha' ni drug tu shes par bya/ /skal ngan rnams la rgyal ba yis/ /sbas te bshad pa drang ba'i don/ /yang dag don ni rab ston phyir/ /nges pa'i don yang gsungs pa yin/ /mchog 'dod sems can rnams kyi phyir/ /chos kyi de nyid</text></item>
<item><p>2b.7</p><section></section><text>rab ston pa/ /'gal ba'i tshig gi sbyor ba yis/ /gsungs pa gang yin dgongs bshad de/ /dbang po dman pa'i sems can rnams/ /rtogs phyir mchog tu gsal ba yis/ /de nyid nges par ston pa ni/ /dgongs pa min pas bshad pa'o/ /dkyil 'khor sogs dang chog zhib la/ /spyod pa ji lta ji</text></item>
<item><p>3a.1</p><section></section><text>ltar gsungs/ /don rgyas bshad pa gang yin pa/ /de ni ji bzhin sgrar gsungs pa'o/ /ko TA khya la sogs pa'i sgra/ /'jig rten bstan bcos la med cing / /de bzhin gshegs pa'i brdar gyur pa/ /de ni ji bzhin min par bsgrags/ /mtha' drug dbye ba bstan nas ni/ /</text></item>
<item><p>3a.2</p><section></section><text>bshad pa'i dbye ba brjod par bya/ /tshig gi don dang spyi yi don/ /sbas dang de bzhin mthar thug pa'o/ /dang po gcig pu kho na nyid/ /spyi yi don gyi dbye ba gnyis/ /sbas [(]ba [,]pa [)]rnam pa gsum du bshad/ /mthar thug pa ni rnam pa gnyis/ /sgra tsam la ni rab gzhol ba'i/ /phyi rol bstan bcos</text></item>
<item><p>3a.3</p><section></section><text>mkhas pa yis/ /de yi bkod pas rab bstan pa/ /yi ge'i don ni yin par bshad/ /mdo sogs la ni rab bzhugs pa'i/ /'gyod pa zlog par byed pa dang / /bskyed pa'i rim dang ldan pa dag /spyi yi don ni yin par gsungs/ /'dod chags chos ni rab ston don / /kun rdzob bden</text></item>
<item><p>3a.4</p><section></section><text>pa rtogs pa dang / /ye shes gsum po rnams brtags pa'i/ /snying po yod pas sbas pa'o/ /'od gsal ba ni rab ston dang / /zung du 'jug pa rtog pa ste/ /rnam pa gnyis su mtha' bshad de/ /mtha' ni mur thug pa yi tshig /'chad pas nyan par 'dod pa la/ /dbye ba yang ni gnyis yod</text></item>
<item><p>3a.5</p><section></section><text>de/ /tshogs la bshad par bstan pa dang / /gnyis pa slob ma la bshad pa'o/ /ji bzhin sgra dang dgongs min dang / /drang ba'i don du'ang gang gyur dang / /yi ge'i don dang spyi yi don/ /tshogs pa la bshad yin par brjod/ /ji bzhin min sgra nges don dang / /de bzhin dgongs te bshad pa</text></item>
<item><p>3a.6</p><section></section><text>dang / /sbas dang mthar thug pa rnams ni/ /slob ma la ni bshad par 'dod/ /bshad pa'i rgyud kyi rjes 'brangs nas/ /bde gshegs rnams kyis gdul bya la/ /rim pa gnyis la brten nas ni/ /bshad pa'i dbye ba gsungs pa yin/ /rnam pa kun tu nyan 'dod pa'i/ /'jig rten nges par</text></item>
<item><p>3a.7</p><section></section><text>gyur pa ni/ /blo yi rnam pa dpag med las/ /gang zag rnam pa lngar 'dod do/ /ut+pa la dang pad dkar dang / /pad+ma tsan+dan rin po che/ /rang bzhin tha dad ming gis de/ /thams cad mkhyen pas gsungs pa yin/ /de ni ma lus thos gyur la/ /'dzin pa la ni rnam par mkhas/ /skad cig</text></item>
<item><p>3b.1</p><section></section><text>gis ni brjed 'gyur ba/ /ut+pal zhes bya'i gang zag go/ /gzung bya mang du thos gyur kyang / /ston pa yi ni nus med pa/ /bum pa'i ras bal sa bon 'dra/ /pad dkar zhes bya'i gang zag go/ /dad dang ldan zhing snying rje shes/ /thos na blo yi kha 'bye la/ /tshig med 'o ma bzhin 'dzag pa/ /pad+ma</text></item>
<item><p>3b.2</p><section></section><text>zhes bya'i gang zag go/ /thos pa nyung zhing nga rgyal ldan/ /rtsa ba med par mang du smra/ /rjes su gzung bar mi nus pa/ /tsan+dan zhes bya'i gang zag go/ /tshul khrims dag cing mkhas la sgrin/ /shes rab ldan zhing rgyud gcig pa/ /thos nas legs par ston pa ni/ /rin chen zhes bya'i gang</text></item>
<item><p>3b.3</p><section></section><text>zag go/ /ut+pal de bzhin pad dkar dang / /pad+ma tsan+dan nyid dag ste/ /gang zag bzhi po 'di dag ni/ /tshogs pa la bshad gang zag go/ /rdzogs pa'i rim gyi skal ldan zhing / /rtag tu spyod pas rnam brgyan pa/ /'di ni rin chen gang zag ste/ /slob ma la bshad snod yin no/ /gang zag zhes </text></item>
<item><p>3b.4</p><section></section><text>pa'i dbye ba yis/ /snod dang snod min yongs brtags nas/ /rdo rje slob dpon mkhas pas ni/ /bshad pa rnam pa gnyis bya'o/ /rgyan ni drug po de rnams kyis/ /bden gnyis rnam par nges byas pa/ /de ni rgyan gyur bdun pa ste/ /rdzogs pa'i rim pa sgrub pa'o/ /bshad pa'i rgyud kyi</text></item>
<item><p>3b.5</p><section></section><text>rjes 'brangs nas/ /bshad smra shin tu rnyed par dka'/ /'di ltar drangs te bshad pa ni/ /rnal 'byor rgyud las gzhan na min/ /de bas rdo rje slob dpon gyis/ /gleng gzhi rim pa'i sbyor bar bcas/ /bshad pa'i rgyud la mkhas pa yis/ /'bad de rnal 'byor rgyud gzung ngo / /rgyan rnam pa</text></item>
<item><p>3b.6</p><section></section><text>bdun bshad pa'i rig pa'o/ /da ni le'u bcu bdun gyi bsdus pa'i don bshad par bya ste/ de la le'u dang po las ni brjod pa dang / brjod par bya ba'i bdag nyid rdo rje 'chang chen po'i sprul pa'i dkyil 'khor du nyan pa'i skal ba dang ldan pa rnams la/ rigs pa'i dbang bskur ba byin nas/ </text></item>
<item><p>3b.7</p><section></section><text>drang ba dang nges pa'i don gyi bye brag gis brtag pa dang / rdzogs pa'i rim pa'i sgrub pa'i thabs gnyis so sor ston cing / 'og nas bshad pa'i le'u bcu drug po'i don gzhan dag kyang rnyed pas/ lha'i rnal 'byor gnyis po nyid la 'jug cing gnas pa ste/ don 'di nyid ni gsang ba 'dus</text></item>
<item><p>4a.1</p><section></section><text>pa'i rgyud phyi ma las/ sangs rgyas rnams kyis chos bstan pa/ /rim pa gnyis la yang dag gnas/ /bskyed pa yi ni rim pa dang / /rdzogs pa yi ni rim nyid do/ /zhes gsungs so/ /de la le'u gnyis pa las ni rdzogs pa'i rim pa 'ba' zhig nye bar</text></item>
<item><p>4a.2</p><section></section><text>ston to/ /le'u gsum pa las ni yongs su dag pa lha'i rnal 'byor gsal bar byed do/ /le'u bzhi pa las ni dbang bskur ba'i dkyil 'khor ston to/ /le'u lnga pa las ni rnal 'byor gyi spyod pa gsungs so/ /le'u drug pa las ni sku dang gsung dang thugs byin gyis brlab pa</text></item>
<item><p>4a.3</p><section></section><text>gsungs so/ /le'u bdun pa las ni le'u lnga pa las bshad pa'i spyod pa spros nas bstan to/ /le'u brgyad pa las ni gsang ba'i dbang bskur ba gsungs so/ /le'u dgu pa las ni rmad du byung ba'i lung bstan pa gsungs so/ /le'u bcu pa las ni mngon par 'dod pa'i dngos grub</text></item>
<item><p>4a.4</p><section></section><text>mngon du bya ba'i phyir/ phyi dang nang gi bdag nyid can gyi lha'i snying po bskul ba gsungs so/ /le'u bcu gcig pa las ni sngags kyi sku bskyed pa dang / ye shes kyi sku bskyed pa ston to/ /le'u bcu gnyis pa las ni phyag rgya chen po yongs su thim pa gsungs so/ /le'u bcu gsum pa dang</text></item>
<item><p>4a.5</p><section></section><text>bcu bzhi pa las ni las kyi tshogs rnams gsungs so/ /le'u bco lnga pa las ni dngos grub thams cad ni/ de kho na nyid rtogs pa nyid kyis 'grub par 'gyur ro zhes bstan pa'i phyir/ sgyu ma lta bu'i ting nge 'dzin gsungs so/ /le'u bcu drug pa las ni le'u bzhi pa las dkyil</text></item>
<item><p>4a.6</p><section></section><text>'khor gsungs pa'i rdul tshon gyi dkyil 'khor spros te gsungs so/ /le'u bcu bdun pa las ni dam tshig dang sdom pa rab tu ston pa yin no/ /da ni le'u bcu bdun po rnams kyi mtha' drug tu tshig rnam par dbye ba dang / bshad pa rnam par dbye ba bya ste/ 'di skad bdag gis zhes bya ba</text></item>
<item><p>4a.7</p><section></section><text>nas/ b+ha ga la bzhugs so zhes bya ba'i bar du ni/ bshad pa'i tshul rnam pa bzhi dang ldan par bshad do/ /brjod kyis mi lang ba'i zhes bya ba'i 'khor nas brtsams te/ byang chub kyi sems rdo rje de bzhin gshegs pa'i thugs la zhugs so zhes bya ba'i bar du ni drang ba'i don dang</text></item>
<item><p>4b.1</p><section></section><text>nges pa'i don no/ /de bzhin gshegs pa thams cad zil gyis gnon pa rdo rje zhes bya ba'i ting nge 'dzin dang / ye shes sgron ma rdo rje zhes bya ba'i ting nge 'dzin dang / sku dang gsung dang thugs slu ba rdo rje zhes bya ba'i ting nge 'dzin ni rnam pa bzhir bshad do/ /'dod chags chen po'i tshul</text></item>
<item><p>4b.2</p><section></section><text>zhes bya ba'i ting nge 'dzin dang / dam tshig 'byung ba rdo rje zhes bya ba'i ting nge 'dzin dang / rin po che 'byung ba'i rdo rje dpal zhes bya ba'i ting nge 'dzin dang / 'od chen po 'byung ba'i rdo rje zhes bya ba'i ting nge 'dzin dang / gdon mi za ba'i mchog dam tshig 'byung ba'i rdo rje zhes bya ba'i ting nge 'dzin</text></item>
<item><p>4b.3</p><section></section><text>dang / /rdo rje 'dzin mnyes pa'i dam tshig ces bya ba'i ting nge 'dzin dang / de bzhin gshegs pa thams cad rjes su mnyes par byed pa'i rdo rje zhes bya ba'i ting nge 'dzin dang / 'dod chags 'dzin pa rjes su chags par byed pa'i rdo rje zhes bya ba'i ting nge 'dzin dang / rnam par snang mdzad rdo rje</text></item>
<item><p>4b.4</p><section></section><text>'khor lo zhes bya ba'i ting nge 'dzin dang / de bzhin gshegs pa thams cad kyi mngon par byang chub pa rdo rje zhes bya ba'i ting nge 'dzin dang / chos rin po che 'byung gnas zhes bya ba'i ting nge 'dzin dang / sku gsung thugs rdo rje zhes bya ba'i ting nge 'dzin ni drang ba'i don dang nges pa'i don to/ /</text></item>
<item><p>4b.5</p><section></section><text>sku gsung thugs gsang ba zhes bya ba dang / 'dus pa zhes bya ba dang / rdo rje'i dam tshig las byung ba zhes bya ba'i tshig ni tshul rnam pa bzhir bshad do/ /rig pa'i skyes bu chen po'i gzugs zhes bya ba dang / mchod pa spros par gyur pa'i dam tshig rin po che'i sprin zhes bya ba ni drang ba'i don</text></item>
<item><p>4b.6</p><section></section><text>dang nges pa'i don to/ /e ma ho / /sangs rgyas thams cad kyi/ /byang chub sems ni rab byung ba/ /de bzhin gshegs pa kun gyi gsang / /rab tu mi rtog gnas med pa'o/ /zhes bya ba ni/ dgongs pa ma yin pas bshad pa'o/ /bcom ldan 'das de bzhin gshegs pa thams cad</text></item>
<item><p>4b.7</p><section></section><text>legs so legs so 'on kyang 'di ni de bzhin gshegs pa thams cad kyang the tshom skye bar byed pa yin na zhes bya ba nas/ sku gsung thugs kyi gsang ba ston par mi spro ba de zhes bya ba'i bar du ni dgongs pas bshad pa'o/ /zhe sdang gi rigs zhes bya ba nas/ byang phyogs kyi sgor</text></item>
<item><p>5a.1</p><section></section><text>bzhugs so zhes bya ba'i bar dang / rdo rje sems dpa' phyung ba nas brtsams te/ khro bo bdud rtsi thab sbyor phyung ba'i bar du ni sgra ji bzhin pa'o/ /badzra d+h+r-ika /dzi na dzika /rat+na d+h+r-ika /A ro l-ika /pradz+nyA d+h+r-ika /dwe Sha ra ti/ mo ha ra ti/ rA ga ra ti/ badzrar ti/ ya mAn+ta kr-ita/ </text></item>
<item><p>5a.2</p><section></section><text>pradz+nyA n+ta kr-ita/ pad+mAn+ta kr-ita/ big+h+nAn+ta kr-ita/ ces bya ba'i sngags kyi tshig rnams nas de bzhin gshegs pa thams cad kyi ting nge 'dzin gyi dkyil 'khor byin gyis rlob pa'i le'u zhes bya ba'i bar ni drang ba dang nges pa'i don te/ /le'u dang po la mtha' rnam pa drug gis tshig rnam par dbye</text></item>
<item><p>5a.3</p><section></section><text>ba bstan zin to/ /de nas bcom ldan 'das zhes bya ba nas/ byang chub sems dpa' thams cad kyi sems kyi yongs su rtogs pa yang thugs kyis mkhyen nas/ byang chub sems dpa' de dag la 'di skad ces bka' stsal to/ /zhes bya ba'i bar du ni sgra ji bzhin pa'o/ /khyed kyis sems</text></item>
<item><p>5a.4</p><section></section><text>lus lta bu dang / /zhes bya ba nas skyed cig /ces bya ba'i bar du ni drang ba'i don dang nges pa'i don to/ /e ma ho kun tu bzang po yi / /sku dang gsung thugs rdo rje 'dzin/ /skye ba med pa'i tshul gyis su/ /skye ba 'di ni rab tu bsgrags/ /zhes bya ba'i ched du brjod pa ni dgongs pa ma yin</text></item>
<item><p>5a.5</p><section></section><text>pa'o/ /dngos po med pas bsgom pa med/ /ces bya ba la sogs pa'i rdo rje 'chang chen po'i byang chub kyi sems kyi tshigs su bcad pa ni rnam pa bzhi'i tshul gyis bshad do/ /dngos po thams cad dang bral ba/ /phung po khams dang skye mched dang / /gzung dang 'dzin pa rnam</text></item>
<item><p>5a.6</p><section></section><text>spangs pa/ /chos bdag med pa mnyam nyid pas/ /rang sems gzod nas ma skyes pa/ /stong pa nyid kyi rang bzhin no/ /zhes bya ba nas/ byang chub sems la phyag 'tshal lo/ /zhes bya ba'i bar du ni dgongs pa ma yin pa'o/ /le'u gnyis pa'o/ /de nas bcom ldan 'das zhes</text></item>
<item><p>5a.7</p><section></section><text>bya ba nas/ oM d+harma d+hA tu swa b+hA ba At+ma ko\u0f85haM/ zhes bya ba'i bar du ni drang ba'i don dang nges pa'i don to/ /rin chen chen po kha dog lnga/ /zhes bya ba nas/ spro ba'i bdag nyid can gyis spro/ /zhes bya ba'i bar du ni rnam pa bzhi'i tshul gyis bshad pa'o/ /nam mkha'i dbyings kyi</text></item>
<item><p>5b.1</p><section></section><text>dbus gnas par/ /zla ba'i dkyil 'khor bri bar bya/ /zhes bya ba nas/ rdo rje bkod pa zhes bya ba'i ting nge 'dzin gyi le'u zhes bya ba'i bar du ni drang ba'i don dang nges pa'i don dang / le'u gsum pa'o/ /de nas zhes bya ba nas/ bstod pa'i rgyal po 'dis gsol ba btab po zhes</text></item>
<item><p>5b.2</p><section></section><text>bya ba'i bar du ni sgra ji bzhin pa'o/ /de bzhin gshegs pa kun zhi ba/ /zhes bya ba nas/ dkyil 'khor dam pa bshad du gsol/ /zhes bya ba'i bar ni dgongs pa ma yin pa'o/ /de nas ston pa rdo rje 'dzin/ /zhes bya ba nas/ dkyil 'khor rab tu nyams dga' bshad/ /</text></item>
<item><p>5b.3</p><section></section><text>ces bya ba'i bar ni sgra ji bzhin pa'o/ /de nas thugs kyi dkyil 'khor mchog /ces bya ba nas/ de bzhin gshegs pa thams cad kyi thugs kyi dkyil 'khor gyi le'u zhes bya ba'i bar ni drang ba'i don dang nges pa'i don to/ /le'u bzhi pa'i bshad pa'o/ /de nas zhes bya ba nas/ </text></item>
<item><p>5b.4</p><section></section><text>spyod pa'i mtshan nyid bka' stsal to/ /zhes bya ba'i bar ni sgra ji bzhin pa'o/ /rnam par mi rtog don las byung / /zhes bya ba nas/ dngos grub rab mchog sgrub par byed/ /ces bya ba'i bar du ni dgongs pa ma yin pa'o/ /rigs ngan zhes bya ba nas/ snying nas slob dpon smod pa</text></item>
<item><p>5b.5</p><section></section><text>dag /bsgrubs kyang 'grub par yang mi 'gyur/ /zhes bya ba'i bar ni sgra ji bzhin pa'o/ /srog gcod pa yi zhes bya ba nas/ de dag sgrub pa'i snod du 'gyur/ /zhes bya ba'i bar ni dgongs pas bshad pa'o/ /ma dang sring mo zhes bya ba nas/ 'di ni sangs rgyas 'grub par 'gyur/ /</text></item>
<item><p>5b.6</p><section></section><text>zhes bya ba'i bar ni drang ba'i don dang nges pa'i don to/ /de nas zhes bya ba nas/ byang chub spyod pa'i gnas 'di yin/ /zhes bya ba'i bar du ni sgra ji bzhin pa'o/ /de nas yang brjod kyis mi lang ba'i zhes bya ba nas/ brgyal bar gyur to/ /zhes bya ba'i bar ni drang ba'i don dang nges pa'i don to/ /</text></item>
<item><p>5b.7</p><section></section><text>de nas bcom ldan 'das zhes bya ba nas/ byang chub sems dpa' zhes bya ba'i bar ni sgra ji bzhin pa'o/ /de nas bcom ldan 'das zhes bya ba nas/ rang rang gi stan la gnas par gyur to/ /zhes bya ba'i bar ni drang ba'i don dang nges pa'i don no/ /de nas zhes bya ba nas/ spyod pa mchog gi</text></item>
<item><p>6a.1</p><section></section><text>le'u zhes bya ba'i bar ni dgongs pa ma yin pa ste/ le'u lnga pa'i bshad pa'o/ /de nas zhes bya ba nas/ mchog rab 'di yis sgrub pa nyid du bya/ /zhes bya ba'i bar ni drang ba dang nges pa'i don to/ /de nas bcom ldan 'das zhes bya ba nas/ byang chub sbyor ba bsgom par</text></item>
<item><p>6a.2</p><section></section><text>bya/ /zhes bya ba'i bar ni dgongs pas bshad pa'o/ /de nas dpal ldan rdo rje 'dzin/ /zhes bya ba nas/ lus ngag sems las 'das pa'o/ /zhes bya ba'i bar ni nges pa'i don dang drang ba'i don to/ /le'u drug [(]ba'i [,]pa'i [)]bshad pa'o/ /de nas bcom ldan 'das zhes bya ba nas/ bsten na myur du</text></item>
<item><p>6a.3</p><section></section><text>'grub par 'gyur/ /zhes bya ba'i bar ni sgra ji bzhin pa'o/ /slong mo za zhing zhes bya ba nas/ sreg par 'gyur zhes bya ba'i bar ni drang ba'i don dang nges pa'i don to/ /sangs rgyas zhes bya ba nas/ rigs kyi tshul tu rnam par bsgom/ /zhes bya ba'i bar ni rnam pa bzhi'i tshul gyis bshad do/ /</text></item>
<item><p>6a.4</p><section></section><text>sangs rgyas rjes su dran par sbyor/ /zhes bya ba nas/ bsgoms na byang chub thob par 'gyur/ /zhes bya ba'i bar ni dgongs pas bshad pa'o/ /bud med gzugs ldan mdangs bzang ba/ /zhes bya ba nas/ yid du 'ong ba bsgom par bya/ /zhes bya ba'i bar ni dgongs pa ma yin pas bshad</text></item>
<item><p>6a.5</p><section></section><text>pa'o/ /sangs rgyas rjes dran zhes bya ba nas/ dkyil 'khor dkyil 'khor tshul du bya/ /zhes bya ba'i bar ni dgongs pas bshad pa'o/ /de la sku rjes su dran pa ji ltar bsgom zhe na/ zhes bya ba nas/ bdag gi sems kyang de 'drar 'gyur/ /zhes bya ba'i bar ni sgra ji bzhin par bshad</text></item>
<item><p>6a.6</p><section></section><text>pa'o/ /de la sems can zhes bya ba nas/ dngos grub rab tu thob par 'gyur/ /zhes bya ba'i bar ni dgongs pas bshad pa'o/ /de la shes rab kyi zhes bya ba nas/ 'byung ba'ang med ces bya ba'i bar ni dgongs pa ma yin pas bshad pa'o/ /de la ma skyes pa zhes bya ba nas/ spyod</text></item>
<item><p>6a.7</p><section></section><text>pa'i le'u zhes bya ba'i bar ni sgra ji bzhin par bshad pa ste le'u bdun pa'i bshad pa'o/ /de nas bcom ldan 'das zhes bya ba nas/ bshad du gsol zhes bya ba'i bar ni sgra ji bzhin par bshad pa'o/ /'dod chags zhe sdang gti mug che/ /zhes bya ba nas/ phyag 'tshal rdo rje</text></item>
<item><p>6b.1</p><section></section><text>theg pa la'o/ /zhes bya ba'i bar ni drang ba dang nges pa'i don du bshad pa'o/ /de nas zhes bya ba nas/ rdo rje rin chen 'dzin zhes bya ba'i bar ni dgongs pa ma yin pas bshad pa'o/ /de bzhin gshegs pa'i zhes bya ba nas/ byol song las kyang rab tu brtag /ces bya ba'i bar ni</text></item>
<item><p>6b.2</p><section></section><text>dgongs pas bshad pa'o/ /sa phyogs gtsang zhing zhes bya ba nas/ mkhas pas mchod pa'i sprin rnams spro/ /zhes bya ba'i bar ni sgra ji bzhin pas bshad pa'o/ /mkhas pas zhes bya ba nas/ rab tu brtag ces bya ba'i bar ni drang ba dang nges pa'i don du bshad pa'o/ /dpag</text></item>
<item><p>6b.3</p><section></section><text>tshad brgya yi zhes bya ba nas/ sngags rnams dngos grub byed par gsungs/ /zhes bya ba'i bar ni sgra ji bzhin par bshad pa'o/ /le'u brgyad pa'i bshad pa'o/ /de nas rgyal po rdo rje 'dzin/ /zhes bya ba nas/ nyams dga' mchog ni rab tu bshad/ /ces bya ba'i bar ni</text></item>
<item><p>6b.4</p><section></section><text>sgra ji bzhin par bshad pa'o/ /nam mkha'i dbyings kyi dbus gnas par/ /zhes bya ba nas/ rdo rje bkod pas de skad ces bka' stsal to/ /zhes bya ba'i bar ni drang ba'i don dang nges pa'i don du bshad do/ /de nas yang zhes bya ba nas/ kun rdzob tu yang bshad pa mtshar/ /zhes</text></item>
<item><p>6b.5</p><section></section><text>bya ba'i bar ni dgongs pas bshad pa'o/ /le'u dgu pa'i bshad pa'o/ /de nas bcom ldan 'das zhes bya ba nas/ sku gsung thugs kyi rdo rje bsgom/ /zhes bya ba'i bar ni dgongs pa ma yin pas bshad pa'o/ /de nas bcom ldan 'das zhes bya ba nas/ de'i srog ni der zad</text></item>
<item><p>6b.6</p><section></section><text>'gyur/ /zhes bya ba'i bar ni sgra ji bzhin pa'o/ /de nas rgyal po rdo rje 'dzin/ /zhes bya ba nas/ rdo rje sems dpa'i tshe des 'thob/ /ces bya ba'i bar ni dgongs pas bshad pa'o/ /le'u bcu pa'i bshad pa'o/ /de nas bcom ldan 'das zhes bya ba nas/ dam tshig rdo rje zhes bya</text></item>
<item><p>6b.7</p><section></section><text>ba'i ting nge 'dzin gyi bar ni sgra ji bzhin par bshad pa'o/ /ye shes dkyil 'khor zhes bya ba nas/ rdo rje zla ba zhes bya ba'i ting nge 'dzin gyi bar ni dgongs pas bshad pa'o/ /'od zer 'bar ba'i yi ge th+lIM zhes bya ba nas/ mngon par byang chub pa zhes bya ba'i ting nge 'dzin gyi</text></item>
<item><p>7a.1</p><section></section><text>bar ni dgongs pa ma yin pas bshad pa'o/ /rnam par dben pa zhes bya ba nas/ bsam gtan bsdus pa 'di dag bsgom/ /zhes bya ba'i bar ni drang ba'i don dang nges pa'i don du bshad pa'o/ /mi bskyod ye shes zhes bya ba nas/ rdo rje mngon par mkhyen pas</text></item>
<item><p>7a.2</p><section></section><text>zhes bya ba'i bar ni sgra ji bzhin pas bshad pa'o/ /rdo rje chen po zhes bya ba nas/ rdo rje rig pa'i skyes bu'i mchog gi le'u zhes bya ba'i bar ni dgongs pas bshad pa'o/ /le'u bcu gcig pa'i bshad pa'o/ /de nas ston pa rdo rje 'dzin/ /zhes bya ba nas/ rol mo 'di dag rab tu bsgom/ /</text></item>
<item><p>7a.3</p><section></section><text>zhes bya ba'i bar ni dgongs pa ma yin pas bshad pa'o/ /dgon pa chen po zhes bya ba nas/ dngos grub thams cad bsdus pa bsgrub/ /ces bya ba'i bar ni drang ba'i don dang nges pa'i don du bshad pa'o / /lus dang ngag sems zhes bya ba nas/ de ma thag tu de 'gyur ro/ /zhes bya</text></item>
<item><p>7a.4</p><section></section><text>ba'i bar ni dgongs pas bshad pa'o/ /'khor lo 'od 'phro zhes bya ba nas/ ye shes rdo rje 'grub par 'gyur/ /zhes bya ba'i bar ni sgra ji bzhin pas bshad pa'o/ /bsnyen pa'i ye shes bdud rtsi dag /ces bya ba nas/ sngags kyi de nyid don bsgrub pa'o/ /zhes bya ba'i bar ni dgongs</text></item>
<item><p>7a.5</p><section></section><text>pas bshad pa'o/ /dgon pa chen po zhes bya ba nas/ dngos grub thob par 'gyur zhes bya ba'i bar du ni drang ba'i don dang nges pa'i don du bshad do/ /dus bzhi dag tu zhes bya ba nas/ rab tu bstan zhes bya ba'i bar ni sgra ji bzhin pas bshad do/ /gsang ba mchog las byung</text></item>
<item><p>7a.6</p><section></section><text>ba la/ /zla ba phyed kyis 'grub par gsungs/ /zhes bya ba ni dgongs pas bshad do / /de la 'di ni zhes bya ba nas/ dam tshig bsgrub pa'i mchog bstan pa'i le'u zhes bya ba'i bar ni sgra ji bzhin pas bshad do/ /le'u bcu gnyis pa'i bshad pa'o/ /de nas bcom ldan 'das zhes</text></item>
<item><p>7a.7</p><section></section><text>bya ba nas/ mchod de rdo rje dbyings 'di gsungs/ /zhes bya ba'i bar ni sgra ji bzhin pas bshad pa'o/ /e ma ho sangs rgyas tshul re bzang / /zhes bya ba nas/ e ma ho sngags kyi tshul re bstan/ /zhes bya ba'i bar ni dgongs pas bshad pa'o/ /ma skyes pa yi zhes</text></item>
<item><p>7b.1</p><section></section><text>bya ba nas/ rab tu bshad ces bya ba'i bar ni dgongs pa ma yin pas bshad do / /yid 'ong sngags rnams kun bsdus pa/ /zhes bya ba nas/ bzlas pa ma ning zhes bya'o/ /zhes bya ba'i bar ni dgongs pas bshad pa'o/ /'dod chags de nyid ces bya ba nas/ ji ltar 'dod par</text></item>
<item><p>7b.2</p><section></section><text>brten na 'grub/ /ces bya ba'i bar ni sgra ji bzhin pas bshad do / /gti mug dam tshig ces bya ba nas/ gsod pa'i don gyis 'grub par 'gyur/ /zhes bya ba'i bar ni drang ba'i don dang nges pa'i don du bshad pa'o/ /ye shes 'khor lo can rnams kyi/ /zhes bya ba nas/ byang chub</text></item>
<item><p>7b.3</p><section></section><text>srung ba'i don chen bya/ /zhes bya ba'i bar ni sgra ji bzhin pas bshad pa'o/ /nam mkha' rdo rje dbus gnas pa/ /zhes bya ba nas/ rdo rje'i sngags rin po che rab tu snang bar byed pa zhes bya ba'i ting nge 'dzin gyi bar ni dgongs pas bshad pa'o/ /rnam pa'i mchog rnams</text></item>
<item><p>7b.4</p><section></section><text>zhes bya ba nas/ chu yi steng nas bcag par bya/ /zhes bya ba'i bar ni sgra ji bzhin pas bshad pa'o/ /rkang pa mnyam bzhag ces bya ba nas/ rdo rje rgya mtsho rkang pas gnon pa zhes bya ba'i ting nge 'dzin gyi bar ni dgongs pas bshad pa'o/ /dbang chen dkyil 'khor zhes bya ba nas/ </text></item>
<item><p>7b.5</p><section></section><text>rdo rje dam tshig gnod mdzes rab tu 'byung ba zhes bya ba'i ting nge 'dzin gyi bar ni sgra ji bzhin pas bshad pa'o/ /'gog pa khro bo'i 'khor lo ni/ /zhes bya ba nas/ 'grub par 'gyur zhes bya ba'i bar ni drang ba'i don dang nges pa'i don du bshad pa'o/ /le'u bcu gsum pa'i bshad</text></item>
<item><p>7b.6</p><section></section><text>pa'o/ /le'u bcu bzhi pa las phreng ba'i sngags rnams dang / las kyi tshogs rnams ni sgra ji bzhin pas bshad pa'o/ /bar bar na la la ni dgongs pas bshad pa yang yod do/ /de bzhin du le'u bco lnga pa dang / le'u bcu drug pa dang / le'u bcu bdun pa la ni rdo rje'i tshig / </text></item>
<item><p>7b.7</p><section></section><text>la la ni dgongs pas bshad pa'o/ /la la ni dgongs pa ma yin pas bshad pa'o/ /kha cig ni sgra ji bzhin pas bshad pa'o/ /'ga' 'ga' ni sgra ji bzhin ma yin pa'o/ /la la ni drang ba dang nges pa'i don te/ de ltar mdo'i tshig de dag ni bcom ldan 'das kyis</text></item>
<item><p>8a.1</p><section></section><text>bshad pa'i rgyud las mtha' rnam pa drug gis bstan te/ dgongs pas gsungs pa dang / dgongs pa ma yin pas gsungs pa dang / drang ba'i don du gsungs pa dang / nges pa'i don du gsungs pa dang / sgra ji bzhin pa dang / sgra ji bzhin ma yin</text></item>
<item><p>8a.2</p><section></section><text>pa ste/ rnal 'byor gyi rgyud ni mtha' rnam pa 'di drug tu nges pa yin no/ /rim pa 'di nyid kyis na bzhugs pa'i tshig nas brtsams te/ mtha' rnam pa drug tu bshad pa dang / rnam pa bzhir bshad pa 'dis gsang ba 'dus pa'i don rgyas btab pa yin la/ de ma rtogs par ji bzhin</text></item>
<item><p>8a.3</p><section></section><text>par bshad pa'i sgra'i don tsam la brten te/ yul rnams la chags pa'i sems can rnams 'gal ba dang shin tu rmad du gyur pa'i bya ba byed pas las kyi dbang du 'gyur ro/ /de yang bcom ldan 'das kyis dgongs pa lung bstan pa'i rgyud las ji skad du bshad pa ste/ gsang</text></item>
<item><p>8a.4</p><section></section><text>ba'i bdag po don rgyas pa'i/ /tshul chen 'di ni rnyed gyur nas/ /ji bzhin don ni rnyed bzung bas/ /des na lam [(]dan [,]ngan [)]dag tu lhung / /mngon pa'i nga rgyal rtag dga' bas/ /rab tu dga' dang ldan pa yis/ /rnal 'byor pa ni bdag ces smra/ /chos ni g.yo yis byed par 'gyur/ /</text></item>
<item><p>8a.5</p><section></section><text>des ni 'dus pa mi shes par/ /dam tshig la sogs spyod byed la/ /gsang ba srung bar mi byed cing / /thams cad du ni rab tu ston/ /mngon sum sangs rgyas 'dra ba yi/ /slob dpon smod cing bkur mi byed/ /skad cig gis ni khong khro zhing / /de bzhin skad cig gis rjes chags/ /</text></item>
<item><p>8a.6</p><section></section><text>ma dang sring mo bu mo ste/ /bgrod min la ni 'gro ba dang / /pha ma gsod cing de bzhin du/ /srog chags gzhan rnams gsod par byed/ /de bzhin brdzun gyi tshig smra zhing / /khyad par du yang rku bar byed/ /gzhan gyi chung ma'i thad 'gro zhing / /smad pa gzhan yang byed par</text></item>
<item><p>8a.7</p><section></section><text>'gyur/ /de nyid ye shes 'byung ba yi/ /dam tshig rnams ni des mi shes/ /nyes pa cung zad tsam la yang / /mngon spyod dag ni byed 'gyur la/ /rnal 'byor rab sbyor dman pa yi/ /sngags pa rnams ni 'grub mi 'gyur/ /rtag tu phyi rol bstan bcos dga'/ /de yi</text></item>
<item><p>8b.1</p><section></section><text>sbyor la mkhas pa dang / /rang gi dam tshig yongs spangs te/ /lcags kyu med pa bzhin du spyod/ /sngags dang phyag rgya'i sbyor ba yis/ /'tsho ba dag ni nges sgrub byed/ /gang du rnyed pa thob 'gyur bar/ /dam pa'i chos ni 'chad par 'gyur/ /de rnams gzung bar bya ba'i phyir/ /</text></item>
<item><p>8b.2</p><section></section><text>gsang ba dgongs pas bshad pa yin/ /zhes bshad pa ste/ 'di ni bsdus pa'i don bstan pa yin no/ /de ltar bsdus pa'i don bstan nas/ da ni yan lag gi don rnam par dbye ba'i phyir rgyud la 'jug par bya ste/ 'dir sdud par byed pa 'phags pa phyag na rdo rjes ji skad</text></item>
<item><p>8b.3</p><section></section><text>du thos pa thugs la bzhag nas gdul bya rnams la bstan pa'i phyir/ 'di skad bdag gis thos pa zhes bya ba la sogs pa gsungs pa yin te/ 'di skad ces bya ba ni rgyud kyi don ma lus par ston pa'i tshig gi phrad do/ /bdag gis thos zhes bya ba ni bdag nyid kyis mngon sum du</text></item>
<item><p>8b.4</p><section></section><text>thos kyi gzhan dag las gcig nas gcig tu brgyud pa ma yin pa dang rtogs pa ma yin pa'o/ /dus gcig ces pa ni dus gcig gi tshe na 'di thos la gzhan du ni gzhan dag thos pa'o/ /yang na gzhan du 'di ni ma thos pa'o/ /yang na dus gcig ste skad cig ma gcig la'o/ /</text></item>
<item><p>8b.5</p><section></section><text>zhes pa ste/ gsum po 'di dag gis ni bdag nyid thos pa mang ba dang / rgyud rnyed par dka' ba dang / shes rab phul du byung ba yin par rab tu ston to/ /gang las/ gang du/ gang dang lhan cig thos zhes gleng gzhi bstan pa'i phyir bcom ldan 'das zhes bya ba la sogs pa</text></item>
<item><p>8b.6</p><section></section><text>gsungs te/ bcom ldan 'das zhes pas ni ston pa phun sum tshogs pa bstan pa yin te/ skal ba phun sum tshogs pa nyid kyi phyir dang / mi mthun pa'i phyogs ma lus par bcom pas na bcom ldan 'das so/ /de bzhin gshegs pa thams cad ces bya ba la sogs</text></item>
<item><p>8b.7</p><section></section><text>pas ni/ gnas phun sum tshogs pa bstan pa yin te/ de bzhin nyid du gshegs pa nas / de bzhin gshegs pa yang yin la thams cad kyang yin pas na de bzhin gshegs pa thams cad de/ bcom ldan 'das de nyid ni de bzhin gshegs pa thams cad kyi bdag</text></item>
<item><p>9a.1</p><section></section><text>nyid yin pa'i phyir ro/ /de bas na de bzhin gshegs pa thams cad kyang yin la/ sku dang gsung dang thugs kyi snying po yang yin pas na de bzhin gshegs pa thams cad kyi sku dang gsung dang thugs kyi snying po ste rdo rje 'chang chen po'o/ /de'i rdo rje btsun mo</text></item>
<item><p>9a.2</p><section></section><text>ni shes rab chen po ste/ de nyid ni nyon mongs pa rnams 'joms pas na b+ha ga'o/ /der bzhugs pa ni gnas par mdzad pa'o/ /'di skad ston pa yin te/ de bzhin nyid dang / zla ba dang / sa bon dang / phyag mtshan dang / sku'i rim gyis byung nas/ bcom ldan 'das zla ba'i</text></item>
<item><p>9a.3</p><section></section><text>dkyil 'khor gyi steng na/ ji skad du bshad pa'i gzhal yas khang gi nang na bzhugs pa'o/ /zhes bya ba ni yi ge'i don to/ /tshogs pa la bshad pa'o/ /'dir gsol pa/ dgos pa gang gis na sdud par byed pas de bzhin gshegs pa thams cad kyi gsung rab rnams la 'di</text></item>
<item><p>9a.4</p><section></section><text>skad bdag gis zhes ston par byed/ 'di dag bdag gis zhe'am 'di bdag gis zhes bya ba la sogs pas kyang ston par nus pa nyid yin no/ /smras pa/ de bzhin gshegs pa thams cad kyi brdar gyur pas shes rab dang thabs ston pa nyid kyis na gsung rab kyi dang por nges</text></item>
<item><p>9a.5</p><section></section><text>par brjod dgos so/ /gsol pa/ gal te de lta na ni sdud par byed pa med par shes par bya'o/ /des na bdag gis zhes bya ba la sogs pa'i tshig 'brel pa med par 'gyur ro/ /smras pa/ de ni bden te 'dir sdud par byed pa ni med do/ /gsol ba/ 'o na btsun pa kun dga' bo la</text></item>
<item><p>9a.6</p><section></section><text>sogs pa sdud par byed pa ci'i phyir 'jig rten du grags/ smras pa/ kun dga' bo ni 'dir byang chub sems dpa' sems dpa' chen po kun du bzang po ste phyag na rdo rje yin la/ rdo rje 'chang chen po yang de nyid las gzhan ma yin te/ gzhan du na mdo sde la sogs pa chos kyi phung po</text></item>
<item><p>9a.7</p><section></section><text>brgyad khri bzhi stong po 'di dag de bzhin gshegs pa las phyag na rdo rjes thos nas lhag chad med par lan gcig gis 'dzin par ga la nus/ bcom ldan 'das kyis kyang 'di nyid thun mong ma yin pa'i gsang ba zhes bya ba rnal 'byor chen po'i rgyud las gsungs te/ de nas gzhan yang</text></item>
<item><p>9b.1</p><section></section><text>thams cad mkhyen pa'i 'khor phun sum tshogs pa bshad par bya'o/ /'di lta ste/ 'jam dpal ni rgyal po chen po zas gtsang mar gyur to/ /'jig rten dbang phyug ni lha mo chen mo sgyu 'phrul du gyur to/ /dpal lha mo ni grags 'dzin no/ /rdo rje sems dpa' ni sgra gcan 'dzin no/ /sgrib</text></item>
<item><p>9b.2</p><section></section><text>pa thams cad rnam par sel ba ni shA ri'i bu'o/ /kun du bzang po ni gnas brtan kun dga' bor gyur to/ /lha'i dbang po brgya byin ni gnas brtan lha sbyin no/ /rnam par snang mdzad chen po ni yang dag par rdzogs pa'i sangs rgyas dpal shAkya thub par gyur to/ /rig pa 'dis na bsdus </text></item>
<item><p>9b.3</p><section></section><text>par byed pa zhes bya ba dang / 'khor zhes bya ba ni las dang po pa'i sems can rnams 'jug par bya ba'i phyir/ sangs rgyas kyi rol mo 'di bstan pa yin no/ /'dir gsungs pa/ sangs rgyas mya ngan mi 'da' zhing / /chos kyang nub par mi 'gyur te/ /sems can rnams ni gdul</text></item>
<item><p>9b.4</p><section></section><text>bya'i phyir/ /mya ngan 'das pa nye bar ston/ /zhes pa'o/ /de bas na 'di skad ces bya ba'i yi ge gnyis ni shes rab dang thabs kyi bdag nyid yin par nges so/ /de dag kyang gang las shes she na/ smras pa/ bcom ldan 'das nyid kyis lha'i dbang pos zhus pa las gsungs te/ </text></item>
<item><p>9b.5</p><section></section><text>brgya byin gyis gsol pa/ ci'i phyir 'di skad ces bya 'di/ /gang phyir dang po rab tu sbyar/ /'di ci bde gshegs gsung yin nam/ /nyan thos kyis bshad yin nam ci/ /bdag gi som nyi 'di dag kun/ /srid mthar phyin pas bsal du gsol/ /dam chos yon tan smra</text></item>
<item><p>9b.6</p><section></section><text>ba yis/ /lha yi dbang po'i tshig gsan nas/ /de nas legs so zhes sbyin te/ /bcom ldan 'das kyis 'di skad gsungs/ /gang phyir thams cad gzigs pa yis/ /dang por 'di skad ces gsungs pa/ /de ni go rims ji bzhin du/ /lha yi dbang pos mnyan par bgyi / /</text></item>
<item><p>9b.7</p><section></section><text>chos kyi phung po brgyad khri dang / /bzhi stong gi ni grangs rnyed kyi/ /kun gyi bzhi dang pha ma ni/ /yi ge gnyis su de bzhin bstan/ /yi ge e ni mar gyur la/ /wa ni pha zhes bya bar grags/ /thig le der ni sbyor ba ste/ /sbyor te shin tu rmad byung ba'o/ /e ni pad+ma zhes bshad</text></item>
<item><p>10a.1</p><section></section><text>la/ /wa ni rdo rje nyid yin no/ /thig le der ni sa bon te/ /de las 'gro ba gsum rnams skye/ /e ni shes rab nyid gyur la/ /wa ni rab dga'i bdag po'o/ /thig le mi shigs de nyid de/ /de las yi ge nyid kyang skye/ /chos kyi phyag rgya yi ge gnyis/ /de nyid</text></item>
<item><p>10a.2</p><section></section><text>shes pa gang gis shes/ /de ni sems can thams cad la/ /chos kyi 'khor lo skor byed 'gyur/ /'gro ba gang gis yi ge gnyis/ /mi shes rtag tu 'don pa dag /de ni sangs rgyas chos rnams las/ /phyi rol sbyor spangs thub pa bzhin/ /e waM yig gnyis sgyu ma la/ /thams</text></item>
<item><p>10a.3</p><section></section><text>cad mkhyen pa 'dir bzhugs pas/ /dam chos bstan pa'i thog mar ni/ /e waM de phyir rab tu bshad/ /de bas brgya byin lha yi bdag /gal te rtag pa'i gnas 'dod na/ /yid gnyis sgyu ma dran bya zhing / /dam pa'i chos la bla mar gyis/ /bdag gis zhes bya ba la sogs pa rdo rje'i</text></item>
<item><p>10a.4</p><section></section><text>tshig rnams kyi don kyang bshad pa'i rgyud las bstan pa la 'jug par bya ste/ 'khor lo sprul pa'i ngo bo la/ /bdag gis thos pa zhes gsungs te/ /sa bon ngo bos gang sprul pa/ /lha rnams kyi ni 'khor lo mchog /mchog tu dga' ba'i dus gang yin/ /dus gcig na zhes</text></item>
<item><p>10a.5</p><section></section><text>bshad pa yin/ /dbang phyug brgyad kyis bcom ldan 'das/ /bde ba chen po'i gnas la bzhugs/ /'di yi phung po lnga rgyal ba/ /de bzhin gshegs pa thams cad yin/ /de yi bdag nyid sku gsung thugs/ /rdo rje thugs 'dir bde chen po/ /btsun mo legs sbyangs phyag rgya</text></item>
<item><p>10a.6</p><section></section><text>ste/ /legs sbyangs pad+ma b+ha ga yin/ /bzhugs pa rdo rje 'dzin pa der/ /thig le'i gzugs kyis gnas pa'o/ /'dir bshad pa/ cha gnyis pa ni dgu pa nyid kyis bshad/ /sum cu bcu pa lnga pa'i sa bon nyid/ /cha gnyis lnga pa drug pas phye ba las/ /byung ba 'di ni thig le</text></item>
<item><p>10a.7</p><section></section><text>yin zhes bshad/ /ces bya ba ni spyi'i don to/ /yang lung gis bshad pa/ e/ e ni shes rab dam pa ste/ /'dod chags bral sogs skad cig bdag /srid pa gsum na yod shes pa'i/ /'dir ni rtsa bar rnam par bstan/ /wa / 'od ma 'greng ba ltar mdzes shing / /chags la</text></item>
<item><p>10b.1</p><section></section><text>sogs pa rab skyed ldan/ /snang ba mched pa rnam par shes/ /ming ni thabs shes bya ba yin/ /ma/ rig chen rang nyid rtsa ba ste/ /lugs las bzlog pa'i ma rig pa'o/ /ma rig pa las kyang 'di 'byung / /de las snang ba 'byung ba'o/ /yA/ rnam shes dang po 'jug pa ni/ /snang ba mched</text></item>
<item><p>10b.2</p><section></section><text>pa'i ming du ste/ /de ni stong pa cher 'jug la/ /de yang 'od gsal bar 'gro'o/ /shru/ snang ba gsum gyi mtshan nyid can/ /gang 'dir rnam shes gsum thos pa/ /sems can khams ni ma lus pa'i/ /rang bzhin rtsa ba 'di yin no/ /taM/ de ni re re'i don snang ba/ /rlung gis</text></item>
<item><p>10b.3</p><section></section><text>blangs nas 'dzin byed la/ /rlung dang ldan pa'i rnam shes ni/ /rtag tu 'gro la gnas par 'gyur/ /e/ 'di ni rlung khams chen po ste/ /rnam shes gsum gyi bzhon pa yin/ /de yis rang bzhin rtag tu ni/ /ji lta ji ltar 'gro bar 'gyur/ /ka / sra ba'i khams dang chu nyid</text></item>
<item><p>10b.4</p><section></section><text>dang / /de bzhin me dang rlung dag ni/ /rnam par shes pas blangs nas su/ /srid gsum gnas su skye bar 'gyur/ /smin/ 'di ni phung po lnga rnams su/ /'byung ba 'dus byas mtshan nyid ni/ /gzugs tshor 'du shes 'du byed dang / /rnam shes nyid ni lnga pa'o/ /sa/ mnyam</text></item>
<item><p>10b.5</p><section></section><text>nyid so sor rtog pa dang / /bya ba sgrub pa nyid dang ni/ /me long dang ni chos kyi dbyings/ /'di ni rnam shes lnga po yin/ /ma/ yid kyi skye mched nyid dang ni/ /mig dang de bzhin rna ba dang / /sna dang lce dang lus rnams te/ /'di ni skye mched rnams 'byung ba'o/ /ye/ gang yang</text></item>
<item><p>10b.6</p><section></section><text>khams gsum sems can rnams/ /srog dang rtsol ba la brten pa'i/ /gsang sngags rgyal ba zlos bzhin du/ /mi shes bsam gtan klog pa spangs/ /b+ha/ 'byung ba 'di las rang bzhin yang / /chags dang chags med la sogs pa/ /de las dge dang mi dge'i</text></item>
<item><p>10b.7</p><section></section><text>las/ /de las skye ba 'byung ba yin/ /ga /'gro bar 'byung ba'i phung po yang / /sangs rgyas lnga yi bdag nyid de/ /mngon par byang chub rnam lnga zhes/ /ming gis rab tu bskul ba yin/ /wAn/ rlung dang me dang chu dang sa/ /spyan la sogs pa bzhi po ste/ /ye shes bdag</text></item>
<item><p>11a.1</p><section></section><text>nyid spyan gsum du/ /shes bya sangs rgyas byang chub ster/ /sa/ thams cad de bzhin gshegs pa'i lus/ /phyag rgya bzhis ni rgyas btab cing / /mig la sogs pa'i bdag nyid der/ /sa snying la sogs rgyal ba'i sras/ /rba/ rol pas dga'</text></item>
<item><p>11a.2</p><section></section><text>ba gang yin pa'i/ /khro bo'i rgyal po stobs chen rnams/ /de ni phyogs mtshams ngo bo ru/ /dpung pa yan lag rnams su brtag /ta / de dang de yi rigs byung ba'i/ /lha dang lha mo tha dad pa/ /de ni yod min de med kyang / /'gro ba'i don phyir rab tu ston/ /thA/ de bas gnyis med</text></item>
<item><p>11a.3</p><section></section><text>mthong ba yi/ /rnal 'byor pas ni ye shes gsum/ /mthong phyir dman dang bar ma dang / /dam pa'i yul la gzhag par bya/ /ga /dbang po rang nyid rang yul la/ /'gro bar gyur pa de dang de/ /dbang po gang dang gang spyod yul/ /de de snang ba tsam nyid do/ /ta/ dbang po de de'i lam</text></item>
<item><p>11a.4</p><section></section><text>nas ni/ /sgrub pa pos ni yul thob pa/ /de bzhin de rnams ma lus par/ /tshim par bya phyir dbul bar bya/ /kA/ sku gsum dag ni tha dad par/ /skyob pa yis ni yang dag bstan/ /rdzogs pa'i rim gyi sbyor ba yis/ /gcig tu yang ni 'gyur ba yi / /yA/ gang zhig sangs rgyas</text></item>
<item><p>11a.5</p><section></section><text>sku'i mtshan nyid/ /kun rdzob bden par gsungs pa ni/ /de nyid rdzogs pa'i sbyor 'gyur bas/ /'od gsal bar ni rnam par dag /wA ka /tshig gi lam gyi yul 'di nyid/ /gtso bo'i ye shes sku rang bzhin/ /sems can kun la phan pa'i phyir/ /'ja' tshon bzhin du snang ba</text></item>
<item><p>11a.6</p><section></section><text>yin/ /tsita/ sems dang sems byung ma rig pa/ /shes rab thabs dang nyer thob dang / /stong dang shin tu stong pa dang / /stong chen zhes kyang rab tu brjod/ /ta/ rang bzhin snang ba'i dbyer shes nas/ /de nas spyod pa rab tu bya/ /las kyi lus ni yongs spangs nas/ /rdo rje'i</text></item>
<item><p>11a.7</p><section></section><text>sku nyid 'thob par 'gyur/ /hri/ thugs la 'jig rten pa rnams kyi/ /don spyod bzhag nas de bzhin gshegs/ /kun rdzob tu ni skur sprul nas/ /ji lta ji ltar 'dod la spyod/ /da/ yid bzhin nor bu mchog bzhin du/ /'dod pa thams cad ster bar 'gyur/ /sangs rgyas</text></item>
<item><p>11b.1</p><section></section><text>rnams kyi phun tshogs kyang / /stobs kyis blangs nas spyod par 'gyur/ /ya/ rnal 'byor dbang po gang gang 'dod/ /de de thogs pa med par bya/ /mnyam par ma bzhag rnal 'byor gyis/ /rtag tu mnyam par 'jog par 'gyur/ /ba/ rdo rje pad+ma mnyam sbyor bas/ /ye shes gsum</text></item>
<item><p>11b.2</p><section></section><text>gyi cha rig pa/ /blo la gos dang ma gos pas/ /der ni bde bas rtag tu gnas/ /dzra/ sgyu ma lta bu'i ting 'dzin gyis/ /dngos bdag kun la rnam par rol/ /sangs rgyas mdzad pa byed bzhin du/ /gtan la phab pa'i gzhi la gnas/ /yo/ /rnal 'byor lhag pa'i rnal 'byor</text></item>
<item><p>11b.3</p><section></section><text>dang / /rnal 'byor chen po rang nyid 'gyur/ /rdo rje can dang mkha' 'gro dang / /gang yang rnal 'byor de rang nyid/ /Shid/ bkag pa dag kyang byed pas na/ /bya dang bya min rnams spangs te/ /pad+ma la ni 'dam gyis bzhin/ /ngo bo nyid shes gos mi 'gyur/ /b+ha/ yon tan brgyad dang nyer</text></item>
<item><p>11b.4</p><section></section><text>ldan pas/ /sems can thams cad rig 'gyur zhing / /'jig rten khams ni ma lus par/ /bdag nyid ye shes lus kyis spyod/ /ge/ gtso bo gang du spyod pa yi/ /de yi khyim ni nam mkha' nyid/ /bde ba chen po'i ting 'dzin gyis/ /de nyid du ni rtag tu dgyes/ /Shu/ 'di la</text></item>
<item><p>11b.5</p><section></section><text>snang ba dbye ba la/ /thun mtshams nyin mo mtshan mo yi/ /'jig rten tha snyad byas pa yis/ /ye shes gsum ni mthong phyir ro/ /bi/ sna tshogs pa yi tha snyad dag /'jig rten pas ni yongs brtags pa/ /lam gsum gyis ni dbye ba yis/ /ye shes rnam pa gsum 'byung</text></item>
<item><p>11b.6</p><section></section><text>ngo / /dza/ skye dang gnas dang 'jig pa dang / /srid pa bar mar gnas pa ste/ /ji snyed 'jig rten gyis brtags pa/ /sems kyi rlung gi rnam 'phrul lo/ /hA/ dgod dang rtsed mo byed pa dang / /gar gyi ro dgur ldan pa dang / /sngags dang phyag rgya rnam rtog pa/ /rdo rje sems</text></item>
<item><p>11b.7</p><section></section><text>dpa'i skyod pa'o/ /ra/ bdag byin brlab chen ma gtogs par/ /rin chen gzhan dag 'di na med/ /me yis sbyangs pa'i nor bu bzhin/ /rang bzhin 'od gsal rnam dag pa'o/ /dpal ldan 'dus pa yongs gsal ba'i/ /bzhugs pa'i tshig don 'di dag ni/ /rdo rje phreng ba'i</text></item>
<item><p>12a.1</p><section></section><text>rjes 'brangs nas/ /'jam pa'i dbyangs kyis bshad pa yin/ /sbas pa'o/ /yang lung gi bshad pa gsungs pa ni/ de nyid 'di skad bdag gis thos/ /gsal ba 'ga' zhig dus yin te/ /rdo rje gsang dbang bcom ldan 'das/ /rdo rje dam tshig gsum</text></item>
<item><p>12a.2</p><section></section><text>gyi mchog /ye shes de bzhin gshegs pa kun/ /ye shes phun tshogs bsam mi khyab/ /yod med gnyis ka las 'das pa'i/ /gnas med gnas pa zhes bya'o/ /nam mkha'i rang bzhin 'di la ni/ /thams cad mkhyen pa'i ye shes bsgom/ /'gro snying rnam dag ces bya la/ /</text></item>
<item><p>12a.3</p><section></section><text>thub pa chen po bzhugs par mdzad/ /mthar thug pa ste slob ma la bshad pa'o/ /de ltar bzhugs pa'i tshig nyid kyi rgyud ma lus pa'i dgongs pa bstan nas/ de'i 'og tu brjod kyis mi lang ba'i zhes bya ba la sogs pas ni 'khor phun sum tshogs pa ston te/ brjod kyis mi lang ba</text></item>
<item><p>12a.4</p><section></section><text>ni bgrang ba las 'das pa'o/ /yang brjod kyis mi lang ba ni/ gzugs dang yon tan la sogs pa rnams tshig gi spyod yul las 'das pa ste/ de dag gis ni tshad med pa nyid du bstan to/ /sangs rgyas kyi zhing gi rdul phra rab snyed kyi zhes bya ba ni/ sangs rgyas kyi zhing</text></item>
<item><p>12a.5</p><section></section><text>dpag tu med pa dang 'brel pa'i rdul phra mo dang mnyam pa'o zhes bya ba'i bar ro/ /de las gang gis lha'i 'khor lo yongs su rdzogs par 'gyur ba de tsam nyid cig bstan pa'i phyir 'di lta ste/ dam tshig rdo rje zhes bya ba la sogs pa smos te/ dam tshig rdo rje ni don yod par grub</text></item>
<item><p>12a.6</p><section></section><text>pa'o/ /'dir yang de'i rigs dang ldan pa'i sgrib pa thams cad rnam par sel ba la dam tshig rdo rje'i sgrar brjod do/ /de bzhin du sku rdo rje ni sa'i snying po'o/ /gsung rdo rje ni 'jig rten dbang phyug go/ /thugs rdo rje ni phyag na rdo rje'o/ /ting nge 'dzin rdo rje ni nam mkha'i snying</text></item>
<item><p>12a.7</p><section></section><text>po'o/ /rgyal ba rdo rje ni byams pa'o/ /sa rdo rje ni sangs rgyas spyan no/ /chu rdo rje ni mA ma kI'o/ /me rdo rje ni gos dkar mo'o/ /rlung rdo rje ni dam tshig sgrol ma'o/ /nam mkha' rdo rje ni 'jam dpal lo/ /gzugs rdo rje ni yul gzugs so/ /sgra rdo rje ni yul sgra'o/ /dri rdo rje ni</text></item>
<item><p>12b.1</p><section></section><text>yul dri'o/ /ro rdo rje ni yul ro'o/ /reg rdo rje ni yul reg go / /chos kyi dbyings kyi rdo rje ni kun tu bzang po'o/ /byang chub sems dpa'i tshogs 'ba' zhig dang lhan cig tu bzhugs par ma zad kyi/ de bzhin gshegs pa nam mkha'i dbyings dang mnyam pa zhes bya ba la sogs pas</text></item>
<item><p>12b.2</p><section></section><text>ni de bzhin gshegs pa rnams dang yang lhan cig bzhugs pa'o/ /de dag la sogs pa zhes bya ba la/ de dag ni gtso bo rnams so/ /sogs pa ni rigs lngas bsdus pa rnams so/ /nam mkha'i dbyings thams cad dang mnyam pa zhes bya ba ni/ nam mkha' khyab pa'i de bzhin</text></item>
<item><p>12b.3</p><section></section><text>gshegs pa rnams dang bzhugs pa'o/ /nam mkha'i khams su gtogs pa na de bzhin gshegs pa rnams bzhugs pa'i dpe bstan pa'i phyir/ 'di lta ste/ zhes bya ba la sogs pa smos te/ dper na til gyi gong bu ni til gyi sa bon phan tshun gtams te/ gcig la gcig</text></item>
<item><p>12b.4</p><section></section><text>bcer ba'i tshul gyis gnas la/ de bzhin du ston par mdzad pa'i dus na/ de bzhin gshegs pa thams cad kyis nam mkha' gang bar bzhugs so zhes dgongs te drang ba'i don to/ /brjod kyis mi lang ba'i yang brjod kyis mi lang ba'i sangs rgyas kyi zhing gi rdul phra mo snyed dang</text></item>
<item><p>12b.5</p><section></section><text>mnyam pa'i de bzhin gshegs pa dang byang chub sems dpa' rnams dang / sangs rgyas kyi zhing rnams ni rdo rje 'chang chen po nyid kyi yan lag gi cha shas su gyur pa yin te/ 'di nyid las/ mdor na phung po lnga rnams ni/ /sangs rgyas lnga ni rab tu grags / /rdo rje'i skye mched nyid</text></item>
<item><p>12b.6</p><section></section><text>dag kyang / /byang chub sems dpa'i dkyil 'khor mchog /ces gsungs pa'i phyir ro/ /de bas na bcom ldan 'das de nyid kyi rang gi sku'i dkyil 'khor rnam par spros nas/ dkyil 'khor gyi 'khor lo lta bus 'dul ba'i skye bo rnams dga' bar bya ba'i phyir/ gzhal yas</text></item>
<item><p>12b.7</p><section></section><text>khang gi dbus su bzhugs pa ste nges pa'i don to/ /de ltar ston pa dang / gnas dang / 'khor phun sum tshogs pa yang dag par bstan nas/ de ni 'dod pa'i khams na gnas pa'i yul la chags pa'i sems can rnams kyi 'dod pa'i yon tan lnga'i sgo nas grol ba rab tu bstan</text></item>
<item><p>13a.1</p><section></section><text>pa'i phyir/ de nas bcom ldan 'das zhes bya ba la sogs pa gsungs te/ de nas zhes bya ba ni de ma thag pa'o/ /yon tan brgyad kyi dbang phyug dang ldan pas na bcom ldan 'das so/ /chen po yang yin la rnam par snang mdzad kyang yin pas na rnam</text></item>
<item><p>13a.2</p><section></section><text>par snang mdzad chen po ste/ 'dod chags kyis 'dod chags rab tu spang bar bya ba'i phyir/ 'dod chags dang bral ba'i sku spangs nas/ rdo rje 'chang chen po'i skur bdag nyid mngon par sprul par mdzad pa'o/ /de bzhin gshegs pa thams cad kyi 'dod chags chen po ni/ sems</text></item>
<item><p>13a.3</p><section></section><text>can rnams smin cing grol bar mdzad pas yul rnams la chags par mdzad pa ste/ de nyid kyi tshul dang ldan pa'i ting nge 'dzin gang yin pa de la snyoms par zhugs nas/ bshad ma thag pa'i de bzhin gshegs pa'i 'khor de dag thams cad ces bya ba dkyil 'khor pa rnams nyid kyi sku la</text></item>
<item><p>13a.4</p><section></section><text>zhugs par mdzad do zhes bya ba ste/ rang gi sa bon gyi yi ge'i 'od zer gyi lcags kyus drangs nas nyid kyi sku la phung po dang / khams la sogs pa'i ngo bo nyid kyis zhugs par gyur to/ /zhes bya ba'i don to/ /de nas de bzhin gshegs pa thams cad rdo rje 'chang chen po'i sku la zhugs pa</text></item>
<item><p>13a.5</p><section></section><text>dang bcom ldan 'das yongs su mnyes par bya ba'i phyir zhes bya ba ni/ bcom ldan 'das mchog tu dga' ba'i bde bas tshim par bya ba'i phyir/ nyid kyi sku bud med kyi lus su mngon par sprul nas zhes bya ba ste/ gnas skabs snga ma spangs te lha'i bu mo'i gzugs su mngon par sprul</text></item>
<item><p>13a.6</p><section></section><text>nas bcom ldan 'das kyi sku las byung bar gyur to/ /de la la la ni zhes bya ba la sogs pas ni de nyid bstan pa'i phyir gsungs pa ste/ sa'i khams ni sangs rgyas spyan lta bu'o/ /chu'i khams ni mA ma kI lta bu'o/ /me'i khams ni gos dkar mo lta bu'o/ /rlung gi khams ni</text></item>
<item><p>13a.7</p><section></section><text>sol ma lta bur gnas pa'o/ yang rnam par snang mdzad ni gzugs kyi ngo bo lta bu'o/ /rin chen 'byung ldan ni sgra'i ngo bo lta bu'o/ /snang ba mtha' yas ni dri'i ngo bo lta bu'o/ /don yod par grub pa ni ro'i ngo bo lta bu'o/ /mi bskyod pa ni reg bya'i ngo bo lta bu'o/ /zhes bya ba'i bar du ste drang ba'i don</text></item>
<item><p>13b.1</p><section></section><text>to/ /'dod chags kyang yin la chen po yang yin pas 'dod chags chen po ste 'dod chags chen po'i chos so/ /de'i tshul ni 'dod chags dang 'dod chags dang bral ba dang / 'dod chags bar ma la sogs pa'i rim gyis rnam par dag pa mngon du 'byin pa'i thabs te/ de nyid</text></item>
<item><p>13b.2</p><section></section><text>kyi ming dang ldan pa'i ting nge 'dzin gang yin pa'i ting nge 'dzin de la snyoms par 'jug pa'o/ /de bzhin gshegs pa'i 'khor de dag thams cad nyid kyi sku la zhugs par mdzad pa'o / /zhes bya ba'i don ni phyi rol gyi de bzhin gshegs pa'i 'khor de dag tu dmigs pa'i mngon par</text></item>
<item><p>13b.3</p><section></section><text>zhen pa spangs nas/ de bzhin gshegs pa thams cad las yongs su bsgrub pa'i sku na bdag yin no/ /zhes byin gyis brlabs pa dang ldan pa ste/ bdag nyid sangs rgyas thams cad ste / /rgyal sras thams cad nyid kyang yin/ /zhes lung las gsungs pas so/ /de nas de bzhin</text></item>
<item><p>13b.4</p><section></section><text>gshegs pa thams cad ces bya ba la sogs pa ni snga ma bzhin te nges pa'i don to/ /de ltar gzugs kyi dkyil 'khor sprul pas 'dod pa'i dbang phyug du bstan nas / da ni rgyud 'di la sems gtso bo yin pas/ mi bskyod pas bsdus pa'i dkyil 'khor sprul pa'i bya ba bstan pa'i phyir/ </text></item>
<item><p>13b.5</p><section></section><text>de nas zhes bya ba la sogs pa nas bzhag par gyur to zhes bya ba'i bar du gsungs so/ /de bzhin gshegs pa thams cad kyi btsun mo'i b+ha ga la zhes bya ba ni snga ma bzhin te/ shes rab kyi gnas der chud par gru bzhi la sogs pa'i dkyil 'khor sprul par mdzad pa'o/ /dri ma thams</text></item>
<item><p>13b.6</p><section></section><text>cad dang bral bas rdul med pa'o/ /dam tshig chen po ni rdo rje 'chang chen po yin te/ de'i dkyil 'khor ni dam tshig chen po'i dkyil 'khor ro/ /byin gyis brlabs pa zhes bya ba ni sprul par mdzad do zhes bya ba'i don to/ /gsal ba de yi ngo bo nyid/ /ces bya ba ni gzhal yas</text></item>
<item><p>13b.7</p><section></section><text>khang gi phyi rol na gnas pa rnams kyis kyang shel gyi nang du chud pa'i gzugs snang ba ltar/ dkyil 'khor gyi lha rnams kyi sku mthong bas so/ /sna tshogs gzugs kyis kun du rgyas/ /zhes bya ba ni in+d+ra nI la la sogs pa kha dog rnam pa sna tshogs pa'i khyad par dang ldan pa'i gsungs</text></item>
<item><p>14a.1</p><section></section><text>pa'o/ /sangs rgyas sprin gyis kun du khyab/ /ces bya ba ni/ phyung ba'i dkyil 'khor pa'i lha rnams kyis khyab pa'o/ /'od zer 'phro ba mang po 'khrug /ces bya ba ni phyogs bcur khro bo'i 'od zer gyi tshogs rab tu 'bar ba 'khrug pa'o/ /gsal ba la sogs dkyil</text></item>
<item><p>14a.2</p><section></section><text>'khor ldan/ /zhes bya ba ni zla ba'i dkyil 'khor gyi gdan la sogs pa ni gsal ba'i dkyil 'khor te/ de rnams dang ldan pa'o/ /de bzhin gshegs pa kun gyi gnas/ /zhes bya ba ni de bzhin gshegs pa thams cad kyi gnas te/ rten gyi dkyil 'khor zhes bya ba'i don to/ /de nas</text></item>
<item><p>14a.3</p><section></section><text>zhes bya ba la sogs pa ni/ sku dang gsung dang thugs rdo rje'i bdag po rdo rje 'chang chen po de bshad ma thag pa'i dam tshig chen po'i dkyil 'khor gyi gnas su bdag nyid bzhag par gyur [(]ba'o[,]pa'o[)]/ /de nas zhes bya ba la sogs pa la/ byang chub kyi sems rdo rje'i thugs la zhugs pa'o zhes bya</text></item>
<item><p>14a.4</p><section></section><text>ba ni/ rigs lngas bsdus pa'i lha'i dkyil 'khor slar yang byang chub kyi sems rdo rje'i sku la zhugs par gyur to zhes bya ba ste/ drang ba'i don to/ /de bzhin gshegs pa mi bskyod pa ni rnam par shes pa'i bdag nyid do/ /de bzhin gshegs pa thams cad ni gzugs kyi phung po la</text></item>
<item><p>14a.5</p><section></section><text>sogs pa yin la/ de rnams kyi gang brtan cing bzhugs pa'i gnas su mdzad pa'i btsun mo ste/ gang yin zhe na/ shes rab kyi pha rol tu phyin pa'o/ /de nyid ni b+ha ga ste/ sangs rgyas skyed pa'i rgyur gyur pas na skye gnas yin te/ ji skad du bcom ldan 'das kyis dgongs pa lung</text></item>
<item><p>14a.6</p><section></section><text>bstan pa'i rgyud las/ sangs rgyas kun gyi gang bsten pa'i/ /sar gyur de ni bcu gsum pa/ /de ni btsun mor yang dag bshad/ /dam chos b+ha ga zhes brjod do/ /zhes gsungs pas so/ /dam tshig chen po'i dkyil 'khor dri ma med pa der bdag nyid zhugs par gyur pa</text></item>
<item><p>14a.7</p><section></section><text>ni byin gyis brlabs pa'o/ /ji lta bu zhe na/ gsal ba zhes bya ba la sogs pa gsungs te/ shel dang 'dra bas na gsal ba'o/ /dang ba'i rang bzhin yin pas na/ de'i ngo bo nyid do/ /'od zer lngas kun tu khyab pas na sna tshogs gzugs kyis kun tu rgyas so/ /de bzhin gshegs pa</text></item>
<item><p>14b.1</p><section></section><text>thams cad kyi bdag nyid can yin pas na sangs rgyas sprin gyis kun tu khyab po/ /khro bo'i 'od zer 'khrigs pas na 'od zer 'phro ba mang po 'khrug go/ /snang ba chen po la sogs pa snang ba gsum du sprul pas na gsal ba la sogs dkyil 'khor ldan no/ /rdo rje 'chang chen po'i sku ni/ </text></item>
<item><p>14b.2</p><section></section><text>de bzhin gshegs pa kun gyi gnas te/ de lta bu'i dam tshig chen po'i dkyil 'khor 'od gsal bar rab tu zhugs par gyur to zhes bya ba'i bar du'o/ /de nas 'od gsal bar zhugs pa'i 'og tu de bzhin gshegs pa thams cad kyi sku dang gsung dang / thugs kyi bdag po bcom</text></item>
<item><p>14b.3</p><section></section><text>ldan 'das rdo rje 'chang chen po'i rigs thams cad kyi bdag nyid can/ bdag nyid don dam pa'i bden pa las bzhengs nas srid pa dang mya ngan las 'das pa ro gcig pa'i ngo bo nyid kyis de bzhin gshegs pa thams cad kyi dam tshig chen po'i dkyil 'khor gyi dbus su bzhag</text></item>
<item><p>14b.4</p><section></section><text>par gyur to/ /zhes bya ba ni 'jig rten gsum gyi bdag po nyid du bzhag par gyur to zhes bya ba'i don to/ /nam mkha' kun gyi skabs na dpal/ /rdo rje sems dpa' rab tu zhugs / /zhes pa bde mchog gis bshad pas so/ /de nas de bzhin gshegs pa mi bskyod pa dang / zhes</text></item>
<item><p>14b.5</p><section></section><text>bya ba la sogs pas ni sems can gyi don bya ba'i phyir phung po la sogs par rjes su zhugs pas sprul pa'i sku 'dzin par mdzad pa bstan pa yin te nges pa'i don to/ /don 'di nyid gsal bar bya ba'i phyir/ de nas zhes bya ba la sogs pa gsungs te 'das pa dang / ma byon pa dang / </text></item>
<item><p>14b.6</p><section></section><text>da ltar bzhugs pa'i de bzhin gshegs pa rnams kyi zla ba dang rdo rje la sogs pa'i rim gyis gcig tu mdzad pa ni de bzhin gshegs pa thams cad zil gyis gnon pa'o/ /don de nyid ni rdo rje ste de skad ces bya ba'i ting nge 'dzin gang yin pa'i ting nge 'dzin de la snyoms par</text></item>
<item><p>14b.7</p><section></section><text>zhugs pa'o/ /snyoms par zhugs ma thag tu zhes bya ba la sogs pa la de bzhin gshegs pa thams cad kyi rdo rje'i ngo bor gnas par gyur to/ /zhes bya ba ni rdo rje 'chang chen po'i dkyil 'khor pa rnams su gyur to zhes bya ba'i don to/ /rdo rje 'chang chen po'i dkyil 'khor</text></item>
<item><p>15a.1</p><section></section><text>par gyur pa des ci zhig mdzad ce na/ sems can zhes bya ba la sogs pa gsungs te/ sems can thams cad dpal rdo rje sems dpa'i 'jug pas zhugs nas rdo rje sems dpa' nyid thob pa'o/ /de bas na bde ba dang yid bde ba thob par gyur to zhes</text></item>
<item><p>15a.2</p><section></section><text>bya ba gsungs te spyi'i don no/ /de bzhin gshegs pa thams cad ces bya ba la sogs pa la ting nge 'dzin gang gi phung po la sogs pa'i ngo bo rnams kun rdzob kyi byang chub kyi sems kyi rnam pas zil gyis mnan cing gcig tu mdzad la/ de nyid rdo rje ltar mi phyed pa yin pas de skad ces</text></item>
<item><p>15a.3</p><section></section><text>bya ba'i ting nge 'dzin gang yin pa de la snyoms par zhugs pa'o/ /snyoms par zhugs ma thag tu zhes bya ba la sogs pa la nam mkha'i dbyings 'di thams cad ces bya ba ni/ 'dir rtsa phran stong phrag bdun cu rtsa gnyis kyi khong stong ngo / /de bzhin gshegs pa thams cad kyi rdo rje ni</text></item>
<item><p>15a.4</p><section></section><text>'dir thabs kyi ye shes so/ /de'i ngo bo nyid ni de'i rang bzhin no/ /gnas par gyur to zhes pa ni byung bar gyur to zhes bya ba'i don to/ /sems can thams cad ces bya ba ni phung pa la sogs pa'o/ /rdo rje sems dpa' byin gyi rlabs kyis zhes bya ba ni thabs kyi ye shes shar bas so/ /</text></item>
<item><p>15a.5</p><section></section><text>de bzhin gshegs pa thams cad kyi bde ba dang yid bde ba thob par gyur to zhes bya ba ni/ dbang po gnyis mnyam par sbyor ba las 'dod chags chen po'i mes zhu bar gyur nas mchog tu dga' ba'i bde ba myong bar gyur to zhes bya ba'i don to/ /sbas pa'o/ /de bzhin gshegs pa thams</text></item>
<item><p>15a.6</p><section></section><text>cad ni phung po lnga rnams so/ /de rnams zil gyis mnan pa ni don dam pa'i bden pas gcig tu mdzad pa'o/ /de nyid mi phyed pas rdo rje ste/ de skad ces bya ba'i ting nge 'dzin la snyoms par zhugs pa'o/ /ting nge 'dzin la snyoms par zhugs ma thag tu nam mkha'i dbyings 'di zhes pa ni stong</text></item>
<item><p>15a.7</p><section></section><text>pa nyid gsum mo/ /de bzhin gshegs pa thams cad kyi rdo rje ni/ thams cad stong pa nyid de de'i ngo bor gnas par gyur pa'o/ /de nas nam mkha'i dbyings zhes bya ba la sogs pas kyang don 'di nyid gsal bar ston te mthar thug par bshad pa'o/ /de ltar lhag par mos pas</text></item>
<item><p>15b.1</p><section></section><text>rdo rje 'chang chen po bskyed nas/ da ni yongs su dag pa dang / yongs su ma dag pa'i lha rnams kyi sku bstan pa'i phyir de nas zhes bya ba la sogs pa gsungs te/ de bzhin gshegs pa thams cad kyi sku dang gsung dang thugs rdo rje ni yi ge gsum ste de nyid ni 'da' bar mi bya bas na dam</text></item>
<item><p>15b.2</p><section></section><text>tshig go/ /de las byung bas na skyes pa'o/ /mi phyed pas na rdo rje ste/ ting nge 'dzin de la snyoms par zhugs pa'o/ /rig pa chen po'i skyes bu'i gzugs/ /zhes bya ba ni rig pa chen pos ni gsang sngags kyi yi ge rnams so/ /de rnams kyis skyes bu'i gzugs bskyed pa</text></item>
<item><p>15b.3</p><section></section><text>gang yin pa de ni rig pa chen po'i skyes bu'i gzugs so/ /de bzhin gshegs pa thams cad kyi sngags kyi bdag po 'di byin gyi rlabs kyis byin gyis brlabs so zhes bya ba la/ de bzhin gshegs pa thams cad kyi sngags ni yi ge oM la sogs pa ste/ de rnams kyis byin gyis brlabs</text></item>
<item><p>15b.4</p><section></section><text>pa ni bkod pa gang yin pa de la de skad ces bya'o/ /'dis ni 'di skad ston par 'gyur te/ sgrub pa'i thabs kyi tshul du rnal 'byor bzhi'i rim gyis sems dpa' gsum gyi mthar thug pa'i bar gyi ji srid sngags thams cad kyi gzugs kyi sku rdo rje 'chang chen po'i bdag nyid du byin</text></item>
<item><p>15b.5</p><section></section><text>gyis brlabs par gyur pa'o/ /byin gyis brlabs par gyur pa des ji lta bu'i rnam par gyur zhe na/ zhal gsum pa lta bur zhes bya ba gsungs te/ gdul bya rnams la de ltar snang bar gyur pa'o/ /de bas na 'jig rten gyi khams na gnas pa rnams kyis yang dag [(]bar [,]par [)]mthong bar</text></item>
<item><p>15b.6</p><section></section><text>gyur to zhes gsungs te drang ba'i don to/ /de bzhin gshegs pa thams cad kyi sku dang gsung dang thugs rdo rje'i dam tshig ni 'od gsal ba'o/ /de las byung ba ni skyes pa ste/ rdo rje ltar mi phyed pa gang yin pa de la de skad ces bya'o/ /chen po mchog dang tshad med dang / /mkhas brtson</text></item>
<item><p>15b.7</p><section></section><text>spro ba'i las bdag nyid/ /shin tu rmad 'byung byed pa'o/ /chen po zhes ni bshad pa yin/ /zhes gsungs pas rig pa chen po ni don dam pa'i bden pa'o/ /skyes bu ni kun rdzob kyi bden pa'o/ /de dag las bskyed pa rnam pa thams cad kyi mchog dang ldan pa la sogs pa</text></item>
<item><p>16a.1</p><section></section><text>dang bcas pa'i skyes bu lta bu'i lha'i sku ni rig pa chen po'i skyes bu'i gzugs te rdo rje 'chang chen po'o/ /de bzhin gshegs pa thams cad kyi sngags kyi byin gyi rlabs kyis byin gyis brlabs so/ /zhes bya ba ni de bzhin gshegs pa thams cad kyi phra rab las</text></item>
<item><p>16a.2</p><section></section><text>bsgrubs pas bdag nyid bskyed pa'o zhes bya bar dgongs so/ /byin gyis brlabs ma thag tu zhes bya ba la sogs pa ni snga ma bzhin te nges pa'i don to/ /de nas zhes bya ba la sogs pa la/ mi bskyod pa la sogs pa'i de bzhin gshegs pa rnams dga' ba'i thugs kyis sngar bshad</text></item>
<item><p>16a.3</p><section></section><text>pa'i thugs ka nas byung ste ched du brjod pa 'di gsungs so/ /e ma'o/ /zhes bya ba ni ngo mtshar du gyur pa ste/ hi zhes bya ba'i sgra ni gang gi phyir zhes bya ba'i don to/ /byang chub sems ni rab byung ba/ /zhes bya ba ni lha'i sku rnam pa gnyis gdul bya rnams kyi rgyud las rab tu byung ba ni/ byang</text></item>
<item><p>16a.4</p><section></section><text>chub sems ni rab tu byung ba'o/ /de bzhin gshegs pa kun gyi zhes bya ba ni/ 'di nyid de bzhin gshegs pa thams cad kyi yin pa'i phyir ro/ /sba bar bya ba yin pas na gsang ba'o/ /brtag pa dang bral bas na rab tu mi rtog go/ /khams gsum la mi gnas pas na gnas pa med pa</text></item>
<item><p>16a.5</p><section></section><text>zhes bya ste/ dgongs pa ma yin pas bshad pa'o/ /da ni ma 'ongs pa'i gdul bya rnams la slob dpon dang slob ma'i 'brel pa bstan pa'i phyir/ de nas zhes bya ba la sogs pa gsungs te/ de nas zhes bya ba ni bshad ma thag pa'o/ /gcig tu 'dus nas zhes bya ba ni 'dus</text></item>
<item><p>16a.6</p><section></section><text>pa mdzad nas/ de bzhin gshegs pa thams cad kyi mchod pa spros pa de kho na nyid dam tshig rin po che'i rgya mtsho'i tshogs ni sprin te de rnams kyis mchod de 'di skad ces gsol to zhes bya ba ni drang ba'i don to/ /de bzhin gshegs pa thams cad ni gzugs la sogs pa ste/ de rnams</text></item>
<item><p>16a.7</p><section></section><text>dang ldan pa'i mchod pa ni de bzhin gshegs pa thams cad kyi mchod pa'o/ /de'i rgyas pa ni mang du byas pa'o/ /de kho na nyid kyi rin po che ni bud med rin po che'o/ /dam tshig ni 'da' bar bya ba ma yin pa ste de rnams kyi sprin ni tshogs te/ des mchod de phyag 'tshal</text></item>
<item><p>16b.1</p><section></section><text>nas 'di skad ces gsol to zhes pa ni nges pa'i don to/ /'dus pa gsang ba bshad du gsol/ /zhes bya bar sbyar te/ 'dus pa zhes bya ba ni/ gnyis gcig tu gyur pa ni 'dus pa ste yi ge'i don to/ /rdo rje dang / pad+ma yang dag par sbyor ba ni 'dus pa ste spyi'i don to/ /shes rab</text></item>
<item><p>16b.2</p><section></section><text>dang thabs yang dag par sbyor ba ni 'dus pa ste sbas pa'o/ /kun rdzob dang don dam pa'i bden pa dag 'dres pa ni 'dus pa'o/ /gsang ba las byung ba ni/ de nyid kyi khyad par ste gsang ba ni 'od gsal ba'o/ /de las byung ba ni gnyis su med pa'i ye shes kyi bdag nyid</text></item>
<item><p>16b.3</p><section></section><text>can rdo rje 'chang chen po zhes bya ba'i bar du ste mthar thug pa'o/ /de bzhin gshegs pa kun gyi gsang / /zhes bya ba ni/ de bzhin gshegs pa thams cad kyi gcig nas gcig tu brgyud pa'i gsang zhing sba bar bya'o/ /rdo rje snying po ni de bzhin gshegs pa rnams so/ /de</text></item>
<item><p>16b.4</p><section></section><text>rnams gcig tu gyur pa'i mtshan nyid can ni 'dus pa'o/ /de kho na nyid ni ji lta ba bzhin du byung ba'o/ /de nas zhes bya ba ni 'das ma thag pa ste/ byang chub kyi sems rdo rjes de bzhin gshegs pa thams cad la 'di skad ces bka' stsal pa'o/ /legs so legs so zhes bya ba</text></item>
<item><p>16b.5</p><section></section><text>ni/ zhal gyis bzhes par mdzad pa ste dris pa'i don mngon par 'dod pa ston pas so/ /'on kyang zhes bya ba'i sgra ni rnam par brtag pa'o/ /de bzhin gshegs pa thams cad kyang the tshom skye bar byed pa yin na zhes bya ba ni/ 'dir de bzhin gshegs pa dang byang chub sems dpa'</text></item>
<item><p>16b.6</p><section></section><text>ni slob bzhin pa'i rnal 'byor pa yin par blta bar bya'i/ nyon mongs pa bag chags dang bcas par spangs pa'i sangs rgyas dang byang chub sems dpa' rnams la ni som nyi yod pa ma yin te/ 'dir de bzhin gshegs pa zhes bya ba ni/ rin po che lta bu'i gang zag dge ba'i rtsa</text></item>
<item><p>16b.7</p><section></section><text>ba yongs su smin pa thos pa'i pha rol tu son pa sangs rgyas nyid mngon par 'dod cing rigs nges pa'o/ /'dus pa'i don ni bla ma'i lung dang bral na de rnams kyi yang yul ma yin te brtag pa dang bral ba'i phyir ro/ /byang chub sems dpa' gzhan rnams lta ci smos</text></item>
<item><p>17a.1</p><section></section><text>zhes bya ba ni/ tsan+dan lta bu'i gang zag la sogs pa dge ba'i rtsa ba yongs su ma smin pa/ mos pa dman pa rnams kyis rtogs pa lta ci smos / gzung bar dka' zhing spro ba med pa nyid du brda sprod pa yin no/ /de ltar bcom ldan 'das kyi gsung thos nas rin</text></item>
<item><p>17a.2</p><section></section><text>po che lta bu'i gang zag rigs nges pa rnams kyi yang 'di yul ma yin no zhes [(]bas [,]pas [)]ni ngo mtshar du gyur la/ pad+ma dkar po lta bu la sogs pa rigs ma nges pa rnams kyis lta ci smos pa zhes pas ni rmad du gyur nas/ slar yang de bzhin gshegs pa thams cad kyis bcom ldan 'das la</text></item>
<item><p>17a.3</p><section></section><text>'di skad ces gsol to/ /bcom ldan 'das 'di lta bu'i yon tan khyad par can du gyur pa yang zhes bya ba la sogs pa ste/ gang gi phyir 'di lta bu'i yon tan gyi khyad par du gyur pa la yang zhes bya ba ni rin po che'i gang zag nyid yin par ston pa yin te dgongs pas bshad pa'o/ /</text></item>
<item><p>17a.4</p><section></section><text>de bzhin gshegs pa thams cad kyi sku dang gsung dang thugs kyi gsang ba zhes bya ba ni/ dam tshig dang sdom pa la sogs pa rigs gsum du yongs su gyur pa ste yi ge'i don to/ /de bzhin gshegs pa thams cad kyi sku dang gsung dang thugs kyi gsang ba ni yi ge gsum</text></item>
<item><p>17a.5</p><section></section><text>ste spyi'i don no/ /de bzhin gshegs pa thams cad kyi sku dang gsung dang thugs kyi gsang ba ni ye shes gsum po rang bzhin gyi snang ba rlung gi bzhon pa dang ldan pa ste sbas pa'o/ /de bzhin gshegs pa thams cad kyi sku dang gsung dang thugs kyi gsang ba ni ye shes kyi rang</text></item>
<item><p>17a.6</p><section></section><text>bzhin gyi sku ste mthar thug pa'o/ /de bzhin gshegs pa thams cad kyi rdo rje dam tshig 'byung ba'i tshig gis byin gyis brlab par mdzad nas bstan du gsol zhes bya bar sbyar te/ de bzhin gshegs pa thams cad byin gyis brlab pa ni sku la sogs par zhugs pa ste mdzad</text></item>
<item><p>17a.7</p><section></section><text>pa'o/ /gang gis zhe na/ de bzhin gshegs pa thams cad kyi rdo rje dam tshig 'byung ba'i tshig gis zhes bya ba ste yi ge'i don to/ /de bzhin gshegs pa thams cad kyi rdo rje'i dam tshig ni/ sku rdo rje la sogs pa ste de rnams 'byung ba'i tshig ni de bskyed pa'i sa bon gyi yi ge ste</text></item>
<item><p>17b.1</p><section></section><text>spyi'i don to/ /rdo rje dam tshig ni dbang po gnyis kyis snyoms par zhugs pa'o/ /de las byung ba'i tshig ni byang chub kyi sems kyi thig le'o/ /des byin gyis brlabs pa ni dbang bskur ba byas pa ste sbas pa'o/ /rdo rje dam tshig ni 'od gsal ba'o/ /de las byung ba'i tshig ni chen po stong</text></item>
<item><p>17b.2</p><section></section><text>pa dang / shin tu stong pa dang / stong pa nyid do/ /des byin gyis brlab pa ni bcom ldan 'das kyis gdul bya'i skye ba'i rgyud la lha'i sku rnam pa gnyis gsal bar mdzad pa yin la de yang dag par ston par mdzod cig pa ste mthar thug pa'o/ /de ltar gsol ba btab pa dang bcom</text></item>
<item><p>17b.3</p><section></section><text>ldan 'das kyis gsol ba btab par mkhyen nas de rnams la dbang bskur ba'i phyir ye shes kyi dkyil 'khor sprul par mdzad de/ ye shes nyid sgron ma yin pas na ye shes sgron ma ste yi ge'i don no/ /ye shes sgron ma ste sems can rnams kyi rgyud la ye shes kyis snang</text></item>
<item><p>17b.4</p><section></section><text>ba mdzad pas na mi bskyod pa la bya ste spyi'i don no/ /ye shes ni rnam par shes pa gsum gyi snang bas phyogs bcur snang bar mdzad pas sgron ma dang 'dra bas na sgron ma zhes bya la ting nge 'dzin de la snyoms par zhugs pa ste sbas pa'o/ /dz+nyA ni rtogs pa'o/ /na ni dgag pa</text></item>
<item><p>17b.5</p><section></section><text>la 'jug ste gang la rtogs pa med pa de ni ye shes so/ /de gang yin zhe na/ don dam pa'i bden pa brjod du med pa nyid yin pas so/ /de nyid ni snang ba ma lus pa zil gyis mnan nas 'jig rten gyi khams mtha' yas par snang bar byed pas na sgron ma'o/ /mi phyed pas</text></item>
<item><p>17b.6</p><section></section><text>rdo rje'o/ /de skad ces bya ba'i ting nge 'dzin la snyoms par zhugs pa ste mthar thug pa'o/ /rang bzhin gyis 'od gsal ba'i ting nge 'dzin las bzhengs nas nyon mongs pa lngas khyab pa'i sems can gyi khams la gzigs nas/ nyon mongs pa'i rang bzhin yongs su</text></item>
<item><p>17b.7</p><section></section><text>shes pa nyid ni byang chub yin la/ de'i ngo bo nyid ni bdag yin no zhes mkhyen nas/ gdul bya rnams kyi nyon mongs pa zhe sdang rnam par sbyang ba'i phyir zhe snang gi rigs kyi mchog gi snying po'i snying po 'di nyid kyi sku dang gsung dang thugs rdo rje las byung ba'o zhes bya ba ste thugs</text></item>
<item><p>18a.1</p><section></section><text>rje chen po'i thabs kyi khro bo ni zhe sdang yin la/ de'i rigs ni zhe sdang gi rigs so/ /'dod pa'i 'bras bu skyes pas ni mchog gi snying po'i snying po ste sngags so zhes bya ba ni blo la bzhag pa'o/ /sku dang gsung dang thugs rdo rje las phyung ngo zhes pa ni snyoms</text></item>
<item><p>18a.2</p><section></section><text>par 'jug pas yang dag par 'byin par mdzad pa ste sgra ji bzhin pa'o/ /badzra d+h+rika ces bya ba ni/ mngon par byang chub pa rnam pa lngas yang dag par ston pa'i rdo rje 'dzin par mdzad pas na rdo rje 'chang ste drang ba'i don to/ /bden pa gnyis kyi bdag nyid can gyi rdo rje'i ye shes</text></item>
<item><p>18a.3</p><section></section><text>'dzin pa mdzad pas na rdo rje 'chang ste nges pa'i don to/ /de nas 'di zhes bya ba la sogs pa nas zhugs so zhes bya bar sbyar te/ de nyid ces bya ba ni sngar bshad pa'i rdo rje 'chang chen po'o/ /sku dang gsung dang thugs ni de gsum gyi bdag nyid can no/ /rig pa'i skyes bu zhes bya ba</text></item>
<item><p>18a.4</p><section></section><text>ni bden pa gnyis kyi bdag nyid can no/ /mi bskyod pa'i phyag rgya chen po ni zhal nag po la sogs pa ste/ de rnams dang sbyor ba ni gcig tu gyur pa ste de nyid thabs so/ /nag po dkar po dmar po'i tshul du zhes bya ba ni snga ma bzhin no/ /sku dang gsung dang thugs rdo rje la zhugs so</text></item>
<item><p>18a.5</p><section></section><text>zhes bya ba ni/ rdo rje 'chang chen po'i sku dang gsung dang thugs rdo rje la zhugs so zhes bya ba'i don to/ /rdo rje sems dpa' phyung ba zhes bya ba dang po ste sgra ji bzhin pa'o/ /dang po'i sbyor ba'i 'og tu 'byin pa'i dkyil 'khor ston pas/ de nas bcom ldan 'das kyi thugs las phyung</text></item>
<item><p>18a.6</p><section></section><text>ngo zhes bya bar sbyar te/ dam tshig 'byung ba rdo rje zhes bya ba'i ting nge 'dzin gyi don ni bshad zin to/ /sems can rmongs pa rnams rnam par spyad [(]ba'i [,]pa'i [)]phyir zhi ba'i tshul gang yin pa ni gti mug ste de nyid ni mchog gis gnas so/ /de'i rigs ni gti mug gi mtshan nyid do/ /mchog</text></item>
<item><p>18a.7</p><section></section><text>gi snying po zhes bya ba la sogs pa'i don ni bshad zin to/ /dzi na dzika ces bya ba ni/ rgyal ba'i ngang tshul can yin pas na rgyal ba ste rtsibs bcu gnyis pa'i chos kyi 'khor los bdud rnams las rgyal bas na rgyal ba ste drang ba'i don to/ /rdo rje lta bu'i ting nge 'dzin gyis</text></item>
<item><p>18b.1</p><section></section><text>bdud bzhi zil gyis gnon pas na rgyal ba rgyal te nges pa'i don to/ /bcom ldan 'das de nyid ni spyan sngar bzhugs so zhes bya bar sbyar te rnam par snang mdzad kyi phyag rgya chen po dang bcas pa gcig tu gyur nas/ spyan sngar zhes bya ba mdun du bcom ldan 'das la gzigs shing</text></item>
<item><p>18b.2</p><section></section><text>bzhugs pa de sgra ji bzhin pa'o/ /de nas zhes bya ba la sogs pa ni snga ma bzhin du sbyar ro/ /de bzhin gshegs pa thams cad kyi rin po che ni kun rdzob byang chub kyi sems te / de las byung bas rin po che 'byung ba'o/ /rdo rje dpal ni phyag rgya chen po phun sum tshogs pa la</text></item>
<item><p>18b.3</p><section></section><text>bya ba yin la/ de skad ces bya ba'i ting nge 'dzin gang yin pa de mngon du mdzad pa ste drang ba'i don to/ /de bzhin gshegs pa thams cad kyi rin po che ni don dam pa'i byang chub kyi sems te/ de las byung bas ni rin po che 'byung ba'o/ /rdo rje dpal ni mi 'jigs pa'i</text></item>
<item><p>18b.4</p><section></section><text>dpal te/ de skad ces bya ba'i ting nge 'dzin de la snyoms par zhugs pa ste nges pa'i don to/ /bsam pa thams cad yongs su rdzogs par byed pas na yid bzhin gyi nor bu ste de'i rigs so/ /mchog gi snying po zhes bya ba la sogs pa'i don ni bshad zin to/ /rat+na</text></item>
<item><p>18b.5</p><section></section><text>d+h+r-ika ces bya ba ni/ bsam pa thams cad yongs su rdzogs par byed pa'i rin po che 'dzin par mdzad pas na rin chen 'chang ste drang ba'i don to/ /yang dag pa'i mtha'i rin po che 'dzin par mdzad pas na rin chen 'chang ste nges pa'i don to/ /rin chen dpal gyi phyag rgya chen</text></item>
<item><p>18b.6</p><section></section><text>po dang lhan cig tu gyur pa ni yang dag par sbyor ba'o/ /de nyid nam mkha'i gnas zhes bya ste/ nor gyis dregs shing khengs pa'i sems can rnams sbyin pas 'dul bar mdzad cing nga rgyal rnam par dag pa'i gnas la yang dag par bzhag nas bcom ldan 'das kyi</text></item>
<item><p>18b.7</p><section></section><text>g.yas phyogs su bzhugs pa ste sgra ji bzhin pa'o/ /de bzhin du 'dod chags la spyod pa'i sems can rnams kyi 'dod chags kyis 'dod chags rab tu spang ba'i don du/ bcom ldan 'das 'od dpag tu med pa'i rnal 'byor bstan par bya ba'i phyir de nas zhes bya ba</text></item>
<item><p>19a.1</p><section></section><text>la sogs pa gsungs te/ de nas bcom ldan 'das zhes bya ba la sogs pa ni snga ma bzhin du sbyar ro/ /de bzhin gshegs pa thams cad kyi 'dod chags chen po ni mchog tu dga' ba'o/ /de'i rgyu ni byang chub kyi sems yin la/ de las 'byung ba ni 'od</text></item>
<item><p>19a.2</p><section></section><text>dpag tu med pa ste drang ba'i don to/ /de bzhin gshegs pa thams cad kyi 'dod chags chen po ni 'od gsal ba ste/ de las 'byung ba ni 'od dpag tu med pa'o/ /de nyid rdo rje yin la/ de la dmigs pa ste nges pa'i don to/ /'dod chags kyi rigs zhes bya ba ni so sor rtog</text></item>
<item><p>19a.3</p><section></section><text>pa'i ye shes la kun du chags pa ni rdo rje 'dod chags te de'i rigs so/ /mchog gi snying po zhes bya ba la sogs pa'i don ni bshad zin to/ /A ro l-i ka zhes bya ba ni/ A ni ma lus pa'o/ /ro ni 'khor ba'o/ /l-ika ni de las 'das pas na A ro l-ika ste drang ba'i don to/ /ro</text></item>
<item><p>19a.4</p><section></section><text>zhes bya ba ni ye shes gsum mo/ /de bas na don dam pa'i bden pa bgrod par gyur pa ste nges pa'i don to/ /de nas zhes bya ba la sogs pa ni snga ma bzhin du sbyar ro/ /de bzhin gshegs pa thams cad kyi gdon mi za ba ni don yod par grub pa'o de nyid dam tshig ste/ bya ba</text></item>
<item><p>19a.5</p><section></section><text>grub pa'i ye shes ni 'gro ba ma lus pa'i don rdzogs par byed pas na 'da' bar bya ba ma yin pas so/ /de nyid rdo rje ste/ de skad ces bya ba'i ting nge 'dzin gang yin pa de la snyoms par 'jug pa ste drang ba'i don to/ /gdon mi za ba'i dam tshig ni 'od gsal ba ste/ mtshan</text></item>
<item><p>19a.6</p><section></section><text>ma med pa'i 'bras bu ster bas so/ /de nyid rdo rje ste/ de la dmigs pa ni nges pa'i don to/ /nyon mongs pa phrag dog rnam par sbyong ba nyid dang / nyon mongs pas dam tshig nyams pa la sogs pa'i nyes pa sel bar byed pa'i don gyi rigs ni dam tshig dgug pa'i rigs te</text></item>
<item><p>19a.7</p><section></section><text>drang ba'i don to/ /dam tshig ni khams phra ba ste/ des thabs kyi ye shes bkug nas mchog tu dga' ba bskyed pas yongs su sbyong ba'i rigs ni dam tshig dgug pa'i rigs te nges pa'i don to/ /mchog gi snying po zhes bya ba la sogs pa'i don ni bshad zin to/ /pradz+nyA</text></item>
<item><p>19b.1</p><section></section><text>d+h+r-ika ces bya ba ni rab tu rnam par 'byed pa'i mtshan nyid ni shes rab ste/ de 'dzin pas mdzad pas na shes rab 'chang ste drang ba'i don to/ /shes rab ni zla bar snang ba ste de khams phra bas 'dzin par mdzad pas na shes rab 'chang ste nges pa'i don to/ /byang phyogs su bzhugs so zhes</text></item>
<item><p>19b.2</p><section></section><text>bya ba ni sgra ji bzhin pa'o/ /zhe sdang zhes bya ba la sogs pa la/ gdul bya rnams kyi thar pa mngon par 'dod pa bskyed pas na 'dod pa'o/ /zag pa med pa'i bde ba chen po ni thar pa ste drang ba'i don to/ /rigs lngar gtogs pa 'di rnams kyis/ /'dod dang thar par bsgrub</text></item>
<item><p>19b.3</p><section></section><text>pa'o/ /zhes bya ba ni rigs 'di rnams ni phung po lnga'i ngo bo nyid de/ 'dod pa la nye bar longs spyod pas thar pa rab tu thob [#(]ba'am[,]pa'am[)]/ yang na 'dod pa rab tu sgrub pa dang / thar pa rab tu sgrub pa'o zhes bya ba ste/ sgra ji bzhin pa'o/ /de bas na bshad pa'i rgyud las/ phung po 'di dag</text></item>
<item><p>19b.4</p><section></section><text>sangs rgyas te/ /rdzogs pa'i byang chub rkyen du 'byung / /gnyis med de bzhin nyid sbyor bas/ /de yang de bzhin gshegs zhes bya/ /zhes gsungs te nges pa'i don to/ /yang rnam par snang mdzad la sogs pa'i longs spyod kyi phyir lha mo bzhi phyung ba yin te/ des na de</text></item>
<item><p>19b.5</p><section></section><text>nas zhes bya ba la sogs pa nas phyung ngo zhes bya bar sbyar ro/ /rdo rje 'dzin rjes su mnyes par byed pa'i dam tshig ni mA ma kI'o/ /de la dmigs pa'i ting nge 'dzin la snyoms par zhugs pa ste sgra ji bzhin pa'o/ /dwa Sha ra ti zhes bya ba la zhe sdang ni mi bskyod pa'o/ /de la dga' bas</text></item>
<item><p>19b.6</p><section></section><text>na zhe sdang dga' ste drang ba'i don to/ /nyon mongs pa zhe sdang rnam par dag pa la dga' ba ni zhe sdang dga' ste nges pa'i don to/ /bcom ldan 'das rdo rje 'chang ba de nyid mA ma kI'i gzugs su gyur nas shar phyogs kyi grwar bzhugs so zhes bya ba ni sgra ji bzhin pa'o/ /de bzhin</text></item>
<item><p>19b.7</p><section></section><text>gshegs pa thams cad ni rnam par snang mdzad do/ /de rjes su mnyes par byed pa'i rdo rje ni sangs rgyas spyan te sgra ji bzhin pa'o/ /mo ha ra ti zhes bya ba la/ gti mug ni rnam par snang mdzad de/ de la dga' bas na gti mug dga' ste drang ba'i don to/ /gti mug rnam</text></item>
<item><p>20a.1</p><section></section><text>par dag pa la dga' bas na gti mug dga' ste nges pa'i don to/ /lho phyogs kyi grwar bzhugs so zhes bya ba ni sgra ji bzhin pa'o/ /de nas zhes bya ba la sogs pa la/ 'dod chags 'dzin pa ni 'od dpag tu med pa'o/ /de la rjes su chags par byed pa'i</text></item>
<item><p>20a.2</p><section></section><text>rdo rje ni gos dkar mo ste/ de la dmigs pa'i ting nge 'dzin de la de skad ces bya ste sgra ji bzhin pa'o/ /rA ga ra ti zhes bya ba ni/ 'dod chags ni 'od dpag tu med pa'o/ /de la dga' bas na 'dod chags dga' ste drang ba'i don to/ /'dod chags rnam par dag pa la dga' ba</text></item>
<item><p>20a.3</p><section></section><text>ni 'dod chags dga' ste nges pa'i don to/ /de nas zhes bya ba la sogs pa nas/ nub phyogs kyi grwar bzhugs so zhes bya ba ni sgra ji bzhin pa'o/ /de nas zhes bya ba la sogs pa la sku dang gsung dang thugs mi rtag pa'o zhes gzhan dag la ston pa ni/ sku dang gsung dang thugs</text></item>
<item><p>20a.4</p><section></section><text>slu ba ste yi ge'i don to/ /chos thams cad ni stong pa'o zhes dmigs pa ni sku dang gsung dang thugs slu ba ste spyi'i don to/ /snang ba gsum gyi ngo bo nyid ni sku dang gsung dang thugs te/ snang ba de dang de khams phra ba las zhugs nas skad cig re re zhing rjes su myong bar byas</text></item>
<item><p>20a.5</p><section></section><text>te slar yang dngos po med par byas pa ni/ sku dang gsung dang thugs slu ba ste sbas pa'o/ /phung po dang khams dang skye mched la sogs pa la ril por 'dzin pa dang / rjes su gzhig pa'i rim gyis snang ba med par byas pa ni sku dang gsung dang thugs slu ba'o/ /mi phyed pas na</text></item>
<item><p>20a.6</p><section></section><text>rdo rje ste/ de la dmigs pa'i ting nge 'dzin ni/ de bzhin gshegs pa thams cad kyi sku dang gsung dang thugs slu ba rdo rje zhes bya ste mthar thug pa'o/ /de bzhin gshegs pa thams cad kyi shes rab 'dzin pa ni don yod par grub pa'o/ /de rjes su chags pa rdo rje'i dam</text></item>
<item><p>20a.7</p><section></section><text>tshig ni sgrol ma ste/ de'i rnam par thugs rtse gcig tu mdzad do zhes bya ba'i bar du ste sgra ji bzhin pa'o/ /badzra ra ti zhes bya ba la rdo rje ni don yod par grub pa'o/ /de la dga' bas na rdo rje dga' ste drang ba'i don dang / rdo rje ye shes la dga' bas na dga' ste/ nges pa'i don</text></item>
<item><p>20b.1</p><section></section><text>to/ /de nas zhes bya ba la sogs pa la byang phyogs kyi grwar bzhugs pa ni sgra ji bzhin pa'o/ /lha mo bzhi po 'di dag ni lhan cig spyod pa ste/ de rnams dang lhan cig yang dag par sbyor bar mdzad pas de bzhin gshegs pa thams cad kyi phun sum tshogs pa'i mchog bskyed </text></item>
<item><p>20b.2</p><section></section><text>pas na btsun mo'i mchog go/ /'dod pa'i dbang phyug yin pas btsun mo'i mchog dam tshig phun sum tshogs pa'o zhes bya ba'i sgras gsungs te sgra ji bzhin pa'o/ /de nas zhes bya ba la sogs pa la/ khro bo phyung ngo zhes bya bar sbyar te/ rnam par snang mdzad nyid kyis dbang</text></item>
<item><p>20b.3</p><section></section><text>bskur ba'i ngo bo nyid kyi rdo rje gang yin pa de ni rnam par snang mdzad rdo rje ste/ de la dmigs pa'i ting nge 'dzin ni rnam par snang mdzad rdo rje zhes bya ste/ de bzhin gshegs pa thams cad kyi dkyil 'khor byin gyis rlob cing skyed pa gang yin pa de la de skad ces bya ste sgra ji bzhin</text></item>
<item><p>20b.4</p><section></section><text>pa'o/ /ya mAn+ta kr-ita ces bya ba la/ gshin rje ni dmyal ba ste/ de bcom ldan 'das kyi khro bo chen po'i ting nge 'dzin gyis mthar thug par mdzad cing 'jig par mdzad pas na gshin rje mthar byed de drang ba'i don to/ /gshin rje ni rmongs pa'i mun pa ste ma rig pa'o/ /de don</text></item>
<item><p>20b.5</p><section></section><text>dam pa'i bden pas mthar thug par mdzad cing 'jig par mdzad pas na gshin rje mthar byed de nges pa'i don to/ /de nas zhes bya ba la sogs pa nas shar phyogs kyi sgor bzhugs so zhes bya ba ni sgra ji bzhin pa'o/ /de nas zhes bya ba la sogs pa la/ de bzhin gshegs</text></item>
<item><p>20b.6</p><section></section><text>pa thams cad kyi mngon par byang chub pa ni rin chen 'byung ldan no/ /de'i cod pan gyi rdo rje gang yin pa ste/ khro bo gzhan gyis mi thub pa de la dmigs pa'i ting nge 'dzin ni mngon par byang chub pa rdo rje zhes bya ste drang ba'i don to/ /de bzhin gshegs pa thams cad kyi mngon</text></item>
<item><p>20b.7</p><section></section><text>par byang chub pa ni 'od gsal ba'o/ /de nyid rdo rje ste/ de la dmigs pa ni nges pa'i don to/ /pradz+nyAn+ta kr-ita ces bya ba la shes rab kyis nyon mongs pa 'jig par mdzad pas na shes rab mthar byed de drang ba'i don to/ /rnam par rtog pa'i bdag nyid can ni shes rab</text></item>
<item><p>21a.1</p><section></section><text>ste/ de 'od gsal bar mdzad pas mthar byed pas na shes rab mthar byed de nges pa'i don to/ /de nas zhes bya ba la sogs pa la/ rdo rje'i dam tshig gis gdug pa rnams skrag par mdzad pas na rdo rje'i dam tshig bsnyengs par byed pa'o/ /yang na rdo</text></item>
<item><p>21a.2</p><section></section><text>rje'i dam tshig ni 'jig rten pa'i mkha' 'gro ma rnams so/ /de rnams skrag par mdzad pas na rdo rje'i dam tshig bsnyengs par byed pa zhes bya'o/ /lho phyogs kyi sgor bzhugs so zhes pa ni sgra ji bzhin pa'o/ /de nas zhes bya ba la sogs pa la/ chos rin po che ni 'od</text></item>
<item><p>21a.3</p><section></section><text>dpag tu med pa'o/ /de nyid 'byung gnas te de'i rigs su gyur pa rta mgrin gang yin pa de la de skad ces bya ste/ ting nge 'dzin gang la de skad ces bya ba de la snyoms par zhugs pa ste drang ba'i don to/ /chos rin po che ni 'od gsal ba'o/ /de nyid 'byung gnas te bskyed pa'i</text></item>
<item><p>21a.4</p><section></section><text>rta mgrin gang yin pa de la dmigs pa'i ting nge 'dzin de la snyoms par zhugs pa ste nges pa'i don to/ /pad mAn+ta kr-ita ces bya ba la pad+ma chus ma gos pa bzhin du/ nyon mongs pa rnams kyis gos par ma gyur cing / de nyid 'jig par mdzad pas na pad+ma mthar byed de drang ba'i don</text></item>
<item><p>21a.5</p><section></section><text>to/ /pad+ma ni skyes gnas so/ /mtha' ni nang ste/ der dbang po gnyis snyoms par zhugs pa'i thabs kyi mchog tu dga' ba'i bde ba skyed pas mdzad par na pad+ma mthar byed de nges pa'i don to/ /de nas zhes bya ba la sogs pa nas nub phyogs kyi sgor bzhugs so zhes pa ni</text></item>
<item><p>21a.6</p><section></section><text>sgra ji bzhin pa'o/ /de bzhin gshegs pa thams cad kyi sku dang gsung dang thugs ni don yod par grub pa'o/ /de nyid rdo rje ste khro bo bdud rtsi thab sbyor gang yin pa ste/ de la dmigs pa'i ting nge 'dzin de la yang de skad ces bya ste drang ba'i don to/ /de bzhin</text></item>
<item><p>21a.7</p><section></section><text>gshegs pa thams cad kyi sku dang gsung dang thugs rdo rje'i rnam par dag pa'i gnas ni 'od gsal ba ste/ de la dmigs pa ste nges pa'i don to/ /big+h+nAn+ta kr-i ta ces bya ba la/ bgegs rnams mthar mdzad cing 'jig par mdzad pas na bgegs mthar byed de</text></item>
<item><p>21b.1</p><section></section><text>drang ba'i don to/ /bgegs ni khams bzhi po ste/ de dag 'phel ba dang / 'grib pas lus gzir bas na bgegs so/ /de rnams thabs kyi ye shes shar bas rnam par 'jig par mdzad pas na bgegs mthar byed de nges pa'i don to/ /de nas zhes bya ba la sogs</text></item>
<item><p>21b.2</p><section></section><text>pa la byang phyogs kyi sgor bzhugs nas dkyil 'khor pa rnams mnyes par byed pa'i phyir dam tshig la/ sems dpa' ni dkyil 'khor gyi dam tshig sems dpa' rnams te/ bgegs thams cad rnam par 'jig par mdzad pa'i phyir te sgra ji bzhin pa'o/ /de ltar sgo rnam pa</text></item>
<item><p>21b.3</p><section></section><text>bzhir bkod nas/ shar phyogs kyi mtshams nas brtsams te mi g.yo ba la sogs pa dgod par bya'o/ /shar phyogs kyi snam bu nas brtsams te/ byams pa la sogs pa dgod do/ /nang gi dkyil 'khor gyi phyi rol gyi shar phyogs kyi mtshams nas brtsams te</text></item>
<item><p>21b.4</p><section></section><text>gzugs rdo rje la sogs dgod do/ /thams cad kyi gdan la sogs pa'i nges pa ni sgrub pa'i thabs su byas pa nyid yin no/ /lha'i rnal 'byor ji lta ba nyid dang / dkyil 'khor bcom ldan 'das kyis gzhan dag tu rdzogs par ma gsungs pa ni/ slob dpon med par</text></item>
<item><p>21b.5</p><section></section><text>'jug par ma gyur cig snyam du dgongs pa yin no/ /ji ltar sku'i dkyil 'khor la lha sum cu rtsa gnyis dgos pa 'byung ba de bzhin du/ phyung ba'i dkyil 'khor la yang sku'i dkyil 'khor dang 'dra ste de bzhin du 'dir yang blta'o/ /'di ltar re zhig lha sum cu rtsa</text></item>
<item><p>21b.6</p><section></section><text>gnyis dgod par shes par bya'o/ /'di ji ltar shes she na/ de brjod par bya ste/ bcom ldan 'das nyid kyis bshad pa'i rgyud las rnam par phye bas 'dus pa'i don the tshom med pa la 'jug par bya ste/ sems kyis gzhan ni mi bsam par/ /sems dpa'</text></item>
<item><p>21b.7</p><section></section><text>chen pos mnyan par bgyi / /rdo rje slob dpon lus 'di la/ /rgyal ba'i sku ni rim bzhin gnas/ /dang po sku yi rdo rje ni/ /gzugs phung la ni yang dag bzhugs/ /rjes su chags pa'i rdo rje ni/ /tshor ba yi ni phung por bzhugs/ /bcom ldan gsung gi rdo rje ni/ /'du</text></item>
<item><p>22a.1</p><section></section><text>shes kyi ni phung por bzhugs/ /mchod pa kun gyi rdo rje ni/ /'du byed kyi ni phung por bzhugs/ /bcom ldan thugs kyi rdo rje ni/ /rnam shes phung por yang dag bzhugs/ /yang / 'di yi sha sogs sa khams la/ /bcom ldan 'das yum spyan</text></item>
<item><p>22a.2</p><section></section><text>bzhugs so/ /khrag sogs chu yi khams la ni/ /bcom ldan 'das yum mA ma bzhugs/ /dro ba la sogs me khams la/ /bcom ldan 'das yum gos dkar bzhugs/ /bskyod pa la sogs rlung khams la/ /bcom ldan 'das yum sgrol ma bzhugs/ /de'i</text></item>
<item><p>22a.3</p><section></section><text>mig dbang po gnyis la ni/ /de bzhin gshegs pa sa snying po/ /de yi rna ba'i dbang gnyis la/ /bde gshegs phyag na rdo rje'o/ /de yi sna yi dbang po la/ /de bzhin gshegs pa mkha' snying po/ /de yi lce dbang la bzhugs pa/ /de bzhin gshegs pa 'jig rten dbang / /</text></item>
<item><p>22a.4</p><section></section><text>khams bzhi'i rang bzhin gong bu ni/ /lus zhes bya bar gdags pa la/ /sgrib pa thams cad rnam sel ba/ /de bzhin gshegs pa der bzhugs so/ /de yi yid kyi dbang po la/ /de bzhin gshegs pa 'jam dbyangs bzhugs/ /lus kyi tshigs ni thams cad la/ /de bzhin</text></item>
<item><p>22a.5</p><section></section><text>gshegs pa kun du bzang / /lus kyi rtsa rgyus thams cad la/ /de bzhin gshegs pa byams pa'o/ /lag pa g.yas pa'i rtsa bar ni/ /de bzhin gshegs pa gshin rje gshed/ /lag pa g.yon pa'i rtsa bar ni/ /bde gshegs gzhan gyis mi thub pa/ /kha yi pad+mar</text></item>
<item><p>22a.6</p><section></section><text>bzhugs pa ni/ /de bzhin gshegs pa rta mgrin no/ /gsang ba'i gnas su bzhugs pa ni/ /de bzhin gshegs pa bdud rtsi 'khyil/ /dpung pa g.yas par bzhugs pa ni/ /de bzhin gshegs pa mi g.yo ba/ /dpung pa g.yon par bzhugs pa ni/ /de bzhin gshegs</text></item>
<item><p>22a.7</p><section></section><text>pa 'dod pa'i rgyal/ /pus mo g.yas la bzhugs pa ni/ /de bzhin gshegs pa dbyig pa sngo/ /pus mo g.yon par bzhugs pa ni/ /de bzhin gshegs pa stobs po che/ /rang gi spyi bor bzhugs pa ni/ /de bzhin gshegs pa 'khor los sgyur/ /'og gi rkang par</text></item>
<item><p>22b.1</p><section></section><text>bzhugs pa ni/ /de bzhin gshegs pa gnod mdzes te/ /lus ni 'di nyid kun la 'dir/ /de bzhin gshegs pa thams cad bzhugs/ /sku yi dkyil 'khor zhes brjod pa/ /rdo rje slob dpon nyid kyi lus/ /sangs rgyas rnams kyi sku rdzogs pa/ /'di dag ma lus</text></item>
<item><p>22b.2</p><section></section><text>rdzogs sangs rgyas/ /rdo rjer legs byas bstan pa ni/ /mya ngan 'das la 'jug par 'gyur/ /mya ngan 'das pa myur thob pa/ /khyed kyi dge ba yongs smin pa/ /de bas rdo rje slob dpon gyi/ /lus la rgyal ba thams cad bzhugs/ /mthong na don ni yod pa kye/ /phyi ma'i</text></item>
<item><p>22b.3</p><section></section><text>dus na sems dpa' che/ /de bas sems can thams cad kyis/ /rab tu 'bad de bla ma bsten/ /de nas mthong ba don yod bcas/ /byang chub sems dpa' grags pa che/ /dga' zhing mgu la rab dang bas/ /phyag 'tshal nas ni mchi ma blags/ /zhes rdo rje phreng ba</text></item>
<item><p>22b.4</p><section></section><text>las gsungs so/ /rig pa 'dis na bri ba'i dkyil 'khor du yang lha sum cu rtsa gnyis dgod par bya'o/ /gleng gzhi'i dbang du mdzad nas kyang don gang yin pa ste bstan pa yin no/ /rgyud kyi don lhag ma rnams de nyid du bshad mod kyi skabs la bab pa ma yin no/ /de bzhin gshegs pa</text></item>
<item><p>22b.5</p><section></section><text>thams cad kyi sku dang gsung dang thugs kyi gsang ba gsang ba 'dus pa las/ de bzhin gshegs pa thams cad kyi ting nge 'dzin gyi dkyil 'khor byin gyis rlob pa zhes bya ba'i le'u zhes bya ba ni/ sku dang gsung dang thugs gsang ba la gzigs nas thugs su chud par mdzad</text></item>
<item><p>22b.6</p><section></section><text>pas na/ gsang ba 'dus pa ste ting nge 'dzin gyi dkyil 'khor byin gyis rlob pa gang yin pa de la de skad ces bya ste / le'u zhes bya ba ni ji ltar gos kyis mchu sbrang la sogs pa'i nye bar 'tshe ba zlog pa de bzhin du rgyud kyi don 'dis nyon mongs pa dang las dang skye ba'i nye bar 'tshe ba</text></item>
<item><p>22b.7</p><section></section><text>zlog pas na gos dang 'dra ba'i phyir le'u'o/ /de len cing 'dzin par byed pas na / de ston pa'i gzhung gi tshogs la yang le'u zhes bya'o/ /sgrol ma gsal bar byed pa zhes bya ba'i rgya cher 'grel pa las le'u dang po'i mtha' drug gis bshad pa'o// //de ltar le'u dang</text></item>
<item><p>23a.1</p><section></section><text>por thams cad bstan nas rdzogs pa'i rim pa gsal bar bya ba'i phyir/ de nas zhes bya ba la sogs pa gnyis pa byang chub kyi sems kyi le'u gsungs te/ de nas bcom ldan 'das phyag 'tshal nas/ 'di skad ces gsol to zhes bya bar sbyar ro/ /</text></item>
<item><p>23a.2</p><section></section><text>de bzhin gshegs pa thams cad kyi sku dang gsung dang thugs kyi bdag po ni/ rdo rje 'chang chen po yin pa la de la mchod pa dang phyag byas nas bcom ldan 'das la gsol ba btab pa ste/ bla na med pa'i byang chub sems/ /bshad du gsol zhes bya bar sbyar ro/ /sku dang gsung</text></item>
<item><p>23a.3</p><section></section><text>dang thugs gsum gyi mi phyed pa'i ngo bo nyid ni/ rgyu la 'bras bu'i nye bar gdags pas mchog go/ /bya ba'i rgyud la sogs pa la gnas pa rnams la mi bstan pas gsang ba'o/ /de nyid kyis na bla na med pa'o/ /sgrib pa thams cad las rnam par grol bas na snying po'o/ /de</text></item>
<item><p>23a.4</p><section></section><text>nas bcom ldan 'das kyis byang chub sems dpa' de dag la 'di skad ces bka' stsal to zhes bya bar sbyar te/ sems kyi yongs su rtog pa zhes bya ba la sogs pa la/ gal te bcom ldan 'das kyis bdag cag rnams la yongs su dag pa'i lha'i sku skyed pa'i phyir/ byang chub</text></item>
<item><p>23a.5</p><section></section><text>chen po'i sems bstan par mdzad na des ni sems can gyi don chen por 'gyur ro zhes bya'o/ /de lta bu'i sems kyi yongs su rtog pa thugs kyis mkhyen nas 'di skad ces bka' stsal pa ste sgra ji bzhin pa'o/ /khyed kyis zhes bya ba la sogs pa la/ sems lus</text></item>
<item><p>23a.6</p><section></section><text>lta bu dang zhes bya ba ni sku rdo rje lta bur ro/ /lus sems lta bu dang zhes bya ba ni thugs rdo rje lta bur ro/ /sems tshig tu brjod pa lta bur zhes bya ba ni tshig tu brjod pa ni ngag tu smra ba ste/ des na gsung rdo rje lta bur bya ba'i don to/ /skyed cig ces bya ba ni/ rdo rje gsum mi phyed pa'i</text></item>
<item><p>23a.7</p><section></section><text>ngo bo nyid kyis byang chub kyi sems skyed cig pa'o/ /de ji lta bur zhe na 'dir gsung ba/ de nas zhes bya ba la sogs pa la/ sku dang gsung dang thugs rnams ni nam mkha' lta bu ste/ stong pa nyid kyi ngo bo nyid du yang dag par sbyar zhing gcig tu byas nas zhes pa ste drang ba'i don to/ /</text></item>
<item><p>23b.1</p><section></section><text>khyed kyis skyed cig pa ni yid kyi rang bzhin gyi lus skyed cig pa'o/ /ji lta bur zhe na/ sems lus lta bur dang zhes bya ba gsungs te/ sems gsum po khams phra ba dang lhan cig tu longs spyod rdzogs pa'i sku lta bur lus gang bskyed pa de ni sems nyid yin no/ / lus</text></item>
<item><p>23b.2</p><section></section><text>sems lta bu ni sems nyid las gzhan na ci yang med pas so/ /sems tshig tu brjod pa lta bur skyed cig ces bya ba ni/ tshig tu brjod pa gang yin pa de dang de'i ngo bor sems nyid skyed cig pa'o/ /sku dang zhes bya ba la sogs pa la de ltar bskyed pa'i sku dang gsung dang</text></item>
<item><p>23b.3</p><section></section><text>thugs nam mkha' lta bur zhes bya ba nam mkha'i ngo bo nyid kyis 'od gsal bar yang dag par sbyar zhing gcig tu byas nas rdo rje 'chang chen por bdag nyid bskyed par bya ba ste/ dpal rdo rje phreng ba zhes bya ba rnal 'byor chen po'i rgyud las kyang / snying por gyur pa rang srog las/ /</text></item>
<item><p>23b.4</p><section></section><text>khams gsum na ni gzhan med de/ /sgyu mar gyur pa rang srog la / /rmi lam rmi ba bzhin du blta/ /khams gsum bdag nyid de bzhin nyid/ /gcig tu myur bar mthong ba ni/ /byin gyis brlabs nas de bzhin nyid/ /dngos grub myur bar thob par 'gyur/ /zhes</text></item>
<item><p>23b.5</p><section></section><text>gsungs te/ nges pa'i don to/ /e ma ho zhes bya ba la sogs pa la/ kun du bzang po ni rdo rje 'chang chen po ste/ de'i byang chub kyi sems rab tu bstan pa ni ngo mtshar che'o zhes pa'o/ /gang gis she na/ skye ba med pa'i tshul gyis su/ /zhes bya ba ste skye ba med pa</text></item>
<item><p>23b.6</p><section></section><text>ni don dam pa'i bden pa'o/ /der yid kyi rang bzhin gyis lus kyi 'jug pa ni skye ba med pa'i tshul te/ de skye ba ces bya ba ni 'od gsal ba las yongs su dag pa'i lha'i sku 'dzin pa'i mtshan nyid du bzhengs pa 'di ni skye ba yin par gang gis rab tu bsgrags shing brjod</text></item>
<item><p>23b.7</p><section></section><text>pa'o zhes pa ste dgongs pa ma yin pa'o/ /de bzhin gshegs pa drug po rnams kyi ji ltar rang rang gi byang chub kyi sems kyi tshigs su bcad pa rnams kyis ting nge 'dzin 'di nyid ji lta bar ston par mdzad de/ de bzhin gshegs pa thams cad kyi mngon par rdzogs</text></item>
<item><p>24a.1</p><section></section><text>par byang chub pa ni bden pa gnyis gnyis su med pa'i mtshan nyid do/ /de'i tshul ni de mngon sum du bya ba'i thabs so/ /de nyid ni rdo rje ltar mi phyed pas na rdo rje ste/ de'i ting nge 'dzin gang yin pa de la de skad ces bya ste dgongs pa ma yin pas bshad pa'o/ /</text></item>
<item><p>24a.2</p><section></section><text>brtan pa dang g.yo ba'i dngos po thams cad kyi ngo bo nyid ni med pa yin na ni sgom pa med pa ste bsgom par bya ba med pa'i phyir ro/ /bsgom par bya ba bsgom pa min/ /zhes bya ba ni/ gang yod par bsgom pa de yang bsgom pa ma yin te/ bsgom par bya ba dang bral bas yod pa ma yin</text></item>
<item><p>24a.3</p><section></section><text>pas so/ /de ltar zhes pa ni dngos po med pa dang dngos po yod par 'dod pa dang ldan pa gang yin pa de ni dngos po med pa nyid de phyogs gnyi ga dang 'gal lo/ /de bas na bsgom par bya ba dang sgom pa po dang bsgom pa dmigs su med pa ste yi ge'i don to/ /steng 'og la sogs pa'i</text></item>
<item><p>24a.4</p><section></section><text>dbye bas chos thams cad rnam par bsal nas/ 'dus byas dang 'dus ma byas kyi chos rnams ni stong pa'o zhes kyang bsgom pa ni med de/ stong pa nyid la mngon par zhen pa'i lta ba yin pa'i phyir ro/ /mtshan ma bzlog par bya ba'i phyir/ /bsgom par bya ba sgom pa min/ /zhes</text></item>
<item><p>24a.5</p><section></section><text>bya ba gsungs te/ gang yang rgyu dang 'bras bu'i rnam pa la mngon par zhen nas sgom na/ de nyid kyang rigs pa ma yin te/ rgyu dang 'bras bu gnyis su med pa'i phyir ro/ /smon pa bzlog pa'i phyir de ltar dngos po zhes bya ba la sogs pa gsungs te/ de ltar phyi rol gyi rnam pa'i smon</text></item>
<item><p>24a.6</p><section></section><text>pa'i 'bras bu de yang med de/ smon lam la sogs pa'i nye bar dmigs pa med pa'i phyir ro/ /de bas na phyi rol gyi dngos po lta bur sgom pa dmigs su med cing yod pa ma yin te sems kyi rang bzhin med pa'i phyir ro/ /spyi'i don to/ /dngos po med pa ni gang phung po la sogs pa</text></item>
<item><p>24a.7</p><section></section><text>de rnams ni dngos po med pa ste bsgom par bya bar gyur pa de sems tsam gang yin pa de ni dngos po med de rnam par ma dag pa dang / rtag tu med pa yin pa'i phyir ro/ /kun rdzob kyi bden pa bzlog par bya ba'i phyir/ bsgom par bya ba sgom pa min/ /zhes bya ba gsungs te/ gang</text></item>
<item><p>24b.1</p><section></section><text>kun rdzob kyi bden pa'i bdag nyid can sgyu ma lta bu'i lha'i sku sgom pa de yang mi rigs te/ 'od gsal bas rnam par dag pa'i phyir ro/ /de ltar na kun rdzob kyi bden pa tsam gyis dngos po ni dngos po ma yin te bden pa gnyis dbyer med pa'i phyir ro/ /de bas na bsgom pa ste bden pa gnyis</text></item>
<item><p>24b.2</p><section></section><text>lta bur bsgom pa ni dmigs su med de mi dmigs pa yin pas so zhes bya ba'i bar du ste sbas pa'o/ /dngos po med pa don dam pa'i bden pa la sgom pa med pa ste/ gzod ma nas dag pa'i phyir ro/ /gang kun rdzob kyi bden pa'i bdag nyid can du bsgom pa de yang / bsgom par bya</text></item>
<item><p>24b.3</p><section></section><text>ba ma yin te mi bden pa nyid do zhes bya ba la sogs pa'i rnam pa 'dis bden pa gnyis kyi bdag nyid kyi dngos po bsgom par bya bar mi 'gyur te/ bden pa gnyis gnyis su med par mthong ba tsam gyis grol bar 'gyur ba'i phyir ro/ /de bas na sgom pa po dang / bsgom pa dang / bsgom par</text></item>
<item><p>24b.4</p><section></section><text>bya'o zhes 'di ltar mngon par zhen pa ni/ zung du sbyor bas 'jug pa'i rim pa rtogs pa rnams la dmigs su med de yod pa ma yin no/ /zhes bcom ldan 'das rdo rje 'chang chen pos gsungs te mthar thug pa'o/ /de nas bcom ldan 'das rnam par snang mdzad kyis 'di gsungs</text></item>
<item><p>24b.5</p><section></section><text>so zhes bya ba sbyar te/ de bzhin gshegs pa thams cad kyi rnam pa kun nas mngon par rtogs pa ni 'od gsal ba thugs su chud pa'o/ /de nyid rdo rje ste ting nge 'dzin de la dmigs pa'o/ /dngos po thams cad ces bya ba la sogs pa la/ snod du gyur pa'i dngos po thams</text></item>
<item><p>24b.6</p><section></section><text>cad dang bral ba dang / yang phung po dang / khams dang / skye mched kyi bdag nyid can gyi gzung ba dang 'dzin pa rnam par spangs pa'o/ /chos bdag med pa ni rang bzhin gyis 'od gsal ba ste/ de dang mnyam pa nyid ni gnyis su med pa yin par dgongs so/ /chos bdag</text></item>
<item><p>24b.7</p><section></section><text>med pa de rnams dang mnyam pa nyid yin pas rang gi sems ye nas ma skyes pa rdo rje gsum mi phyed pa'i lus stong pa nyid kyi ngo bo ste mig gi spyod yul tsam yin pa'i phyir ro/ /zhes de bzhin gshegs pa rnam par snang mdzad kyis gsungs pa ste dgongs pa ma yin pa'o/ /de bzhin</text></item>
<item><p>25a.1</p><section></section><text>gshegs pa thams cad kyi mi zad pa ni yang dag pa'i mtha'o/ /de nyid rdo rje ste/ de la dmigs pa'i ting nge 'dzin ni de bzhin gshegs pa thams cad kyi mi zad pa'i rdo rje zhes bya'o/ /dngos po 'di rnams ma skyes pa/ /zhes bya ba ni phyi dang nang gi bdag nyid can</text></item>
<item><p>25a.2</p><section></section><text>gyi dngos po 'di rnams ma skyes pa ste rang bzhin gyis 'od gsal ba'i phyir ro/ /de bas na chos rnams med pa kho na'o/ /chos nyid med pa ste zhes bya ba ni de rnams kyi chos nyid kyang yod pa ma yin te chos rnams med pa'i phyir ro/ /de bas na 'di ltar nam mkha' lta bur bdag med pa'i</text></item>
<item><p>25a.3</p><section></section><text>mtshan nyid can 'od gsal ba ste byang chub kyi sems 'di ni byang chub pa'i thabs so/ /bstan pa 'di snying po yod pa ste nam mkha' lta bu yin no/ /zhes de bzhin gshegs pa mi bskyod pas gsungs pa te dgongs pa ma yin pa'o/ /de nas zhes bya ba la sogs pa ni de bzhin du sbyar te/ de bzhin</text></item>
<item><p>25a.4</p><section></section><text>gshegs pa thams cad kyi bdag med pa ni don dam pa'i bden pa'o/ /de nyid rdo rje ste/ de la dmigs pa'i ting nge 'dzin ni de bzhin gshegs pa thams cad kyi bdag med pa rdo rje zhes bya ba'i ting nge 'dzin no/ /chos rnams thams cad ces bya ba ni zag pa dang bcas pa dang zag pa med pa rnams</text></item>
<item><p>25a.5</p><section></section><text>so/ /dngos po med cing zhes bya ba ni mtshan ma med pa'i phyir ro/ /chos kyi mtshan nyid rnam par spangs/ /zhes bya ba ni/ chos rnams nyid ma grub na de rnams kyi mtshan nyid ga la yod de/ mo gsham gyi bu'i ljang ba dang dkar ba la sogs pa dang 'dra'o/ /'o na ji ltar lha'i sku</text></item>
<item><p>25a.6</p><section></section><text>bskyed ce na/ bdag med chos las kun du 'byung / /zhes bya ba ste/ bdag med pa'i chos ni don dam pa'i bden pa ste/ de las rang la byin gyis brlab pa'i rim gyis kun du 'byung bas na/ bdag med chos las kun 'byung ste/ /sngon gyi 'phen pa'i shugs kyis byung ba'o/ /zhes de</text></item>
<item><p>25a.7</p><section></section><text>bzhin gshegs pa rin chen 'byung ldan gyis gsungs te dgongs pa ma yin pa'o/ /de nas zhes bya ba la 'od zer 'bar nyid ni sgron ma yin pas na 'od zer 'bar ba'i sgron ma ste/ de gang zhe na/ 'od gsal ba'i snang ba'o/ /de nyid rdo rje ste de la dmigs pa'i ting nge 'dzin ni 'od</text></item>
<item><p>25b.1</p><section></section><text>zer 'bar ba sgron ma rdo rje zhes bya'o/ /ma skyes pa yin zhes pa ni ma byung ba la'o/ /chos rnams la zhes bya ba ni 'dus byas dang 'dus ma byas rnams la'o/ /ngo bo med ces bya ba ni bsgom par bya ba med pa'o/ /bsgom pa'ang med ces bya ba ni/ bsgom pa'ang med de bsgom par bya ba rang</text></item>
<item><p>25b.2</p><section></section><text>bzhin med pa'i phyir ro/ /'o na lha'i rnal 'byor du ji ltar 'gyur zhe na/ nam mkha'i tshul du sbyor ba yis/ /zhes bya ba gsungs te/ nam mkha' ni don dam pa'i bden pa'o/ /tshul ni kun rdzob kyi bden pa'o/ /de gnyis kyi sbyor ba ni gcig tu gyur pa ste de dag gis ni/ nam mkha'i tshul</text></item>
<item><p>25b.3</p><section></section><text>du sbyor ba yis/ /zhes bya ba yin par dgongs so/ /dngos po dag tu rab tu bsgrags/ /zhes bya ba ni/ tshul 'dis dngos po ste/ rdo rje 'chang chen po'i sku rab tu bsgrags shing bshad do/ /zhes de bzhin gshegs pa 'od dpag tu med pas gsungs te dgongs pa ma yin pa'o/ /</text></item>
<item><p>25b.4</p><section></section><text>de nas zhes bya ba la sogs pa la snga ma bzhin du sbyar te/ de bzhin gshegs pa thams cad zil gyis gnon pa rdo rje zhes bya ba'i ting nge 'dzin ni bshad zin to/ /chos rnams rang bzhin 'od gsal ba/ /zhes bya ba ni rang bzhin dang 'od gsal ba ni rang bzhin 'od gsal ba ste/ rang</text></item>
<item><p>25b.5</p><section></section><text>bzhin ni kun rdzob kyi bden pa'o/ /'od gsal ba ni don dam pa'i bden pa'o / /phyi dang nang gi dngos po rnams ni bden pa gnyis kyi ngo bo nyid do/ /de bas na gdod nas dag pa nam mkha' bzhin te/ yongs su dag pas na byang chub med pa ni 'bras bu'i ngo bo nyid do/ /mngon rtogs</text></item>
<item><p>25b.6</p><section></section><text>med pa ni thob pa'i rgyu ste rgyu dang 'bras bu dbyer mi phyed pa'i phyir ro/ /byang chub tshul 'di bstan pa'o/ /zhes bya ba ni/ rgyu dang 'bras bu dag mi phyed par yongs su shes pa nyid ni/ byang chub kyi lam brtan po yin no/ /zhes bcom ldan 'das don yod grub pas gsungs pa ste dgongs pa</text></item>
<item><p>25b.7</p><section></section><text>ma yin pa'o/ /de nas zhes bya ba la sogs pa la/ de bzhin gshegs pa thams cad kyi sku dang gsung dang thugs kyi gsang ba ni yid kyi rang bzhin gyi sku'o/ /de'i chos nyid ni don dam pa'i bden pas rnam par dag pa'o/ /de'i yi ge ni tshig de gsal bar byed pa'i ngag gi</text></item>
<item><p>26a.1</p><section></section><text>tshogs so/ /de thos nas ngo mtshar du gyur pa ni kun rdzob kyi bden pas so/ /rmad du gyur pa ni don dam pa'i bden pas so/ /e ma'o sangs rgyas zhes bya ba ni kun rdzob kyi bden pa'i sgo nas bstod pa'o/ /e ma'o chos zhes bya ba ni don dam pa'i bden pa'i sgo nas so/ /</text></item>
<item><p>26a.2</p><section></section><text>chos bshad pa ni ngo mtshar che/ /zhes bya ba ni/ bden pa gnyis mi phyed pa'i rnam pa gsal bar byed pas chos ston par mdzad pa'i rnam pas bstod pa'o/ /yang dag don ni 'od gsal ba'o/ /des dag pa'i don ni yongs su dag pa'i sku ste/ de lta bu'i yon tan gyi khyad par dang ldan pa'i byang chub kyi</text></item>
<item><p>26a.3</p><section></section><text>sems rdo rje 'chang chen po khyed la phyag 'tshal lo zhes pa'o/ /bdag med pa yi chos las byung / /zhes bya ba ni/ don dam pa'i bden pa las yang dag par 'khrungs zhes bya ba'i don to/ /sangs rgyas kyi byang chub ni rdzogs pa'i rim pa'o/ /des gdul bya rnams skyed par mdzad pas</text></item>
<item><p>26a.4</p><section></section><text>na/ /sangs rgyas byang chub rdzogs mdzad pa'o/ /rtog pa thams cad las 'das pas na rnam par mi rtog pa'o/ /de nyid kyis na dmigs su med pa ste/ dmigs pa dang bral ba khyed la phyag 'tshal lo zhes pa'o/ /kun du bzang po zhes bya ba la sogs pa la 'khor ba dang mya ngan las</text></item>
<item><p>26a.5</p><section></section><text>'das pa dag du bzang bas na kun tu bzang po'o/ /phun sum tshogs pa thams cad kyi ngo bo nyid yin pas na thams cad don no/ /lha'i dkyil 'khor spro bar mdzad pas na/ byang chub sems ni rab bskor ba'o/ /byang chub ni don dam pa'i bden pa'o/ /de gang gis spyod cing thob par byed pa</text></item>
<item><p>26a.6</p><section></section><text>ni byang chub spyod pa ste kun rdzob kyi bden pa'o/ /rdo rje che ni bden pa gnyis kyi bdag nyid can te de lta bu ni khyod la phyag 'tshal lo zhes pa'o/ /sems kyi ngo bo nyid ji lta bu yin zhe na/ dag pa zhes bya la sogs pa ste/ dag pa ni don dam pa'i bden pa ste yongs su dag cing yid kyi rang bzhin gyi sku</text></item>
<item><p>26a.7</p><section></section><text>zhes bya ba'i don to/ /de bzhin gshegs pa ni de bzhin nyid du gshegs pas na de bzhin gshegs pa ste/ de bzhin gshegs pa nyid ni de bzhin gshegs pa'o/ /sku gsung thugs kyi rdo rje 'dzin/ /zhes bya ba ni/ rdo rje gsum la sogs pa'i rnam par gdul bya rnams la snang bas so/ /</text></item>
<item><p>26b.1</p><section></section><text>sangs rgyas byang chub rab ston pa/ /zhes bya ba ni/ sku dang gsung dang thugs rdo rje'i sangs rgyas kyi byang chub thob par mdzad cing / mi gnas pa'i mya ngan las 'das pa'i dbyings la 'jog par mdzad pas na/ sangs rgyas kyi byang chub rab tu ston pa khyod la phyag 'tshal lo/ /zhes pa ste/ sgra ji bzhin</text></item>
<item><p>26b.2</p><section></section><text>pas bshad pa'o/ /byang chub kyi sems rab tu ston pas le'u ni byang chub sems kyi le'u'o sgrol ma gsal bar byed pa zhes bya ba'i rgya cher bshad pa las/ le'u gnyis pa mtha' drug gis bshad pa'o// //rnal 'byor pa rnam pa gnyis kyis phra mo bsgom pa rnam pa gsum bya'o zhes nye</text></item>
<item><p>26b.3</p><section></section><text>bar bstan par bya ba'i phyir/ de nas zhes bya ba la sogs pa gsungs te/ de nas bcom ldan 'das kyis gsungs so zhes bya bar sbyar ro/ /sku dang gsung dang thugs rdo rje de bzhin gshegs pa ni rdo rje 'chang chen po'o/ /de bzhin gshegs pa thams cad ni mi bskyod pa la sogs pa ste/ </text></item>
<item><p>26b.4</p><section></section><text>de rnams kyis sems can rnams kyi don gyi phyir phyogs bcur khyab pa gang yin pa ni 'phro ba'o/ /de nyid ni chos kyi chu'i char 'bebs pas na sprin no/ /de nyid ni sems can bsam pa rnam pa sna tshogs pas phye bas sku du mar ston pa'i phyir bkod pa'o/ /de lta bu'i tshul gyis mi phyed pas na rdo rje</text></item>
<item><p>26b.5</p><section></section><text>ste ting nge 'dzin de la dmigs pa'o/ /'di zhes bya ba ni thugs la bzhag pa'o/ /rdo rje bkod pa zhes bya ba la rdo rje ni de bzhin gshegs pa rnams so/ /de'i bkod pa ni de rnams kyi tshogs gang yin pa ste/ de ni rdo rje bkod pa'o/ /de skad ces bya ba'i ting nge 'dzin gyi gzhi'i le'u ni ting nge</text></item>
<item><p>26b.6</p><section></section><text>'dzin gyi le'u ste de gsungs pa'o/ /de ltar le'u la zhugs nas lha rnams bskyed pa'i yan lag tu gyur pa'i gsang sngags dang por ston pa ni/ oM shU n+ya tA dz+nyA na badzra swa b+hA ba At+ma ko\u0f85haM/ nam mkha'i khams kyi dbus gnas par/ /zhes bya ba ni chos 'byung ba la gnas pa'o/ /sangs</text></item>
<item><p>26b.7</p><section></section><text>rgyas dkyil 'khor zhes bya ba la sogs pa ni rnam par snang mdzad la sogs pa'i lha rnams kyi 'khor lo'o/ /'od zer sprin gyi bkod pa che/ /zhes bya ba ni/ rigs de dang der 'brel pa'i lha rnams te de rnams kyi tshogs ni sprin no/ /de nyid gnas ji lta ba bzhin du yang dag par gnas pas </text></item>
<item><p>27a.1</p><section></section><text>na bkod pa chen po'o/ /sangs rgyas 'bar ba'i 'od dang mnyam/ /zhes bya ba ni rang gi bdag po'i sku mdog dang 'dra ba'o/ /'od zer sna lngas kun du khyab/ /ces bya ba ni kha dog sna lnga'i sa'i cha dang ldan pa'o/ /kun nas yongs su zlum por te/ /zhes bya ba ni</text></item>
<item><p>27a.2</p><section></section><text>thams cad du bzang ba'o / /'dod pa'i yon tan lnga yis khyab/ /ces bya ba ni gzugs rdo rje la sogs pa dang ldan pa'o/ /mchod pa rnam pa lngas brgyan pa/ /zhes bya ba ni/ lha la sogs pa la nye bar bstan pa'i mchod pa rnam pa lnga dang bcas pa'o/ /mdor na zhes bya ba la sogs pa la/ </text></item>
<item><p>27a.3</p><section></section><text>mdor bsdu na lha'i 'khor lo 'di ltar bsam par bya'o/ /gzugs ni zhes bya ba ni bdag nyid dbus su ste 'khor lo'i dkyil du bsgom par bya'o / /bdag por gyur pa nyid kyis gzhag go zhes bya ba'i don to/ /de nas rnam par snang mdzad la sogs pa rnams kyi phyag rgya chen po yang / rdo rje 'chang</text></item>
<item><p>27a.4</p><section></section><text>chen po'i gzugs bzhin du dbus su bsgom par bya'o zhes bstan pa'i phyir/ rnam par snang mdzad ces bya ba la sogs pa gsungs te/ sku gsung thugs kyis mtshan pa'o/ /zhes bya ba ni rdo rje 'chang dang nye ba na bzhugs pa'i rnam par snang mdzad kyi phyag rgya chen po ni sku rdo rje nyid du gyur pa yin</text></item>
<item><p>27a.5</p><section></section><text>yang rnam par snang mdzad kyi gsung dang thugs dag gi ngo bo nyid kyang mnga' bas sku gsung thugs kyis mtshan pa'o/ /bsdus dang gcig tu sbyor ba yis / /zhes bya ba ni/ 'di la lha rnams kyi 'khor lo sdud pas na bsdus pa yis te rdo rje 'chang chen po'o/ /de dang gcig tu sbyor ba ni mi bskyod</text></item>
<item><p>27a.6</p><section></section><text>pa'i phyag rgya chen por bsgom par bya'o/ /de bzhin du dkon mchog dpal la sogs pa'i phyag rgya chen por dkyil 'khor gyi dbus su rnam par bsgom par bya ste/ rdo rje mchog ni gang yin pa'o / /dbus su sku ni legs bris la / /de yi ming smos rdo rje yi/ /dkyil 'khor yin zhes</text></item>
<item><p>27a.7</p><section></section><text>sangs rgyas gsungs/ /zhes gsungs pas so/ /sku mdog la sogs pa'i rab tu dbye ba bstan pa'i phyir/ sku gsung thugs kyi zhes bya ba la sogs pa gsungs te sku gsung thugs kyi rdo rje can ni rdo rje 'chang chen po ste/ mi bskyod pa rjes su zhugs pas zhe sdang rdo rjer gyur</text></item>
<item><p>27b.1</p><section></section><text>nas/ sku mdog in+d+ra nI lar kun du byung ba'o/ /de nyid kyis ni rnam par gtsigs la 'jigs 'jigs lta bu ste/ khro ba dang 'dod chags chen po 'dres par gyur pas mche ba cung zad gtsigs pa'o/ /shel dang zla ba'i 'od 'dra ba/ /zhes bya ba ni/ rnam par snang mdzad de/ de ni thor tshugs</text></item>
<item><p>27b.2</p><section></section><text>dang cod pan gyis brgyan pa dang / 'od kyi dkyil 'khor dang bcas shing sku la mtshan thams cad kyis brgyan pa/ phyag gi gtso bos 'khor lo bsnams pa bsgom par bya'o/ /'dzam bu chu bo'i gser 'od 'dra/ /zhes bya ba ni/ rin chen 'byung ldan gser gyi mdog can la/ sangs</text></item>
<item><p>27b.3</p><section></section><text>rgyas zhes pa de bzhin gshegs pa'i sprin gyis kun du 'khrigs par bsgom pa'o/ /de'i phyag na zhes bya ba la sogs pa ni zhe sdang rdo rje de'i phyag tu rnam par bsgom pa'o/ /marga ta yis zhes bya ba la sogs pas ni don yod par grub pa'i ngo bo nyid gsungs pa'o/ /phyag na rin chen</text></item>
<item><p>27b.4</p><section></section><text>zhes bya ba la sogs pas ni rin chen 'byung ldan gyi phyag mtshan gsungs pa'o/ /pad+ma rA ga zhes bya ba la sogs pas ni 'od dpag tu med pa'i phyag mtshan gsungs pa'o/ /'od zer sna lnga'i zhes bya ba la sogs pas ni sna tshogs pa'i 'gro ba ma lus pa'i don bsgrub par</text></item>
<item><p>27b.5</p><section></section><text>mdzad pa'i ngo bo nyid yin pas na/ 'od zer dkar po la sogs pa dang ldan pa'i don yod par grub pa'i phyag mtshan du ni ral gri bsnams par bsam mo/ /de rnams bskyed pa'i yan lag tu gyur pa'i dang po'i sbyor ba bstan pa'i phyir/ de nas zhes bya ba la sogs pa gsungs</text></item>
<item><p>27b.6</p><section></section><text>te/ gang chos kyi dbyings kyi ngo bo nyid du gyur pa'i ting nge 'dzin de la snyoms par zhugs shing / sku dang gsung dang thugs byin gyis rlob par mdzad cing skyed par mdzad pa ste/ gang gis sku dang gsung dang thugs byin gyis rlob pa de dang de'i gsang sngags rdo rje 'chang chen</text></item>
<item><p>27b.7</p><section></section><text>pos gsungs pa'o/ /oM d+harma d+ha tu swa b+hA ba At+ma ko\u0f85haM/ zhes bya ba 'dis ni bdag nyid zla ba'i dkyil 'khor 'dra ba'i rnam par byin gyis brlabs la/ de'i steng du yi ge gsum la sogs pa'i lha'i skur bskyed de 'og nas bshad pa'i rim gyis phra mo'i rnal 'byor rnam par</text></item>
<item><p>28a.1</p><section></section><text>bsgom mo zhes bya ba na drang ba'i don te bskyed pa'i rim pa'i ting nge 'dzin to/ /de bzhin gshegs pa zhes bya ba la sogs pa la/ de bzhin gshegs pa thams cad ni 'od zer lnga pa'o / /de rnams kyis 'phro ba ni steng gi sgo nas phyung ba'o/ /sprin ni tshogs so/ /</text></item>
<item><p>28a.2</p><section></section><text>bkod pa ni dkyil 'khor re re la dkyil 'khor bzhir rab tu 'byung zhing / dkar po la sogs pa kha dog rnams kyis phye bas na bkod pa ste/ ting nge 'dzin de la yang dag par dmigs pa'o/ /rdo rje ni yi ge gsum pa'o / /de'i bkod pa ni tshogs te A li kA li rnams/ ma ning la sogs pa'i</text></item>
<item><p>28a.3</p><section></section><text>gzugs can rnams ni yi ge gsum du zhugs pas so/ /mnyam par gzhag cing de nyin dang mtshan du 'jug pa dang gnas pa dang ldang bas bzlas pa ni ting nge 'dzin te/ de lta bu'i ting nge 'dzin gang yin pa de la de skad ces bya ste le'u de gsungs pa'o/ /don 'di nyid ni oM shU n+ya tA zhes pa</text></item>
<item><p>28a.4</p><section></section><text>la sogs pa'i gsang sngags kyis kyang ston te/ oM ni dang po gcig dang ldan/ /shU n+ya tA ni gnyis pa ste/ /dz+nyA na zhes pa gsum pa nyid/ /badzra zhes bya bzhi pa'o/ /swa b+hA wa At+ma ka lnga pa/ /a haM zhes pa drug par brjod/ /de ltar bde gshegs drug po ni/ /skye bo mchog la bstan</text></item>
<item><p>28a.5</p><section></section><text>pa yin/ /oM shU n+ya tA zung dang po'o/ /dz+nyA na badzra gnyis pa yin/ /swa b+hA wa At+ma ko\u0f85haM gyur/ /de nyid gsum du 'dir brtags pa'o/ /de nyid gsum ni gcig gyur par/ /gsal ba'i ming can zhes byar brjod/ /ces bya ba ni lung gis bshad pa'o/ /nam mkha'i</text></item>
<item><p>28a.6</p><section></section><text>dbyings kyi dbus gnas par/ /sangs rgyas dkyil 'khor bsgom pa ni/ /zhes bya ba ni yang dag par sbyor ba gsum gyi skur bsgom zhing bsam pa'o/ /ji lta bu zhe na/ 'od zer sprin gyi tshogs chen po/ /zhes bya ba ni / snang ba gsum gyi tshogs kyi snang ba 'khrigs pa'o/ /sangs rgyas</text></item>
<item><p>28a.7</p><section></section><text>'bar ba'i 'od dang mnyam/ /zhes bya ba ni/ 'ja' tshon ltar dkar po la sogs pa'i 'od zer lngas brgyan pa'o/ /'od zer rnam lngas kun du khyab/ /ces bya ba ni khams phra ba las yongs su bsgrubs pa'o/ /kun nas yongs su zlum po ste/ /zhes bya ba ni dngos po thams cad kyi ngo</text></item>
<item><p>28b.1</p><section></section><text>bo nyid do/ /'dod pa'i yon tan lnga yis brgyan/ /zhes bya ba ni/ rgyu ba la sogs pa'i 'od zer lnga ste de rnams dang nye bar ldan pa'o/ /mchod pa rnam pa lngas brgyan pa/ /zhes bya ba ni/ yul rnams la nye bar longs spyod pas na mchod pa ste dbang po lnga rnams so/ /de rnams kyis</text></item>
<item><p>28b.2</p><section></section><text>brgyan pa ni ma lus par zad pa'i phyir te/ de lta bu'i rnam pa'i sangs rgyas kyi dkyil 'khor 'od gsal bar 'jug par bsgom par bya'o/ /de ltar bdag nyid 'od gsal bar chud par bsgoms nas/ mdor na ste skad cig ma'i rnam pas rdo rje 'chang chen po'i sku'i gzugs su</text></item>
<item><p>28b.3</p><section></section><text>dbus su zhes bya ba 'khor ba dang mya ngan las 'das pa dag gis dbus su yod pa dang med pa'i phyogs dang bral bar bdag nyid rnam par bsgom par bya zhing shes par bya'o zhes bya ba'i don to/ /rim pa 'di nyid kyis rnam par snang mdzad la sogs par yang bsam pa ji</text></item>
<item><p>28b.4</p><section></section><text>lta ba'i dbye bas rang gi bdag nyid bskyed la bdag dang gzhan gyi don bya'o/ /de bas na/ rnam par snang mdzad phyag rgya che/ /sku gsung thugs kyis mtshan pa'am/ /zhes bya ba la sogs pa gsungs pa yin no/ /rdo rje 'chang chen po'i rnal 'byor 'di nyid brtan par bya ba'i phyir/ de</text></item>
<item><p>28b.5</p><section></section><text>nas bcom ldan 'das zhes bya ba la sogs pa gsungs te/ chos kyi dbyings ni 'od gsal ba ste ting nge 'dzin de la dmigs pa'o/ /gang gis sku dang gsung dang thugs byin gyis rlob cing skyed pa de ni sku gsung thugs byin gyis rlob pa ste gsang sngags de rdo rje 'chang chen pos gsungs</text></item>
<item><p>28b.6</p><section></section><text>pa ni/ oM d+harma d+hA tu swa b+hA wa At+ma ko\u0f85haM zhes bya ba'o/ /'di'i don ni bshad pa'i rgyud las gsungs te/ oM ni dang por shes par bya/ /d+harmA zhes bya gnyis pa'o/ /d+hA tu zhes bya gsum par bshad/ /swa b+hA bar grags bzhi pa'o/ /At+ma ka ni lnga pa yin/ /a haM du gyur drug par</text></item>
<item><p>28b.7</p><section></section><text>'dod/ /sngags 'di brjod nas de 'og tu/ /bsgom pa'i bdag nyid can gyis bsgom/ /zhes bya ba ste nges pa'i don to/ /da ni rang gi sems brtan par bya ba'i phyir/ rin chen zhes bya ba la sogs pas phra mo'i rnal 'byor rnam pa gsum gsungs te/ rin chen chen po ni</text></item>
<item><p>29a.1</p><section></section><text>rdo rje la sogs pa'i phyag mtshan te/ rin che bas na rin po che'o/ /kha dog lnga ni rigs lnga las byung ba'o/ /de ni yungs kar gyi 'bras bu'i tshad tsam sna yi rtse mor rang gi lha'i rnal 'byor gyi nyin mtshan du rtag tu bsgom par bya'o/ /rin chen brtan par zhes bya ba</text></item>
<item><p>29a.2</p><section></section><text>la sogs pa la/ gang gi tshe mthong ba'i mtshan ma nye bar skye ba de'i tshe/ rdo rje la sogs pa bsgom pas mi 'gyur bar shes nas sgom pa la dbang du gyur pa skyed pa'i phyir spro bar bya'o/ /brtan par ma gyur yang mi spro/ /zhes bya ba ni/ bsgom pa la slob bzhin par mi spro ba'o/ /sangs</text></item>
<item><p>29a.3</p><section></section><text>rgyas zhes bya ba la sogs pa la rdo rje la sogs pa la spro bas brtan par byas nas phyag rgya chen po'i gzugs kyang spro bar bya ba'i phyir/ sangs rgyas 'bar ba zhes bya ba la sogs pa gsungs te/ sangs rgyas 'bar ba 'dra ba'i 'od ni dkar po la sogs pa'i kha dog dang ldan pa'o/ /</text></item>
<item><p>29a.4</p><section></section><text>mchog rab sprin rnams ni sangs rgyas kyi tshogs so/ /'khor lo rdo rje rin chen dang / /zhes bya ba ni/ 'khor lo dang / rdo rje dang / rin po ches nye bar mtshon pa'i sprin rnams kyis so/ /pad+ma ral gri mtshon chen 'dzin/ /zhes bya ba ni pad+ma dang ral gri bsnams pa'o zhes bya ba'i don to/ /byang</text></item>
<item><p>29a.5</p><section></section><text>chub sems dpa'i sprin chen rnams/ /zhes bya ba ni/ nye bar mtshon pas rigs lnga dang 'brel pa'i lha rnams kyang spro ba'i bdag nyid sgrub pa pos nam mkha' khyab par spro bar bya zhing g.yogs par bya'o zhes pa ste spyi'i don to/ /rin chen chen po ni kun rdzob byang chub kyi sems te yungs</text></item>
<item><p>29a.6</p><section></section><text>kar gyi 'bras bu'i tshad tsam sna yi rtse mo ste/ rang gi rdo rje'i khar kha dog rnam pa lnga ste de bzhin gshegs pa lnga'i bdag nyid du byas la rtag tu bsgom par bya'o/ /rin chen brtan par gyur nas spro/ /zhes bya ba ni/ ji skad du bshad pa'i cho gas rdo rje dang pad+ma 'dus byas pa sngon du 'gro</text></item>
<item><p>29a.7</p><section></section><text>bas/ rang gi sems kyi rin po che brtan par byas nas rnal 'byor te/ snyoms par 'jug pas spro bar bya zhing dbyung bar bya'o/ /sangs rgyas 'bar ba 'dra ba'i 'od/ /ces bya ba la sogs pas ni byang chub kyi sems phyung ba las bu dang tsha bo la sogs pa'i tshul du phyung ba'i</text></item>
<item><p>29b.1</p><section></section><text>dkyil 'khor du ston pa yin te sbas pa'o/ /kha dog rnam pa lnga pa'i de bzhin gshegs pa'i bdag nyid can rin po che ni mi shigs par grags pa ste/ sangs rgyas rin po che skyed pas so/ /yungs kar gyi 'bru tshad tsam zhes bya ba ni thig le'i gzugs can yin pas so/ /sna'i rtse mor</text></item>
<item><p>29b.2</p><section></section><text>zhes bya ba ni snying ga'i pad+ma'i lte bar ro/ /nan tan du zhes pa ni de la zhen pas 'jug pa dang / gnas pa dang / ldang ba dang / sdud pa'i rnal 'byor gyis rtag par nyin mtshan du bsgom par bya'o/ /brtan pa ni rtag pa ste/ de gang zhe na mi shigs pa'o/ /de las rin chen te kha</text></item>
<item><p>29b.3</p><section></section><text>dog lnga pa'i 'od zer gyi tshogs spro bar bya zhing / 'jug pa dang / gnas pa dang / ldang bas 'jug par bya'o/ /brtan par ma gyur zhes bya ba ni mi shigs pa'i de kho na nyid rtogs pa nyid kyi rnal 'byor 'di bya'i gzhan gyis ni ma yin no zhes bstan pa yin no/ /da ni spro ba'i cho ga bstan par</text></item>
<item><p>29b.4</p><section></section><text>bya ba'i phyir/ sangs rgyas 'bar ba zhes bya ba la sogs pa gsungs te/ sangs rgyas 'bar ba ni 'od zer rnam pa lnga'o/ /de dang 'dra ba'i 'od ni dkyil 'khor bzhi ste/ g.yas pa la sogs pa'i dbye bas/ /de bzhin gshegs pa'i sprin spros pas/ /nam mkha'i</text></item>
<item><p>29b.5</p><section></section><text>khongs su gtogs pa dgong bar bya'o zhes bya ba ste mthar thug pa'o/ /rnam par snang mdzad la sogs pa'i bskyed pa'i rim pa bstan pa'i phyir/ nam mkha'i dbyings kyi dbus gnas par/ /zhes bya ba la sogs pa gsungs te/ de bzhin nyid la dmigs pa sngon du</text></item>
<item><p>29b.6</p><section></section><text>'gro bas zla ba'i dkyil 'khor bsgoms la/ de'i steng du 'khor lo bsams te de yongs su gyur pa las/ rnam par snang mdzad ji lta ba bzhin du bsgom mo/ /de bzhin du pad+ma yongs su gyur pa las/ pad+ma'i dkyil 'khor dang 'dra ba pad+ma rA ga'i 'od can 'od dpag tu med</text></item>
<item><p>29b.7</p><section></section><text>pa pad+ma'i rigs kyi rnal 'byor pas bsgom par bya'o/ /rin po che la brtson pa rin po che'i rigs kyi rnal 'byor pas rin chen 'byung ldan gyi rin po che'i dkyil 'khor 'dra ba kha dog ser por bsgom par bya'o/ /sbyor ba'i dkyil 'khor ni sna tshogs rdo rje ste de las byung ba'i don</text></item>
<item><p>30a.1</p><section></section><text>yod par gyur pa bsgom par bya'o/ /nam mkha' 'dra bar bri bar bya/ /zhes bya ni nam mkha' dang 'dra zhing mtshungs pa ste nam mkha' dang 'dra ba der gnas pa ni/ nam mkha' ltar sngo bsangs zhes bya ba'i don to/ /'di dag ces bya ba la sogs pa la/ sku dang</text></item>
<item><p>30a.2</p><section></section><text>gsung dang thugs sgrub pas mtshon pa'i sku'i dkyil 'khor te/ de gang zhe na mi bskyod pa ste de rdo rje las byung ba'o/ /'di dag sangs rgyas rab kyi mchog /thams cad mkhyen pa'i tshul thob pa'o/ /zhes bya ba ni thams cad mkhyen pa nyid ni sbyor ba ste/ de sems can rnams</text></item>
<item><p>30a.3</p><section></section><text>kyis dmigs shing 'dzin pa'i ngang tshul can gang yin pa de'o/ /rdo rje bkod pa zhes bya ba ni rdo rje ni de bzhin gshegs pa rnams so/ /de rnams kyis bkod pa ni gang du 'dus pa mdzad pa de ni rdo rje bkod pa le'u zhes bya ba ste drang ba'i don to/ /nam mkha'i dbyings ni 'od gsal ba'o/ /</text></item>
<item><p>30a.4</p><section></section><text>de'i dbus su gnas pa ni zla ba'i dkyil 'khor te mi shigs pa'o/ /bri bar bya ba ni shes par bya ba'o/ /gsal ba'i dkyil 'khor dbus gnas par/ /zhes pa ni mi shigs pa las nges par byung ba'o/ /'khor lo'i dkyil 'khor ni chu'i dkyil 'khor te mi bskyod pa'i ngo bo</text></item>
<item><p>30a.5</p><section></section><text>nyid kha dog dkar zhing dal bar rgyu ba'o/ /de sgom pa ni 'byung bar gyur par shes par bya'o/ /pad+ma'i dkyil 'khor 'dra ba ni/ /me'i dkyil 'khor te kha dog dmar po'o/ /pad+ma bsgom par bya ba ni 'od dpag tu med pa'i ngo bo nyid de g.yas nas byung bar gyur par shes par bya'o/ /</text></item>
<item><p>30a.6</p><section></section><text>rin chen dkyil 'khor 'dra ba ni/ /dbang chen gyi dkyil 'khor ro/ /rin chen brtson zhes pa ni rin chen 'byung ldan zlos pas gnyi ga las byung bar gyur par shes par bya'o/ /sbyor ba'i dkyil 'khor ni rlung gi dkyil 'khor te/ kha dog nag po don yod par grub pa'i ngo bo nyid</text></item>
<item><p>30a.7</p><section></section><text>g.yon nas byung bar yin par shes par bya ste/ de rnams ni de bzhin gshegs pa'i ngo bo nyid 'od zer bzhi'i rab tu rgyu ba bshad pa yin no/ /de rnams kyi sku dang gsung dang thugs sgrub cing sku la sogs pa skyed pas na rdo rje las byung ba ste/ 'od gsal ba las bzhengs pa</text></item>
<item><p>30b.1</p><section></section><text>bden pa gnyis kyi bdag nyid can gyi lha'i dkyil 'khor yin par shes par bya'o/ /gang gi zhe na/ thams cad mkhyen pa'i tshul thob pa ni rnam pa thams cad mkhyen pa'i go 'phang thob par 'dod pa rnams kyi'o/ /rdo rje zhes bya ba la sogs pa la/ rdo rje ni yongs su rdzogs pa'i lha'i</text></item>
<item><p>30b.2</p><section></section><text>sku'o/ /bkod pa ni tshogs so/ /de ston pa'i tshig gi le'u la yang de skad ces bya'o/ /phra mo'i rnal 'byor nyid bshad pa'i rgyud las gsal bar ston pas 'dir de la 'jug par bya ste/ thog mtha' med pa'i rnal 'byor ni/ /phra mo zhes ni rab tu brtags/ /mi gsal gsal</text></item>
<item><p>30b.3</p><section></section><text>bar yang dag sbyor/ /dngos med ngo bo nyid las byung / /rang bzhin gyis grub dang po gcig /gcig dang du ma rnam spangs pa/ /rten cing 'brel 'byung chos su grags/ /dngos po kun gyi 'byung gnas gcig /bdag nyid 'di ltar byas nas ni/ /chos kyi dkyil 'khor bri</text></item>
<item><p>30b.4</p><section></section><text>bar bya/ /dmar dang gnag dang de bzhin ser/ /dkar po nyid de mdor bsdus pa/ /bzhi bzhi yi ni sbyor ba yis/ /gos dkar la sogs legs par bri/ /de yi dbus su rang gi lha/ /sbyor ba yis ni go 'phang mchog /gos dkar la sogs ji bzhin du/ /steng dang gsegs dang thad</text></item>
<item><p>30b.5</p><section></section><text>ka 'og /me dang rlung dang dbang chen dang / /chu ste so so'i dkyil 'khor ro/ /zhes bcom ldan 'das kyis gsungs te nges pa'i don to/ /sgron ma gsal bar byed pa zhes bya ba'i rgya cher bshad pa las le'u gsum pa mtha' drug gis bshad pa'o// //lha la dmigs pa</text></item>
<item><p>30b.6</p><section></section><text>sngon du 'gro bas phra mo'i rnal 'byor bsgom pa bstan nas/ khyad par can gyi slob ma rnams rdul tshon gyi dkyil 'khor du dbang bskur ba'i phyir/ de nas zhes bya ba la sogs pa la bla ma la gsol ba 'debs pa'i cho ga gsungs te/ de nas zhes bya ba nas gsol ba btab po zhes</text></item>
<item><p>30b.7</p><section></section><text>bya ba'i bar ni sgra ji bzhin pa'o/ /de bzhin gshegs pa kun zhes bya ba ni/ mi bskyod pa'i sgo nas bstod pas mnyes par byed pa'o/ /zhi ba zhes bya ba ni rnam par snang mdzad kyi ngo bo nyid kyis so/ /de bzhin gshegs pa kun gyi gnas/ /zhes bya ba ni rin chen 'byung ldan gyi</text></item>
<item><p>31a.1</p><section></section><text>ngo bo nyid kyis so/ /chos kun zhes bya ba ni 'od dpag tu med pa'i ngo bo nyid kyis so/ /bdag med ma yi mchog ces bya ba ni don yod par grub pa'i ngo bo nyid kyis so/ /yang rigs gsum gyi ngo bo nyid kyi bstod pa ni/ mtshan rnams thams cad yang dag</text></item>
<item><p>31a.2</p><section></section><text>rdzogs/ /zhes bya ba la sogs pa ste/ mtshan rnams thams cad yang dag rdzogs/ /mtshan min thams cad yang dag spangs/ /dkyil 'khor dam pa bshad du gsol/ /zhes bya bar sbyar te/ ji skad du bshad pa'i dkyil 'khor gyi mtshan nyid dang ldan cing chad dang lhag pa'i nyes pa</text></item>
<item><p>31a.3</p><section></section><text>dang bral ba/ kye kun du bzang po sku yi mchog /mchog rab kyi dkyil 'khor dam pa rab tu bshad du gsol zhes bya ba'i don to/ /zhi ba'i chos ni mchog las byung / /zhes bya ba ni/ don dam pa'i bden pa las nges par byung ba'o/ /ye shes ni snang ba gsum mo/ /de'i spyod pa ni 'dod</text></item>
<item><p>31a.4</p><section></section><text>chags la sogs pa ste/ de rnams kyi rang bzhin mngon par byang chub pa bsgom pas rnam par sbyong bar mdzad pas na/ ye shes spyod pa rnam sbyong ba'o/ /thams cad kyi 'byung gnas dbang phyug brnyes pas na kun du bzang po'o/ /ngag gi dbang phyug brnyes pas na gsung gi mchog</text></item>
<item><p>31a.5</p><section></section><text>go/ /sems can thams cad kyi sems ni rdo rje nyid pas na sems can gyi sems chen po'o/ /'dod chags la sogs pa rnams rnam par dpyad na dmigs su med pas rang bzhin gyis dag pa'o/ /'dod chags la sogs pa'i dri ma dang bral bas na dri ma med pa'o/ /de nyid</text></item>
<item><p>31a.6</p><section></section><text>kyis na kun du bzang po'o/ /rang gi thugs so sor thugs su chud pas na thugs kyi mchog go/ /sems can thams cad mya ngan las 'das pa thob par mdzad pas na kha lo sgyur pa'o/ /dkyil 'khor gyi cho ga bshad du gsol zhes pa ste/ dgongs pa ma yin pa'o/ /de</text></item>
<item><p>31a.7</p><section></section><text>nas zhes bya ba la sogs pa ni/ rdo rje 'chang ba'i gsung la 'jug par bya ba'i phyir sdud pa pos smras pa'o/ /gdul bya rnams ci rigs par rjes su ston par mdzad pas na ston pa'o/ /rdo rje ni gnyis su med pa'i ye shes te de 'dzin par mdzad pas na rdo rje 'dzin to/ /sa 'og dang</text></item>
<item><p>31b.1</p><section></section><text>sa steng dang mtho ris kyi ngo bo nyid du gyur pas na 'jig rten gsum pa'o/ /'dod pa'i khams la sogs pa'i ngo bo nyid kyis bzhugs pas na khams gsum pa'o/ /'jig rten gsum mchog rdo rje ni rang sangs rgyas la sogs pa ste/ de rnams kyi mchog ni gtso bor gyur pas so/ /</text></item>
<item><p>31b.2</p><section></section><text>'jig rten gsum ni tshangs pa la sogs pa ste de rnams la rjes su ston pa nyid de/ de lta bu rdo rje 'chang chen po'o/ /de bzhin gshegs pa kun gyi gnas/ /zhes pa ni de rnams kyi bzhugs gnas su gyur pas so/ /de bzhin gshegs pa thams cad kyi ngo bo nyid du gshegs</text></item>
<item><p>31b.3</p><section></section><text>pas na de bzhin gshegs pa kun gyi'o/ /thugs kyi dkyil 'khor zhes bya ba ni/ sku dang gsung gi dkyil 'khor dag pa'o / /dkyil ni snying po'o/ /'khor ni len cing 'dzin pa yin pas na dkyil 'khor te/ de dang de'i rnam pa lta bu'i dkyil 'khor gang yin pa de ni dkyil</text></item>
<item><p>31b.4</p><section></section><text>'khor rab 'dra ba zhes bya'o/ /yid du 'ong bas na nyams dga' ba ste/ de lta bu'i thugs kyi dkyil 'khor du gyur pa bshad pa ste sgra ji bzhin pa'o/ /rdo rje 'chang chen po'i gsung gi dkyil 'khor ston pa'i phyir/ de nas zhes bya ba la sogs pa gsungs te/ de nas zhes bya ba ni</text></item>
<item><p>31b.5</p><section></section><text>tshig gi skabs 'byed pa'o/ /de'i phyir zhes pa'i sgra ni/ gtan tshigs kyi don te slob ma'i tshig khas blangs nas/ gang gi phyir 'di ni dad pa la sogs pa'i yon tan rdzogs pa yin pas na dkyil 'khor 'di bshad par bya'o zhes bya bar dgongs so/ /sems gtso bor</text></item>
<item><p>31b.6</p><section></section><text>byas pa'i dkyil 'khor ni thugs kyi dkyil 'khor ro/ /rdo rje'i rigs gtso bo yin pas na mchog ste/ de bas na 'di nyid ni dang por gsungs so/ /thugs kyi rdo rje ni mi bskyod pa'o/ /de dang 'dra bar bdud la sogs pa rnams kyis g.yo bar mi nus pas na rdo rje rab</text></item>
<item><p>31b.7</p><section></section><text>'dra ba'o/ /sku dang gsung dang thugs rnams kyi dkyil 'khor ni snying po ste gsang ba'o/ /de len pas na sku dang gsung dang thugs kyi dkyil 'khor te/ de yang dag par bshad par bya'o zhes bya bar sbyar ro/ /lus dang zhes bya ba la sogs pa ni de'i thig skud kyi cho ga</text></item>
<item><p>32a.1</p><section></section><text>ston pa yin te/ lus dang ngag sems bsgoms pa yis/ /zhes pa ni lus dang ngag sems mnyam par gzhag pas so/ /shes rab can ni las kyi cho ga mthong ba'i slob dpon no/ /thig gdab pa ni rnam par bgo ba'o/ /thig skud ni dkyil 'khor</text></item>
<item><p>32a.2</p><section></section><text>ston pas thig skud do/ /sar pa ni gzhan dag tu ma spyad pa'o/ /legs par bkal ba ni yang dag par bsgril pa'o/ /tshad ma ni dkyil 'khor gyi nyis bltab bo/ /rab tu mdzes pa ni tshon sna lnga pa ste shin tu phra ba dang sbom pa ma yin pa de lta bu'i thig skud kyis thig gdab po/ /khru</text></item>
<item><p>32a.3</p><section></section><text>ni bcu gnyis zhes bya ba ni dkyil 'khor gyi tshad bstan pa yin no/ /ngos bzhi ni zur bzhi dang ldan pa'i phyir ro/ /sgo bzhi par ni zhes bya ba ni shar la sogs pa'i sgo bzhi dang ldan pa ste don gyis ni phyi'i dkyil 'khor yin no/ /de'i zhes bya ba la sogs pa la/ ngos bzhi la sogs</text></item>
<item><p>32a.4</p><section></section><text>pa'i yon tan dang ldan pa'i phyi'i dkyil 'khor de'i nang du 'khor lo ste nang gi dkyil 'khor rab tu zlum po lta bur bri bar bya'o/ /de nas de'i 'og tu slob dpon gyis rdo rje la sogs pa'i phyag rgya dgod par bya'o/ /de yang de nas zhes bya ba la sogs pa yin te/ cho ga ni sa sbyang</text></item>
<item><p>32a.5</p><section></section><text>ba la sogs pa'i cho ga nyi shu'o/ /de mthong ba ni cho ga mthong ba ste/ las des gzhir gyur pa'i dkyil 'khor rdzogs par byed shes pa'o/ /phyag rgya ni chos kyi phyag rgya dang / mtshan ma'i phyag rgya dang / phyag rgya chen po dang gsum ste/ yi ge hUM la sogs pa ni chos kyi phyag rgya'o/ /rdo rje</text></item>
<item><p>32a.6</p><section></section><text>la sogs pa ni mtshan ma'i phyag rgya'o/ /mi bskyod pa la sogs pa lha'i 'khor lo ni phyag rgya chen po'o/ /sems can gyi rgyud thams cad la ltos nas rnam pa gsum po 'di dag gis phyag rgya dgod pa yang bya'o/ /de la nye bar mtshon pa'i don tsam du mtshan ma'i phyag rgya bstan</text></item>
<item><p>32a.7</p><section></section><text>pa'i phyir/ de'i dbus su zhes bya ba la sogs pa gsungs te/ 'jigs pa dag kyang rab 'jigs byed/ /ces bya ba ni/ zhe sdang gi de kho na nyid yin pa'i phyir/ rdo rje ni 'jigs pa rnams kyang 'jigs par byed pa'o/ /rdo rje ni de bzhin gshegs pa rnams so/ /de rnams</text></item>
<item><p>32b.1</p><section></section><text>kyi 'bar ba ni 'od zer lnga ste des 'khor lo rnam par brgyan pa'o/ /'od zer mang po rab tu 'khrigs/ /zhes bya ba ni/ rin po che la 'od zer gyi tshogs kyis rgyas pa'o/ /pad+ma chen po ni 'od dpag tu med pa'o / /pad+ma dmar po'i 'od dang mnyam zhing kha dog dmar ba nub phyogs kyi</text></item>
<item><p>32b.2</p><section></section><text>char bri bar bya'o/ /ral gri chen po byang phyogs su/ /zhes bya ba la sogs pa la/ 'od zer ni kha dog sna lnga pa'o/ /de rnams kyis 'bar ba ni 'od 'phro ba'o/ /de rnams kyis rab tu 'khrigs par ni ral gri la 'od de'i tshogs kyis khyab pa'o/ /dbus na sprin dang 'dra ba'i 'od/ /</text></item>
<item><p>32b.3</p><section></section><text>ces bya ba la sogs pa la/ sprin sngon po'i mdog 'dra ba ni dbus na sprin dang 'dra ba'i 'od de/ dbus gnag la mtha' dkar ba'i 'od dang ldan pa gang yin pa de ni dbus na sprin dang 'dra ba'i 'od mnga' ba'i spyan no/ /mA ma kI yi rigs byung ba/ /zhes bya ba ni/ mA ma kI'i phyag mtshan</text></item>
<item><p>32b.4</p><section></section><text>te rigs las byung ba ni rdo rje'i rigs la ltos pa ste/ gang gi tshe rin po che'i rigs la ltos par gyur pa de'i tshe ni/ rin po che yang mA ma kI'i phyag mtshan du 'gyur te/ rdo rje ni ma yin no/ /zhes bya bar dgongs so/ /pad+ma ni kha bye zhing rgyas pa dang sdong bur bcas shing rtsa bar bcas pa dang / ut+pal</text></item>
<item><p>32b.5</p><section></section><text>ni sprin sngon po ltar rnam par mdzes pa'o/ /tho ba ni phyogs kun nas 'od zer lngas khyab ste sngon po la sogs pa'i 'od zer lngas brgyan pas so/ /be con ni rdo rje 'bar ba la sogs pa'i 'od bzang ba yod pa'i dbyug pa'o/ /pad+ma ni ral gri ltar rno ba'i 'od 'phro ba gang yin pa de</text></item>
<item><p>32b.6</p><section></section><text>la de skad ces bya'o/ /rdo rje zhes bya ba la sogs pa la/ rdo rje ni sna tshogs rdo rje'o/ /'khyil pa rdo rje can zhes pa ni bdud rtsi 'khyil pa zhes bya ba'i don to/ /thugs kyi dkyil 'khor zhes bya ba la sogs pa la bshad ma thag pa'i dkyil 'khor bri ba'i cho ga nye bar sdud pa yin</text></item>
<item><p>32b.7</p><section></section><text>te/ /'dir rgya cher ni dkyil 'khor gyi cho ga las blta bar bya'o/ /lus dang zhes bya ba la sogs pa la/ sgrub pa pos mchod pa rnam pa gsum gyis lha rnams kyi 'khor lo gus pa dang bcas pas mchod par bya'o/ /nang gi mchod pa bstan par bya ba'i phyir/ bud med</text></item>
<item><p>33a.1</p><section></section><text>ces bya ba la sogs pa gsungs te/ bud med ni rang gi rigs kyi bu mo'o/ /mdangs bzang ba ni gzugs sdug pa la sogs pa'i yon tan dang ldan pa'o/ /lo grangs bcu drug lon pa ni na tshod do/ /ni zhes bya ba ni nges par bzung ba'o/ /dri dang me tog phreng</text></item>
<item><p>33a.2</p><section></section><text>brgyan te/ /zhes bya ba ni/ dri dang me tog dang rgyan rnam pa sna tshogs pas brgyan par byas nas dkyil 'khor de'i dbus su mnyes par bya zhing rol par bya'o zhes dgongs so/ /ci ltar rol par bya zhe na/ byin brlabs la zhes bya ba la sogs pa gsungs te/ shes rab can ni mkhas pa</text></item>
<item><p>33a.3</p><section></section><text>ste sngags pa'o/ /yon tan ska rags mA ma kI / /zhes bya ba ni/ gang yon tan nyid kyis ska rags su byas pa ni sngar bshad pa'i bud med do/ /de mA ma kI dang 'dra bar byin gyis brlab pa ste tha mal pa'i dngos po bsal te/ rigs lngas khyab par brgyan par byas nas mnyes par bya'o/ /</text></item>
<item><p>33a.4</p><section></section><text>de nas zhi ba'i gnas te byang chub kyi sems spros pa ni/ rdo rje'i lam nas phyi rol tu bya ba'o/ /sangs rgyas kyi gnas ji ltar spro zhe na/ nam mkha'i dbyings ni rab tu brgyan/ /zhes pa ste/ sangs rgyas rab tu byung bas nam mkha'i khams ma lus par brgyan par gyur par spro'o/ /'di</text></item>
<item><p>33a.5</p><section></section><text>skad ston pa yin te/ byang chub kyi sems kyi rdul phra rab las bsgrubs pa'i nam mkha'i khongs su khyab pa'i de bzhin gshegs pa'i tshogs bsam par bya'o zhes pa'o/ /byang chub kyi sems 'ba' zhig gis mchod par ma zad de/ gzhan yang lus kyi rgyu mthun pas kyang</text></item>
<item><p>33a.6</p><section></section><text>mchod par bstan pa'i phyir/ bshang dang zhes bya ba la sogs pa gsungs te bdud rtsi lnga lha rnams la dbul bar bya ste / lha bshos su gyur pas dkyil 'khor gyi 'khor lo la blta bar bya zhing de nyid kyis bdag nyid tshim par bya'o/ /de ltar byas pa'i yon tan ni/ /de ltar byas na </text></item>
<item><p>33a.7</p><section></section><text>zhes bya ba la sogs pa gsungs te/ sangs rgyas ni gzugs kyi phung po la sogs pa'o/ /byang chub sems dpa' ni mig la sogs pa'i skye mched de/ sangs rgyas dang byang chub sems dpa' grags pa che zhing spyod pa bzang ba de rnams mnyes shing dgyes par 'gyur</text></item>
<item><p>33b.1</p><section></section><text>bas 'jig rten gyi mig dga' bar mdzad par 'gyur ro zhes pa ste drang ba'i don to/ /lung gi bshad pa brjod par bya ste/ de nas thugs kyi dkyil 'khor mchog /rdo rje ye shes rab 'dra ba/ /sku dang gsung dang thugs rnams kyi/ /dkyil 'khor rab tu bshad par bya/ /'di</text></item>
<item><p>33b.2</p><section></section><text>ni dgu yi bdag nyid mchog /legs bsgril de bzhin nyid ston pa'o/ /sna tshogs lung gi brdar gyur pa/ /tshad ma bzang por de bshad do/ /kun rdzob dang ni don dam dag /gnyis su med pa mdzes pa yin/ /shes rab 'di ni thig yin te/ /thabs ni de yi</text></item>
<item><p>33b.3</p><section></section><text>rjes 'jug pa'o/ /chos dang longs spyod rdzogs pa mchog /shes rab thabs kyi thig gcig gis/ /thugs kyi dkyil 'khor thig gdab bya/ /rten 'brel yan lag bcu gnyis pa/ /'phags pa'i bden bzhi ngos bzhi ste/ /tshangs pa'i gnas bzhi gra bzhi yin/ /</text></item>
<item><p>33b.4</p><section></section><text>bsdu ba'i dngos grags sgo yin te/ /re re 'ang bzhi yi ming can no/ /chos kyi de nyid don gyi brda/ /'khor lo'i nang gi dkyil 'khor ro/ /mi phyed ye shes mtshan nyid de/ /rdo rje in+d+ra nI la'i rgya/ /rnam pa lnga ru phye ste bshad/ /rtse mo 'khor ba 'jig byed pa'o/ /shar</text></item>
<item><p>33b.5</p><section></section><text>nas me long gzugs nyid ni/ /'khor lo 'bar ba'i 'od kyis brgyan/ /lho ru mnyam nyid ye shes ni/ /rtse mo dgu pa'i rin po che/ /nub tu so sor rtog pad+ma/ /pad+ma rA ga'i 'od 'dra ba/ /byang du mchog gi sems gang yin/ /'gro ba'i rnam rtog 'joms byed</text></item>
<item><p>33b.6</p><section></section><text>pa/ /bya ba sgrub pa ral grir gyur/ /'od zer 'bar ba 'dra ba'i mdog /sprin sngon dang ni mnyam pa'i 'od/ /shar lho byams pa'ang spyan yin te/ /lho nub snying rje zhes bya ba/ /mA ma kI yi rigs rdo rje/ /nub byang sdong bu dang bcas pa'i/ /pad+ma dga' bas yang dag</text></item>
<item><p>33b.7</p><section></section><text>gnas/ /byang shar ut+pal 'od zer ni/ /sngo dang bcas pa btang snyoms yin/ /de bzhin shar sgor sbyin pa ni/ /tho ba mdangs ldan 'od dang bcas/ /de bzhin snyan smra zhes grags pa/ /dbyig pa 'od bzang rdo rje 'bar/ /nub tu don spyod ces bya ba/ /rta mgrin</text></item>
<item><p>34a.1</p><section></section><text>gyi ni pad+ma'o/ /don mthun pa ni rdo rje ste/ /rdo rje 'khyil pa rdo rje can/ /phyag rgya dgod pa'i mtshan nyid de/ /legs par bshad pa 'di yin no/ /ji bzhin yang dag gnas mchod pa/ /rnam gsum bsgoms pas 'gyur ba yin/ /dang por chen po yod pa yi/ /</text></item>
<item><p>34a.2</p><section></section><text>phyag rgya'i dkyil 'khor yin par bshad/ /nang la sogs pa'i dbye ba yi/ /stong nyid kyis lo bcu drug pa/ /ma skyes pa yi zhi ba gang / /de ni bud med ces byar bshad/ /zhi ba'i chos dang rdzas ldan pa/ /mdangs bzang 'od ni yin par gsungs/ /rten 'brel bag chags dri</text></item>
<item><p>34a.3</p><section></section><text>yin te/ /ye shes kha bye me tog go/ /dngos po med par rigs yin te/ /kun mkhyen ye shes dbus nyid do/ /chos dbyings nyid kyi bud med ni/ /shes rab 'di 'dras mnyes par byas / /nang na ma yin phyi na min/ /gnyis kar ma yin gzhan gnas min/ /gnas med</text></item>
<item><p>34a.4</p><section></section><text>gnas pa'i rnal 'byor gyur/ /de bas mA ma kIr bshad do/ /de yi ngo bo nyid gcig pa/ /byin gyis brlab ces de bshad do/ /nam mkha' dang ni gcig tu gnas/ /sangs rgyas zhi ba'i gnas su 'gyur/ /de bas yul du rnam brtags pa/ /sdud pa dag ni bshang ba yin/ /</text></item>
<item><p>34a.5</p><section></section><text>ye shes dbang po stong pa gcin/ /rnam dag chos nyid khu ba yin/ /thams cad mkhyen pa'i ye shes khrag /gang zhig chos su yongs brtags pa/ /de nyid lha rnams zhes bya ste/ /dngos med pa ni dbul ba'o/ /de bas sangs rgyas rgyal sras rnams/ /khyad par du ni mnyes </text></item>
<item><p>34a.6</p><section></section><text>par 'gyur/ /gang yang 'jig rten pas brtags pa/ /de rnams ji skad bshad pa nyid/ /ces bya ba ste/ de ltar bri ba'i dkyil 'khor la sogs pa bstan pas yongs su dag pa'i lha'i ngo bo nyid rab tu bstan pa yin te nges pa'i don to/ /de bzhin gshegs pa thams cad</text></item>
<item><p>34a.7</p><section></section><text>ces bya ba thugs rdo rje bdag por gyur pa'i dkyil 'khor ni thugs kyi dkyil 'khor te/ dkyil ni snying po ste kun rdzob kyi bden pa'o/ /'khor ni de len cing 'dzin pas na dkyil 'khor te drang ba'i don to/ /dkyil ni snying po ste don dam pa'i bden pa'o/ /'khor ni de len cing</text></item>
<item><p>34b.1</p><section></section><text>'dzin pas na dkyil 'khor te/ ji skad du bcom ldan 'das kyis bshad pa'i rgyud las/ yan lag kun bsgom las 'das shing / /rtog dang rtog med rnam par spangs/ /gug skyed thig le las 'das pa/ /'di ni dkyil 'khor mchog yin no/ /zhes gsungs te/ nges pa'i</text></item>
<item><p>34b.2</p><section></section><text>don to/ /sgron ma gsal bar byed pa zhes bya ba'i rgya cher bshad pa las le'u bzhi pa mtha' drug gis bshad pa'o// //rim pa gnyis rtogs shing dbang bskur ba thob pas kyang spyod pa dang bral bas ni 'grub par mi 'gyur ro/ /zhes bstan pa'i phyir/ de nas zhes bya ba la</text></item>
<item><p>34b.3</p><section></section><text>sogs pa gsungs te/ de bzhin gshegs pa thams cad kyi sku dang gsung dang thugs kyi bdag nyid can gyi rgyal po ni khams gsum gyi bdag po'o/ /sa 'og dang sa steng dang mtho ris rnams su rjes su ston par mdzad pas na gnas kyi dbang phyug go/ /khyab 'jug dang lha</text></item>
<item><p>34b.4</p><section></section><text>chen po la sogs pa 'jig rten pa'i lha rnams dang / nyan thos la sogs pa 'jig rten las 'das pa rnams rdzu 'phrul la sogs pas zil gyis gnon par mdzad pas kun gyi mchog gis so/ /bdag dang gzhan gyi don gyi tshogs kyi spyod pa ni spyod pa kun te/ thams cad kyi</text></item>
<item><p>34b.5</p><section></section><text>phyir spyod pa zhes bya ba'i don to/ /mchog gi chos kyang yin la don yang yin pas mchog gi chos kyi don te rdo rje 'chang chen po spyod pa thams cad kyis thob par bya ba gang yin pa de la ni mchog gi chos kyi don zhes bya ste/ thams cad mkhyen pa nyid ni thar pa 'dod pa rnams kyis don du</text></item>
<item><p>34b.6</p><section></section><text>gnyer bar bya ba yin pas so/ /de'i don du spros pa dang bcas pa dang / spros pa med pa dang / shin tu spros pa med pa ste spyod pa rnam pa gsum po 'di la spyad pas na spyod pa'o/ /de'i mtshan nyid ni rang gi ngo bo nyid de bka' stsal pa ste sgra ji bzhin pa'o/ /rnam par mi rtog ces bya</text></item>
<item><p>34b.7</p><section></section><text>ba la sogs pa la/ rnam par mi rtog pa ni don dam pa'i bden pa te zab pa'i mtshan nyid do/ /don ni kun rdzob kyi bden pa ste rgya che ba'i mtshan nyid de/ gnyis po de dag gnyis su med pa'i rnam pas yang dag par bsgom pa gang yin pa de ni/ rnam par mi rtog don las byung / /zhes bya ste/ </text></item>
<item><p>35a.1</p><section></section><text>rnal 'byor pa de 'dod chags la sogs pas 'khrugs kyang / theg pa'i mchog ste rdo rje theg pa ni theg pa thams cad kyi bla mar gyur pas na bla na med pa ste/ gzhan rnams las zhes bya ba ni tshig gi lhag ma'o/ /de la dngos grub rab mchog ni phul du byung bas dngos</text></item>
<item><p>35a.2</p><section></section><text>grub ste/ phyag rgya chen po'i dngos grub sgrub par byed cing skyed par byed pa ste dgongs pa ma yin pa'o/ /rang bzhin yongs su shes pa nyid 'tshang rgya ba'i rgyu yin gyi/ skye gnas la sogs pa ni ma yin no zhes bstan pa'i phyir/ rigs ngan zhes bya ba la sogs pa gsungs te/ rigs ngan zhes bya</text></item>
<item><p>35a.3</p><section></section><text>ba ni skye gnas kyis smad pa nyid du bstan pa'o/ /smig ma mkhan zhes bya ba ni las kyis so/ /sogs pa'i sgra ni las gzhan dag gis so/ /gsod don don gnyer sems pa rnams ni rlubs dang 'khrul 'khor dang / mtshon dang / rgya la sogs pa ste de rnams ni don te dgos par sems pas/ </text></item>
<item><p>35a.4</p><section></section><text>gsod don don du gnyer ba rnams/ /zhes bya'o/ /theg chen bla na med pa yi / /theg mchog 'di la 'grub par 'gyur/ /zhes bya ba ni rdo rje theg pa ni theg pa chen po bla na med pa'o/ /mchog ni rin po che'i gang zag ste/ de 'di nyid kyis 'gro bas na theg pa mchog ste 'di las 'grub par</text></item>
<item><p>35a.5</p><section></section><text>'gyur ba'o/ /sems can mtshams med ces bya ba la sogs pa la/ pha dang ma dang dgra bcom pa gsod pa dang / sangs rgyas kyi sku 'jig pa dang / dam pa'i chos spong ba zhes bya ba'i las lngas ni/ 'chi ba'i dus byas ma thag tu dmyal bar ltung bar gyur pas na mtshams med pa</text></item>
<item><p>35a.6</p><section></section><text>ste/ nye bar mtshon pa 'dis ni mtshams med pa zhes bya ba'i sgra ni de byed pa la 'jug go/ /sogs pa zhes bya ba'i sgra ni/ mtshams med pa dang nye ba rnams gzung ngo / /sdig pa chen po byed pa zhes bya ba ni/ dge slong gi rtsa ba bzhi'i ltung ba byung bas/ tA la mgo bcad pa ltar</text></item>
<item><p>35a.7</p><section></section><text>sangs rgyas kyi bstan pa las nyams nas sems can dmyal ba la gzhol ba ste/ de rnams kyang 'dir bla ma'i drin gyis rdzogs pa'i rim pa thob nas/ 'grub par 'gyur zhing sangs rgyas nyid thob par 'gyur na/ rigs ngan la sogs pa lta smos kyang ci dgos zhes de'i nyes pa las 'da' ba'o/ /</text></item>
<item><p>35b.1</p><section></section><text>de ltar snod dang snod ma yin pa la ltos pa med par don mdzad pas na theg pa'i che ba'i bdag nyid gsal bar ston pa yin no/ /de ltar skye bo sdig can ma lus pa rnam par sbyong ba ni/ rdo rje theg pa yin pas 'ga' zhig gal te slob dpon la 'khu ba yang 'grub par 'gyur ro zhes rtog par</text></item>
<item><p>35b.2</p><section></section><text>'gyur te/ de bas na de dgag pa'i phyir/ snying nas slob dpon smod pa dag /ces bya ba la sogs pa gsungs te/ dang por slob dpon la bsnyen bkur byas te/ thos pa dang bsam pa'i rim gyis de kho na nyid rtogs nas/ de ni 'dis ci zhig bya zhes gang bla ma la brnyes par byed</text></item>
<item><p>35b.3</p><section></section><text>pa de ni slob dpon la smod pa ste/ de dang lhan cig zang zing gi longs spyod kyis kun du dga' bar byed pa gang yin pa yang slob dpon la smod pa ste de yang 'grub par mi 'gyur na/ slob dpon la snying nas smod pa nyid lta smos kyang ci dgos te/ nam yang grub par mi 'gyur ro</text></item>
<item><p>35b.4</p><section></section><text>zhes nges par mdzad pa'o/ /grub par mi 'gyur ba sdig pa thams cad byed pa yang grub par 'gyur ba gsang ba 'dus pa nyid sgrub pa de la yang 'grub par mi 'gyur na gzhan dag tu 'grub pa lta smos kyang ci dgos te/ ji skad du sgyu 'phrul dra ba'i rgyud las kyang / slob dpon smod</text></item>
<item><p>35b.5</p><section></section><text>par byed pa dag /rmi lam du yang mthong mi bya/ /slob dpon smod pa gang yin de/ /bgegs dang log 'dren rnams kyis bzung / /ngan pa gtum po'i las byed pa/ /mkhas pas rtag tu spang bar bya/ /zhes gsungs te sgra ji bzhin pa'o/ /rgyud kyi rgyal po khyad par du</text></item>
<item><p>35b.6</p><section></section><text>gyur par bstan nas/ slob dpon med par 'jug par ma gyur cig snyam du dgongs pas/ 'jig rten dang 'gal ba'i tshig gis spyod pa'i khyad par bstan pa'i phyir/ srog gcod pa yi zhes bya ba la sogs pa gsungs te/ 'di'i don ni bshad pa'i rgyud las gsungs</text></item>
<item><p>35b.7</p><section></section><text>te/ gang gis phung sogs dngos med par/ /zhi gnas las byung sems kyis byas/ /de ni srog gcod byed pa de/ /theg pa mchog la gnas pa yin/ /nang dang de bzhin phyi rol dag /rten 'byung gnyis su ston pa ni/ /de ni brdzun smra dga' ba ste/ /gnas med</text></item>
<item><p>36a.1</p><section></section><text>la gnas rnal 'byor pas / /rdzogs sangs rgyas kyi ye shes gang / /de ni rdzas su shes bya ste/ /de 'phrog ngang tshul gang yin pa/ /gzhan gyi nor la chags par 'dod/ /gang zhig de nyid dngos gcig pa/ /de bzhin nyid la rtag sbyor ba/ /sems can de</text></item>
<item><p>36a.2</p><section></section><text>de 'dod la dga'/ /sgrub pa mchog la dam par 'gyur/ /stong nyid kyis skrag gti mug gi/ /yul ni bshang ba zhes grags te/ /dbang po gci ba zhes bya la/ /de dag zhi ba za ba yin/ /theg pa chen po'i chos mchog 'dir/ /de dag sgrub pa'i snod du 'gyur/ /zhes bya ste/ 'di</text></item>
<item><p>36a.3</p><section></section><text>ni dgongs pas bshad pa'o/ /ma dang sring mo zhes bya ba la sogs pa la/ ma zhes bya ba ni ma dang 'dra bar rjes su mthun pa'o/ /sring mo dang bu mo yang de bzhin te/ 'di rnams las gang yang rung ba'i rang gi rigs kyi bud med blangs la/ sgrub pa'i thabs la bshad pa'i rim pas</text></item>
<item><p>36a.4</p><section></section><text>rigs lnga dgod pa byas la sgrub pa po gang gis mnyes par byas na de dngos grub rgya chen po thob par 'gyur te/ theg pa chen po zhes bya ba mchog gi chos gang yin pa de ni theg chen mchog gi chos nyid de/ de'i nang du dngos grub rgya che zhing mchog tu gyur pa des thob par 'gyur gyi/ rjes su mi</text></item>
<item><p>36a.5</p><section></section><text>mthun pa'i phyag rgya dang mnyam par sbyor bas ni nges par sems g.yeng ba skye bar 'gyur ro/ /rjes su mthun pa de yang skye ba gzhan dag tu 'ang yid gcugs par gyur pa/ sngags dang rgyud la sogs pa la legs par bslabs pa'o/ /gal te sgrub pa po dang rjes su mthun pa'i</text></item>
<item><p>36a.6</p><section></section><text>phyag rgya ma rnyed na de'i tshe ji ltar bya zhe na/ sangs rgyas gtso zhes bya ba la sogs pa gsungs te/ sangs rgyas kyi yum shes rab kyi pha rol tu phyin pa rang gi snying la gnas pa phyung la de dang lhan cig snyoms par 'jug par bya ste/ snying la gnas pa'i lha mo che/ /rnal 'byor</text></item>
<item><p>36a.7</p><section></section><text>pa yi rnal 'byor bskyed / /sangs rgyas kun gyi yum gyur pa/ /rdo rje dbyings kyi dbang mor bshad/ /ces gsungs pas so/ /mnyes par byas kyang zhes bya ba ni/ ma dang sring mo dang bu mo dang 'dra bar phan par 'dod pa dang / dam tshig shes pa'i ye shes kyi phyag rgya rnams kyis</text></item>
<item><p>36b.1</p><section></section><text>ni mchog tu dga' ba'i bde ba nyams su myong bar byas pas ni mi chags zhes bya ba ste/ 'dod la sogs pa'i nyon mongs pas gos par mi 'gyur ba'o/ /'dod chags la sogs pa'i nyes pa rnams kyis ma gos pa 'ba' zhig tu ma zad kyi/ gzhan yang phun sum tshogs pa thams</text></item>
<item><p>36b.2</p><section></section><text>cad thob po zhes bstan pa'i phyir/ de ni sangs rgyas zhes bya ba la sogs pa gsungs te/ sgrub pa po de ni blo ste/ legs par bslabs pa'i phyag rgya gang la yod pa de ni blo can te rnam par mi rtog pa'i ngo bo nyid shes pas ni/ sangs rgyas nyid de rdo rje 'chang chen po nyid du 'grub</text></item>
<item><p>36b.3</p><section></section><text>par 'gyur zhing bdag nyid rdzogs par 'gyur ba ste drang ba'i don to/ /yang lung gis brjod par bya ste/ chos skur mtshan nyid gcig pa yi/ /shes rab pha rol phyin yum ma/ /gnyis med de bzhin nyid sbyor bas/ /dngos med ces bya 'dod spyod pa'o/ /longs spyod rdzogs dang</text></item>
<item><p>36b.4</p><section></section><text>mnyam gang yin/ /de nyid sring mo yin par brjod / /rang lha'i rnal 'byor ldan pa yi/ /gsang sngags lus kyis mnyes par bya/ /sprul sku'i gzugs can bu mo de/ /sgrub pa pos ni bsgom par bya/ /ma dang sring mo bu mo ni/ /'di 'dra rnal 'byor pas mnyes byas/ /theg chen</text></item>
<item><p>36b.5</p><section></section><text>mchog gi chos nyid la/ /dngos grub rgya chen des 'thob po/ /zhes bya ba ste nges pa'i don to/ /de nas zhes bya ba la sogs pa la/ rigs ngan la sogs pa sangs rgyas nyid du 'grub par thos pas ngo mtshar du gyur la/ mtshams med pa la sogs pa sdig pa byed pa rnams bde ba</text></item>
<item><p>36b.6</p><section></section><text>chen po'i go 'phang thob par thos pas ni rmad du gyur to/ /de ltar ngo mtshar dang / rmad dang ldan pa ni sgrib pa thams cad rnam par sel ba la sogs pa ste/ pad+ma dkar po lta bu'i gang zag la sogs pa dbang po rtul po rnams kyis srog gcod pa'i zhes bya ba la sogs pa'i tshig rnams</text></item>
<item><p>36b.7</p><section></section><text>dgongs pas bshad pa la sgra ji bzhin pa'i don la mngon par zhen par gyur pas/ bcom ldan 'das ci'i slad du zhes bya ba la sogs pas rgol bar byed de/ ci'i slad du gsungs zhes gsol to/ /zhes bya bar sbyar ro/ /bcom ldan 'das ni tshogs gnyis dang ldan pa'o/ /de bzhin</text></item>
<item><p>37a.1</p><section></section><text>gshegs pa thams cad ni 'phags par gyur pa rnams te/ tshig 'di gnyis kyis ni tshig ngan pa gsungs pa'i gnas ma yin par bstan to/ /de bzhin gshegs pa thams cad ni rdzogs pa dang ma rdzogs pa ste/ de rnams kyi 'khor gyi tshogs kyi dbus der yang tshig</text></item>
<item><p>37a.2</p><section></section><text>ngan pa gsungs pa 'di mi rigs te/ ngan par gsungs pa'i tshig ni tshig ngan pa ste/ srog gcod pa'i zhes bya ba la sogs pa 'phags pa ma yin pa rab tu 'jug pa'i las kyi mtshan nyid do/ /de gsungs pas na gsungs pa ste/ tshig ngan pa yang de yin la gsungs pa yang de nyid yin</text></item>
<item><p>37a.3</p><section></section><text>pas na tshig ngan par gsungs pa ste de ci'i phyir mdzad ces bya ba'o/ /de nas zhes bya ba la sogs pa la/ byang chub sems dpa' rnams kyi tshig gis rjes thogs su de bzhin gshegs pa thams cad de/ mi bskyod pa la sogs pas de la 'di skad ces bka' stsal pa'o/ /mthong zhes</text></item>
<item><p>37a.4</p><section></section><text>bya ba la sogs pa la mthong zhes bya ba ni zlog pa ste/ khyed rnams kyi bsam pa shes kyi mang pos ci zhig bya zhes dgongs pa ste/ bcom ldan 'das kyis dgongs pas bshad pa'i gsung sgra ji bzhin par bzung bas tshig ngan pa zhes sems pa 'di lta bu ma smra shig /de ci'i phyir zhe na/ </text></item>
<item><p>37a.5</p><section></section><text>srog gcod pa'i zhes bya ba la sogs pa rdo rje'i tshig tu gsungs pas/ chos rnams kyis de nyid gang gsungs pa'i chos rnams kyi de nyid 'di ni/ sangs rgyas rnams kyi blo mchog tu gyur pa rin po che lta bu'i gang zag snying po shes pa la gsungs te/ snying po ni mi gnas pa'i mya ngan las 'das</text></item>
<item><p>37a.6</p><section></section><text>pa'o/ /ye shes can ni de shes shing de khong du chud par nus pa gang yin pa de la de skad ces bya'o/ /snying po'i chos ni don dam pa'i bden pa'o/ /don ni kun rdzob kyi bden pa ste de mi phyed pa'i rnam pas thob pa ni byung ba ste/ snying po'i chos kyi don las byung ba ni thob pa'o/ /de ltar khyad</text></item>
<item><p>37a.7</p><section></section><text>par can gyi ngo bo nyid kyi chos nyid ni rin po che'i gang zag nyid la sbyin par bya ba yin gyi gzhan dag la ni ma yin te/ de bas na dgongs pa'i gsung gis ston par mdzad pa ni/ de bzhin gshegs pa rnams kyis dgongs pa can yin no/ /byang chub spyod pa'i gnas 'di yin/ /zhes</text></item>
<item><p>37b.1</p><section></section><text>bya ba ni byang chub pa'i spyod pa ni byang chub spyod pa'o/ /gnas ni rdo rje 'chang nyid do/ /'di ni 'di nyid de 'dis nges par rdo rje 'chang chen po nyid thob par 'gyur bas na spyod pa'i gnas zhes gsungs te sgra ji bzhin pa'o/ /de nas yang brjod kyis mi lang ba zhes bya ba'i don bshad zin no/ /'jigs</text></item>
<item><p>37b.2</p><section></section><text>pa ni sngar srog gcod pa la sogs pa bya'o/ /zhes pa'i bya ba de'i rnam par smin pa tsha ba'i phyir 'jigs pa skyes par gyur la/ bya ba ma yin pas bcom ldan 'das kyi bka' las 'das pa'i dmyal ba'i 'jigs pas skrag par gyur cing / bya ba la rmongs pas kun du 'khor bar gyur to/ /phyi</text></item>
<item><p>37b.3</p><section></section><text>nas srog gcod pa'i zhes bya ba la sogs pa rdo rje'i tshig rnams kyi nges pa'i don de bzhin gshegs pa las thos pas dga' ba'o/ /gzhan gyi dbang du gyur pas brgyal bar gyur te sngon chad ma rtogs pa'i chos nyid rtogs pas de yid rtse gcig tu gyur pas dbang po ma lus pa ldog cing</text></item>
<item><p>37b.4</p><section></section><text>'gag par gyur to zhes bya bar dgongs so drang ba'i don to/ /yang lung gis bshad pa brjod par bya ste/ mi g.yo ba 'di gsang ba ste/ /zhi ba gcig pu bde ba'i mchog /rdzogs pa'i byang chub 'thob byed pa/ /'di ni dgongs pas gsungs pa yin/ /nam mkha' mtha' yas sbyor</text></item>
<item><p>37b.5</p><section></section><text>ba yin / /gzugs la sogs pa mtha' yas so/ /de nyid de bzhin gshegs pa dang / /de bzhin byang chub sems dpar bshad/ /de nyid bsdus pa 'di lta bu/ /dkyil 'khor rang lus gang yin pa/ /'di na 'jig tshogs lus rtogs la/ /byang chub sems dpa' brgyal</text></item>
<item><p>37b.6</p><section></section><text>bar gyur/ /de lta'i bde 'di ma shes pas/ /brgyal la bskul bar mdzad pa dang / /byang chub sems dpa' sems dpa' chen / /brgyal ba zhes ni bshad pa yin/ /zhes bya ba ni nges pa'i don to/ /de nas zhes bya ba la sogs pa la byang chub sems dpa' chen po de dag bslang</text></item>
<item><p>37b.7</p><section></section><text>bar gsol zhes pa'i bar du ni go sla ste sgra ji bzhin pa'o/ /nam mkha' dang mnyam zhing de dang 'dra bar gnyis su med pas na nam mkha' dang mnyam pa gnyis su med pa'o/ /de nyid rdo rje ste de skad ces bya ba'i ting nge 'dzin la snyoms par zhugs pa'o/ /snyoms par zhugs</text></item>
<item><p>38a.1</p><section></section><text>ma thag tu zhes bya ba ni ting nge 'dzin la snyoms par zhugs pa tsam gyis so/ /bcom ldan 'das zhes bya ba la sogs pa'i don ni bshad zin to/ /de lta bu'i rdo rje 'chang chen po'i 'od te 'od zer du yang dag par bsdus par gyur pas reg pa tsam gyis zhes pa reg par</text></item>
<item><p>38a.2</p><section></section><text>gyur pa tsam gyis so/ /rang rang gi stan la gnas par gyur to zhes bya ba ni dran pa slar so sor rnyed par gyur to zhes pa ste drang ba'i don to/ /nam mkha' ni stong pa nyid gsum mo/ /mnyam pa ni 'od gsal ba ste de dag gnyis su med pa ni zung du 'jug pa'o/ /mi phyed pas ni rdo rje ste de</text></item>
<item><p>38a.3</p><section></section><text>skad ces bya ba'i ting nge 'dzin la snyoms par zhugs so zhes bya ba ste/ mi g.yo ba'i ting nge 'dzin la gnas pa'i byang chub sems dpa'i gzugs su gnas pa'i bdag nyid thob par gyur pa'o/ /snyoms par zhugs ma thag tu zhes bya ba ni de ltar byin gyis brlabs pa tsam gyis rdo rje</text></item>
<item><p>38a.4</p><section></section><text>'chang chen po dang 'brel ba'i 'od de snang ba'i 'od tshogs kyis reg pa tsam gyis shes pa ni/ 'od kyi khyad par te reg pa zhes bya ba ni rlung dang 'dus pa'o/ /des reg pa tsam gyis 'od de khams phra ba la rjes su zhugs pa'i ye shes kyi 'od zer 'phros pas 'od gsal ba las ldang bar</text></item>
<item><p>38a.5</p><section></section><text>gyur to zhes bya ba'i don to/ /rang rang gi stan la zhes bya ba ni rang gi 'jig rten gyi khams ji lta bar ro/ /gnas pa zhes bya ba ni sems can gyi don rdzogs par byed nus gyur pa ste nges pa'i don to/ /de nas zhes bya ba la sogs pa la/ bcom ldan 'das zab pa'i chos ston pa la</text></item>
<item><p>38a.6</p><section></section><text>mkhas pas na ngo mtshar du gyur pa'o/ /sngon ma byung bar gyur pas na rmad du gyur pa'o/ /shin tu dgyes pas khyab par gyur pa ni dgyes pa khyab par gyur cing rangs te bka' stsal pa rtogs shing ting nge 'dzin gyi khyad par gyis bskyed pa'i sems can gyi tshogs gzigs pas dgyes pas</text></item>
<item><p>38a.7</p><section></section><text>khyab par gyur pa'o/ /chos kyi dbyings 'di skad ces gsungs so/ /zhes bya ba ni rnam pa de lta bu'i chos rnams kyi chos kyi dbyings te/ chos dang yang dag par ldan pa'i dbyangs [(]gsung [,]gsungs [)]par mdzad pa'o/ /de bzhin gshegs pa rnams chos bstan par dgyes pas chos bstan pa'i</text></item>
<item><p>38b.1</p><section></section><text>sgo nas de ston par mdzad pa nyid la/ e ma'o zhes bya ba la sogs pa'i tshigs su bcad pas bstod par mdzad pa ste/ e ma'o zhes bya ba ni ngo mtshar du gyur pa'o/ /chos zhes bya ba ni bstan pa'i mtshan nyid can gyi chos so/ /chos kyi sgra gnyis pas ni des bstan pa'i don mtshon pa</text></item>
<item><p>38b.2</p><section></section><text>yin no/ /chos kyi don 'byung ba zhes bya ba la chos ni brjod pa'i mtshan nyid do/ /don ni brjod par bya ba'i mtshan nyid de de 'byung bas na chos kyi don 'byung ba'o/ /de gang yin zhe na/ chos don dag pa bdag med pa/ /zhes bya ba ste/ chos ni thos pa'i rang bzhin no/ /don dag pa ni</text></item>
<item><p>38b.3</p><section></section><text>bsam pa'i rang bzhin no/ /de dag mngon sum du byas pa ni bdag med pa ste/ de gang yin zhe na sgom pa'o/ /rdo rje rgyal po zhes bya ba la/ rdo rje ni de bzhin gshegs pa rnams so/ /de rnams kyi rgyal po ni bdag po ste rdo rje 'chang chen po'o/ /de lta bu khyed la phyag 'tshal 'dud/ </text></item>
<item><p>38b.4</p><section></section><text>ces phyag 'tshal ba'i tshig gnyis smos pa ni bcom ldan 'das bden pa gnyis kyi bdag nyid can yin pas na tshig gnyis smos so/ /sku dang gsung thugs rab tu dag /ces bya ba ni/ sku la sogs pa phan tshun tha dad pa ma yin pas so/ /nam mkha' dang ni mnyam pa nyid ni 'od gsal</text></item>
<item><p>38b.5</p><section></section><text>ba ste de'i gnas yod pa gang yin pa de la 'di skad ces bya'o/ /skye ba dang 'gag pa dang bral bas rnam par mi 'gyur ba'o/ /snang ba rnam par dag pas snang ba med pa'o/ /rdo rje sku la zhes bya ba ni 'ja' tshon ltar 'od zer lnga las bsgrubs shing / rnam pa thams cad kyi mchog</text></item>
<item><p>38b.6</p><section></section><text>dang ldan pa mi 'jig pa'i sku ni rdo rje'i sku ste/ de lta bu khyod la phyag 'tshal 'dud ces phyag 'tshal ba'i tshig gnyis smos pa ni snga ma bzhin du gnyis smos so/ /sangs rgyas thams cad kyi yon tan thugs nyid yin pas na thugs ni'o/ /de bzhin gshegs pa rnams kyi thog mar</text></item>
<item><p>38b.7</p><section></section><text>gyur pas na de bzhin gshegs pa'i gtso ste dam par gyur pa'o/ /dus gsum gyi lam la rab tu gnas pa'i ngang tshul can gang yin pa de ni/ dus gsum dag gi lam du byung / /zhes bya ste/ 'das pa la sogs pa'i dus su byung ba'i dngos po rnams nyid yin zhing dngos po thams</text></item>
<item><p>39a.1</p><section></section><text>cad kyi ngo bo nyid du gyur pas so/ /nam mkha' chen po zhes bya ba 'od gsal ba'ang khyed nyid do/ /khyed nyid ni dbyings su gyur pa yang yin te khams gsum pa'o/ /khyed ni nam mkha'i lam la rdzu 'phrul gyi dbang brnyes pas khyed la phyag 'tshal 'dud ces phyag</text></item>
<item><p>39a.2</p><section></section><text>'tshal ba'i tshig gnyis smos pa ni/ bden pa gnyis kyi bdag nyid can yin pas gnyis smos so/ /nam mkha'i sku las yang dag 'byung / /zhes bya ba ni/ nam mkha' lta bu'i sku gang yin pa de ni nam mkha'i sku ste me long lta bu'i ye shes so/ /de las yang dag par byung ba ni rnam par</text></item>
<item><p>39a.3</p><section></section><text>snang mdzad de de'i ngo bo nyid yin pa'i phyir ro/ /nam mkha'i lam ni mnyam pa nyid kyi ye shes so/ /de las byung bas gnas par mdzad cing skyes par gyur pa'i rin chen 'byung ldan gang yin pa de ni/ nam mkha'i lam la gnas pa po/ /zhes bya'o/ /nam mkha' 'dra ba'i thugs mnga' ba</text></item>
<item><p>39a.4</p><section></section><text>gang yin pa de ni nam mkha'i thugs te/ chos kyi dbyings rnam par dag pa'i ngo bo nyid yin pa'i phyir mi bskyod pa'o/ /chos rnams ni pad+ma'i rigs so/ /de rnams kyi mchog ni so sor rtog pa'i ye shes kyi bdag nyid can te 'od dpag tu med pa'o/ /'gro ba ma lus pa'i don ni spyod pa'o/ /</text></item>
<item><p>39a.5</p><section></section><text>de rnams kyi gnas ni bzhi ste/ bya ba sgrub pa'i ye shes kyi ngo bo nyid de don yod par grub pa'o/ /de ltar na tshigs su bcad pa 'di rnams kyis ni rigs lnga'i bdag nyid can nyid kyis bcom ldan rdo rje 'chang chen po la bstod pa'o/ /bdag dang gzhan gyi don sgrub pa'i spyod pa ni kun tu spyod</text></item>
<item><p>39a.6</p><section></section><text>pa'o/ /de nyid ni khyad par du gyur pas na mchog ste kun tu spyod pa'i mchog go/ /de'i don ston pa'i le'u ni kun tu spyod pa mchog gi le'u zhes bya ste dgongs pa ma yin pa'o/ /sgron ma gsal bar byed pa zhes bya ba'i rgya cher bshad pa las le'u lnga pa mtha' drug gis bshad pa'o// //</text></item>
<item><p>39a.7</p><section></section><text>bdag la byin gyis brlab pa'i nga rgyal sngon du 'gro bas spyod pa bya ba yin pas/ de nas zhes bya ba la sogs pas sku la sogs pa byin gyis brlab pa'i rim pa rab tu ston te/ de bzhin gshegs pa thams cad kyi sku dang gsung dang thugs ni mi bskyod pa'o/ /de'i gsang ba ni de byin gyis</text></item>
<item><p>39b.1</p><section></section><text>rlob pa'i gsang sngags te/ ming de skad ces bya ba'i ting nge 'dzin de la thugs rtse gcig tu mdzad de/ snyoms par zhugs shing mngon sum du mdzad nas 'og nas bshad pa 'dis thugs byin gyis rlob pa gang yin pa de ni thugs byin gyis rlob pa'o/ /yid skyob pas na sngags zhes bya ste/ de</text></item>
<item><p>39b.2</p><section></section><text>gsungs pa ni bka' stsal par gyur pa ste/ oM sarba ta thA ga ta tsit+ta badzra swa b+hA wa At+ma ko\u0f85haM zhes bya'o / /de nas zhes bya ba la sogs pa la rdul dang bral ba'i gnas rdo rje ni me long lta bu'i ye shes kyi bdag nyid can rnam par snang mdzad de/ de'i gnas ni der byin gyis rlob pa'i sngags</text></item>
<item><p>39b.3</p><section></section><text>te/ de skad ces bya ba'i ting nge 'dzin de la dmigs nas sku byin gyis rlob pa'i sngags gsungs pa ni/ oM sarba ta thA ga ta kA ya badzra swa b+hA wa At+ma ko\u0f85haM zhes bya ba'o/ /de nas zhes bya ba la sogs pa la/ tshe dpag tu med cing tshad med pa gang gis brnyes pa de ni tshe dpag tu med pa ste mnyam</text></item>
<item><p>39b.4</p><section></section><text>pa nyid mi gnyis pa ni so sor rtog pa'i ye shes kyi bdag nyid can te 'od dpag tu med pa'o/ /de'i rdo rje ni der byin gyis rlob par byed pa'i mi phyed pa'i ngo bo nyid kyi sngags te/ de skad ces bya ba'i ting nge 'dzin mngon sum du mdzad nas/ gsung byin gyis rlob pa'i sngags gsungs pa</text></item>
<item><p>39b.5</p><section></section><text>ni/ /oM sarba ta thA ga ta wAka badzra swa b+hA wa At+ma ko\u0f85haM zhes bya ba'o/ /de ltar sku la sogs pa byin gyis rlob pa'i sngags bstan nas/ yang de bshad par bya ba'i phyir/ de bzhin gshegs pa'i zhes bya ba la sogs pa gsungs te/ mi bskyod pa la sogs pa'i ngo bo nyid ni de bzhin</text></item>
<item><p>39b.6</p><section></section><text>gshegs pa'o/ /nyan thos la sogs pas yongs su mi shes pas na gsang ba'o/ /sku dang gsung dang thugs rdo rje gang yin pa gsum pa de ni rdo rje gsum mo/ /de gang zhe na/ gnas ni zhes pa ni lus te/ lha rnams kyi 'khor lo'i gzhir gyur pa'i phyir ro/ /gnas kyi rnam pa </text></item>
<item><p>39b.7</p><section></section><text>bsgom zhes bya ba la gnas kyi zhes pa ni spyan la sogs pa'i bkod pa gsum po ste/ bdag dang gzhan gyi phun sum tshogs pa'i gzhir gyur pa'i phyir ro/ /de'i rnam par bsgom par bya ba ni sku rdo rje la sogs par byin gyis brlab pa'i phyir gang du spros pa de nyid do/ /sngags ni mi bskyod</text></item>
<item><p>40a.1</p><section></section><text>pa la sogs pa ste/ de rnams kyis mtshon pa gang yin pa de ni sngags kyi mtshan gyis te yi ge gsum mo/ /des mgo dang lkog ma dang snying ga'i phyogs su rnam par bkod pa ni des shin tu mtshan pa'o/ /sngar bshad ma thag pa'i sku la sogs pa byin gyis rlob pa'i</text></item>
<item><p>40a.2</p><section></section><text>sngags de dag nyid kyis mchog rab ste dam par gyur pa 'di yis bsgrub pa nyid du bya zhing byin gyis brlab po zhes pa ste drang ba'i don to/ /rdzogs pa'i rim pa'i rnal 'byor pa rnams kyis sku dang gsung dang thugs byin gyis brlab pa bshad pa'i rgyud las bstan pa la 'jug par bya ste/ de nas</text></item>
<item><p>40a.3</p><section></section><text>dpal chen mi bskyod pa/ /sku gsung thugs kyi gsang ba po/ /ting nge 'dzin la snyoms zhugs nas/ /thugs byin rlob ces bya ba yi / /gsang sngags de ni bka' stsal pa/ /oM zhes bya ba dang po yin/ /sarba ta thA ga ta gnyis/ /tsit+ta yon tan yongs su brtag /badzra gnyis gnyis dang</text></item>
<item><p>40a.4</p><section></section><text>ldan pa/ /swa b+hA wa At+ma ko lnga pa/ /a haM zhes pa drug pa ste/ /sku drug gsum pa'i ming can no/ /de nas dpal ldan rnam snang mdzad/ /rdul bral rdo rje zhes bya ba'i/ /ting nge 'dzin la snyoms zhugs nas/ /sku ni byin gyis brlab pa gsungs/ /oM zhes bya ba tshangs par bshad/ /</text></item>
<item><p>40a.5</p><section></section><text>sarba ta thA ga ta gnyis/ /kA ya chags rtog dbang phyug ste/ /badzra rig byed yin par grags / /swa b+hA ba At+ma ka 'dod pa/ /a haM skem byed ces brjod de/ /dgongs pa yis ni yang dag brtags/ /shes rab dbye bas dbye bar bya/ /de nas tshe dpag med ces pa/ /kun tu</text></item>
<item><p>40a.6</p><section></section><text>mig gnyis rdo rje can/ /ting nge 'dzin la snyoms zhugs nas/ /gsung ni byin gyis rlob pa gsungs/ /oM ni dang por bsgrags pa yin/ /sarba ta thA ga ta gnyis/ /bAka ni yon tan gsum du gyur/ /badzra dus kyi ming can yin/ /swa b+hA ba At+ma ka 'dod pa/ /a haM zhes pa dus</text></item>
<item><p>40a.7</p><section></section><text>su bshad/ /de ltar yang dag bshad gsum car/ /re re zhing drug gsum du bshad/ /thugs dang sku dang de bzhin gsung / /rim ni rim pa min pas gsungs/ /rdo rje gsum zhes bya ba las/ /bdag po'i chos can gcig tu byung / /zhes bya ba'o/ /rdo rje gsum po de bzhin</text></item>
<item><p>40b.1</p><section></section><text>gshegs pa'i gsang / /zhes bya ba la rdo rje gsum ni ye shes gsum mo/ /ji lta bu zhe na de bzhin gshegs pa'i ste de bzhin gshegs pa rnams las byung ba'o/ /gsang ba ni bskyed pa'i rim pa la gnas pa'i rnal 'byor pa'i spyod yul ma yin pa'i phyir ro/ /gnas ni gnas kyi </text></item>
<item><p>40b.2</p><section></section><text>rnam par bsgom par bya/ /zhes bya ba la gnas ni don dam pa'i bden pa ste/ rnam par shes pa gsum gyi gnas su gyur pa yin pa'i phyir ro/ /gnas kyi shes pa ni kun rdzob kyi bden pa ste/ gang gi phyir de rnam par bsgom zhing skyed par gyur pa ni/ gnas su rnam par bsgom par bya ba</text></item>
<item><p>40b.3</p><section></section><text>ste don dam pa'i bden pa de nyid kyi khyad par ro/ /de ltar bshad ma thag pa de dag gis mchog rab ste stong pa nyid bzhi'o/ /sngags ni de bzhin gshegs pa rnams so/ /de rnams kyi mtshan ni 'od zer lnga ste/ sngags kyi mtshan pa des mtshan cing yul du gyur pa'i rdo rje'i sku bsgrub pa</text></item>
<item><p>40b.4</p><section></section><text>nyid du bya zhing bskyed par bya'o zhes pa ste nges pa'i don to/ /de ltar bdag la sku byin gyis brlab pa la sogs pa byas nas rang gi rigs kyi yum la rigs lnga dgod par byas la/ gnyi ga'i 'khor lo rjes su mnyes pa'i gsang sngags bstan pa'i phyir de nas zhes bya ba la sogs pa</text></item>
<item><p>40b.5</p><section></section><text>gsungs te/ de nas bcom ldan 'das zhes bya ba la sogs pa'i don ni bshad zin no/ /oM sarba ta thA ga ta a nu rA ga Na badzra swa b+hA ba At+ma ko\u0f85haM zhes bya ba 'dis 'khyud pa la sogs pa bya'o/ /snyoms par zhugs pa'i 'og tu de bzhin gshegs pa thams cad mchod pa'i sngags</text></item>
<item><p>40b.6</p><section></section><text>bstan pa'i phyir/ de nas zhes bya ba la sogs pa gsungs te/ de nas bcom ldan 'das zhes bya ba la sogs pa 'di dag gi don yang bshad zin to/ /oM sarba ta thA ga ta pU dza badzra sra b+hA ba At+ma ko\u0f85haM zhes bya ba'o/ /bshad ma thag pa'i cho ga rgyas pa nyid kyis sngags pas rtag tu</text></item>
<item><p>40b.7</p><section></section><text>gnas par bya'o/ /de nyid la brtan par bya ba bskyed pa'i phyir/ rtag tu 'dod pa'i yon tan lngas/ /sangs rgyas tshul bzhin mchod par bya/ /zhes bya ba gsungs so/ /rdzogs pa'i rim pa la gnas pa'i rnal 'byor pa rnams kyi yang mchod pa'i cho ga gzhan dag nges par</text></item>
<item><p>41a.1</p><section></section><text>bstan pa'i phyir/ mchod pa rnam pa lnga zhes bya ba la sogs pa gsungs te/ nye bar 'phrog cing zhu bar gyur pas na mchod pa ste/ gang la mchod pa rnam pa lnga yod pa de ni mchod pa rnam pa lnga rnams te/ de'i mchod pa ni de bzhin gshegs pa lnga'i ngo bo nyid me long</text></item>
<item><p>41a.2</p><section></section><text>lta bu la sogs pa ye shes lnga'i rgyur gyur pa rnams kyis 'od gsal ba rtogs pa ste/ mchod pa de rnams kyis sangs rgyas nyid de sku gsum gyi bdag nyid can gyi bde bar gshegs pa'i go 'phang myur zhing mgyogs par tshe 'di nyid la thob par 'gyur ba'o/ /mchod pa rnam pa gnyis smos</text></item>
<item><p>41a.3</p><section></section><text>pas/ /bcom ldan 'das de bzhin gshegs pa thams cad kyi sku dang gsung dang thugs kyi bdag po rdo rje 'chang chen po'i mchod pa'i cho ga 'di nyid gsal bar bya ba'i phyir bshad pa'i rgyud las gsungs pa/ gzugs dang sgra dang dri dang ro/ /reg bya dang ni chos kyi khams/ /de</text></item>
<item><p>41a.4</p><section></section><text>dag dngos po med byas pa/ /sangs rgyas mchod pa bla med de/ /mig sogs ye shes las byung ba/ /mngon shes lngas ni mdzes byas pa'i/ /mchod pa bzang por bshad pa 'dis/ /byang chub myur du thob par 'gyur/ /zhes bya ste dgongs pas bshad pa'o/ /de ltar phyi dang nang gi</text></item>
<item><p>41a.5</p><section></section><text>mchod pa bstan nas rdzogs pa'i rim pa dang bral bas byang chub myur du 'thob par mi 'gyur ro zhes bstan pa'i phyir/ de nas zhes bya ba la sogs pa gsungs te/ rdo rje 'chang chen pos de bzhin gshegs pa thams cad kyi sngags zhes pa ni de bzhin gshegs pa thams cad kyi sku dang</text></item>
<item><p>41a.6</p><section></section><text>gsung dang thugs nye bar mtshon pa'i sngags te/ de bzhin gshegs pa de dag thams cad kyi sku dang gsung dang thugs kyi gsang ba rnam par dag pa 'og nas bshad pa 'di gsungs pa'o/ /sngags la dmigs pa'i zhes bya ba la sogs pa la/ sngags ni A li kA li las byung ba</text></item>
<item><p>41a.7</p><section></section><text>rnams te sprul la sogs pa'i ngo bo nyid yin pa / de rnams ni bud med dang skyes pa dang ma ning nyid kyis yi ge gsum gyi gzhir gyur pas sngags ni yi ge gsum ste/ de rnams kyi 'jug pa dang gnas pa dang ldang ba'i ngo bo nyid kyis yongs su shes pa ni sngags la dmigs pa'o/ /</text></item>
<item><p>41b.1</p><section></section><text>de la lus zhes bya ba la/ lus sngon du 'gro bas rdo rje bzlas pa'i sgrub par gyur pas sprul pa'i lus dang / ngag ces bya ba rdo rje bzlas pa nye bar mtshon pas yid ces bya ba/ snying gar gnas pa'i rdo rje sems dpa' bskul zhing ji lta ba bzhin du yongs su shes pas yul du byas pa'o/ /yid ni</text></item>
<item><p>41b.2</p><section></section><text>dga' zhing zhes bya ba ni yid yang dag par dga' bar gyur pa ste/ phyag rgya chen po rnam par dag par byed pa'i phyir ro/ /de gang yin zhe na don dam pa'i bden pa'o/ /mgu ba yis zhes bya ba ni/ srid pa dang zhi ba ro gcig pa'i mtshan nyid can/ yid du 'ong ba'i rdo rje 'chang chen po'i sku skyed</text></item>
<item><p>41b.3</p><section></section><text>par gyur pa'o/ /de gang yin zhe na/ dngos grub ces bya ba la sogs pa gsungs te/ dngos grub ni bdag la byin gyis brlab pa'i mtshan nyid can phyag rgya chen po'o/ /rab mchog ni phul du byung ba ste sems rnam par dben pa'i mtshan nyid can/ rdo rje bzlas pas rtogs par 'gyur ba'i </text></item>
<item><p>41b.4</p><section></section><text>phyir ro/ /bsgrub par bya zhes bya ba ni rnal 'byor pa'i rgyud la 'og nas bshad pa'i gnas skabs bzhi po rdzogs par bya ba ste 'di dag gis ni rdo rje bzlas pa'i phan yon gsungs pa yin no/ /mdor bstan pa'i tshig bzhi'i bshad pa bstan pa'i phyir/ sems la dmigs pa zhes bya ba</text></item>
<item><p>41b.5</p><section></section><text>la sogs pa gsungs te sems la dmigs pa ni rim pa gnyis pa ji lta ba bzhin du yongs su shes pa'o/ /de byas pa ni sems kyi bdag med pa gang yin pa ste de ni sems kyi bdag med pa'o/ /ngag dang lus kyang zhes bya ba la sogs pa la ngag dang lus dag kyang bdag med par</text></item>
<item><p>41b.6</p><section></section><text>rnam par bsgoms pas sems so sor rtogs pa bsgrub par bya'o zhes bya ba'i don to/ /'di ni sku dang gsung dang thugs kyi mtshan nyid shes rab dang thabs dang nye bar thob pa gsum ston par gyur pa yin no/ /de nas ci zhe na/ nam mkha' zhes bya ba la sogs pa gsungs te/ nam mkha'</text></item>
<item><p>41b.7</p><section></section><text>bzhin du mnyam pa ni don dam pa'i bden pa ste/ de bskyed pa'i gnas yin pas na gnas yin te/ rdo rje 'dzin pa gang yin pa de bskyed par bya'o/ /sbyor ba rnam pa gsum ni gang du sbyor ba gsum po gcig tu gyur pa de ni sbyor ba rnam pa gsum ste yid kyi rang bzhin lha'i gzugs</text></item>
<item><p>42a.1</p><section></section><text>so/ /lus dang ngag dang sems dmigs na/ /ngo bo nyid ni dmigs su med/ /ces bya ba la/ lus dang ngag dang sems kyi dmigs pa ni/ nye bar brtags nas gang thob pa'i kun rdzob kyi bden pa'i ngo bo nyid de/ de ni dmigs su med de thams cad kyang don dam pa'i</text></item>
<item><p>42a.2</p><section></section><text>bden pa nyid du gtogs pas so/ /'dis ni mngon par byang chub pa'i rim pa gsal bar byed do/ /'dir ye shes kyi rang bzhin gyi sku la gnas pa mi dmigs kyang / gal te rtog pa'i rnal 'byor gyis lha'i skur gnas pa dmigs par 'gyur ro/ /zhes rtog par gyur na de bzlog pa'i phyir/</text></item>
<item><p>42a.3</p><section></section><text>sngags kyi lus su sbyor ba la/ /zhes bya ba la sogs pa gsungs te/ sngags ni oM la sogs pa'o/ /des lus su byas pa gang yin pa de ni sngags kyi lus te/ gang gi sbyor ba rdo rje bzhi po des ni byang chub pa med pa ste sangs rgyas pa nyid med do/ /gang gi phyir zhe na/ sngags kyi yi ge ji</text></item>
<item><p>42a.4</p><section></section><text>srid yod pa de srid tshogs pa las skyes pa yin te de ni skyes nas 'jig par 'gyur bas nam mkha' dang mnyam na des lus skyed par lta ga la 'gyur/ sgom pa'ang med ces bya ba ni/ bsgom bzhin pa nyid na'ang lha'i sku med pas de sgom pa yang med do/ /de ltar chos dang longs spyod</text></item>
<item><p>42a.5</p><section></section><text>rdzogs pa'i sku la sogs pa rnams kyang spangs pa yin pa'i phyir/ mnyam par byung zhing mi gnas pa'i mtshan nyid can rdo rje 'chang chen po'i go 'phang bstan par bya ba'i phyir/ sku gsung thugs kyi zhes bya ba la sogs pa gsungs te/ sku dang gsung dang thugs kyi mtshan nyid ni</text></item>
<item><p>42a.6</p><section></section><text>sngags la dmigs pa la sogs pa'i rim gyis sku dang gsung dang thugs gang gis brtags pa de ni sku dang gsung dang thugs kyi mtshan nyid de stong pa nyid gsum mo/ /'di ni zhes bya ba ni bshad ma thag pa'o/ /rnam par dpyad nas zhes bya ba ni yongs su shes pa'o/ /mdor na zhes bya</text></item>
<item><p>42a.7</p><section></section><text>ba ni/ kun rdzob kyi bden pa nyid kyis gcig tu byas pas so/ /sngags kyis brtags pa'i ting nge 'dzin ni / byang chub sbyor ba bsgom par bya/ /zhes bya ba la sngags ni 'od zer lnga'o/ /de rnams kyis brtags pa ni bskyed pa'o/ /ting nge 'dzin ni rdo rje lta bu'i ting nge 'dzin to/ /</text></item>
<item><p>42b.1</p><section></section><text>byang chub ni don dam pa'i bden pa'o/ /de dang sbyor ba gang yin pa de ni byang chub sbyor ba'o/ /bsgom par bya zhes bya ba ni brlab par bya'o zhes pa ste 'dis ni zung du sbyor ba'i rim pa ston pa yin te dgongs pas bshad pa'o/ /da ni le'u gsum pa las gsungs pa'i phra mo'i rnal 'byor</text></item>
<item><p>42b.2</p><section></section><text>nyid slar yang rnam par shes pa rlung dang bcas pa bstan pa'i phyir/ de nas zhes bya ba la sogs pa gsungs te/ de nas zhes bya ba'i sgra ni rdzogs pa'i rim pa bstan pa'i 'og tu'o/ /tshogs gnyis dang ldan pas na dpal ldan no/ /rdo rje 'dzin zhes bya ba ni rdo rje 'chang bar mdzad pas</text></item>
<item><p>42b.3</p><section></section><text>na rdo rje 'dzin pa ste yi ge'i don to/ /me long lta bu la sogs pa'i ye shes lnga po de'i rang bzhin gyis 'chang bar mdzad pas na rdo rje 'dzin pa ste spyi'i don to/ /yid kyi rang bzhin gyi sku sgyu lus 'dzin par mdzad pas na rdo rje 'dzin pa ste sbas pa'o/ /rdo rje ni gnyis su med pa'i ye shes te/ de'i</text></item>
<item><p>42b.4</p><section></section><text>ngo bo nyid kyis 'chang bar mdzad pas na rdo rje 'dzin pa ste mthar thug pa'o/ /de bzhin gshegs pa kun ni spyan la sogs pa ste de rnams kyis mchod pas na de bzhin gshegs pa kun gyis mchod do/ /sangs rgyas kun ni rnam par mdzad la sogs pa ste de rnams kyi nang na mchog du gyur</text></item>
<item><p>42b.5</p><section></section><text>pa'o/ /kun mkhyen pa ni thugs rdo rje ste des bsgom pa'i mchog 'og nas bshad pa bka' stsal cing gsungs pa'o/ /nam mkha'i dbyings kyi dbus gnas par/ /zhes bya ba ni 'od gsal ba la gnas pa'o/ /zla ba'i dkyil 'khor ni snang ba'i tshogs so/ /bsgom par</text></item>
<item><p>42b.6</p><section></section><text>bya zhes bya ba ni dang po longs spyod rdzogs pa'i skur bskyed pa'o/ /sangs rgyas gzugs ni rab bsgoms nas/ /zhes bya ba ni phyi nas phung po la sogs par rjes su gzhug pas de bzhin gshegs pa thams cad kyi phra rab kyi las bsgrub pa'i sprul pa'i skur bdag nyid bskyed la</text></item>
<item><p>42b.7</p><section></section><text>'og nas bshad pa'i rim gyis phra mo'i sbyor ba kun tu brtsam par bya'o/ /sna yi rtse mor yungs kar bsam/ /'gro dang mi 'gro yungs kar la/ /ye shes gnas ni nyams dga' ba/ /gsang ba'i ye shes kyis brtags bsgom/ /zhes bya ba'i rdo rje'i mdo 'dis ni tha mal pa'i</text></item>
<item><p>43a.1</p><section></section><text>sems can rnams kyi skye ba ltar brtags pa'i lhar dmigs pa dang / rlung gi de kho na nyid dang ye shes kyi de kho na nyid dang yongs su dag pa'i lha'i de kho na nyid ston te/ dang po sems can skye ba'i rgyu bstan pa ni/ steng na gnas pa'i srog dang rtsol ba dang dbang po gnyis</text></item>
<item><p>43a.2</p><section></section><text>'dus pa las nang gi shes rab dang thabs kyis snyoms par 'jug pa'i dga' bas drangs pas yan lag ma lus pa las 'dod chags chen po'i mes bzhus par gyur nas/ byang chub kyi sems kyi thig le'i gzugs su pad+ma'i sna yi rtse mor ltung ba ste/ 'di ni srid pa skye ba'i rim pa ltar</text></item>
<item><p>43a.3</p><section></section><text>sgom pa rnams la/ de bzhin gshegs pa rnams las yungs kar gyi sgras mtshon par mdzad de/ 'di nyid ni 'dus pa'i rgyud phyi ma las kyang gsungs te/ ye shes lnga yi rang bzhin dbugs/ /'byung ba lnga yi ngo bo nyid/ /pad+ma'i sna rtser phyung nas ni/ /thig le'i gzugs su brtag</text></item>
<item><p>43a.4</p><section></section><text>par bya/ /rin chen kha dog sna lnga pa/ /srog dang rtsol ba zhes byar bshad/ /ces gsungs pas so/ /'gro dang mi 'gro yungs kar la/ /zhes bya ba ni yungs kar te sa bon gyi thig le'i dbus su rgyu ba dang mi rgyu ba'i 'jig rten rnams bsam zhing skye bzhin par shes par bya ste/ bdud rtsi sa bon</text></item>
<item><p>43a.5</p><section></section><text>zhes bshad de/ /de las 'gro ba gsum po skyes/ /zhes gsungs pas so/ /yungs kar 'di nyid la rtog pa'i rnal 'byor slob pa na/ rgyu ba dang mi rgyu ba rdo rje sems dpar bsam mo/ /'di nyid kyi khyad par ni/ ye shes gnas ni nyams dga' ba/ /gsang ba'i ye shes kyis</text></item>
<item><p>43a.6</p><section></section><text>brtags bsgom/ /zhes bya ba ste drang ba'i don to/ /sna yi rtse mor yungs kar bsam/ /zhes bya ba la sogs pa rdzogs pa'i rim pa'i bshad pa gsungs pa ni/ snying ga dang / gsang ba'i gnas dang / lkog ma dang / lte ba dang / lus thams cad la gnas pa'i ye shes lnga'i ngo</text></item>
<item><p>43a.7</p><section></section><text>bo'i 'od zer lnga po srog dang rtsol bar gyur nas sna yi rtse mo ste/ steng gi sna yi bu ga nas dkyil 'khor bzhi'i kha dog gis go rims bzhin du nges par 'byung ste/ ji skad du rdo rje phreng ba las/ sna rtser yungs kar zhes bya ba/ /srog dang rtsol ba'i brtag pa'o/ /srog dang rtsol la</text></item>
<item><p>43b.1</p><section></section><text>gnas pa ni/ /'od zer lnga po sangs rgyas dngos/ /steng gi sna las nges 'byung ba/ /g.yon dang g.yas dang gnyi ga dang / /dal ba zhes bya rnam bzhir 'gyur/ /nang gi dus ni yin par bshad/ /rang sngags bzhi yi sbyor ba yis/ /nyin mtshan rnam pa thams cad du/ /thun phyed</text></item>
<item><p>43b.2</p><section></section><text>dus su gnas byed de/ /rim ni go rims bzhin du'o/ /zhes gsungs pa ste/ sna yi rtse mor yungs kar bsam/ /zhes bya ba'i rdo rje'i tshig gi don 'dis rlung gi de kho na nyid dang / sngags kyi de kho na nyid ston pa yin no/ /'gro dang mi 'gro yungs kar la/ /zhes bya ba la/ 'gro ba dang mi</text></item>
<item><p>43b.3</p><section></section><text>'gro ba zhes pa ni/ rnam par shes pa gsum po byang chub kyi bdag nyid can gyi sems so/ /yungs kar ni khams phra ba te rten dang brten par gyur par bsam zhing rnam par shes par bya ba ste ye shes kyi de kho na nyid du bsgom par bya'o/ /ye shes gnas ni nyams dga' ba/ /gsang ba'i</text></item>
<item><p>43b.4</p><section></section><text>ye shes kyis brtags bsgom/ /zhes bya ba la rlung dang rnam par shes pa zhes brtags pa'i ye shes kyi sku ni ye shes kyi gnas so/ /'ja' tshon ltar dkar po la sogs pa'i 'od zer rnams dang ldan pas na nyams dga' ba'o/ /rtog pa'i rnal 'byor pa rnams kyi yul ma</text></item>
<item><p>43b.5</p><section></section><text>yin pa'i phyir gsang ba'o/ /'od gsal ba'i ye shes las byung bas na ye shes kyis brtags pa'o/ /'di'i don theg pa chen po'i mdo sde las kyang dgongs pas bshad par ston te/ skra tsam khyon gcig la yang sangs rgyas ni/ /rnam mang gang+gA'i klung gi bye snyed bzhugs/ /</text></item>
<item><p>43b.6</p><section></section><text>zhes bya ba dang / rdul gcig steng na rdul snyed sangs rgyas rnams/ /sangs rgyas sras kyi dbus na bzhugs pa dag /ces bya ba gsungs pas lha'i de kho na nyid ston pa yin te nges pa'i don to/ /da ni sngags dang rlung mnyam par sbyor ba las/ dkyil 'khor bzhi 'byung</text></item>
<item><p>43b.7</p><section></section><text>ba rigs kyi dbye bas bya ba'i yan lag gi bzlas pa bstan pa'i phyir/ nam mkha'i dbyings kyi zhes bya ba la sogs pa gsungs te nam mkha'i dbyings ni 'dir mi shigs pa'o/ /de'i dbus na gnas na ni de las byung ba'o/ /nyi ma'i dkyil 'khor ni me'i dkyil 'khor te</text></item>
<item><p>44a.1</p><section></section><text>'od zer dmar po'i ngo bo nyid g.yas las byung ba'i 'od kyi tshogs so/ /bsgom pa ni shes par bya'o/ /sangs rgyas sku yi gnas bsgoms te/ /zhes bya ba la sangs rgyas ni rnam par snang mdzad do/ /sku ni 'od dpag tu med pa'o/ /de dag gi gnas ni yi ge oM</text></item>
<item><p>44a.2</p><section></section><text>dang AHste/ de 'jug pa dang / gnas par bsgom zhing nye bar mtshon pa'o/ /yi ge oM dang AHde dag gi steng du gnas te/ yi ge hUM ldang ba'i bdag nyid can dgod cing / yongs su brtags pa 'di ni 'od dpag tu med pa'i bzlas pa'o/ /gsal ba'i dkyil 'khor ni chu'i dkyil</text></item>
<item><p>44a.3</p><section></section><text>'khor te dal ba'i ngo bo nyid do/ /spyan gyi tshul dang sbyor ba ni dkar zhing rgyu ba dal bar mtshon pa'o/ /rdo rje pad+mo rnam par bsgom/ /zhes bya ba la/ de nas te/ yi ge oM yongs su gyur pa'i rjes la pad+ma ste/ yi ge AHyongs gyur pa dang / rdo rje ste hUM ldang ba rab tu brjod par bya</text></item>
<item><p>44a.4</p><section></section><text>ba ste/ 'di ni rdo rje'i bzlas pa'o/ /rin chen dkyil 'khor ni rin chen 'byung ldan gyi dbang chen gyi dkyil 'khor te/ gnyi ga nas rgyu ba kha dog ser po'o/ /mchog gi sbyor ba nan tan gyis/ /de yi steng du yongs su bsgom/ /zhes bya ba ni/ dkyil 'khor de'i steng du</text></item>
<item><p>44a.5</p><section></section><text>mchog gi sbyor ba ste/ yi ge gsum spro ba dang bsdu ba dang gnas pa'i bdag nyid can nan tan gyis rtse gcig tu bsgom zhing shes par bya ste 'di ni rin po che'i bzlas pa'o/ /nam mkha'i dbyings kyi dbus gnas par/ /'od kyi dkyil 'khor bsgom par bya/ /zhes bya ba la</text></item>
<item><p>44a.6</p><section></section><text>mi shigs pa las 'od kyi dkyil 'khor ni rlung gi dkyil 'khor te/ kha dog nag po g.yon nas 'byung ba'o/ /de'i steng du sangs rgyas kyi tshul te/ yi ge hUM zhi ba thung ngu 'jug pa dang / gnas pa'i rjes la spro zhing 'byin pa 'di ni don yod pa'i bzlas pa'o/ /'khor yang khyad par</text></item>
<item><p>44a.7</p><section></section><text>dag tu spro/ /zhes bya ba la / de nas dkyil 'khor gyi rab tu 'jug pa la spyod pa na dkyil 'khor gsum po 'khor du gyur pas de'i nang du chud par spro'o zhes pa'o/ /rdo rje'i bzlas pa 'di'i nyin mtshan du bzlas pa'i grangs ni/ bshad pa'i rgyud las ston pas de la 'jug par bya ste/</text></item>
<item><p>44b.1</p><section></section><text>gos dkar la sogs bzlas bshad pa/ /brgya phrag gnyis dang nyi shu lnga/ /bzhi po legs par bgres pa ni/ /bzhi bsdus brgya phrag dgu nyid do/ /dgu brgya dag tu gang bstan pa/ /nyi shu rtsa bzhi'i rim gyis ni/ /de ni so sor 'byung ba las/ /nyi khri chig stong drug brgya'o/ /zhes bya</text></item>
<item><p>44b.2</p><section></section><text>ba'o/ /rnal 'byor pa gnyis gnyi ga'i phra mo'i rnal 'byor pa gzhan dag bstan pa'i phyir/ ut+pal mthing ga zhes bya ba la sogs pa gsungs te/ ut+pal mthing ga'i kha dog 'dra ba'i rdo rje nas 'bru'i tshad tsam rang gi rdo rje'i bu gar bsam par bya ba dang / tsa na ka'i 'bru'i tshad tsam gyi</text></item>
<item><p>44b.3</p><section></section><text>pad+ma ge sar gyi phreng bas brgyan pa chos 'byung ba'i nang du chud pa ni byang chub la gzhol ba ste/ byang chub 'thob par byed pa bsgom par bya ba dang / yum gyi sna rtse der 'khor lo dang rin po che dang rdo rje rnams bsgom pa dang / tsa na ka'i 'bru tsam pa nyid rang gi rigs kyi dbye bas</text></item>
<item><p>44b.4</p><section></section><text>bsgom par bya'o ngas kyang cir 'gyur zhe na/ dngos grub thams cad ces bya ba la sogs pa gsungs te/ dngos grub thams cad ni zhi ba la sogs pa'o/ /yon tan ni 'dod pa'i dbang phyug la sogs pa brgyad do/ /byang chub kyi gnas 'grub ces bya ba la byang chub ni gnyis su</text></item>
<item><p>44b.5</p><section></section><text>med pa'i ye shes so/ /de'i gnas ni rgyu ste de gang yin zhe na don dam pa'i bden pa'o/ /nyon mongs pa thams cad rnam par dag pas na/ nyams dga' ba ste yid dga' ba'o/ /de lta bu'i dngos grub thams cad kyi gzhir gyur pa'i byang chub kyi gnas 'grub par 'gyur ba ste</text></item>
<item><p>44b.6</p><section></section><text>rnal 'byor pa de'i mngon du 'gyur ba'o/ /don dam pa'i bden pa ji ltar mngon du byed ce na/ sangs rgyas zhes bya ba la sogs pa gsungs te/ sangs rgyas ni phung po la sogs pa'o/ /byang chub kyi gnas rnams ni sprul pa'i sku la gnas skabs so/ /mdor na zhes bya ba</text></item>
<item><p>44b.7</p><section></section><text>ni ye shes gsum gyi sbyor bas gnas par byas nas don dam pa'i bden pa der spro zhing gzhug pa'o/ /de ltar don dam pa'i bden pa la 'jug pa'i 'og tu ldang ba bstan par bya ba'i phyir/ sku gsung zhes bya ba la sogs pa gsungs te/ /sku gsung thugs kyi mtshan pa yi/ /</text></item>
<item><p>45a.1</p><section></section><text>zhes bya ba ni sku gsum gyi bdag nyid can no/ /chos ni 'od gsal ba'o/ /de'i tshig ni rgyu gang yin pa de la chos kyi tshig ces bya ste rdo rje 'chang chen po'i bdag nyid du bskyed par bya'o zhes pa ste dgongs pas bshad pa'o/ /da ni 'dod pa'i yon tan lnga'i sgo nas rdzogs</text></item>
<item><p>45a.2</p><section></section><text>pa'i rim pa gsal bar bya ba'i phyir/ de nas zhes bya ba la sogs pa gsungs te/ de nas ni phra mo'i rnal 'byor bshad pa'i 'og tu'o/ /de nyid don ni gnyis su med pa'i ye shes te de ston par mdzad pas na de nyid don kun ston pa po'o/ /spyod pa kun ni spros pa dang bcas pa'i spyod pa</text></item>
<item><p>45a.3</p><section></section><text>dang / spros pa med pa'i spyod pa dang / shin tu spros pa med pa'i spyod pa ni spyod pa kun no/ /de rnams kyi mchog ni longs spyod pa dang grol ba'i spyod pa'o/ /de rnams kyi dag pa ni rdo rje 'chang gi go 'phang thob pas so/ /gsang ba'i dam pa ni 'og nas bshad pa ste de bka' stsal pa ni/ </text></item>
<item><p>45a.4</p><section></section><text>gzugs dang zhes bya ba la sogs pa'o/ /gzugs dang sgra dang ror ldan pa/ /zhes bya ba ni/ rdo rje gsum mi phyed pa'i ngo bo'i bdag nyid can du shes nas/ sgrub pa pos zla ba drug tu rtag tu bsgom par bya'o/ /zas su bshang [(]ci [,]gci [)]zhes bya ba ni bshang ba dang gci ba bza' bar bya ba'i phyir</text></item>
<item><p>45a.5</p><section></section><text>dang / lus gnas pa'i phyir dngos grub kyi 'bras bu don du gnyer bas bya'o/ /des bla na med pa'i de kho na nyid ci zhig 'grub par 'gyur zhe na/ de nyid bstan par bya ba'i phyir/ sangs rgyas byang chub skyon med pa/ /zhes bya ba la sogs pa gsungs so/ /zas su zhes bya ba la sogs</text></item>
<item><p>45a.6</p><section></section><text>pa la/ sha rnams za ba dang zhes bya ba ni zas su bya ba'i phyir dang nye bar longs spyod pa'i don dang / khro bo'i lha rnams la dbul bar bya ba'i phyir te/ gal te sha brtags par gyur na de'i tshe sha chen po brtag par bya'o/ /gsang ba ni gsang ba la sogs pa'i las so/ /de las 'byung ba de'i</text></item>
<item><p>45a.7</p><section></section><text>yul can ni gsang ba'o/ /de gang yin zhe na/ sku dang gsung dang thugs zhes bya ba ste rjes su mthun pa 'byung bar 'gyur ba'o/ /de dag la sogs pa 'ba' zhig tu bstan par ma zad kyi/ dngos grub thams cad ces bya ba ste/ ri lu la sogs pa'i dngos grub rnams la rnal</text></item>
<item><p>45b.1</p><section></section><text>'byor pa de'i lus dang ngag dang yid legs par gnas pa skye ba'o/ /de ltar rdo rje'i rigs kyi khro bo rnams kyi nye bar spyod pa gsungs nas/ de bzhin gshegs pa la sogs pa'i rigs kyi khro bo rnams kyi nye bar longs spyod pa bstan pa'i phyir/ glang po'i zhes bya ba la sogs pa gsungs</text></item>
<item><p>45b.2</p><section></section><text>te/ dam pa zhes bya ba ni ba lang gi sha'o/ /bza' bar bya zhes bya ba ni sha bzhi po de rnams bza' bar bya ba'i phyir dang / lha bshos kyi phyir de bzhin gshegs pa'i rigs la sogs pa'i khro bo'i tshogs kyis bza' bar bya'o/ /de rnams med na ji ltar bya zhe na/ zas gzhan zhes bya ba la</text></item>
<item><p>45b.3</p><section></section><text>sogs pa gsungs te/ bza' ba la sogs pa gsungs te gzhan dag kyang shar dbul lo/ /zas ni 'bras chen no/ /gzhan dag ni 'bru rnams so/ /de dag kyang mi bza' 'am zhe na bza' bar bya ste/ khro bo rnams kyi drag po'i las la ni zas gzhan mi dbul ba yin pas so/ /'bras</text></item>
<item><p>45b.4</p><section></section><text>bu bstan par bya ba'i phyir/ byang chub ces bya ba la sogs pa gsungs te/ rigs de dang 'brel pa'i byang chub sems dpa' rnams dang / blo can de rang gi phyag rgya dang bcas pa rnams dang / sangs rgyas te mi bskyod pa la sogs pa rnams rang gi rigs kyi mchod pa byas pas</text></item>
<item><p>45b.5</p><section></section><text>mnyes par 'gyur ro/ /yang 'di nyid kyi phan yon bstan par bya ba'i phyir/ 'di lta bu yi sbyor ba yis/ /myur du sangs rgyas nyid thob 'gyur/ /zhes bya ba gsungs te/ gtor ma'i sbyor ba 'di yis ni/ /myur zhing ring bar sangs rgyas nyid de byang chub pa nyid thob par 'gyur</text></item>
<item><p>45b.6</p><section></section><text>ba'o/ /ye shes dang ldan pa 'ba' zhig tu ma zad kyi 'dod pa'i dbang phyug tu 'gyur ro zhes bstan par bya ba'i phyir/ 'dod khams zhes bya ba la sogs pa gsungs te/ 'dod khams dbang phyug 'jig rten na/ /go 'phang las ni byed par 'gyur/ /zhes bya ba la</text></item>
<item><p>45b.7</p><section></section><text>'dod pa'i khams ni bud med thams cad de de rnams kyi yul la dga' ba'i dbang phyug tu 'gyur ba'o/ /de yang / ri rab sum cu rtsa drug gi/ /rdul phran ji snyed yod pa yi/ /de snyed kyi ni bud med rnams/ /yon tan can ni bdag gir 'grub/ /ces 'di nyid kyi 'og nas gsungs</text></item>
<item><p>46a.1</p><section></section><text>pa'i phyir ro/ /'jig rten ni las kyi sa'o/ /go 'phang ni phyir mi ldog pa'o/ /de'i las ni sems can smin cing grol bar byed pa'i mtshan nyid can no/ /de mdzad pas na go 'phang las ni byed par 'gyur ba'o/ /yongs su brtags pa'i rnal 'byor pa</text></item>
<item><p>46a.2</p><section></section><text>rnams kyi mchog tu gyur pas na gtso bo'o/ /sdug bsngal ba dang yid mi bde ba thams cad zil gyis gnon pas na gzi brjid de/ de yod pas na gzi brjid can no/ /'jig rten gyi chos brgyad kyis mi brdzi bas na stobs dang ldan pa'o/ /rdo rje sems dpa'i tshe dang lang tsho dang ldan</text></item>
<item><p>46a.3</p><section></section><text>pas na mdangs bzang ngo / /rtag tu rab tu dga' bar gyur pas na mthong na yid du 'ong ba'o/ /de lta bu'i rnal 'byor chen po dang ldan pa'i rnal 'byor pas ni mthong ba ste mthong ba ni khong du chud pa'o/ /de yang rnam pa gsum ste/ mig dang / rna ba dang / yid kyis so/ /de la</text></item>
<item><p>46a.4</p><section></section><text>mthong ba tsam gyis 'jig rten te/ sna tshogs pas rnam par phye ba'i 'gro ba dbang du byed par 'gyur ba ste dpon po la sogs pa lta bur mthong bar 'gyur ba'o/ /dbang du 'gyur ba ni dbang thob pa'i rnam grangs so/ /bskul med par zhes bya ba ni phyi'i sngags dang / phyag rgya la</text></item>
<item><p>46a.5</p><section></section><text>sogs pas bskul zhing drangs pa med pa ste mtshan ma'i ting nge 'dzin la gnas pas/ mtshan med 'bras bu 'thob mi 'gyur/ /zhes rnam par snang mdzad mngon par byang chub pa las gsungs pa'i phyir bde ba thams cad lhun gyis grub pa nyid du 'byung bar 'gyur ba'o/ /'di</text></item>
<item><p>46a.6</p><section></section><text>ni zhes pa ni bshad ma thag pa'o/ /sangs rgyas thams cad kyi zhes bya ba ni rtog pa'i rnal 'byor pa thams cad de/ de rnams kyi phul du byung ba'i sangs rgyas rtogs shing rdzogs pa'i rim pa'i ting nge 'dzin la gnas pa'o/ /de rnams kyi gsang ba ni sbas pa'o/ /byang chub</text></item>
<item><p>46a.7</p><section></section><text>dam pa zhes bya ba ni byang chub de 'thob par 'gyur ba las nye bar mtshon pa'o/ /yang dag sngags kyi gsang ba zhes bya ba ni de bzhin gshegs pa'i gsang ba'o/ /'di zhes bya ba ni bshad ma thag pa'o/ /lus ngag sems las 'da' ba'o/ /zhes bya ba ni tha mal pa'i lus dang</text></item>
<item><p>46b.1</p><section></section><text>ngag dang sems las 'da' ba gang yin pa de la de skad ces bya'o/ /'di skad ston par 'gyur te/ tha ma la pa yi lus spangs nas/ /gang gis rdo rje'i rang bzhin gyi lus thob par 'gyur ba'i de kho na nyid ni 'di lta bu yin no zhes pa ste/ de skad du/ rnam rtog med pa'i sngags pa ni/ /</text></item>
<item><p>46b.2</p><section></section><text>'di lta'i ting 'dzin ldan pa dag /nges pa'i dus ni yongs spangs nas/ /bla med go 'phang thob par 'gyur/ /zhes gsungs pa ste drang ba'i don to/ /rdo rje'i tshig 'di dag bshad pa'i rgyud kyi rjes su 'byangs pas rnam par dbye ba la 'jug par bya ste/ de nas bde gshegs</text></item>
<item><p>46b.3</p><section></section><text>gtso bos kyang / /gsang ba'i dam pa gsungs pa ni/ /sems can kun gyi don gyi phyir/ /spyod mchog dam pa kun gsungs so/ /skad cig thang cig yud tsam dang / /zla phyed zla ba lo yi dus/ /bskal pa grangs med gsum po ni/ /skad cig gcig tu mnyam par</text></item>
<item><p>46b.4</p><section></section><text>bshad/ /zla ba drug bshad de nyid yin/ /dngos med rdzogs par longs spyod pa/ /skad cig gcig tu bsngags pa ste/ /dus gsum las 'das yin par dgongs/ /gzugs dang sgra dang ror ldan pa/ /rnal 'byor pas ni zla drug bsgom/ /mchod chen de ni</text></item>
<item><p>46b.5</p><section></section><text>byas nas su/ /gsang ba'i de nyid rnam par bsgom/ /yul dang dbang po sbyor ba ni/ /bshang gci zas su byed pa'o/ /byas na de 'dra'i dngos grub ni/ /bza' ba rnam rtog med pa'o/ /de nyid 'di ni bla med pa/ /byang chub sems gcig las byung ba'o/ /rtog med</text></item>
<item><p>46b.6</p><section></section><text>'dus ni ma byas shing / /mi rtog don ni 'grub par 'gyur/ /mAM ni mA ma kIr bshad de/ /sa ni mngon par byang chub pa'o/ /bsam gtan de ni dga' spyod pa/ /sha zhes bya bar de bshad do/ /nam mkha' mtha' yas rnal 'byor ni/ /sha chen de ni yin par bshad/ /</text></item>
<item><p>46b.7</p><section></section><text>gsang ba yi ni go 'phang mchog /rdo rje gsum ni myur du 'grub/ /dam tshig chen po glang chen rta/ /de bzhin khyi la sogs pa'i sha /phung po la sogs rigs dbye bas/ /ji skad bshad dang grangs mnyam pa'o/ /rnal 'byor gang zhig gnyis med pa/ /bsam gtan</text></item>
<item><p>47a.1</p><section></section><text>dga' ba zhes bya zas/ /khams zhes bya ba'i ngo bo ni/ /'jig rten pa dang 'jig rten 'das/ /gang yang 'jig rten las 'das mchog /mkhas pa'i rnam par mi rtog pa'o/ /de bzhin nyid du ro gcig po / /de ni 'khor dang cig shos spangs/ /rnal 'byor</text></item>
<item><p>47a.2</p><section></section><text>brtul zhugs bzang po 'dis/ /byang chub sems dpa' blo can dang / /sangs rgyas rnams ni mnyes 'gyur zhing / /dngos grub myur du 'thob par 'gyur/ /'dod khams dbang phyug 'jig rten na/ /las kyi go 'phang thob par 'gyur/ /gtso bo gzi chen stobs kyis phyug /</text></item>
<item><p>47a.3</p><section></section><text>mdangs dang ldan zhing mthong na dga'/ /mthong ba tsam gyis bskul med par/ /'jig rten 'di dag dbang du 'gyur/ /'di ni sangs rgyas thams cad kyi/ /gsang ba byang chub dam pa'o/ /yang dag sngags kyi gsang ba 'di/ /rdo rje gsum 'das dam pa'o/ /gtso bo de</text></item>
<item><p>47a.4</p><section></section><text>bzhin gshegs kun gyi/ /dam tshig yin te dam tshig mchog /ces bya ba ste/ nges pa'i don to/ /de kho na nyid rnam par mi 'jig pa'i ngo bo nyid gang gis lus dang ngag dang yid byin gyis rlob cing skyed pa'i tshig de'i gzhung gi tshogs kyi le'u la ni/ sku dang gsung dang thugs byin</text></item>
<item><p>47a.5</p><section></section><text>gyis rlob pa'i le'u zhes bya'o/ /sgron ma gsal bar byed pa zhes bya ba'i rgya cher bshad pa las le'u drug pa mtha' drug gis bshad pa'o// //de ltar rnal 'byor pa tha mal pa dang / mchog rnams kyi spyod pa yang dag par bstan nas/ de nyid slar yang spros nas bshad</text></item>
<item><p>47a.6</p><section></section><text>pa'i phyir/ de nas zhes bya ba la sogs pa gsungs te dam tshig chen po ni rdo rje 'chang chen po'o/ /de'i de kho na nyid ni yan lag drug go/ /sngags kyi spyod pa'i mchog ni thun mong gi bsgrub pa'o/ /de dag gis mngon par rdzogs par byang chub pa thob pa ni/ rdo rje 'chang</text></item>
<item><p>47a.7</p><section></section><text>nyid thob pa ste/ dam tshig chen po'i de kho na nyid mngon par rdzogs par byang chub pa zhes bya'o/ /de'i don gyi le'u ni de rab tu ston pa'i tshig gi tshogs te/ de bcom ldan 'das kyis gsungs so zhes bya bar sbyar ro/ /'dod pa'i longs spyod ces bya ba la sogs</text></item>
<item><p>47b.1</p><section></section><text>pa la/ 'dod pa thams cad ni gzugs la sogs pa'i yul rnams so/ /de rnams la nye bar longs spyod pa ni rjes su myong zhing yid kyis goms par bsten pas so/ /ji ltar bsten zhe na/ ji ltar 'dod pa zhes gsungs te/ ji ltar 'dod pa zhes bya ba la/ 'dod pa ni</text></item>
<item><p>47b.2</p><section></section><text>'dun pa ste/ gang dang gang 'dod pa ni ji ltar 'dod pa'o/ /de la 'dod pa smos pa'i rnam pa ni/ mig la sogs pas gzugs la sogs pa ngan pa dang / 'bring dang / mchog rnams gcig pa'i rnam pas yul du byed pa'o/ /rnal 'byor pas kyang dbang po dang</text></item>
<item><p>47b.3</p><section></section><text>ji ltar rjes su mthun par longs spyod pas bsten par byed pa ni/ ji ltar 'dod pa zhes bya ste/ 'dir spros pa dang bcas pa'i spyod pa la spyod do zhes bya ba ni tshig gi lhag ma'o/ /ci zhig ce na/ 'di lta bu yi zhes bya ba la sogs pa gsungs te/ 'di lta bu ni bshad ma</text></item>
<item><p>47b.4</p><section></section><text>thag pa'o/ /sbyor ba yis zhes bya ba ni yul dang dbang po mnyam par sbyor bas sangs rgyas te/ rdo rje 'chang nyid myur zhing rings par tshe 'di nyid la nges par 'thob par 'gyur ba'o/ /de ltar spros pa dang bcas pa'i spyod pa bstan nas spros pa med pa'i spyod pa'i dbang du</text></item>
<item><p>47b.5</p><section></section><text>mdzad nas/ 'dod pa'i longs spyod ces bya ba la sogs pa gsungs te/ ji ltar 'dod pa zhes bya ba ni/ bdag nyid 'dod pa dang rjes su mthun pa dang / ji ltar bde ba nyams su myong ba'i 'dod pa'i yon tan lngas bdag ste rang nyid dang / gzhan rnams la mchod par bya zhing</text></item>
<item><p>47b.6</p><section></section><text>tshim par bya'o/ /ji ltar zhe na/ rang gi lha yi sbyor ba yis/ /zhes bya ba ste/ rang gi lha'i ting nge 'dzin gyis so/ /de nyid kyis na/ dka' thub ces bya ba la sogs pa gsungs te/ lus ngal zhing dub pa'i sbyor bas gtsug lag khang la sogs pa sgrub pa'i dka' thub</text></item>
<item><p>47b.7</p><section></section><text>dang / shing drung pa la sogs pa'i sbyangs pa'i yon tan bcu gnyis kyi sdom pa dang / ri las mchong zhing mer 'jug pa la sogs pa mi bzad pa ste/ de rnams kyis bsten cing gdungs bzhin pas ni 'grub par mi 'gyur te/ byang chub rnyed par mi 'gyur ro/ /</text></item>
<item><p>48a.1</p><section></section><text>'o na gang gis 'gyur zhe na/ 'dod pa'i longs spyod thams cad la/ /bsten na myur du 'grub par 'gyur/ /zhes bya ba gsungs te/ thams cad kyis 'dod cing don du gnyer bar bya ba yin pa'i phyir 'dod pa thams cad do/ /de rnams la nye bar longs</text></item>
<item><p>48a.2</p><section></section><text>spyod pas bstan pa ni/ rdo rje 'chang chen po mnyes par byed pa ste/ des ni myur du tshe 'di nyid la phyag rgya chen por grub pa 'thob par 'gyur ro zhes pa ste sgra ji bzhin pa'o/ /de ltar lus gdung ba'i sgo nas phyag rgya chen por grub pa thob pa yongs su bkag nas/ sgrub pa po'i yid</text></item>
<item><p>48a.3</p><section></section><text>kyi gdung ba'ang dgag par bya ba'i phyir/ slong mo za zhing zhes bya ba la sogs pa gsungs te/ slong mo za ba'i ngang tshul gyis mi bzla zhing brjod par mi bya ba'o/ /slong mo za ba ni nye bar mtshon pa'i don yin te/ de bas na slong du 'gro ba dang 'dra bar yongs su tshol ba la</text></item>
<item><p>48a.4</p><section></section><text>sogs pa dman pa la 'jug pa gzhan rnams dang ldan pas kyang bzlas par mi bya'o/ /slong la'ang dga' bar mi bya'o/ /zhes bya ba ni/ slong mo za ba ni nye bar mtshon pa ste/ slong ba la'ang ma chags shing zas la zhen par ma gyur par/ ji tsam gyis lus gnas par 'gyur</text></item>
<item><p>48a.5</p><section></section><text>ba de tsam gyis chog shes pas shin tu spros pa med pa'i spyod pa spyad par bya'o/ /de lta bu'i spyod pa la gnas pas ci zhig bya zhe na/ 'dod pa kun la zhes bya ba la sogs pa gsungs te/ sngags ni yi ge gsum mo/ /yan lag ma nyams pa ni lha'i rnal 'byor dang mi phyed pa'i</text></item>
<item><p>48a.6</p><section></section><text>'dod pa kun la longs spyod pa'i sngags pas bzlas par bya ba'o / /de ltar byas pa la yon tan ci zhig yod ce na/ lus dang ngag dang sems rnams ni/ /zhes bya ba la sogs pa gsungs te/ lus dang ngag dang sems bde bar gnas pa ni/ rtse gcig par gyur pa'o/ /de</text></item>
<item><p>48a.7</p><section></section><text>thob na byang chub ste/ rdo rje 'chang chen po nyid thob cing yang dag par nyams su myong ba rnyed par 'gyur ba'o/ /gzhan du zhes bya ba la sogs pa ni/ dka' thub kyi spyod pa'i nyes pa dang / bde bar spyad pa'i phan yon ston pa yin te/ ya nga ba ma spangs pas 'chi ba'i dus byas</text></item>
<item><p>48b.1</p><section></section><text>shing 'di nas shi 'phos nas dmyal ba ste/ mnar med pa la sogs par nges par bsreg par 'gyur ro zhes pa ste drang ba'i don to/ /lung gis bshad pa brjod par bya ste/ tha dad yi ge slong mo yin/ /de 'don pa ni za ba ste/ /de dag slong mo za bar 'dod/ /gang zhig zlos par</text></item>
<item><p>48b.2</p><section></section><text>dga' ba de/ /rnal 'byor pa yi dbugs 'byung rngub/ /sbyor ba bzhi yi de nyid ni/ /shes rab thabs kyi gzhir gnas nas/ /sngags kyi yan lag ma nyams bzlas/ /rnal 'byor dbang po nyin mtshan du/ /bzlas brjod grangs su byas pa ni/ /khri phrag gnyis dang chig stong dang / /</text></item>
<item><p>48b.3</p><section></section><text>de bzhin drug brgya dag tu 'gyur/ /zhes bya ba ste/ nges pa'i don to/ /'das pa'i ye shes can rnams kyang spyod pa 'di nyid kyis rdo rje 'chang chen po nyid 'thob par bstan pa'i phyir/ sangs rgyas zhes bya ba la sogs pa gsungs te/ sangs rgyas ni rin po che lta bu'i gang zag go/ /byang chub</text></item>
<item><p>48b.4</p><section></section><text>sems dpa' ni pad+ma dkar po lta bu'i gang zag la sogs pa'o/ /sngags kyi spyod pa ni bya ba dang / spyod pa dang / gnyi ga'i rgyud las bshad pa'i spyod pa'o/ /de dag gi mchog ni rnal 'byor gyi spyod pa ste/ de rnams spyod pa'i ngang tshul can gang yin pa de ni chos zhes bya ste/ kun</text></item>
<item><p>48b.5</p><section></section><text>rdzob kyi bden pa'o/ /mi g.yo ba ni don dam pa'i bden pa ste/ chos dang ldan pa'i mi g.yo ba ni chos mi g.yo ba'o/ /de dag zung du 'jug pa'i bdag nyid can rdo rje 'chang chen po nyid ni/ dbang phyug thams cad kyi gzhir gyur pas na mchog ste phul du byung ba'o/ /de brnyes pa ni</text></item>
<item><p>48b.6</p><section></section><text>mngon sum du byas pa'o/ /'dod pa thams cad bsten pas so zhes bya bas ni/ rtse gcig par mi 'gyur ba'i phyir yang dka' thub la sogs pa dgag par mdzad pa ste/ dgongs pa ma yin pas bshad pa'o/ /de rnams kyis bsten par gyur pa'i yul rnams ni/ rnam pa gsum du</text></item>
<item><p>48b.7</p><section></section><text>bstan cing gnas kyi dgod pa bya ba'i phyir/ chags can zhes bya ba la sogs pa gsungs te/ chags can zhes pa la chags pa ni/ yul thob pa rnams la zhen pa yin la/ de yang gnyis su med pa'i ye shes 'dod cing spyod lam thams cad du bsten cing slob pa'o/ /sems</text></item>
<item><p>49a.1</p><section></section><text>can thams cad kyis 'dod cing don du gnyer bar bya ba yin pas na 'dod pa'o/ /sangs rgyas nyid rab tu ster ba'i yon tan dang ldan pas na yon tan yin la/ 'dod pa yang yin la yon tan yang yin pas na 'dod pa'i yon tan te/ /lnga po de dag ni dbang po lnga'i</text></item>
<item><p>49a.2</p><section></section><text>yul du gyur pa la/ spyod lam thams cad du bsten cing rtag tu bslab par bya'o/ /de ltar byas pas ci zhig bya zhe na/ byang chub sems dpa' zhes bya ba la sogs pa gsungs te/ byang chub sems dpa' ni mig la sogs pa'i ngo bo nyid sa'i snying po la sogs pa rnams te/ de dag</text></item>
<item><p>49a.3</p><section></section><text>mnyes par bya'o/ /sa'i snying po la sogs pa mnyes pas ci zhig byed ce na/ byang chub nyi ma zhes bya ba la sogs pa gsungs te/ byang chub ni sa la sogs pa'i ngo bo nyid spyan la sogs pa'o/ /de rnams dang ldan pa'i 'od gsal bas/ nyon mongs pa nges par bsregs pa'i gzi</text></item>
<item><p>49a.4</p><section></section><text>brjid can ni byang chub nyi ma ste/ rnam par snang mdzad la sogs pa'o/ /de ltar spyan la sogs pa dang ldan pa'i rnam par snang mdzad la sogs pa'i de bzhin gshegs pa de rnams gzugs kyi phung po la sogs pa'i ngo bo nyid du chags par bya zhing dgyes par gyur la tshim par bya'o/ /rnam pa</text></item>
<item><p>49a.5</p><section></section><text>gsum po bstan pa ni gzugs la zhes bya ba la sogs pa ste/ mig gi yul gzugs la rnam pa gsum ste/ dman pa dang bar ma dang mchog gsum du rnam par shes shing rtogs par byas nas/ de las mchog tu gyur pa rang gi rigs kyi lha rnams la/ gzugs sna tshogs pas</text></item>
<item><p>49a.6</p><section></section><text>mchod par byed pa ste/ spros pa dang bcas pa'i spyod pa la gnas pa'i sngags pas/ lha'i 'khor lo mchod par bya zhing yang dag par tshim par bya'o/ /de nyid bcom ldan zhes bya ba ni/ gzugs la rnam pa gsum zhes gang gsungs pa ste gzhan ma yin pa'o/ /sna tshogs pa ni thams cad</text></item>
<item><p>49a.7</p><section></section><text>kyi bdag nyid can te/ de nyid ni bcom ldan 'das rnam par snang mdzad do/ /de bzhin du rna ba'i yul sgra la yang rnam pa gsum du shes par byas nas de las mchog tu gyur pa rang gi rigs kyi lha rnams la dbul bar bya zhing so sor bstan par bya'o/ /de nyid ces bya ba ni sgra rnam pa gsum</text></item>
<item><p>49b.1</p><section></section><text>po de ni/ bcom ldan 'das rin chen 'byung gnas las gzhan pa ma yin pa'o/ /de bzhin du dri la rnam pa gsum du shes par byas nas/ mchog tu gyur pas sangs rgyas sogs pa ste/ 'od dpag med la sogs pa'i rigs can rnams la dbul bar bya zhing nye bar bstan par bya'o/ /</text></item>
<item><p>49b.2</p><section></section><text>de nyid ces bya ba ni dri zhes bya ba gang yin pa nyid ni/ chos kyi 'byung gnas te/ 'od dpag tu med pa'o/ /ro la zhes bya ba la sogs pa la/ ro la rnam pa gsum du shes par byas nas/ de las mchog tu gyur pa las kyi rigs can gyi lha rnams la dbul bar bya ste/ ro gsum</text></item>
<item><p>49b.3</p><section></section><text>po gang yin pa de nyid ni bcom ldan 'das don yod par grub pa'o/ /reg la zhes bya ba la sogs pa la/ de bzhin du reg bya la rnam pa gsum du shes par byas nas/ de las mchog tu gyur pa bdag gi rigs te/ rdo rje'i rigs can rnams la dbul bar bya zhing tshim par bya'o/ /de</text></item>
<item><p>49b.4</p><section></section><text>nyid ces bya ba ni/ reg bya gsum po gang yin pa de nyid ni mi bskyod pa yin pa'o/ /gzugs sgra zhes bya ba la sogs pas ni/ bshad ma thag pa'i don de dag nyid bsdus nas ston par mdzad pa yin te/ de ltar gzugs la sogs pa ni/ rnam par snang mdzad la sogs pa'i ngo bo nyid</text></item>
<item><p>49b.5</p><section></section><text>yin pas/ de rnams la nyin mtshan rtag tu sems kyi mngon par 'du byed pa bskyed par bya zhing sbyar bar bya ba'o/ /'di de zhes bya ba la sogs pas ni/ bshad ma thag pa'i sems bskyed pa gang yin pa de ni/ dus gsum du bzhugs pa'i sangs rgyas thams cad kyi gsang zhing sba bar gyur</text></item>
<item><p>49b.6</p><section></section><text>pa ste/ sangs rgyas kyi 'bras bu thob par byed pas snying po btus pa yin no/ /de ltar gzugs la sogs pa thabs kyi ngo bo nyid du bzhag nas/ yang de rnams nyid spyan la sogs pa shes rab kyi ngo bo nyid du yongs su gyur par bstan par bya ba'i phyir/ gzugs la zhes bya ba la sogs pa</text></item>
<item><p>49b.7</p><section></section><text>gsungs te/ yang na zhes bya ba ni phyogs gzhan ston par byed pa'i tshig gi phrad do/ /gzugs la sogs pa'i yul rnams ni lha rnams te/ shes rab kyi ngo bo nyid du rtag tu bsgom mo/ /yang de rnams nyid la gzugs rdo rje la sogs par rigs kyi dbye bas yongs su gyur par </text></item>
<item><p>50a.1</p><section></section><text>bstan pa'i phyir/ yang na zhes bya ba gsungs te/rigs rnams kyi tshul ni rigs kyi dbye bas/ gang rnam par bsgom zhing shes par bya ba de ni rigs kyi tshul du rnam par bsgom pa ste/ gzugs rdo rje la sogs pa rigs lnga las byung ba de rnams kyis/ rigs kyi tshul</text></item>
<item><p>50a.2</p><section></section><text>du rnam par bsgom zhing bsams la/ rdo rje 'chang chen por dmigs par bya ste/ sbyor ba thams cad bcom ldan 'das rdo rje sems dpa' zhes bya ba la sogs pa bde mchog las gsungs pa'i phyir ro/ /spyi'i don te/ spros pa dang bcas pa'i spyod pa'o/ /gzugs la sogs pa la yid</text></item>
<item><p>50a.3</p><section></section><text>du 'ong ba dang / yid du mi 'ong ba dang lung du ma bstan pa'i dbye bas rnam pa gsum snang ba gsum las byung ba chags pa dang / chags pa dang bral ba dang / btang snyoms kyi rang bzhin rnams kyis yul du gyur pas/ mig gis rnam par shes par byas la/ rjes su myong ba ni mchod pa'i bdag</text></item>
<item><p>50a.4</p><section></section><text>nyid can te/ mchod pa dang len pa nye bar mtshon pa'i don gyis na/ rang nyid mchod pa dang / mchod pa'i bdag nyid can gyi ngo bo nyid du gyur pa yin pas/ rnal 'byor pas bdag nyid la mchod par bya'o/ /de bas na sna tshogs pa ste/ brtan pa dang g.yo ba'i bdag nyid rigs thams cad</text></item>
<item><p>50a.5</p><section></section><text>kyi bdag nyid can te/ sangs rgyas rnam par snang mdzad kyi gzhi yin no zhes pa ste/ rnam par snang mdzad gang du thim par gyur pa de ni/ rnam par snang mdzad kyi gzhi ste/ rnam par snang mdzad bskyed par mdzad pa'i bcom ldan 'das tshogs gnyis dang ldan pa'i sangs rgyas rdo rje 'chang ba gang</text></item>
<item><p>50a.6</p><section></section><text>yin pa ste/ de nyid ni rnal 'byor pa'o/ /de bzhin du sgra rnam pa gsum rjes su myong ba na/ lha rnams la shes rab dang / thabs dang / nye bar thob pa rnams dbul bar bya'o/ /rin chen 'byung gnas gtso zhes bya ba ni/ 'di las rin po che rnams 'byung bas na/ rin chen 'byung gnas gtso</text></item>
<item><p>50a.7</p><section></section><text>ste/ sna tshogs pa'i bdag nyid can rdo rje 'chang chen po rnam par shes pa gsum gyi bdag nyid can gang yin pa'i rnal 'byor can nyid do/ /de bzhin du dri rnam pa gsum dang phrad cing yul du byed pa na/ sangs rgyas la sogs pa ste snang ba la sogs pa la dbul bar bya'o/ /'dod</text></item>
<item><p>50b.1</p><section></section><text>chags chos kyi 'byung gnas ni/ 'od dpag tu med pa'o/ /de'i gtso bo ni rdo rje 'chang chen po de nyid do/ /ro la zhes bya ba la sogs pa la/ thogs med rdo rje ni don yod par grub pa'o/ /de skyed pa'i ngo bo nyid kyis 'chang bar mdzad pas na/ thogs med rdo rje 'dzin te/ rdo rje 'chang chen po de nyid</text></item>
<item><p>50b.2</p><section></section><text>do/ /reg la zhes bya ba la sogs pa la/ bdag gi rigs te/ bdag nyid la dbul bar bya'o/ /mi bskyod pa'i tshul ni/ mi bskyod par snang ba brnyes shing rab tu bskyed pa'i ngang tshul can gang yin pa de ni/ mi bskyod pa'i tshul brnyes pa ste/ rdo rje can zhes pa rdo rje 'chang chen po de</text></item>
<item><p>50b.3</p><section></section><text>nyid do/ /brnyes pa zhes bya ba ni thob pa ni rnyed pa'o zhes lung las gsungs so/ /gzugs la zhes bya ba la sogs pas ni/ bshad ma thag pa'i don nyid gsal bar ston pa yin te/ gzugs la sogs pa rnams la rtag tu zhes pa ni/ 'das pa dang ma 'ongs pa'i skad cig ma med par</text></item>
<item><p>50b.4</p><section></section><text>da ltar gyi skad cig mas sems rnam par shes pa gsum la sbyar bar bya'o zhes pa ste/ gzugs la sogs pa ni/ sems 'di nyid do zhes shes par bya'o zhes bya ba yin par dgongs so/ /'di de zhes bya ba ste/ bshad ma thag pa nyid gang gis yongs su shes pa ni/ sangs rgyas thams cad</text></item>
<item><p>50b.5</p><section></section><text>kyi ste/ rin po che lta bu'i gang zag rnams la sbyin par bya ba yin gyi/ tsan+dan lta bu la sogs pa rnams la bstan par bya ba ma yin pas na gsang ba'o/ /snying po btus pa'o zhes bya ba ni/ yang dag par blangs nas bsags shing phung por byas pa'i phyir na btus pa'o/ /snying po ni dus</text></item>
<item><p>50b.6</p><section></section><text>gsum du bzhugs pa'i de bzhin gshegs pa rnams te/ de rnams kyi btus pa ni bshad ma thag pa'i tshul lo/ /gzugs sgra zhes bya ba la sogs pa la/ sngags pa ste yan lag ma nyams par zlos pas/ gzugs la sogs pa rnam pa gsum gyis lha nyid de / ye shes gsum du</text></item>
<item><p>50b.7</p><section></section><text>bsgom zhing shes par bya'o/ /ye shes gsum ngo bo nyid kyi rang bzhin gyi dbye ba bstan par bya ba'i phyir/ yang na zhes bya ba la sogs pa gsungs te/ de la gzugs la sogs pa de rnams la rigs te/ chags pa dang / chags pa dang bral ba dang / chags pa bar ma'i rang bzhin</text></item>
<item><p>51a.1</p><section></section><text>te/ /de rnams kyi dbye ba ni khyad par gyi tshul lo/ /de rnams rnam par bsgom pa ni rjes su myong bas bsgom zhing shes par bya'o/ /de ni 'di skad ston pa yin te/ gzugs la sogs pa'i yul rnams la phyi rol tu mngon par zhen pa yongs su bzlog nas de la chung ngu la</text></item>
<item><p>51a.2</p><section></section><text>sogs par gnas pa'i 'dod chags la sogs pa'i rang bzhin brgya drug cu'i ngo bo nyid rjes su myong bas shes par bya'o zhes pa ste/ spros pa'o/ /'di ni spros pa med pa'i spyod pa'o/ /gzugs la zhes bya ba la sogs pa la/ mchog la sogs pa gzugs rnam pa gsum la shes par bya zhes</text></item>
<item><p>51a.3</p><section></section><text>pa ste/ snang ba gsum gyi ngo bo nyid du yongs su shes pa'o/ /mchod pa byed pa ni rang bzhin shes pa'o/ /mchod par bya zhes pa ni/ 'od gsal ba'i ngo bo nyid du yongs su bstim pa ste/ 'di nyid ni bla na med pa'i mchod pa ste/ 'od gsal ba zhes gang gsungs pa de nyid ni rdo rje 'chang chen po ste/ </text></item>
<item><p>51a.4</p><section></section><text>de'i skyed pa'i rgyur gyur pa'i phyir ro/ /de bzhin du sgra la sogs pa rnams la yang 'od gsal ba'i ngo bo nyid du rnam par shes par bya ste/ ji skad du bshad pa'i rgyud las kyang / nang dang de bzhin phyi rol dang / /gnyi ga rjes su mi dmigs pa/ /gzugs sogs rnam gsum de yin te/ /</text></item>
<item><p>51a.5</p><section></section><text>lha rnams la ni dbul bar bya/ /zhes sogs gsungs pas/ 'di ni shin tu spros pa med pa'i spyod pa ste mthar thug pa'o/ /da ni rjes su dran pa drug gsungs pa ni/ sangs rgyas rjes su dran par sbyor/ /zhes bya ba la sogs pa ste/ sku dang gsung dang thugs rnams bsgom/ /zhes bya</text></item>
<item><p>51a.6</p><section></section><text>ba ni/ lus thob pa la bsgom pa ni/ /rigs brgya'i rab tu dbye bas lus rnam par dben par byed pa ni/ sangs rgyas rjes su dran par 'gyur ro/ /de bzhin du rdo rje bzlas pa'i mthar thug pas ngag rnam par dben pa ni/ chos rjes su dran pa'o/ /rang bzhin snang ba'i rim gyis sems la</text></item>
<item><p>51a.7</p><section></section><text>rnam par rtog pa ni/ rdo rje rjes su dran pa'o/ /rigs ni rjes su dran par zhes bya ba la/ rigs ni lus dang ngag dang yid do/ /de'i rjes su dran pa ni ye shes gsum gyi ngo bo nyid kyis so sor yongs su shes pa'o/ /sbyor ba ni phyis gcig tu byas pa ste/ de bas na gsum po yang dag</text></item>
<item><p>51b.1</p><section></section><text>par sbyor ba'o/ /khro bo ni thabs kyi ye shes so/ /de'i rjes su dran pa ni bsgom pa bar mchod par skyed pa ste/ des khro bo rjes su dran pa ste bsgom pa'o/ /lha ni phyag rgya chen po'i tshul lo/ /de'i rjes su dran pa ni chu zla la sogs pa ni rnam pas yongs su shes pa'o/ /de dang sbyor ba ni don</text></item>
<item><p>51b.2</p><section></section><text>dam pa'i bden pas gcig tu byas pa'o/ /de bas na rjes su sbyor bas bsgom pa ni/ bden pa gnyis kyi rnam pas dmigs na byang chub ste/ bde ba chen por mtshan nyid gcig pa'i rdo rje 'chang chen po 'thob par 'gyur ba'o/ /don 'di nyid bstan par bya ba'i phyir bshad pa'i rgyud las/ nyams</text></item>
<item><p>51b.3</p><section></section><text>dga' sangs rgyas kun gyi bsten/ /b+ha ga zhi ba gcig pu'i ming / /rang gi de nyid gnyis med byung / /rdo rje de nyid du sbyar bya/ /sangs rgyas rjes dran sbyor ba ste/ /b+ha ga ling ga yin par bsgrags/ /bzhugs pa gnyis med sbyor ba ste/ /sangs rgyas gzugs su bsgom pa'o/ /de</text></item>
<item><p>51b.4</p><section></section><text>las blo ldan gyis spro ba/ /ba spu'i bu ga'i rtse mor gnas/ /mnyam pa med pas khyad par du/ /sangs rgyas sprin rnams der spro'o/ /zhes gsungs pa ste dgongs pas bshad pa'o/ /de ltar rjes su dran pa drug gi sgo nas yongs su dag pa'i lha'i sku 'di bskyed nas/ rnal 'byor</text></item>
<item><p>51b.5</p><section></section><text>pa thams cad kyi snyoms par 'jug pa'i rim pa bstan par bya ba'i phyir/ bud med gzugs ldan zhes bya ba la sogs pa gsungs te/ na tshod gzhon pa la sogs pa dang ldan pa'i bud med rnyed cing / der ci ltar rnyed pa'i gzugs dang yan lag ma nyams pa gzugs dang</text></item>
<item><p>51b.6</p><section></section><text>ldan zhing shin tu mdangs bzang ba dang / rab tu dben zhing yid dang mthun par gzugs la sogs pa'i yul gyi mtshan nyid kyis / bdag nyid la mchod pa rab tu brtsam par bya'o/ /gang gis she na/ byin gyi rlabs kyis gnas gsum gyis/ /zhes bya ba ste/ yul du byin gyis brlabs</text></item>
<item><p>51b.7</p><section></section><text>pas na byin gyis brlabs pa ste/ 'dod chags la sogs pa rang bzhin gsum mo/ /de'i gnas ni yid du 'ong ba'i yul rnams te/ de ltar byin gyi rlabs kyis gnas gsum gyis/ byin gyis brlabs pa'i yul gsum po dag gis bdag nyid mchod par bya'o/ /de ltar rdo rje</text></item>
<item><p>52a.1</p><section></section><text>'chang chen po'i reg rdo rje dang snyoms par 'jug pa bshad nas/ rnam par snang mdzad la sogs pa'i bstan par bya ba'i phyir/ de bzhin gshegs pa'i zhes bya ba la sogs pa gsungs te/ 'di ni de bzhin gshegs pa'i yin pas na/ de bzhin gshegs pa'i'o/ /</text></item>
<item><p>52a.2</p><section></section><text>rigs de'i phyag rgya gzhan rnams kyi gtso bor gyur pas na/ btsun mo'i mchog ste/ sngar bshad pa'i rnam par snang mdzad kyi rnal 'byor pas rnam par bsgom par bya zhing bsam par bya'o/ /sogs pa'i sgras ni ma bshad pa rnams kyang bsdu ba'i don te/ de nyid kyis rin po che'i rnal</text></item>
<item><p>52a.3</p><section></section><text>'byor pas ni mA ma kIr bsgom par bya'o zhes bya bar sbyar ro/ /de ltar bsgoms nas ci zhig bya zhe na/ dbang po gnyis ni zhes bya ba la sogs pa gsungs te/ dbang po gnyis ni skyes pa dang bud med kyi dbang po'o/ /de'i mnyam par sbyar ba ni/ phan tshun rjes su chags pa sngon du 'gro</text></item>
<item><p>52a.4</p><section></section><text>bas 'khyud pa la sogs pa'i las rjes su bsten pa ste/ des sangs rgyas te rdo rje 'chang chen po de'i dngos grub ste/ mchog tu dga' bar mtshan nyid gcig pa ste/ de 'thob par 'gyur ba'o/ /'dir sngags la rjes su gzhol ba rnams kyi cho ga'i bye brag bstan par bya ba'i</text></item>
<item><p>52a.5</p><section></section><text>phyir/ yi ge hUM dang zhes bya ba la sogs pa gsungs te/ yi ge hUM yongs su gyur pa las rang gi rdo rje yi ge oM gyis nor bu'i cha byin gyis brlabs par bsams pa dang / a las phyag rgya'i pad+ma mngon par 'dus byas la rin chen 'byung ldan gyi nga rgyal dang ldan pas yi ge hUM gi glu dang /</text></item>
<item><p>52a.6</p><section></section><text>dga' ba nyid kyis rang gi phyag rgya mnyes par byas la/ yi ge phaT kyis byang chub kyi sems dbab par bya'o zhes bya ba ni/ rdo rje'i tshig 'di'i don yin no/ /rab tu brtag par bya zhes bya ba 'dis ni/ 'di dag thams cad ni sku gsum gyi gzugs te/ rnam par rtog pa tsam nyid yin</text></item>
<item><p>52a.7</p><section></section><text>gyis / de kho na nyid ni ma yin no zhes ston to/ /'od zer rnam lngas zhes bya ba la sogs pas ni/ snyoms par 'jug pa'i dus su dkar po la sogs pa'i 'od zer lnga rnams kyis/ rdo rje dang pad+ma'i nang du yongs su gang bar bsgom par bya'o/ /de zhes bya ba sngar bshad pa'i sangs</text></item>
<item><p>52b.1</p><section></section><text>rgyas spyan ni 'bar bcas zla 'od ces bya ba la sogs pas de'i khyad par ston te/ zla ba'i 'od bzhin du dkar po 'bar ba dang bcas pas snang ba dang ldan bzhin par yid du 'ong zhing yid 'phrog pa'i bud med bsgom par bya zhing bsam pa 'di ni nye bar mtshon pa ste/ dgongs pa ma yin pas</text></item>
<item><p>52b.2</p><section></section><text>bshad pa'o/ /sngar gsungs pa'i rjes su dran pa drug nges par ston par bzhed nas/ sangs rgyas rjes dran zhes bya ba la sogs pas gnas ston par mdzad pa yin te/ de la sangs rgyas rjes su dran pa ji ltar bsgom zhe na zhes bya ba la sogs pas ni/ ston pa po rang nyid kyis</text></item>
<item><p>52b.3</p><section></section><text>dri bar mdzad nas rang nyid kyis lan bstan pa yin te/ sangs rgyas ni rnam par snang mdzad do/ /de rjes su dran pa ni rjes su bsam pa'o/ /de nyid yang nas yang bslab par bya ba yin pas bsgom pa'o/ /b+ha ga ni don dam pa'i bden pa'o/ /der thim pas na ling ga ste/ de gang zhe na/</text></item>
<item><p>52b.4</p><section></section><text>kun rdzob kyi bden pa'o/ /bzhag pa ni 'od gsal ba la rab tu zhugs nas/ sangs rgyas kyi gzugs te rdo rje 'chang chen po bsgom par bya zhing / don dam pa'i bden pa las ldang bar bya'o zhes bya ba'i don to/ /ba spu rnams kyi bu ga nas/ /zhes bya ba la / ba spu'i bu ga'i</text></item>
<item><p>52b.5</p><section></section><text>rtse mo nas te/ ba spu'i bu ga nas dang / ba spu'i rtse mo ste/ ba spu gnyis kyi bar la bya'o/ /de las mkhas pas te/ ngo bo nyid shes pas sangs rgyas kyi sprin te/ rnam par snang mdzad kyi sprin spro bar bya zhing dbyung bar bya'o/ /de ltar spros nas gang+gA'i klung gi bye ma snyed dang</text></item>
<item><p>52b.6</p><section></section><text>mnyam pa'i phyogs bcu'i 'jig rten gyi khams na gnas par gtogs pa'i gti mug la spyod pa'i sems can gyi khams rnams sbyangs nas slar log ste/ rang gi lus la zhugs par gyur par bsam mo/ /chos ni 'od dpag tu med pa'o/ /rdo rje chos ni 'dir rdo rje 'chang</text></item>
<item><p>52b.7</p><section></section><text>chen po ste/ mi 'jigs pa'i ngo bo nyid yin pa'i phyir ro/ /chos kyi sprin rnams ni 'od dpag tu med pa'i tshogs te/ de sngar bshad pa'i rim pas spros la bsdu bar bya'o/ /rdo rje ni mi bskyod pa'o/ /rdo rje sems dpa' ni rdo rje 'chang chen po'o/ /rdo rje sprin rnams ni</text></item>
<item><p>53a.1</p><section></section><text>mi bskyod pa'i sprin rnams so/ /de la rigs ni ku lA ste/ ku ni sa'o/ /lA ni gang der gnas pa'i sems can de rnams la rin po che byin pas/ 'dzin cing bdag gir mdzad pas na ku lA ni rigs te/ rin chen 'byung ldan no/ /sangs rgyas ni rdo rje 'chang chen po'o/ /rigs</text></item>
<item><p>53a.2</p><section></section><text>kyi sprin ni rin chen 'byung ldan gyi tshogs rnams so/ /dam tshig gis khro bar mdzad pas na/ khro bo ni don yod par grub pa ste/ de'i rjes su dran pa'o/ /khro bo'i dbang po zhes bya ba la khro bo ni mi bskyod pa'o/ /de'i dbang po ni rdo rje 'chang chen po'o/ /khro bo'i sprin ni don yod par grub pa'i</text></item>
<item><p>53a.3</p><section></section><text>tshogs so/ /dam tshig ni rdo rje 'chang chen po ste/ ye shes kyi rang bzhin can gyi sku'o/ /de'i phyi nas rjes su dran zhing sems pas na rjes su dran pa ste/ sprul pa'i sku'o/ /de rgyas par bya ba'i phyir bsgom pa ni/ dam tshig rjes su dran pa bsgom pa'o/ /de gang zhe na/ bdag gi rdo rje ste/ lce'i</text></item>
<item><p>53a.4</p><section></section><text>rdo rje dang / pad+ma ste rkan gyi pad+ma de dag dang ldan par bye ba'o/ /ji ltar zhe na/ dbang po gnyis ni mnyam sbyar te/ /zhes bya ba ste/ rdo rje dang pad+ma dag lta bur sbyor zhing reg pa de las/ rang gi sa bon klad rgyas na gnas pa'i bdud rtsi de'i thigs pa bskul bas/ 'bab pa'i cha rnams kyis</text></item>
<item><p>53a.5</p><section></section><text>sangs rgyas te/ gzugs kyi phung po la sogs pa dang / rdo rje sems dpa' ste/ sems dang sems las byung ba rnams mchod cing tshim par bya'o/ /bdud rtsi dbab pa 'dis lus dang ngag dang yid bde bar gnas pa skye bar 'gyur ro/ /mchog sgrub pa la gnas pa de nyid kyi phyi'i bud</text></item>
<item><p>53a.6</p><section></section><text>med dang / yang dag par sbyor bas bdud rtsi 'byin pa'i dgos pa bstan par bya ba'i phyir/ de la zhes bya ba la sogs pa gsungs te/ dkyil 'khor ni phyung ba'i dkyil 'khor ro/ /dbang po zhes pa ni rang gi bya ba la dbang byed pas na dbang po'o/ /dbang po gnyis zhes bya ba ni/ </text></item>
<item><p>53a.7</p><section></section><text>skyes pa dang bud med kyi dbang po dag ste/ de'i mnyam par gzhag pa ni bya ba'o/ /de la mkhas pa ni 'khyud pa la sogs pa'i sbyor ba la byed pa'o / /bdag gi khu ba ni rang gi sa bon no/ /dbyung ba ni rnal 'byor pa chen pos rtsa sbubs stong phrag bdun cu rtsa gnyis bskul nas/ </text></item>
<item><p>53b.1</p><section></section><text>snying gar byin pa rdo rje'i lam nas phab pa'o/ /des ji ltar 'gyur zhe na/ dkyil 'khor zhes bya ba la sogs pa gsungs te/ dkyil 'khor ni bu dang tsha bo la sogs pa'i dkyil 'khor yang dag par 'byung bar 'gyur ro/ /ji lta bu zhe na/ dkyil 'khor te snying po la brgyan pa'o/ /de gang zhe</text></item>
<item><p>53b.2</p><section></section><text>na/ sangs rgyas nyid do/ /de'i tshul du bya ba ni rgyur gyur pa ste/ de lta bur phyung ba'i dkyil 'khor bskyed par bya'o zhes bya bar dgongs te dgongs pas bshad pa'o/ /sbyor ba dang rjes su sbyor ba dang lhag pa'i sbyor ba byas nas/ gang zhig bya ba yin pa de bstan par bya ba'i phyir/ de la</text></item>
<item><p>53b.3</p><section></section><text>zhes bya ba la sogs pa gsungs te/ sku ni rnam par snang mdzad do / /de'i rjes su dran pa ni de nyid du bsgom pa'o/ /sangs rgyas kun gyi ni dus gsum du gshegs shing phyogs bcu na bzhugs pa'i rnam par snang mdzad dang 'brel pa'i phung po lnga yis rab tu rgyas par sprul pa'i sku gang</text></item>
<item><p>53b.4</p><section></section><text>zhig yod pa/ bdag gi slob par gyur pa'i lus kyang de lta bu'i ngo bor gyur cig pa ste/ sangs rgyas kyi sku'i ngo bo nyid kyi rgyur gyur cig ces gsol ba 'debs pa'o/ /gsung ni 'od dpag tu med pa'o/ /de'i ngo bo nyid du gyur pas na de'i rjes su dran pa'o/ /ji lta bu zhe na/ rdo rje</text></item>
<item><p>53b.5</p><section></section><text>chos kyi gsung gang yin/ /zhes bya ba ste/ gang yin zhes bya ba ni thob par gyur pa'o/ /gsung ni ngag go/ /ji lta bu zhe na/ nges tshig phun sum tshogs pa zhes bya ba ste/ nges par bshad pa yin pas na nges pa'i tshig ste/ yang dag pa gang yin pa de ni nges pa'i tshig phun sum tshogs pa'o/ /</text></item>
<item><p>53b.6</p><section></section><text>nges pa'i tshig smos pa ni nye bar mtshon pa tsam ste/ des na chos dang don dang spobs pa so so yang dag par rig pa rnams kyang gzung ngo / /bdag gi tshig kyang de 'dra ste/ /zhes bya ba ni/ ngag de dang 'dra bar gyur cig pa'o/ /chos 'dzin pa dang zhes bya ba ni/ chos 'dzin pa dang 'dra</text></item>
<item><p>53b.7</p><section></section><text>bar gyur cig ces pa'o/ /thugs ni mi bskyod pa'o/ /de'i rjes su dran pa ste/ de nyid ni bsgom pa'o/ /gsang ba'i bdag po blo ldan pa/ /zhes bya ba la/ gsang ba ni gnyis su med pa'i ye shes so/ /ka ni skad kyi dbyings las de gsung zhing ston par mdzad pa ste/ des</text></item>
<item><p>54a.1</p><section></section><text>na gsang ba pa'o/ /dbang byed pas na bdag po ste/ gsang ba pa rnams kyi dbang po mdzad cing de kho na nyid ston pa rnams kyi gtso bor gyur ces pa'i don to/ /blo ldan pa zhes bya ba la/ blo ni reg rdo rje'o/ /de gang la yod pa de ni blo dang ldan pa'o/ /kun nas bzang</text></item>
<item><p>54a.2</p><section></section><text>bas na kun tu bzang po ste/ de lta bu'i mi bskyod pa'i thugs gang yin pa/ bdag gi sems kyang de dang 'dra bar gyur cig pa ni/ rdo rje 'chang ba dang bdag kyang 'dra bar gyur cig ces gsol ba 'debs pa ste/ sgra ji bzhin pa'o/ /da ni mchog sgrub pa rnams kyi rang bzhin yongs su</text></item>
<item><p>54a.3</p><section></section><text>shes pa tsam gyis kyang / byin gyis brlab pa gsum bstan pa'i phyir/ de la sems can rjes su dran pa ji ltar bsgom zhe na zhes bya ba la sogs pa gsungs te/ sems can rnams ni sgo nga las skyes pa dang / mngal nas skyes pa dang / drod gsher las skyes pa dang / rdzus te skyes pa</text></item>
<item><p>54a.4</p><section></section><text>rnams te/ de rnams rjes su dran pa ni bsgom pa'o/ /ji ltar zhe na/ sems can kun gyi ste/ bshad ma thag pa rnams kyi'o/ /sku dang gsung dang thugs kyi mtshan/ /zhes bya ba ni/ 'di ni sku'o/ /'di ni gsung ngo / /'di ni thugs so zhes brtag pa'i gzhir gyur pa'i thugs</text></item>
<item><p>54a.5</p><section></section><text>gcig pu gang yin pa de ji 'dra ba bdag gi yang de dang 'dra bar gyur cig pa'o/ /de lta bu ci'i phyir zhe na/ mkha' dang mtshungs par spyod gyur cig /ces pa ste/ de kho na nyid rig pa'o/ /gang gi phyir sems de nam mkha' dang mnyam zhing 'dres par gyur pas/ 'dis ni thams</text></item>
<item><p>54a.6</p><section></section><text>cad du song ba'i dbang phyug tu bstan pas thugs byin gyis rlob par 'gyur ro/ /de la zhes bya ba la sogs pas ni/ gsung dang sku byin gyis rlob pa nye bar ston te/ 'don cing brjod par bya ba yin pas na/ sngags te tshig thams cad do/ /de rnams kyi gzugs ni phung po ste/</text></item>
<item><p>54a.7</p><section></section><text>ngag gi tshogs so/ /sku dang zhes bya ba ni/ thugs gang yin pa 'og nas 'chad pa'i sku'i ngo bo nyid du yongs su gyur pa de ni/ sku dang gsung dang thugs thams cad do/ /sems can thams cad kyi sngags kyi gzugs dang sku dang gsung dang thugs yin la/ de dag rjes su dran pa ste de nyid</text></item>
<item><p>54b.1</p><section></section><text>ni bsgom pa'o/ /de gang zhe na/ sngags kyi rdo rje zhes bya ba ste/ sngags ni gsung yin la/ de nyid mi phyed pas na rdo rje'o/ /de'i sku gang yin pa ni lus gang yin pa dang / sgo nga las skyes pa la sogs pa'i sems can rnams kyi sgra'i tshogs gang yin pa la rnam par bsgom zhing kun tu</text></item>
<item><p>54b.2</p><section></section><text>rtog pas na rnam par bsgom pa'o/ /gsung ste tshig gis sku rnam par bsgom pa ni/ gsung gis sku yang rnam par bsgom pa ste/ tshig tu brjod cing sku zhes brtags pa ni/ gsung gis rnam par bsgom pa ste/ de dang 'dra ba'i sku zhes bya ba ni/ gang bshad ma thag pa'i sems can</text></item>
<item><p>54b.3</p><section></section><text>thams cad kyi sngags kyi gzugs dang / de rnams nyid kyi rdo rje chen po'i sku gang yin pa bdag gi lus kyang rtag tu de dang 'dra bas dus gsum du rab tu 'byung zhing / rtag pa nyid du ngo bo nyid kyis 'da' bar dka' ba'o zhes bstan to/ /sngags 'dzin pa dang mnyam gyur cig /ces bya ba la/</text></item>
<item><p>54b.4</p><section></section><text>sngags ni de bzhin gshegs pa rnams so/ /de 'dzin par mdzad pas na sngags 'dzin pa ni rdo rje 'chang chen po ste/ dgongs pas bshad pa'o/ /de ni rnal 'byor pa thams cad kyi thun mong gi don dam pa'i dkyil 'khor gyi rim gyis/ yang dag pa'i mtha' la 'jug pa bstan par bya ba'i</text></item>
<item><p>54b.5</p><section></section><text>phyir/ de la zhes bya ba la sogs pa gsungs te/ dam tshig ni mi 'da' ba'i don te 'od gsal ba'o/ /rjes su dran pa ni sangs rgyas kyi sku bskyed pa'i rjes thogs la don dam pa'i bden pa rtogs pa ni de dran pa'o/ /rtogs pa de nyid bsgom pa'o/ /dam tshig khu phyung cho ga bzhin/ /</text></item>
<item><p>54b.6</p><section></section><text>zhes bya ba la/ dam tshig ni shes rab dang thabs su sbyor bas so/ /khu ba ni sa bon no/ /phyung ba ni bton pa'o/ /de nas mer mer po la sogs pa'i rim gyis mngon par 'phel la/ de nyid sa bon dang myu gu dang 'dra bar byis pa dang / gzhon pa dang / dar la bab pa'i gnas skabs</text></item>
<item><p>54b.7</p><section></section><text>thob pas/ rnam par snang mdzad la sogs pa'i sku'i 'khor yongs su rdzogs te/ ma tshang ba med par gnas nas 'dod pa'i yon tan lnga rjes su myong bar 'gyur ro/ /de nas ci zhig bya zhe na/ cho ga bzhin 'bras bu 'dod pas btung bar bya zhes bya ba ste/ rdo rje phreng ba las/ gzugs</text></item>
<item><p>55a.1</p><section></section><text>phung rtogs dang zhes bya ba la sogs pa gsungs pa'i don dam pa'i dkyil 'khor la 'jug pa'i cho gas rang bzhin nyi shu rtsa lnga'i rim gyis gzhug pa ni/ phung po la sogs pa btung ba ste/ don dam pa'i bden par 'jug par bya'o/ /ci'i phyir zhe na/ 'bras bu</text></item>
<item><p>55a.2</p><section></section><text>'dod pas te/ 'bras bu ni 'od gsal bas yongs su dag pa'i rdo rje sems dpa'i sku'o/ /de la 'dod pa ni don du gnyer ba ste nges so/ /de bzhin gshegs pa'i tshogs bsad na/ /zhes bya ba ni/ ji ltar don dam pa'i dkyil 'khor gyi rim gyis song zhing zhu bar gyur pa de bzhin du slar yang</text></item>
<item><p>55a.3</p><section></section><text>'ong bas na / de bzhin gshegs pa rnams te/ rnam par snang mdzad la sogs par btags pa'i gzugs kyi phung po la sogs pa'o/ /de rnams kyi tshogs bsad na zhes bya ba ni/ srog dang rtsol ba la gnas pa de bcad de/ don dam pa'i bden pa la gzhug par bya'o/ /des cir</text></item>
<item><p>55a.4</p><section></section><text>'gyur zhe na/ dngos grub rab tu 'thob par 'gyur/ /zhes bya ba ste/ shin tu mchog tu gyur pa'i phyag rgya chen po'i dngos grub 'thob par 'gyur ba'o/ /de ni 'di ltar ston par 'gyur te/ rdzogs pa'i go rims rtogs par gyur kyang / gal te brtun pa can gyi brtson 'grus can ma yin na/ </text></item>
<item><p>55a.5</p><section></section><text>de'i tshe 'gro ba'i rgyud nyid du dus byas nas langs te/ sgyu ma lta bu'i ting nge 'dzin mngon du byed do/ /rdo rje'i tshig 'di nyid kyi don bstan par bya ba'i phyir/ dgongs pa lung ston pa zhes bya ba bshad pa'i rgyud las kyang / dam tshig rjes dran rnams kyis na / de bas tshangs pa shin tu dbyung / /</text></item>
<item><p>55a.6</p><section></section><text>dngos med gcig tu sbyor ba yis/ /mkhas pas cho ga bzhin du btung / /de bzhin gshegs tshogs che ba ni/ /dngos med ces bya gsad pa ste/ /blo dang ldan pas 'di bsad na/ /dngos grub rab mchog thob par 'gyur/ /zhes gsungs pa dang / rdo rje gtsug tor gyi</text></item>
<item><p>55a.7</p><section></section><text>rgyud las kyang / mi rtog pa yis 'chi ba ste/ /shes rab pha rol phyin tshul yin/ /skye ba shes rab pha rol phyin/ /dran pa shes rab pha rol phyin/ /byang chub shes rab pha rol phyin/ /thim pa shes rab pha rol phyin/ /grol ba shes rab pha rol phyin/ /bsam pa thams cad</text></item>
<item><p>55b.1</p><section></section><text>rdzogs byed pa'o/ /zhes gsungs pa ste/ dgongs pas bshad pa'o/ /de la shes rab kyi pha rol tu phyin pa zhes bya ba la sogs pas ni/ don 'di nyid bstan par byed pa yin te/ shes rab ni kun tu snang ba'o/ /'dir sogs pa'i sgra mi mngon par byas pa yin par blta bar bya ste/ </text></item>
<item><p>55b.2</p><section></section><text>de bas na shes rab dang thabs dang nye bar thob pa rnams la shes rab ces bya ba yin par 'dod de/ de rnams kyi pha rol ni mthar phyin pa ste/ son pas na pha rol tu phyin pa zhes bya'o/ /de gang zhe na/ don dam pa'i bden pa'o/ /de nyid ni sems can thams cad kyis 'da' bar mi</text></item>
<item><p>55b.3</p><section></section><text>bya ba yin pas dam tshig go/ /de ril por 'dzin pa dang rjes su 'byed pa'i rim gyis dran pas na rjes su dran pa'o/ /de nyid la rgyun mi 'chad par slob pas na bsgom pa'o/ /rang bzhin gyis ni 'od gsal ba/ /zhes bya ba la/ thams cad ni kun tu snang ba la sogs pa'i </text></item>
<item><p>55b.4</p><section></section><text>snang ba gsum po 'dod chags la sogs pa rang bzhin brgya drug cu dang bcas pa rnams ni 'od gsal ba ste/ thams cad stong pa'i ngo bo yin pas na dri ma med pa'o/ /sgyu ma lta bu'i lus len pas na ma skyes pa'o/ /snang ba med pas na zag pa med pa'o/ /byang chub ni 'bras</text></item>
<item><p>55b.5</p><section></section><text>bu'o/ /mngon par rtogs pa ni de thob par byed pa'i rgyu ste/ rtog pa gnyis po de dag ni de na yod pa ma yin no/ /'dzin par byed pas khams te gnas so/ /'byung bar 'gyur bas 'byung ba ste/ gnas pa'o/ /gnas dang gnas pa gnyis po de dag kyang / 'od gsal ba la</text></item>
<item><p>55b.6</p><section></section><text>'jug pa de ni dmigs par mi 'gyur te/ dgongs pa ma yin pas bshad pa'o/ /da ni zung du 'jug pa'i rim pa nyid kyis ldang ba'i gnas bstan par bya ba'i phyir/ de la zhes bya ba la sogs pa gsungs te/ ma skyes pa ni 'dzin pa'i yan lag go/ /de'i rjes</text></item>
<item><p>55b.7</p><section></section><text>thogs la dran pa ldang ba ni dran pa zhes bya la/ de bsgom pa ni bden pa gnyis kyi bdag nyid can rdo rje 'chang chen po'i ting nge 'dzin to/ /de ji lta bu zhe na/ rang bzhin gyis ni zhes bya ba la sogs pa gsungs te/ de nas zhes bya ba'i sgra ni tha mi dad pa'i rim pa ste/</text></item>
<item><p>56a.1</p><section></section><text>de nas 'dzin pa'i yan lag gi 'og tu rang bzhin gyis 'od gsal ba zhes bya bar sbyar te/ rang bzhin ni kun rdzob kyi bden pa'o/ /'od gsal ba ni don dam pa'i bden pa ste/ rang bzhin dang ldan pa'i 'od gsal ba ni rang bzhin gyis 'od gsal ba zhes bya'o/ /de</text></item>
<item><p>56a.2</p><section></section><text>gang yin zhe na/ gnyis su med pa'i ye shes kyi bdag nyid can rdo rje 'chang chen po'i sku'o/ /de ji lta bu zhe na/ nam mkha' bzhin zhes bya ba la sogs pa ste/ nam mkha'i sgras ni de na gnas pa'i 'ja' tshon gyi dngos po nye bar mtshon te/ de dang mnyam pas na nam mkha'o/ /rgyu dang 'bras</text></item>
<item><p>56a.3</p><section></section><text>bu gnyis su med pas na mtshan ma med pa'o/ /'jig cing zad pas na 'gyur ba'o/ /de las gzhan pas na mi zad pa'o/ /de las byung bas na mi 'gyur ba ste/ skye ba dang 'gag pa dang bral ba zhes bya ba'i bar du'o/ /gnyis med gnyis su med min zhi/ /zhes bya ba ni/ bden pa</text></item>
<item><p>56a.4</p><section></section><text>gnyis ro gcig pa'i phyir gnyis su med pa'o/ /zung du 'jug pa'i bdag nyid can yin pas na/ gnyis su med min no/ /sdug bsngal thams cad nye bar zhi ba'i mtshan nyid can yin pas na zhi ba'o/ /zag pa med pas na shin tu dri ma med pa'o/ /reg bya'i yul ma yin pas na nam mkha'</text></item>
<item><p>56a.5</p><section></section><text>bzhin te/ dgongs pas bshad pa'o/ /de ltar chos dang longs spyod rdzogs pa'i sku gnyis su med pa'i mtshan nyid can du nges par byas nas/ da ni sprul pa'i sku'i gzhi rnam par dgod pa'i phyir/ de la zhe sdang gi rigs zhes bya ba la sogs pa gsungs te/ zhe sdang ni mi bskyod pa</text></item>
<item><p>56a.6</p><section></section><text>ste/ /thugs rdo rje'o/ /de'i rigs ni rang gi bdag nyid las nges par byung ba'i lha rnams kyi 'khor lo bud med kyi gzugs su mngon par sprul nas/ bcom ldan 'das rnam par snang mdzad kyi sku las 'thon pa ste/ mngon par byung bar gyur to zhes 'di nyid las gsungs pa'i</text></item>
<item><p>56a.7</p><section></section><text>phyir ro/ /des bla na yod pa dang bcas pa la sogs pa'i mchod pa byas pa ni/ rigs kyi mchod pa'o/ /rjes su dran pa ni chags pa la sogs pa nyams su myong ba ste/ de nyid ni bsgom pa'o/ /de ji lta bu zhe na/ bud med ces bya ba la sogs pa gsungs te/ bud med ni bu mo'o/ /</text></item>
<item><p>56b.1</p><section></section><text>sems ni rab brtan pa ni rang bzhin brtan pa thob cing rnyed pa'o/ /rigs ni pad+ma can dang zhes bya ba la sogs pa'i rigs bzhi'o/ /de dang sbyor ba ni der byas pa'i rab tu dbye ba'i las kyis so/ /bdag gi zhes bya ba ni bdag nyid kyi'o/ /khu ba ni shu kra zhes bya ste/ shu zhes bya ba ni mya</text></item>
<item><p>56b.2</p><section></section><text>ngan no/ /kra ni sog le ltar gcod pas na shu kra zhes bya ste/ mchog tu dga' ba'o/ /khu ba des bdag nyid mchod par bya'o zhes bya ba'i bar gyis ni/ 'dod pa'i dbang phyug du gsal bar ston pa yin no/ /rjes su dran pa'i 'bras bu bstan par bya ba'i phyir/ 'dis ni zhes bya ba</text></item>
<item><p>56b.3</p><section></section><text>la sogs pa gsungs te/ bshad ma thag pa'i rjes su dran pa bcu drug yongs su shes pas ni/ de bzhin gshegs pa ste/ rnam par snang mdzad la sogs pa'i ngo bo nyid kyi rdzu 'phrul dang ldan pa'i sku 'thob par 'gyur ba dang / 'dis ni rdo rje sems dpa'i tshe dang / lang tsho dang /</text></item>
<item><p>56b.4</p><section></section><text>nad med pa'i bde ba dam pas yongs su bsdus pa thugs rdo rje'i ste/ mi bskyod pa dang 'brel pa'i thugs kyi dbang phyug rab tu 'thob par 'gyur te/ rdzogs pa'i rim pa la gnas pa ni/ yid la gang dang gang 'dod pa de dang de 'bad pa med par phun sum tshogs par 'gyur ro zhes bya</text></item>
<item><p>56b.5</p><section></section><text>ba'i don to/ /chos 'dzin pa ni 'od dpag tu med pa'o/ /de'i gsung ni de dang 'brel pa'i ngag gi dbang phyug 'thob pa'o/ /ji lta bu zhe na/ sgra brnyan dang mtshungs par sgra'i ngo bo nyid shes pa la ni/ gang zhig smra bar gyur pa de thams cad 'byor bar 'gyur bas na</text></item>
<item><p>56b.6</p><section></section><text>ngag gi dbang phyug ste/ srid pa tha ma pa yin zhing zung du 'jug pa'i bdag nyid can ni tshe 'di nyid la zhes bya bas/ las kyi dbang gis skye bar 'gyur ba dgag par mdzad pa ste/ mthong ba'i chos la mya ngan 'das/ /zhes bya ba la sogs pa gsungs pas so/ /ting nge 'dzin 'di nyid</text></item>
<item><p>56b.7</p><section></section><text>kyi 'bras bu'i khyad par bstan par bya ba'i phyir/ sku dang gsung dang thugs zhes bya ba la sogs pa gsungs te/ sku dang gsung dang thugs kyang 'grub/ /ces bya ba ni/ phyag rgya chen po 'grub pa'o/ /gang gzhan phra mor bshad pa rnams/ /zhes bya ba ni/ sngags la rjes su gzhol</text></item>
<item><p>57a.1</p><section></section><text>ba rnams la de dang 'brel pa gzhan dag ste/ 'jig rten pa'i dngos grub rnams kyang zung du 'jug pa'i ting nge 'dzin la gnas pa rnams la 'grub par 'gyur ba'o/ /rdo rje mi phyed gsum bsgoms te/ /zhes bya ba ni/ rdo rje gsum ni khams gsum mo/ /de mi phyed pa ni dbyer med</text></item>
<item><p>57a.2</p><section></section><text>pa'i rnam par bsgom pa'i rgyu des na 'grub par 'gyur ba ni/ bzlas pa tsam gyis te/ yan lag ma nyams par bzlas shing bden pa mthong bas so/ /gal te tha dad par bsgom par gyur na ni/ de'i tshe 'jig rten pa'i dngos grub kyang 'grub par mi 'gyur na/ 'jig rten las 'das pa'i lta smos kyang ci</text></item>
<item><p>57a.3</p><section></section><text>dgos zhes nus pa gsungs par gyur pa yin te/ rnal 'byor thams cad bcom ldan 'das/ /rdo rje sems dpa' de bzhin gshegs/ /khams gsum pa ni ma lus rnams/ /thams cad de yi longs spyod do/ /zhes gsungs pas so/ /sngags spyod pa'i mchog gi le'u zhes bya ba ni/ sngags</text></item>
<item><p>57a.4</p><section></section><text>'don zhing bzlas pas na sngags te sgrub pa po'o/ /de rnams kyi spyod pa ni spros pa med pa la sogs pa la slob pa'i ngo bo nyid do/ /de nyid ni phul du byung bas na mchog go/ /de ston pa'i sgra'i tshogs ni le'u ste/ de la sngags spyod pa mchog ces bya ste/ sgra ji bzhin pa'o/ /sgron ma gsal</text></item>
<item><p>57a.5</p><section></section><text>bar byed pa zhes bya ba'i rgya cher bshad pa las/ le'u bdun pa mtha' drug gis bshad pa'o// //de ltar spyod pa la gnas pa'i rnal 'byor pas tshogs yongs su rdzogs par bya ba'i don du bla na med pa'i mchod pa bya'o/ /zhes bstan par bya ba'i phyir bka' stsal pa ni/ de nas</text></item>
<item><p>57a.6</p><section></section><text>bcom ldan 'das zhes bya ba la sogs pa gsungs te/ de nas zhes bya ba ni spyod pa thob pa'i 'og tu dkon mchog dpal gyis bcom ldan 'das la gsol ba btab po zhes bya bar sbyar ro/ /dkon mchog ni byang chub kyi sems so/ /de nyid ni dpal te rgyal mtshan gang yin pa de ni/</text></item>
<item><p>57a.7</p><section></section><text>dkon mchog dpal zhes bya ste/ byang chub kyi sems kyi dbang bskur bar gsol bar byed pa yin pa'i phyir ro/ /b+ha gar bzhugs pas na bcom ldan 'das so/ /thams cad ces bya ba la sogs pa ni rigs thams cad kyi bdag nyid can no/ /dbang phyug dam pa zhes bya ba la/ dam pa ni</text></item>
<item><p>57b.1</p><section></section><text>spyan la sogs pa yin la/ de rnams kyi dbang phyug ni gtso bor gyur pa ste/ rdo rje 'chang chen po la bstod pa 'dis zhes bya ba 'dis 'og nas 'chad pa'i bstod pa ste/ bstod pa'i rgyal po des gsol ba btab cing mnyes par byas so zhes bya ba'i don to/ /de bstan pa ni rdo rje sems dpa' zhes</text></item>
<item><p>57b.2</p><section></section><text>bya ba la sogs pa ste/ rdo rje ltar mi phyed pa'i tshul gyis mdzes pas na rdo rje sems dpa'o/ /theg pa che zhes bya ba ni gang gis sems can mang zhing che ba rnams/ sangs rgyas nyid du son par mdzad pa de ni theg pa chen po ste khyed nyid do/ /nam mkha'i spyod pa rnam sbyong ba/ /zhes bya ba la/ </text></item>
<item><p>57b.3</p><section></section><text>nam mkha' ni don dam pa'i bden pa'o/ /de rnam par dag pa'i spyod pa ni nam mkha'i spyod pa'o/ /de rnal 'byor pa'i rgyud rnam par sbyong bar mdzad pas na nam mkha'i spyod pa rnam sbyang ba'o/ /kun du bzang po'i spyod pa mchog /ces bya ba ni/ rnam par rtog pa'i spros pa thams cad dang</text></item>
<item><p>57b.4</p><section></section><text>bral ba'i spyod pa ni/ kun du bzang po'i spyod pa'o/ /des phul du byung bas na mchog go/ /rgyal bar gyur pas na rgyal ba ni rang sangs rgyas la sogs pa ste/ de rnams kyi mchog gis mchod pa bshad cing bstan du gsol zhes bya ba ste/ sgra ji bzhin pa'o/ /'dod chags zhe sdang gti</text></item>
<item><p>57b.5</p><section></section><text>mug che/ /rdo rje theg pa rab ston pa/ /zhes bya ba ni/ 'dod chags dang zhe sdang dang gti mug sbyong bar byed pa ni rdo rje theg pa ste/ de rab tu ston par mdzad pas na rdo rje theg pa rab ston pa'o/ /nam mkha'i dbyings dang mtshungs par ston pas na mchog go/ /rgyal ba ni dus gsum</text></item>
<item><p>57b.6</p><section></section><text>du gshegs pa'i rgyal ba rnams te/ de rnams bskyed par mdzad pas na/ rgyal ba'i gzhi'o/ /mchod pa bshad du gsol zhes bya ba ni bstan par gsol ba'o/ /bag chags ma lus pa dang bral zhing 'khor ba ji srid par gnas pa'i ye shes ni thar pa'o/ /de thob par byed pa'i rgyu ni</text></item>
<item><p>57b.7</p><section></section><text>lam mo/ /de rab tu ston pa ni 'chad par mdzad pa'o/ /theg pa gsum ni 'dis 'gro bas na theg pa ste/ nyan thos la sogs pa'i theg pa gsum mo/ /de nyid ni lam ste de'i ngo bo nyid la rab tu gnas par mdzad pas na theg pa gsum gyi lam la gnas pa ste bcom ldan 'das</text></item>
<item><p>58a.1</p><section></section><text>so/ /sangs rgyas skal mchog dag pa'i bdag /ces bya ba la/ sangs rgyas ni rnam par snang mdzad la sogs pa'o/ /de rnams kyi bdag por gyur pas skal mchog go/ /des na dag pa'i bdag nyid can gyi/ mi mchog mchod pa bshad du gsol/ /zhes pa'o/ /byang</text></item>
<item><p>58a.2</p><section></section><text>chub sems ni rgyas pa'i spyan/ /zhes bya ba ni/ byang chub kyi ngo bo nyid kyi sems gang yin pa de ni byang chub kyi sems so/ /rgyas pa'i spyan dang ldan pa gang yin pa ni rgyas pa'i spyan no/ /chos kyi 'khor lo ni rnam pa bcu gnyis pa'o/ /de 'jig rten gsum du rab tu bskor bar mdzad pas na/ </text></item>
<item><p>58a.3</p><section></section><text>chos kyi 'khor lo rab bskor ba'o/ /rdo rje gsum mi phyed pa'i mtshan nyid can yin pas na/ sku dang gsung dang thugs shin tu dag pa ste/ rdo rje theg pa khyod la phyag 'tshal lo/ /zhes pa ste/ drang ba'i don to/ /'dod chags zhe sdang gti mug che/ /zhes bya ba ni/ ye shes gsum gyi sgo nas</text></item>
<item><p>58a.4</p><section></section><text>bcom ldan 'das la bos nas bstod pa ste/ 'dod chags ni thabs kyi rang bzhin no/ /zhe sdang ni shes rab kyi rang bzhin no/ /gti mug chen po ni ma rig pa'i rang bzhin no/ /rdo rje theg pa rab ston pa/ /zhes bya ba la/ rdo rje ni 'od gsal ba'o/ /de nyid ni bshad ma thag pa'i rang bzhin gyi</text></item>
<item><p>58a.5</p><section></section><text>snang ba sbyong bas na theg pa'o/ /de rab tu ston pas na rdo rje theg pa rab tu ston pa ste bcom ldan 'das so/ /dbang po mchog tsam gyis gzung ba yin pas na/ nam mkha'i dbyings dang mtshungs pa'o/ /thams cad kyi dang por gyur pas na mchog go/ /rgyal gzhi mchod pa bshad du</text></item>
<item><p>58a.6</p><section></section><text>gsol/ /zhes bya ba la/ rgyal ba ni rnam par snang mdzad la sogs pa ste/ de gang du thim par gyur pa de ni rgyal ba'i gzhi'o/ /mchod pa ni gnyis su med pa'i ye shes kyi bdag nyid can no/ /bshad du gsol zhes bya ba ni bka' stsal par gsol ba'o/ /thar pa'i lam ni rab ston pa/ /</text></item>
<item><p>58a.7</p><section></section><text>zhes bya ba ni/ rdo rje'i sku nyid kyis tshad med pa'i lha mo dang snyoms par zhugs pas / 'khor ba ji srid par mchog tu dga' bar mtshan nyid gcig pa/ lha dang mi las 'das pa'i yon tan brgyad kyi bde ba nyams su myong ba ni thar pa'o/ /de thob pa'i thabs ston par mdzad pas na thar pa'i</text></item>
<item><p>58b.1</p><section></section><text>lam rab tu ston par mdzad pa ste bcom ldan 'das so/ /shes rab dang / thabs dang / nye bar thob pa gsum po ni theg pa gsum mo/ /de nyid bgrod par bya ba yin pas na lam ste/ don dam pa'i bden pa'i grong khyer der 'jug par mdzad pas ni theg pa gsum gyi lam la gnas pa'o/ /bde</text></item>
<item><p>58b.2</p><section></section><text>ba thams cad kyi bdag nyid sgrub par mdzad pas na/ sangs rgyas skal mchog go/ /bden pa gnyis kyi bdag nyid can yin pas na dag pa'i bdag ste/ de lta bu'i yon tan gyi khyad par can/ mi mchog khyod kyis mchod pa bshad par gsol/ /zhes pa'o/ /byang chub ni don dam pa'i bden pa'o/ /</text></item>
<item><p>58b.3</p><section></section><text>sems ni kun rdzob kyi bden pa ste/ byang chub dang ldan pa'i sems ni byang chub kyi sems yin la/ de nyid ni rdo rje 'chang chen po'o/ /rgyas shing yangs pa'i spyan lnga gang yin pa de ni rgyas pa'i spyan te/ de yang gang zhe na/ sha dang / lha dang / shes rab dang / chos dang / sangs rgyas kyi spyan</text></item>
<item><p>58b.4</p><section></section><text>zhes grags pa rnams so/ /chos kyi 'khor lo rab bskor ba/ /zhes bya ba la/ chos ni 'dus byas dang / 'dus ma byas pa ste/ bden pa gnyis kyi bdag nyid can no/ /de rnams kyi 'khor lo ni tshogs te/ de sems can gyi 'jig rten du rab tu ston par mdzad pas na/ chos kyi</text></item>
<item><p>58b.5</p><section></section><text>'khor lo rab bskor ba'o/ /yang dag pa'i mtha' rnam par dag pa'i sku dang gsung dang thugs kyi bdag nyid can yin pas na/ sku dang gsung thugs shin tu dag pa ste bcom ldan 'das so/ /mi 'jigs pa'i bdag nyid can yin pas na/ rdo rje theg pa khyed la phyag 'tshal lo/ /zhes bya</text></item>
<item><p>58b.6</p><section></section><text>ba ste nges pa'i don to/ /thams cad nam mkha' mi 'gyur che/ /zhes bya ba la/ thams cad nam mkha' ni thams cad stong pa ste/ de rnam par dag pas bcom ldan 'das kyang thams cad nam mkha'o/ /mi 'gyur ba yang yin la chen po yang yin pas na mi 'gyur che'o/ /thams cad kyi</text></item>
<item><p>58b.7</p><section></section><text>dbang bskur bar gyur pas na/ thams cad dbang bskur ro/ /nam mkha' mdzod kyi ting nge 'dzin gyis sems can thams cad kyi yid la re ba yongs su rdzogs par mdzad pas na/ kun gyi don no/ /'jig rten gsum gyi bdag po yin pas na kun gyi dbang po'o/ /rdo rje ni don</text></item>
<item><p>59a.1</p><section></section><text>dam pa'i bden pa'o/ /bsam pa thams cad yongs su rdzogs par byed pas/ rin po che dang 'dra bas na rin chen ni kun rdzob kyi bden pa'o/ /de'i ngo bo nyid kyis de 'dzin par mdzad pas na rdo rje rin chen 'dzin zhes bya ste/ dgongs pa ma yin pas bshad pa'o/ /de bzhin</text></item>
<item><p>59a.2</p><section></section><text>gshegs pa'i mchod pa'i mchog /ces bya ba la/ de bzhin gshegs pa ni dus gsum du bzhugs pa'i rgyal ba rnams te/ de dang 'brel pa'i mchod pa ni de bzhin gshegs pa'i mchod pa'o/ /bskyed pa'i rim pa la gnas pa rnams kyi thun mong ma yin pas/ khyad par du gyur pas na</text></item>
<item><p>59a.3</p><section></section><text>mchog go/ / ci'i phyir zhe na/ rdo rje mi phyed gsum gnas pa/ /zhes bya ba gsungs te/ rang bzhin gyis yang dag par gnas pa'i mchod pa'o/ /de ni khams gsum pa rnams nyid kyi sku dang gsung dang thugs su 'dus par mdzad pas na/ sku dang gsung dang thugs skal mchog go/ /rgyal</text></item>
<item><p>59a.4</p><section></section><text>ba rnams 'di las 'byung bar 'gyur bas na rgyal ba 'byung ba'o/ /mchod pa de bshad ces bya ba ni bshad do zhes bya ba mi mngon par byas pa ste dgongs pas bshad pa'o/ /de nyid bstan par bya ba'i phyir/ na chung gzhon nu zhes bya ba la sogs pa gsungs te/ yid du 'ong ba'i gzugs can pas</text></item>
<item><p>59a.5</p><section></section><text>na na chung ngo / /mig yangs shing bden pa gnyis kyi bdag nyid can gyi mig dang ldan pa'i phyag rgya chen po gang yin pa de ni mig yangs pa'o/ /de nyid kyi khyad par ni/ gzugs bzang gzhon pas brgyan pa ni/ /zhes bya ba'o/ /lo grangs nyi shu lnga lon pa/ /zhes bya ba ni/ lha nyi shu rtsa lnga pa'i</text></item>
<item><p>59a.6</p><section></section><text>bdag nyid can gyi phyag rgya chen po bdag la byin gyis brlab pa'i mtshan nyid can de btsal te/ bla ma'i kha nas rnyed pa de nyid kyis/ bla na med pa'i mchod pa rab tu brtag cing bya ba'o / /byol song las kyang rab tu brtag /ces bya bar yang sbyar te/ byol song gi sgra ni logs na yod pa la bya</text></item>
<item><p>59a.7</p><section></section><text>ste/ des na bdag po las gzhan pa'i dkyil 'khor gyi lha sku rdo rje 'chang chen po dang 'dra bar gzung ste/ rdo rje 'chang chen po'i rnam par 'phrul pa yin pa'i phyir ro/ /dgongs pas bshad pa'o/ /shin tu yang 'jig rten las 'das pa'i rnal 'byor pa rnams kyi mchod pa bstan nas/ da ni</text></item>
<item><p>59b.1</p><section></section><text>bskyed pa'i rim pa la gnas pa'i rnal 'byor pa rnams kyi mchod pa bstan par bya ba'i phyir/ sa phyogs gtsang zhing zhes bya ba la sogs pa gsungs te/ sa'i cha ni sa'i phyogs so/ /sa sbyang ba la sogs pa'i rim pas yongs su dag pa ni gtsang ba'o/ /skye bo 'dus pa dang bral bas rnam</text></item>
<item><p>59b.2</p><section></section><text>par dben pa'o/ /'am zhes bya ba'i sgra ni tha dad pa'i rim pa'i phyogs gzhan ston pa yin par blta bar bya ba'o / /rgyal nyid skyes zhes pa ni sngags pa'o/ /zhi ba ni skye bo dam pa'o/ /de rnams kyi khyim ni zhi ba'i gnas rnams te/ lha'i khang pa'o/ /de lta bu'i sa phyogs su bshad pa</text></item>
<item><p>59b.3</p><section></section><text>ste ba'i lci ba dang / gci ba ste/ ba'i gcin dang / chu ste chu nyi tshes so/ /sogs pa'i sgras shing shun dri bzang po la sogs pa yongs su gzung ste/ de lta bu'i bshang ba la sogs pa 'di rnams kyis sngar bshad pa'i sa phyogs su byug cing dkyil 'khor bya'o/ /'am gyi sgra ni ma</text></item>
<item><p>59b.4</p><section></section><text>bshad pa dag kyang bsdu ba'i don te/ des na me tog la sogs pa yongs su gzung ngo / /de ci'i phyir zhe na/ rgyal ba mchod phyir zhes pa ste/ rang gi lha mnyes par bya ba'i phyir / rtag par ni nyin re'o/ /de ltar mchod pa'i yo byad bsgrubs nas/ sgrub pa'i thabs las 'byung ba'i rim</text></item>
<item><p>59b.5</p><section></section><text>gyis/ rnal 'byor dang rjes su rnal 'byor byas la bdag nyid dang rang gi phyag rgya rigs lngar bya ba bstan pa'i phyir/ nu ma'i dbus zhes bya ba la sogs pa gsungs te/ nu ma'i dbus zhes bya ba ni snying ga'i gnas so/ /bar zhes bya ba ni de srid kyi bar 'dir yi ge hUM ste/ mi bskyod pa'i</text></item>
<item><p>59b.6</p><section></section><text>rigs dgod pa'o/ /spyi gtsug mtha' zhes bya ba ni spyi gtsug gi mtha'i sgras skra nye bar mtshon te/ skra'i mtha' ste/ skra'i skye gnas ji srid kyi bar du yi ge oM las byung ba'i rnam par snang mdzad dgod do/ /cho ga shes pas zhes bya ba ni bskyed pa'i rim pa shes pa'o/ /bar zhes bya</text></item>
<item><p>59b.7</p><section></section><text>ba ni snying ga dang spyi gtsug gi bar te gang yin zhe na/ lkog ma'i phyogs kha'i dkyil 'khor te/ der yi ge AH las byung ba'i 'od dpag tu med pa dgod par bya'o/ /rkang pa'i bar zhes bya ba ni/ rkang pa dang brla rtsa'i bar du ni rkang pa'i bol dang zhes bya ba'i sgra ni rkang pa gnyis</text></item>
<item><p>60a.1</p><section></section><text>su zhes bsdu ba'i don te/ der yi ge hA las byung ba'i don yod par grub pa dgod par bya'o/ /lte ba rked pa gsang ba zhes bya ba ni/ 'dir bdun pa mi mngon par byas pa yin te/ gnas 'di dag tu yi ge swA las byung ba'i rin chen 'byung ldan dgod par bya'o/ /</text></item>
<item><p>60a.2</p><section></section><text>rgyal ba ni rnam par snang mdzad la sogs pa'o/ /rgyal ba'i sras ni de'i rigs te/ rgyal ba dang rgyal ba'i sras dag ni [(]rgyas [,]rgyal [)]sras zhes bya ste/ rnam par snang mdzad la sogs pa dang / de'i rigs rnams sgrub pa'i thabs las bshad pa'i cho gas rigs lnga'i bdag nyid dgod pa ji lta ji lta</text></item>
<item><p>60a.3</p><section></section><text>bar bya'o zhes pa'o/ /ji srid du de ltar byas pa'i snyoms par 'jug pas srid pa bskyed pa'i rim pa bstan par bya ba'i phyir/ nam mkha'i dbyings kyi zhes bya ba la sogs pa gsungs te/ nam mkha'i dbyings ni rang gi phyag rgya'i chos 'byung ba ste/ de'i dbus su gnas pa'o/ /ye shes rgya mtsho</text></item>
<item><p>60a.4</p><section></section><text>ni byang chub kyi sems so/ /bdag nyid zla ba'i dbus gnas par/ /zhes pa ni/ bshad ma thag pa'i kun rdzob byang chub kyi sems kyi dbus na gnas par bsgom zhing bsam par bya'o/ /de'i 'og tu mkhas pas de bzhin gshegs pa rnams spro bar bya'o/ /zhi ba ni rdo rje 'dzin zhes pa la/ zhi</text></item>
<item><p>60a.5</p><section></section><text>ba ni sems rtse gcig pa'o/ /de nyid rdo rje ste/ de 'dzin pas na zhi ba rdo rje 'dzin pa'o/ /bdag nyid kyi snying gar bsdu ba dag kyang rab tu bya'o/ /gal te 'dod na zhes bya ba la bsdu ba dang / spro ba gang 'dod par gyur pa de'i tshe na bya'o zhes bya bar dgongs so/ /de ltar bdag nyid bskyed nas</text></item>
<item><p>60a.6</p><section></section><text>yang rin po che sna bzhi la sogs pa'i mchod rten bya ste/ rin po che sna bzhi ni khams bzhi'i ngo bo nyid spyan la sogs pa bzhi'o/ /de'i rang bzhin yin pas na rin chen sna bzhi'i rang bzhin no/ /'od zer phreng ba ni dkar po la sogs pa'i 'od kyi phreng ba ste/ de rnams kyis rnam par brgyan zhing</text></item>
<item><p>60a.7</p><section></section><text>mdzes par byas pa'o/ /ye shes rgya mtsho dus gsum gyis / /zhes bya ba ni/ 'di nyid kyi khyad par gyi ngo bo ste/ ye shes kyi rgya mtsho ni de bzhin gshegs pa rnams so/ /dus gsum ni dus gsum du bzhugs pa ste/ dus gsum du bzhugs pa'i de bzhin gshegs pa rnams kyi gnas</text></item>
<item><p>60b.1</p><section></section><text>zhes pa zhing du gyur pa yin par rnam par bsam pa ste/ rang gi lus kyi mchod rten du bsgoms la/ sngar bshad pa'i bdag gi ba spu'i bu ga rnams las bskyed pa'i rim pa las byung ba'i mkhas pas mchod pa'i sprin te/ ji ltar 'dod pa'i don rdzogs par byed pas/ sems can gyi khams</text></item>
<item><p>60b.2</p><section></section><text>mchod cing rjes su 'dzin par mdzad pas na/ mchod pa ste de bzhin gshegs pa'o/ /de rnams kyi sprin ni tshogs te de spro zhing dbyung bar bya'o zhes pa ste/ sgra ji bzhin pa'o/ /da ni rnal 'byor pa gnyi ga'i thun mong gi mchod pa'i yan lag bstan par bya ba'i phyir/ mkhas pas ut+pal</text></item>
<item><p>60b.3</p><section></section><text>zhes bya ba la sogs pa gsungs te/ mkhas pas zhes bya ba rnam par dbye bshes pas ut+pal ste/ dkar po la sogs pa kha dog rnam pa lngar phye la rigs rnam pa lnga'i dbye bas shes par bya ba dang / de bzhin du pad+ma la yang kha dog rnam pa lngar shes par bya'o/ /dzA ti rnam gsum ste</text></item>
<item><p>60b.4</p><section></section><text>kha dog gsum du byas la lha rnams la dbul bar bya'o/ /de bzhin du me tog kar+Ni kA ra dang / ma li kA dang / yU thi ka dang me tog ka ra bI ra bsam zhing / bsam gtan gyi stobs kyis rab tu bskyed nas sngags pas de bzhin gshegs pa thams cad la mchod par bya'o zhes bya ba ste/</text></item>
<item><p>60b.5</p><section></section><text>drang ba'i don to/ /lung gis bshad par bya ste/ gang zhig rlung ni bcur bsgrags pa/ /de ni pad+ma ut+pal ming / /de nyid ces grags rdo rje gsum/ /dzA ti gcig pu gsum du 'dod/ /kar+Ni kA ra ma li kA/ /yU thi ka ra bI ra ni/ /go rims bzhin du spyan sogs te/ /dbang chen</text></item>
<item><p>60b.6</p><section></section><text>sogs par 'dir sbyar ro/ /dngos med go 'phang la dgod pas/ /lha rnams kyi ni skur sbyor ba/ /gcig tu sangs rgyas kun mnyes pa'i/ /mchod pa chen por de 'gyur ro/ /de nyid me tog yin dgongs na/ /phyi dus skye bos mi shes te/ /ma rtogs pas na de rnams kyi/ /dngos</text></item>
<item><p>60b.7</p><section></section><text>grub ring du gnas par 'gyur/ /'di ni bdag gi skal min zhes/ /zer nas bdag nyid smod par byed/ /de bzhin bdag nyid smad pas na/ /sangs rgyas thams cad smad par 'gyur/ /sangs rgyas thams cad smad gyur pas / /mya ngan 'das las gzhan du 'gro/ /zhes gsungs pa</text></item>
<item><p>61a.1</p><section></section><text>ste/ nges pa'i don to/ /da ni rnal 'byor pa gnyi ga'i thun mong gi gsang ba'i dbang bskur ba'i dkyil 'khor bstan par bya ba'i phyir/ dpag tshad brgya yi zhes bya ba la sogs pa gsungs te/ ngos re zhing dpag tshad nyi shu rtsa lnga yod pas na dpag tshad brgya'i khyon tsam du</text></item>
<item><p>61a.2</p><section></section><text>zhes bya'o/ /'khor lo'i sgra'i nye bar mtshon pas 'khor lo ni rnam par snang mdzad nyid la bya bar 'dod pas de'i dkyil 'khor ni 'khor lo'i dkyil 'khor ro/ /bsgom byas la zhes bya ba ni bskyed pa ste/ yid kyis sam/ bri bas bskyed par bya'o/ /gru bzhi zhes bya ba la sogs pa</text></item>
<item><p>61a.3</p><section></section><text>ni 'og nas bshad pa 'dir yang sbyar bar bya'o/ /rnam par mkhas pas rtag par ni/ /zhes pa ni/ bag yod pas dus thams cad du'o/ /rigs rnams ni mi bskyod pa la sogs pa'i rigs rnams te/ shar la sogs pa'i phyogs su dgod par bya'o/ /de yang ji ltar 'khor lo'i dkyil</text></item>
<item><p>61a.4</p><section></section><text>'khor gyi sgras rnam par snang mdzad kyi dkyil 'khor ston pa de bzhin du/ pad+ma ni 'od dpag tu med pa'i dkyil 'khor ro/ /rdo rje'i dkyil 'khor ni mi bskyod pa'i dkyil 'khor ro/ /ral gri'i dkyil 'khor ni don yod par grub pa'i dkyil 'khor ro/ /ut+pal zhes bya ba ni rin po</text></item>
<item><p>61a.5</p><section></section><text>che ste/ ta zhes bya ba ni sdeb sbyor gyi don dang mi 'gal ba'o/ /de bas na de bzhin du ut+pal ni/ rin chen 'byung ldan gyi dkyil 'khor yin par mkhas pas bsgom zhing shes par bya'o/ /de yang dpag tshad nas brtsams te/ dpag tshad bye ba'i bar gyi khyon tsam/ ji ltar 'dod cing</text></item>
<item><p>61a.6</p><section></section><text>dga' ba'i dbang du dkyil 'khor bya'o/ /mchod rten dang 'dra bas na mchod rten te dkyil 'khor ro/ /rin po che sna bzhi'i bdag nyid can gyi dkyil 'khor yin pas na/ rin chen sna bzhi pa'o/ /gsal ba ni shel dang 'dra ba ste/ 'dis ni kha dog dkar po yongs su gzung ngo / /rang bzhin</text></item>
<item><p>61a.7</p><section></section><text>dri ma med ces bya ba ni/ dkyil 'khor gyi de kho na nyid kyi bdag nyid can yin pas so/ /rigs rnams te/ rigs lnga rnams kyi gnas dang gzhir gyur par shes rab can te/ gsang ba'i dbang bskur ba shes pa'i rnal 'byor pas mchod pa'i phyir te/ gsang ba'i dbang bskur ba'i</text></item>
<item><p>61b.1</p><section></section><text>phyir bsgom par bya'o zhes bya ba'i bar du'o/ /de ltar bla ma'i bya ba bstan pa'i 'og tu gsang ba'i dbang bskur bar 'dod pa'i slob mas/ gang zhig bya ba de bstan par bya ba'i phyir/ 'dod pa'i yon tan zhes bya ba la sogs pa gsungs te/ 'dod pa'i yon tan lnga ni gzugs la sogs</text></item>
<item><p>61b.2</p><section></section><text>pa'i yul lnga'o/ /de rnams kyis de la zhes bya ba ste/ dkyil 'khor la brten par gyur pa'i lha rnams la mchod pa rgya mtsho ste/ mchod pa sna tshogs pa'i rgya mtsho brtsam par bya zhing bya ba la 'jug par bya'o/ /'dod pa'i yon tan lnga po de nyid spros te bstan par bya ba'i phyir/ rin</text></item>
<item><p>61b.3</p><section></section><text>chen zhes bya ba la sogs pa gsungs te/ rin po che ni pad+ma rA ga la sogs pa'o/ /na bza' ni dar dang bal sogs pa ste/ mig gi dbang po'i yul bstan nas/ sogs pa'i sgras ni rna ba'i dbang po la sogs pa'i yul ston pa yin no/ /ci'i phyir zhe na/ byang chub 'dod pas</text></item>
<item><p>61b.4</p><section></section><text>te/ /dri ma'i rnyog pa thams cad 'khrud pas/ ye shes skyed par byed pa'i phyir byang chub ste dbang bskur ba'o/ /de 'dod cing 'dun pas mchod par bya'o/ /rtag tu zhes pa ni ji srid dbang bskur ba yongs su rdzogs kyi bar du nyin re zhing mchod cing mnyes par bya'o/ /mchod pa rnam pa</text></item>
<item><p>61b.5</p><section></section><text>lnga ni me tog la sogs pa'o/ /des mchod pas na mchod pa rnam pa lnga'o/ /de rnams kyi mchog ni shin tu phul du byung bas so/ /rtag tu lha rnams dang / bla ma mnyes par bya'o/ /lha rnams dang bla ma'i thun mong gi mchod pa bstan nas/ bla ma'i khyad par gyi mchod pa bstan</text></item>
<item><p>61b.6</p><section></section><text>pa'i phyir/ rin chen 'byung gnas zhes bya ba la sogs pa gsungs te/ rin chen ni 'khor ba ji srid par gnas pa/ mchog tu zag pa med pa'i bde ba chen po de bskyed pa'i zhing du gyur pas 'byung gnas so/ /na chung ni lang tsho ma nyams pa'o/ /mchog ni bud med kyi yon</text></item>
<item><p>61b.7</p><section></section><text>tan thams cad dang ldan pa'i pad+ma can no/ /rin chen sna tshogs mchog gis brgyan/ /zhes bya ba ni/ rin po che dpag tu med pa tha dad pa dang / gos dang / dri dang / byug pa la sogs pas brgyan pa ste/ de lta bu'i bu mo yid du 'ong ba'i gzugs can dbul bar bya'o/ /ci'i</text></item>
<item><p>62a.1</p><section></section><text>phyir zhe na/ sgrub tshe rab tu 'grub pa'i phyir/ /zhes bya ba gsungs te/ bsgrub cing bskyed pa yin pas na sgrub pa ste/ 'bras bu tha mal pa'o/ /rab tu 'grub pa ni khyad par can 'grub pa ste/ gang yin zhe na/ sangs rgyas nyid de 'di 'grub pa'i phyir zhes pa ni 'grub pa'i</text></item>
<item><p>62a.2</p><section></section><text>rgyur dbul bar bya'o/ /sangs rgyas kun la dbul bar bya/ /zhes bya ba la/ sangs rgyas thams cad kyi rang bzhin yin pas bla ma gcig pu'ang sangs rgyas thams cad kyi sgras rnam par brjod de/ de la dbul zhing rab tu bstan par bya'o/ /bla ma la khyad par can gyi rdzas dbul bar</text></item>
<item><p>62a.3</p><section></section><text>bya ba'i don du/ chad yongs su chad pa med par bstan par bya ba'i phyir/ zhing 'di rin chen sna bdun gyis/ /zhes bya ba la sogs pa gsungs te/ pad+ma rA ga dang / in+d+ra nI la dang / bai DUr+ya dang / margad dang rdo rje dang mu tig dang byi ru zhes bya ba rin po che sna bdun gyis yongs su bkang ba'i</text></item>
<item><p>62a.4</p><section></section><text>zhing 'di nyin re zhing dbul bar bya ba'am/ bud med dang skyes pa dang rin po che dang 'khor lo dang / ral gri dang glang po dang rta rin po che yang mkhas pa ste bsod nams dang ye shes kyi tshogs la mkhas pas nyin re zhing dbul bar bya'o/ /shes rab can gyi mthar thug pa'i ye shes dang ldan</text></item>
<item><p>62a.5</p><section></section><text>zhing ye shes 'dod pas/ bla ma las gnyis su med pa'i ye shes so sor rtog par bya bar 'dod cing / de'i man ngag gis phyag rgya chen po'i dngos grub sgrub par 'dod pa'i shes rab can gyis dbul bar bya zhing bsam gtan gyis kyang thams cad bskyed par bya'o zhes pa'o/ /de ltar slob</text></item>
<item><p>62a.6</p><section></section><text>mas mchod pa'i yo byad thams cad bstabs nas/ bla mas ci zhig bya zhe na/ bdag po'i phyag rgyar zhes bya ba la sogs pa gsungs te/ ji ltar rang gi dkyil 'khor gyi bdag po'i phyag rgya chen po gang yin pa der mnyam par bzhag nas/ dkyil 'khor gyi slob dpon gyis blang bar</text></item>
<item><p>62a.7</p><section></section><text>bya'o/ /sangs rgyas dkyil 'khor dbus dag tu/ /zhes pa ni/ de bzhin gshegs pa'i 'khor lo'i dbus su'o/ /'dod chags ni bde ba chen po'o/ /gang gi blo der 'jug pa de dang ldan pa ni 'dod chags blo can te/ 'dod chags kyi blo can de rnams kyi sangs rgyas te/ de bzhin</text></item>
<item><p>62b.1</p><section></section><text>gshegs pa rnams la reg pa'i sbyor ba ste/ reg rdo rje las byung ba'i bde ba dbul bar bya'o/ /de yang ji ltar zhe na/ nam mkha'i dbyings kyi zhes bya ba la sogs pa gsungs te/ nam mkha'i dbyings ni nam mkha' ste/ de'i dbus na gnas par dkyil 'khor bkod pa bsgom par bya zhing</text></item>
<item><p>62b.2</p><section></section><text>bsam par bya'o/ /de ltar bsams nas/ gzugs kyi phung po la sogs par gyur pa'i rnam par snang mdzad la sogs pa'i ye shes kyi rang bzhin gyi sku sprul pa'i sku 'dzin par bya ba'i phyir gzhug par bya'o/ /de nas bdag gi lus rdo rje 'chang chen po'i ngo bo nyid kyi bdag nyid kyi lus/ de bzhin</text></item>
<item><p>62b.3</p><section></section><text>gshegs pa ste/ rnam par snang mdzad la sogs pa'i de bzhin gshegs pa thams cad kyi phra rab las yongs su bskyed par byas la/ bla ma la bshad pa ste/ yul dang / gci ba ste/ dbang po yin pas na/ gzugs la sogs pa'i yul dang dbang po rnams kyis bla ma la mchod cing</text></item>
<item><p>62b.4</p><section></section><text>rjed pas tshim par bya'o/ /mchod pa de nyid ni bzhin bzang zhes bya ba la sogs pas ston te/ bzhin bzang zhes pa ni dga' bas sems rab tu dang ba'i yid tshim par byed pa'i phyir te/ yid du 'ong ba'o/ /na chung ni slob mas bstabs pa'o/ /byin gyi rlabs kyi gnas bsams te/ lhag</text></item>
<item><p>62b.5</p><section></section><text>par gnas pas na byin gyis rlob pa ste/ rnam par snang mdzad la sogs pa'o/ /de rnams kyi gnas ni yi ge oM la sogs pa'i sa bon rnams te/ de phyag rgya'i lus la gnas ji lta ba bzhin du bsam zhing rnam par dgod pas/ rigs lngas byin gyis brlab pa byas la sangs rgyas</text></item>
<item><p>62b.6</p><section></section><text>mchod pa ste/ de kho na nyid kyi mchod pa snyoms par 'jug pa'i mtshan nyid can rab tu brtag cing byin gyis brlab par bya'o/ /'di nyid ni phyi'i mchod pa la ltos nas de kho na nyid kyi mchod pa zhes bya ste/ chags pa dang chags pa dang bral ba dang chags pa bar ma'i rim gyis/</text></item>
<item><p>62b.7</p><section></section><text>nyon mongs pa rnam par dag pa'i gnas mngon sum du byed pa'i phyir ro/ /mig bzang ste bud med kyi phyag rgya'o/ /brten pa'i blo ldan pa ste/ byang chub las mi g.yo ba'i bsam pas khu ba blangs nas te snyoms par 'jug pa'i mchod pa'i 'og tu/ pad+ma la gnas pa'i byang chub kyi</text></item>
<item><p>63a.1</p><section></section><text>sems blangs la bza' bar bya ste/ slob ma la bla mas byin pa 'dis rang gi lus la gnas pa'i de bzhin gshegs pa thams cad tshim par bya'o zhes bsams nas bza' bar bya zhing spyad par bya'o/ /bla mas kyang byang chub kyi sems dung phor la sogs par bzhag la/ di'i chu</text></item>
<item><p>63a.2</p><section></section><text>dang bsres la bkra shis kyi tshigs su bcad pa la sogs pa sngon du 'gro bas slob ma la dbang bskur bar bya ste/ bcom ldan 'das kyis ji skad du/ zla gsang thig le las/ byang chub sems ni rin chen 'bar phyung bas/ /ma lus rgyal ba rnams ni lus skams la/ /rnam dag rdo rje las byung ye</text></item>
<item><p>63a.3</p><section></section><text>shes chu/ /dri med rin chen spyir dbab dbang bskur ro/ /zhes gsungs so/ /'di ni zhes bya ba ni gang bshad ma thag pa'i mchod pa bstan pas gsang ba'i dbang bskur ba ste/ de ni sngags rnams thams cad de bzhin gshegs pa thams cad dang 'brel par gyur pa'o/ /sku gsung</text></item>
<item><p>63a.4</p><section></section><text>thugs kyi mchod pa ste/ /zhes bya ba ni/ mi 'jigs pa'i sku dang gsung dang thugs bskyed pas so/ /ye shes rdo rje can ni slob bzhin pa'i rnal 'byor pa rnams kyi'o/ /gsang ba ni bya ba'i rgyud la sogs pa la zhugs pa rnams la gsang ba yin pas so/ /sngags kyi dngos grub byed pa zhes</text></item>
<item><p>63a.5</p><section></section><text>pa la/ sngags ni 'jig rten pa'i dngos grub rab tu ster bar byed pa ste/ A li dang kA li las byung ba ste/ sbrul zhes bya ba la sogs pa ni sngags so/ /de rnams kyi dngos grub ni ma tshang pa med pa'i dngos grub skyed pa'o/ /de byed pas na sngags rnams dngos grub byed pa ste/ sgra ji bzhin</text></item>
<item><p>63a.6</p><section></section><text>pa'o/ /sgron ma gsal bar byed pa zhes bya ba'i rgya cher bshad pa las/ le'u brgyad pa mtha' drug gis bshad pa'o// //dbang bskur ba rdzogs pas rmad du byung ba'i bya bas kyang byang chub bsgrub par bya'o zhes bstan pa'i phyir/ de nas zhes bya ba la sogs pa gsungs te/ de nas zhes</text></item>
<item><p>63a.7</p><section></section><text>bya ba ni gsang ba'i dbang bskur ba'i 'og tu'o/ /thams cad nam mkha' zhes pa ni/ nam mkha' bzhi'i bdag nyid can gyis na thams cad nam mkha' ste/ bcom ldan 'das so/ /de nyid kyis na mi 'gyur che'o/ /thams cad dbang bskur zhes bya ba ni/ bya ba'i rgyud la sogs par</text></item>
<item><p>63b.1</p><section></section><text>rab tu zhugs pa rnams kyi dbang bskur ba'i spyod pa thams cad do/ /de rnams kyi steng na gnas pas na thams cad dbang bskur spyod pa'i mchog go/ /dbang phyug dam pa kun don gyis/ /zhes bya ba la/ dngos grub 'dod pa thams cad kyis don du gnyer zhing gsol ba 'debs pas na</text></item>
<item><p>63b.2</p><section></section><text>kun don gyis te rnam par snang mdzad la sogs pa'o/ /de rnams kyi dbang phyug dam pa ni de bzhin gshegs pa drug pa ste/ de lta bu'i bcom ldan 'das kyis rdo rje gsum mi phyed pa'i dkyil 'khor bshad do zhes bya bar sbyar ro/ /sku gsung thugs la longs spyod pa/ /zhes bya ba ni/ bdag</text></item>
<item><p>63b.3</p><section></section><text>nyid kyi sku dang gsung dang thugs kyi longs spyod la dkyil 'khor gang du nye bar longs spyod par mdzad pa de ni sku gsung thugs la longs spyod pa'o/ /rdo rje mi phyed gsum ni rnam par snang mdzad la sogs pa'o/ /de rnams kyi dkyil 'khor ni shin tu rmad du byung ba'i dkyil 'khor ro/ /sangs</text></item>
<item><p>63b.4</p><section></section><text>rgyas ye shes can gyis gsang / /zhes bya ba ni/ shin tu mchog tu gyur pas rin po che lta bu'i gang zag gi yul yin gyi/ mdo sde theg pa la sogs par sangs rgyas kyi mu stegs can rnams skrag par byed pas ma gsungs pas so/ /rnam pa de lta bu 'jig rten dang 'gal ba'i tshig gi sgo</text></item>
<item><p>63b.5</p><section></section><text>nas byang chub thob pa'i thabs bshad do zhes bya ba ste/ sgra ji bzhin pa'o/ /nam mkha'i dbyings kyi dbus gnas par/ /sangs rgyas dkyil 'khor bsgom par bya/ /zhes bya ba la/ sangs rgyas kyi dkyil 'khor ni rdo rje 'chang chen po'i sku'o/ /rdo rje mi bskyod rab bsgoms nas/ /zhes</text></item>
<item><p>63b.6</p><section></section><text>bya ba ni/ de yongs su gyur pa las mi bskyod pa bskyed pa'o/ /lag tu rdo rje bsgom par bya/ /zhes bya ba ni/ phyag mtshan gyi gtso bo bshad pa yin te/ phyag mtshan gzhan dag kyang dgag pa ni med do/ /'od 'phro ba ni 'od zer rnam par 'phro ba ste/ de rnams kyis mang por gyur pa</text></item>
<item><p>63b.7</p><section></section><text>dang ldan pa'o/ /de nyid kyis na 'bar ba dang dkar po la sogs pa'i 'od zer sna lngas rab tu gang ba'i rdo rje bsgom par byas la/ 'dis khams gsum du byung ba'i de bzhin gshegs pa rnams bsgoms nas/ rdo rjes phye mar brlags pa ste/ de rnams kyi sku dang gsung dang thugs kyi longs</text></item>
<item><p>64a.1</p><section></section><text>spyod kyi tshogs rdo rje des phye mar brlags la nus pa med cing 'jig par gyur par bsgom ste/ de ltar bshad ma thag pa'i bsam gtan gyi mchog de bsgoms pas ni/ thugs kyi dngos grub 'thob par 'gyur ba ste/ sems kyi dbang phyug 'thob par 'gyur ba'o/ /rdo rje gsang</text></item>
<item><p>64a.2</p><section></section><text>ba 'di lta bus/ sems can thams cad gsad cing stong par byas pas rnam par gzhig par bya'o/ /bsam gtan gyi khyad par 'di lta bus rnam par bshig na mi bskyod pa'i sangs rgyas kyi zhing du rgyal ba'i sras te/ byang chub sems dpar skye bar 'gyur ba 'di ni zhe sdang gi rigs kyi dam tshig de</text></item>
<item><p>64a.3</p><section></section><text>kho na'o/ /'dir gang zhig gcig pu gsang pa la/ /mang po mya ngan 'das 'gyur te/ /bsod nams phung po cher 'gyur gyi/ /gzhan du sdig pa'i phul yin no/ /zhes gsungs pa'o/ /de nas zhes bya ba la sogs pas ni/ gti mug gi rigs kyi dam tshig gsungs pa yin te/ rdo rje 'chang</text></item>
<item><p>64a.4</p><section></section><text>chen po de nyid kyis mi shes pa ste/ rmongs shing ma rig pa des thar pa sgrub pa ste/ yang dag pa'i mtha' thob par mdzad pa ni mi shes thar pa rab sgrub pa'o/ /ngo bo nyid kyis dag pa ni rang bzhin gyis yongs su dag pa'o/ /bsod nams dang bsod nams ma yin pa dag gis ma gos pa ni gos pa</text></item>
<item><p>64a.5</p><section></section><text>med pa'o/ /sems can thams cad kyi rgyud thams cad la zhugs pa'i ser sna'i nyon mongs pa sel ba'i bdag nyid kyi spyod pa ni byang chub kyi spyod pa ste/ de shin tu ston par mdzad pas na byang chub spyod pa rab tu ston pas/ sangs rgyas kyi byang chub skyed cing phyin ci ma log pas/ yang dag pa'i rdzas dgug</text></item>
<item><p>64a.6</p><section></section><text>pa'i dam tshig bka' stsal pa'o/ /nam mkha'i dbyings kyi zhes bya ba la sogs pa'i don ni bshad zin to/ /'khor lo'i dkyil 'khor ni rdo rje 'chang chen po'i phyag rgya chen po ste/ de yongs su gyur pa las rnam par snang mdzad du bdag nyid bsgoms la/ sangs rgyas thams cad de/ dkyil</text></item>
<item><p>64a.7</p><section></section><text>'khor pa thams cad rnam par bsgom zhing dbyung bar bya'o/ /ji lta zhe na/ rin chen kun gyi sbyor ba yis/ /zhes bya ba gsungs te/ rin po che thams cad ni dkar po la sogs pa'i mdog dang ldan pa'i rin po che'i rigs so/ /de'i don du rab tu sbyor ba ni rin chen kun gyi sbyor ba yis te/ </text></item>
<item><p>64b.1</p><section></section><text>des rdo rje'i gzugs te mi bskyod pa la sogs pa'i de bzhin gshegs pa rnams su/ rab tu brtag cing gtong ba ste/ rin po che gang dang gang de bzhin gshegs pa gang dang gang mdog mthun pa de dang de gdon par bya ba'i phyir de dang de gtang bar bya'o/ /de ltar de bzhin gshegs pa thams cad yang</text></item>
<item><p>64b.2</p><section></section><text>dag par btang nas/ sgrub pa pos gang zhig nyams su blang ba de bstan par bya ba'i phyir/ nor rnams thams cad ces bya ba gsungs te/ phrogs pa ni de bzhin gshegs pa thams cad kyi rdzas dgug pa'o/ /rdo rje gsum gyis zhes bya ba ni sku dang gsung dang thugs su rnam par bsgom pa</text></item>
<item><p>64b.3</p><section></section><text>ste/ ba spu'i bu ga'i tshogs nas byung ba'i 'od zer dkar po la sogs pa'i zhags pa rnams kyis mngon par 'dod pa'i rin po che'i rigs bcings la mi g.yo bar bya'o/ /de nas rang gi lce'i pad+ma'i 'dab ma las byung ba'i yi ge hrIH'i lcags kyus drangs nas/ rang gi khyim du gzhag par yid</text></item>
<item><p>64b.4</p><section></section><text>kyis bsgom par bya'o/ /nor gyi rgya mtshos zhes bya ba la sogs pas ni/ ser sna'i nyes pa'i rnyog ma can gyi rgyud dang ldan pa rnams kyi rnam par dag pa gsungs te/ nor gyi rgya mtsho ni mi zad pa'i phyir na rgya mtsho ste/ des yongs su gang zhing rgyas par 'gyur ba'o/ /yid bzhin nor bu</text></item>
<item><p>64b.5</p><section></section><text>'dra bar 'gyur/ /zhes bya ba ni/ yid la mngon par 'dod pa'i don rab tu skyed pa'i nor bu'i bye brag ste/ de dang 'dra ba'i nor gyi rgya mtsho can gyi rdzas kyi bdag po gang yin par 'gyur ba'o/ /'jig rten pa'i phun sum tshogs pa 'byor bar 'gyur ba 'ba' zhig tu ma zad kyi/ sangs rgyas kun</text></item>
<item><p>64b.6</p><section></section><text>gyis zhes bya ba la sogs pa ni/ 'jig rten las 'das pa'i 'bras bu gsungs te/ sangs rgyas las skyes pas na sangs rgyas kyi sras te/ sangs rgyas thams cad kyi sras kyi gtso bor 'gyur ba dang / phyis de bzhin gshegs par yang 'gyur ba'o/ /'di ni rigs kyi rgya mtsho thams cad</text></item>
<item><p>64b.7</p><section></section><text>las zhes bya ba ni mi bskyod pa la sogs pa'i rigs kyi rgya mtsho'i nang nas gti mug gi rigs te/ rnam par snang mdzad dang 'brel pa'i lha rnams kyi 'khor lo'i de kho na yang dag pa'i gsang ba ste/ 'di nyid ni 'da' bar mi bya bas na dam tshig go/ /de bas na bcom ldan 'das kyis</text></item>
<item><p>65a.1</p><section></section><text>dpal rnam par snang mdzad mngon par byang chub pa zhes bya ba spyod pa'i rgyud las/ 'di na byang chub sems dpa' thams cad kyis ma byin par len pa thams cad las slar log par bya ste/ gzhan du na sems can gang dag ser sna can 'jungs pa zhes bya ba la sogs</text></item>
<item><p>65a.2</p><section></section><text>pa gsungs so/ /de nas zhes bya ba la sogs pa ni/ 'dod chags kyi rigs kyi dam tshig la 'jug pa yin te/ bcom ldan 'das de nyid rang gi rang bzhin bsgyur bas rnam par shes pa chags par mdzad pa'i gzugs skyes pas na/ 'dod chags so/ /thar pa 'dod pa rnams la sdug bsngal </text></item>
<item><p>65a.3</p><section></section><text>nye bar zhi ba'i mtshan nyid can gyi thar pa sgrub par mdzad pa ste/ de bas na 'dod chags thar pa rab sgrub pa'o/ /bden pa gnyis kyi bdag nyid can yin pas na gsang bdag pa'o/ /mi gnas pa'i mya ngan las 'das pa la gnas pas na/ dmigs pa med pa ste/ 'od dpag tu med pa'i dam</text></item>
<item><p>65a.4</p><section></section><text>tshig gi dkyil 'khor gyi 'khor lo bka' stsal cing gsungs pa'o/ /nam mkha'i zhes bya ba la sogs pa la/ pad+ma'i dkyil 'khor ni rdo rje 'chang chen po'i sku ste/ 'od dpag tu med pa skyed par mdzad pa'i nye bar gdags pas na snga ma bzhin te/ rdo rje 'chang chen po yongs su gyur nas 'od</text></item>
<item><p>65a.5</p><section></section><text>dpag tu med par rab tu bsgoms la/ sangs rgyas rnams kyis te dkyil 'khor pa'i lha rnams kyis gzhal yas khang gi nang thams cad dgang zhing gnas ji lta ba bzhin du spro bar bya'o/ /dkyil 'khor der dkyil 'khor pa thams cad bud med dang skyes pa lta bu ni/ bud med lta bur sbyar</text></item>
<item><p>65a.6</p><section></section><text>bar rnam par bsgom zhing bsam pa'o/ /bud med lta bu ni lha mo lta bu ste/ de lta bu'i sbyor bas te yang dag par sbyar ba ni bud med kyi rnam pa lta bur yongs su gyur pa'o/ /ji lta bu zhe na/ dam tshig bzhi yi sbyor ba yis/ /zhes bya ba ste/ dam tshig bzhi ni rnal 'byor bzhi ste/ rnal 'byor</text></item>
<item><p>65a.7</p><section></section><text>des lha'i rnam pa lta bur bskyed pas na/ dam tshig bzhi yi sbyor ba zhes bya ste/ dam tshig bzhi'i sbyor bas bud med lta bur bsgom par bya'o zhes bya bar sbyar bar bya'o/ /'di ni zhes bya ba ni bshad ma thag pa'i bsam gtan no/ /rdo rje tshul zhes bya ba ni theg pa chen po ste/ de ni 'dod pa'i dbang</text></item>
<item><p>65b.1</p><section></section><text>phyug gtso bo yin pas mchog go/ /de ltar bsgoms nas ci zhig bya zhe na/ dbang po gnyis ni zhes bya ba la sogs pa gsungs te/ rjes su mnyes pa sngon du 'gro ba'i rdo rje dang pad+ma mnyam par sbyor bas/ de dag thams cad sna tshogs pa dga' zhing bdag nyid rol pa'i bya ba dag gis skad </text></item>
<item><p>65b.2</p><section></section><text>cig nye bar spyad par bya zhing rol par bya'o/ /'di zhes bya ba ni bshad ma thag pa'o/ /rdo rje thams cad kyi zhes bya ba ni sgrub pa po thams cad kyi'o/ /mi phyed sku gsum bsgom pa'o/ /zhes bya ba ni/ chos dang longs spyod rdzogs pa dang sprul pa'i ngo bo nyid kyi sku gsum mi phyed pa sgrub cing bskyed </text></item>
<item><p>65b.3</p><section></section><text>la sgom pa ste/ 'di ni 'dod chags kyi rigs te/ pad+ma'i rigs kyi dam tshig tu bya ba'o/ /sngags pas zhes pa ni/ bskyed pa'i rim pa la brtan par gnas pas bsgom par bya zhing sgrub pa nyams su blang bar bya ba'o / /de nas zhes bya ba la sogs pa ni don yod par grub pa'i</text></item>
<item><p>65b.4</p><section></section><text>dam tshig la 'jug pa yin te/ bcom ldan 'das de nyid rdo rje sngags kyis te/ 'jug pa la sogs pa'i mtshan nyid can ni rdo rje bzlas pa'o/ /de ston pas gdul bya rnams kyi mngon par 'dod pa'i don sgrub par mdzad pas/ rdo rje sngags kyi don sgrub pa'o/ /bdag dang bral ba gang</text></item>
<item><p>65b.5</p><section></section><text>yin pa de ni bdag med pa ste/ bdag med pa de nyid ni sgyu ma lta bu'i sku dang ldan pas rdo rje 'chang chen po la bya'o/ /yang na bdag med ye shes ni chos kyi sku'o/ /de las byung bas na ye shes las byung ba ste/ 'og nas 'byung ba'i tshig 'di bka' stsal to zhes bya ba ste sdud pa po'i</text></item>
<item><p>65b.6</p><section></section><text>tshig go/ /nam mkha' zhes bya ba la sogs pa la/ sangs rgyas dkyil 'khor ni rdo rje 'chang chen por bsgom pa ste/ de yongs su gyur pa las rdo rje thogs med de/ don yod par grub par bsgoms la de'i 'og tu sangs rgyas thams cad de dkyil 'khor pa thams cad bsgom par</text></item>
<item><p>65b.7</p><section></section><text>bya'o/ /thams cad gzugs su rnam bsgoms nas/ /zhes bya ba la/ thams cad gzugs te/ sems can thams cad de nyid du gnas par rnam par bsgom zhing yongs su shes par bya'o/ /rdo rje'i tshig gi brdzun smra bas/ /zhes bya ba ni/ chos thams cad sgyu ma lta bu yin pas/ </text></item>
<item><p>66a.1</p><section></section><text>chos thams cad ni brdzun pa'o zhes bya ba'i rdo rje'i tshig gi don la gnas pa'o/ /de nas ci zhig bya zhe na/ rgyal ba kun gyi zhes bya ba la sogs pa gsungs te/ rgyal ba kun gyi gnas ni sems can thams cad de/ de bzhin gshegs pa'i snying po can yin pa'i phyir ro/ /</text></item>
<item><p>66a.2</p><section></section><text>rgyal ba thams cad ni de bzhin gshegs pa rnams te/ rgyal ba yang yin la thams cad kyang yin pas na rgyal ba thams cad de/ de dag slu bar bya ste/ sems can thams cad dang de bzhin gshegs pa thams cad la chos thams cad slu ba'o sgyu ma lta bu'i ngo bo nyid do zhes bya ba'i tshig brjod cing</text></item>
<item><p>66a.3</p><section></section><text>bsgom mo zhes bya ba'i bar du ste/ de yang lha'i bu chos thams cad ni brdzun pa sgyu ma'o/ /nga yang de bzhin du ston par byed de/ des na nga ni brdzun du smra ba'o/ /zhes gsungs pas so/ /'di ni zhes bya ba ni bshad ma thag pa'o/ /sangs rgyas thams cad kyi ni/ de bzhin gshegs pa thams cad</text></item>
<item><p>66a.4</p><section></section><text>kyi gsung ni/ nam mkha' dang mnyam dngos po med pas nam mkha'i gsung ste/ dri ma med pa'o/ /ye shes blo can kun gyi gsang / /sngags kyi dngos grub thob par bshad/ /ces bya ba ni/ gnyis su med pa'i ye shes la lhag par mos pa gang yin pa de ni ye shes blo can te/ slob bzhin</text></item>
<item><p>66a.5</p><section></section><text>pa'i sngags kyi dngos grub byed pa'o/ /'di ni zhes bya ba la sogs pa la/ rang gi dam tshig gis sems can thams cad 'gugs par byed pa gang yin pa de ni/ dam tshig 'gugs pa'i rigs te/ don yod par grub pa'i rigs so/ /de'i dam tshig yang dag pa ni de kho na nyid ji lta</text></item>
<item><p>66a.6</p><section></section><text>ba'i dam tshig go/ /don ji lta ba bzhin spro bar bya'o zhes bya ba ni/ ji lta ba bzhin du spro ba la yang nas yang du bslab par bya ste/ 'dir/ gzhan rnams bde bar bya phyir dang / /slob dpon bde ba'i rgyu dang ni/ /dkon mchog gsum la gnod pa la/ /rtag par brdzun du smra bar bya/ /zhes</text></item>
<item><p>66a.7</p><section></section><text>gsungs pas so/ /de nas zhes bya ba la sogs pa ni/ rin chen 'byung ldan gyi dam tshig la 'jug pa yin te/ bcom ldan 'das de nyid ni rdo rje gsum ste/ sku la sogs pa'i rdo rje bsdus pa yin pa'i phyir phye zhing tha dad par byas pa ni phyed pa'o/ /mi phyed pas na rdo rje mi phyed gsum ste/ tha mi</text></item>
<item><p>66b.1</p><section></section><text>dad pa'i ngo bo nyid gang yin pa de ni rdo rje mi phyed gsum mo/ /rgyal ba ni dus gsum du bzhugs pa'i sangs rgyas rnams so/ /de rnams kyi gnas te bskyed pa'i gnas yin pa'i phyir ro/ /rdo rje mi phyed pa gsum yang yin la rgyal ba'i gnas kyang yin pas/ 'di ni rdo rje mi phyed gsum rgyal gnas so/ /</text></item>
<item><p>66b.2</p><section></section><text>dngos grub ni rdo rje 'chang ba nyid do/ /de nyid mi phyed pas na rdo rje ste de mchog tu ston par mdzad pas na rdo rje dngos grub rab ston pa'o/ /'di zhes bya ba ni 'og nas bshad pa'i gsung ste/ de bka' stsal pa'o/ /nam mkha'i dbyings zhes bya ba la sogs pa'i don ni bshad zin to/ /dam tshig</text></item>
<item><p>66b.3</p><section></section><text>gi dkyil 'khor ni rdo rje 'chang chen po'i phyag rgya chen po ste/ de yongs su gyur pa las dkon mchog dpal du rnam par bsgom pa'o/ /gzugs rnams kun gyis 'di dag dgang / /zhes bya ba la/ gzugs rnams kun gyis ni 'khor rnams kun gyis te gzhal yas khang gi nang</text></item>
<item><p>66b.4</p><section></section><text>'di dgang zhing spro bar bya'o/ /rtsub [(]ba'i [,]pa'i [)]ngag la sogs pa la/ rtsub pa ni brtse ba med pa ste rtsub pa nyid yin pas na rtsub pa'o/ /rtsub pa yang de nyid yin la ngag kyang de nyid yin pas na rtsub pa'i ngag ste/ de la sogs pa'i tshig gi thabs des bsdu ba'i don thams cad 'byung bar 'gyur</text></item>
<item><p>66b.5</p><section></section><text>ba ste/ des rdo rje 'chang chen po bsten cing mnyes par byas na/ gnyis su med pa'i ye shes 'thob par 'gyur ro/ /bcom ldan 'das zhes bya ba la sogs pas ni sdud par byed pas dam tshig nye bar sdud par mdzad pa'o/ /de bzhin gshegs pa thams cad kyi rdo rje bkod pas zhes</text></item>
<item><p>66b.6</p><section></section><text>bya ba ni/ rdo rje 'chang chen po'o/ /de skad ces bka' stsal to zhes bya ba ni rnam pa 'di lta bus gsungs so zhes bya ba ste/ de yang drang ba'i don to/ /lung gis bshad pa brjod par bya ste/ de nas dgongs pa'i chos gcig pu/ /dam tshig de nyid don gsungs pa/ /gtso bo kun</text></item>
<item><p>66b.7</p><section></section><text>mkhyen thams cad rig /mgon la phyag na rdo rjes gsol/ /de bzhin nyid du dngos gcig pa'i/ /dus gsum byung ba'i sangs rgyas gang / /chos sku gcig pu las 'khrungs pa/ /ji ltar rdo rje phye mar rlag /de ni phyer rlag gyur pa las/ /ji ltar yang dag sems 'grub 'gyur/ /</text></item>
<item><p>67a.1</p><section></section><text>'das pa yi ni ston pa dang / /de ltar rjes su ston mdzad dang / /mnyes bya ma byon sangs rgyas rnams/ /rdzogs pa'i byang chub stsol ba po/ /mi bskyod gzugs can rdo rje yis/ /mgon po de rnams ji ltar gzhom/ /de nyid sna tshogs don ldan tshig /de rnams kyis ni</text></item>
<item><p>67a.2</p><section></section><text>ji ltar rtogs/ /gang zhig shes pas rgyal sras rnams/ /dgongs don la rtog med 'gyur ba/ /ma 'ongs skye bo'i don du ni/ /de nyid bcom ldan bshad du gsol/ /de nas rdo rje 'dzin smra ba'i/ /'gro la phan pa'i tshig gsan nas/ /de 'og gtso bo rdo rje 'chang / /khyab bdag gis ni slar gsungs</text></item>
<item><p>67a.3</p><section></section><text>pa/ /legs so bu khyod cher legs te/ /kun du bzang po khyod legs so/ /dgongs pas bshad pa'i don du ni/ /khyod kyis nga la gang dris pa/ /gsung don ji lta ji lta bar/ /da ni nga yis bshad par bya/ /mi bskyod 'di na sprul pa ste/ /mi phyed pas de rdo rjer 'gyur/ /de yi lag</text></item>
<item><p>67a.4</p><section></section><text>pa ma rig yin/ /der ni rdo rje 'od gsal ba'o/ /ye shes rang bzhin skur gyur te/ /'od zer sna lngas yang dag 'bar/ /phung sogs gang bshad sangs rgyas te/ /rdo rje gsum skyes dus gsum zhes/ /sku yi rdo rje phyer rlag pas/ /tha mal pa yi phung po bshig /'di ni zhe sdang</text></item>
<item><p>67a.5</p><section></section><text>rigs yid 'ong / /mi bskyod ye shes rdo rje skyes/ /de yi zhing du skye ba mchog /dngos grub chen po thob par 'gyur/ /de nas dpal ldan bde chen po/ /ye shes thar pa sgrub pa po/ /rang bzhin gyis dag gos med pa/ /byang chub spyod pa rab sgrub pas/ /phyag na rdo rje 'od chen po/ /gsang</text></item>
<item><p>67a.6</p><section></section><text>ba kun gyi gtso bo la/ /bos nas rdzogs pa'i sangs rgyas kyis / /sgrub pa'i dam tshig de nyid gsung / /rin chen chos ni rab 'jug pas/ /rdo rje sems dpa' rnam bsgoms te/ /lus de yis ni rnam kun tu/ /rnam par smin pa phrogs pa ni/ /rdzogs pa'i byang chub rab sgrub pa/ /rdzas rnams</text></item>
<item><p>67a.7</p><section></section><text>thams cad phrogs pa'o/ /des ni yid bzhin nor mnyam pa'i/ /nor gyi rgya mtshos rab tu 'gengs/ /'di ni gti mug rigs dag gis / /dam tshig de nyid yin par bsgrags/ /dpag tshad tshe ni sgyu ma'i sku/ /der ni phung po la sogs dgang / /shes rab pha rol phyin ldan pa'i/ /</text></item>
<item><p>67b.1</p><section></section><text>phung po la sogs der bya'o/ /stong pa bzhi dang mnyam sbyor ba'i/ /byang chub kyi ni tshul mchog bya/ /kun rdzob dang ni don dam dag /'di ni dbang po gnyis yin la/ /zung du 'jug par grags pa yi / /de dag gnyis med de'i sbyor ba/ /de la mnyam bzhag sbyor ba yis/ /de dag thams</text></item>
<item><p>67b.2</p><section></section><text>cad nye bar spyad/ /'di ni sangs rgyas thams cad kyi/ /'dod chags chen po'i tshul mchog go/ /de nas bcom ldan sna tshogs pa/ /rdo rje mi phyed gsum rgyal bdag /rdo rje dngos grub rab ston pas/ /gsung ni 'di skad bka' stsal to/ /gang zhig phyi nang bdag nyid che/ /'di dag thams</text></item>
<item><p>67b.3</p><section></section><text>cad brdzun par brjod/ /rnam rtog 'ching las grol byang chub/ /'di ni don yod dam tshig go/ /de nas mgon po rin chen dbang / /mnyam nyid de bzhin nyid ston pa/ /dngos grub rdo rje rab thob pas/ /dam tshig gnas ni bka' stsal pa/ /phung po la sogs med ston tshig /</text></item>
<item><p>67b.4</p><section></section><text>mnyam min gang yin rtsub dag sogs/ /de don rnal 'byor pas bslabs na/ /myur du byang chub thob par 'gyur/ /zhes bya ba ste/ nges pa'i don to/ /rdo rje 'chang chen po'i 'khor gyi nang na gnas pa'i byang chub sems dpa' sems dpa' chen po rnams kyis bshad ma thag pa'i dam tshig</text></item>
<item><p>67b.5</p><section></section><text>gi khyad par ston pa'i rdo rje'i tshig rnams kyi/ nges pa'i don mi shes pa'i ma 'ongs pa'i sems can/ pad+ma lta bu la sogs pa dbang po dman pa rnams la phan par bya ba'i phyir/ ji skad zhus pa de sdud par byed pa ston par 'dod pas/ de nas zhes bya ba la sogs pa gsungs te/ de nas zhes bya ba ni</text></item>
<item><p>67b.6</p><section></section><text>dam tshig lnga bstan pa'i 'og tu'o/ /de bzhin gshegs pa thams cad dang mnyam pa nyid du gyur pas na/ de bzhin gshegs pa thams cad kyi dam tshig go/ /gang yin zhe na/ rdo rje dpal te/ rdo rjes mtshan pas na phyag na rdo rje'o/ /de la sogs pa ni de sngon du 'gro ba'i byang chub</text></item>
<item><p>67b.7</p><section></section><text>sems dpa' rnams te/ 'jig rten pa dang 'gal ba'i tshig dang ldan pa'i ting nge 'dzin gyi khyad par ston par mdzad pas/ ngo mtshar du gyur cing rmad du gyur nas thogs pa med par smra ba'i sgra'i rdo rje'i tshig 'og nas bshad pa 'di smras par gyur pa'o/ /bcom ldan 'das zhes bya ba la</text></item>
<item><p>68a.1</p><section></section><text>sogs pa ni/ 'khor du gtogs pa'i de bzhin gshegs pa rnams bcos mar 'dri bas/ bcom ldan 'das nyid la ji ltar yongs su zhus pa de bstan par bya ba'i phyir gsungs pa yin te/ bcom ldan 'das rdo rje 'chang chen po ni/ de bzhin gshegs pa thams cad kyi</text></item>
<item><p>68a.2</p><section></section><text>bdag po khams gsum las 'das pas/ rdo rje'i tshig 'di ci'i slad du gsungs zhes bya bar sbyar ro/ /khams ni rang gi mtshan nyid 'dzin pa ste/ rab tu rnam par 'byed pa'i mtshan nyid can gyi shes rab bo/ /de'ang rab dang 'bring dang tha ma'i dbye bas rnam pa gsum mo/ /khams gsum</text></item>
<item><p>68a.3</p><section></section><text>pa'i khyad par gyis 'das shing rgal la/ rjes su mi 'gro bas na khams gsum las 'das pa'o/ /de nyid kyis ni 'jig rten gyi khams thams cad las 'das pa ste/ 'jig rten gyi khams thams cad kyi rab 'bring la sogs pa'i dbye bas gnas pas so/ /de bzhin gshegs pa</text></item>
<item><p>68a.4</p><section></section><text>thams cad dang / byang chub sems dpa' thams cad kyi 'khor gyi nang du ste mes bsil ba bzhin du rmad du gyur pa ste/ ngag gang sngon chad ma byung la mi srid pas na yang dag pa ma yin pa ste/ de ston pa'i tshig ni yang dag pa ma yin pa'i tshig go/ /de nyid ni rab tu 'jug par bya ba yin</text></item>
<item><p>68a.5</p><section></section><text>pas na lam mo/ /mi phyed pas na rdo rje'o/ /de bzhin gshegs pa thams cad kyi gsung gi rjes su 'gro ba yin pas na/ gzung bar bya ba yin pa'i phyir de nyid ni tshig ste/ de lta bu'i yang dag pa ma yin pa'i tshig gi lam rdo rje'i tshig ste/ ci'i slad du gsungs zhes zhus pa ste/ 'khor </text></item>
<item><p>68a.6</p><section></section><text>gnyis kyi nang du 'gyod pa skyed pa ci'i slad du gsungs te/ ma gsung shig ces bya ba'i bar du'o/ /bshad ma thag pa'i byang chub sems dpa' rnams kyis smras pa gsan nas/ bcom ldan 'das kyi 'khor du 'dus pa'i de bzhin gshegs pa rnams kyis bcom ldan 'das kyi</text></item>
<item><p>68a.7</p><section></section><text>dgongs pa mngon par ma rtogs par gzigs nas/ ji lta ba bzhin du lan btab pa sdud par byed pas/ de bstan pa'i gnas rnam par gzhag pa'i phyir/ de nas zhes bya ba la sogs pa smos te/ bcom ldan 'das kyis 'di skad ces bka' stsal to zhes bya bar sbyar ro/ /</text></item>
<item><p>68b.1</p><section></section><text>brjod kyis mi lang ba'i zhes bya ba la sogs pa'i don ni bshad zin to/ /rigs kyi bu zhes bya ba la sogs pa 'di ni lan te/ rigs kyi bu zhes bya ba ni bod pa ste/ rigs ni rdo rje'i rigs la sogs pa yin la/ de de las skyes pas na rigs kyi bu'o/ /dam tshig la the tshom skyes</text></item>
<item><p>68b.2</p><section></section><text>pa'i sgo nas ngan cing dman pa'i 'du shes ni dman pa'i 'du shes so/ /'jig rten gyis smad pa'i 'du shes ni smad pa'i 'du shes te/ bshad ma thag pa de lta bu'i 'du shes gnyi ga yang ma skyed cig ces pa ste/ ma byed cig ces bkag pa'o/ /dman pa'i 'du shes bskyed pa'i nyes pa</text></item>
<item><p>68b.3</p><section></section><text>bstan par bya ba'i phyir/ de ci'i phyir zhe na zhes bya ba la sogs pa gsungs so/ /rgyu gang gis na de ltar mi bya zhe na/ rigs kyi bu zhes bya ba la sogs pa gsungs te/ 'di lta ste/ sngags kyi spyod pa ni spyod pa'i mchog go zhes bya ba ni/ nyan thos la sogs pa'i spyod pa la ltos na</text></item>
<item><p>68b.4</p><section></section><text>byang chub sems dpa'i spyod pa gang yin pa de ni spyod pa'i mchog ste/ byang chub sems dpa'i spyod pa gang yin pa de la ni/ 'jig rten dang 'gal ba'am/ mi 'gal ba yang rung / rnam pa gang dang gang gis sems can gyi don rdzogs par 'gyur ba'i rnam pa de dang des sngags</text></item>
<item><p>68b.5</p><section></section><text>pa rnams ci nus par rab tu 'jug pa ni byang chub sems dpa'i spyod pa'o/ /'di lta ste/ sngags kyi spyod pa ni/ de bzhin gshegs pa'i spyod pa'o zhes bya ba ni/ slob dpon gang dag las de kho na nyid zlos shing 'don pas na sngags te/ rin po che lta bu'i gang zag go/ /de rnams</text></item>
<item><p>68b.6</p><section></section><text>kyi spyod pa ni rdzogs pa'i go rims rtogs nas/ gang mnyam par ma bzhag pa'i sbyor bas spyod pa de nyid ni/ de bzhin gshegs pa'i spyod pa ste tshe 'di nyid la rang gi ngo bo nyid yongs su brje ba yin pas so/ /de ltar spyod pa gnyis kyi bstan pa bshad nas/ bden pa gnyis kyi rnam</text></item>
<item><p>68b.7</p><section></section><text>par dbye bas de sgrub pa bstan pa'i phyir/ rigs kyi bu 'di lta ste zhes bya ba la sogs pa gsungs te/ 'di lta ste zhes bya ba ni/ tshig gi phrad kun 'byung ba ste/ dper na zhes bya ba ni don la rab tu 'jug go/ /nam mkha' ni don dam pa'i bden pa'o/ /thams cad kyi</text></item>
<item><p>69a.1</p><section></section><text>rjes su song ba ni rten cing 'brel par 'byung ba'i chos thams cad la rjes su song zhing khyab pa'o/ /chos thams cad ni phung po dang khams dang skye mched rnams te/ chos de rnams kyang nam mkha' gtogs pa'i chos nyid dag ni dbyer mi phyed pa yin pa'i phyir ro/ /'dod</text></item>
<item><p>69a.2</p><section></section><text>pa'i khams na mi gnas zhes bya ba la sogs pas ni don 'di rnam par 'grel te/ gzugs la sogs pa rnams 'dod cing tshol bas na 'dod pa ste/ rgyal chen ris bzhi la sogs pa'i lha rnams so/ /de rnams 'dzin pas na khams te gnas so/ /de rnams kyi phung po la sogs pa</text></item>
<item><p>69a.3</p><section></section><text>der yang mi gnas te/ 'dod pa'i khams kyang don dam pa'i bden par gtogs pa'i phyir ro/ /srid pa gang na gzugs tsam la chags pa de ni gzugs kyi khams so/ /srid pa gang na gzugs kyi 'dod chags dang bral bas rnam par shes pa tsam du gnas pa de ni gzugs med pa'i</text></item>
<item><p>69a.4</p><section></section><text>khams te de dag na yang mi gnas so/ /'byung ba chen po bzhi la yang mi gnas so zhes bya ba ni/ rlung gi dkyil 'khor la sogs pa'i rim gyis gnas pa'i dkyil 'khor bzhi yang yin pa/ rgyu ba dang mi rgyu ba'i gzhir gyur pa de ni 'byung ba chen po bzhi'o/ /de la yang mi gnas te/ </text></item>
<item><p>69a.5</p><section></section><text>thams cad kyang 'od gsal ba'i ngo bo nyid yin pa'i phyir / chos thams cad ni phung po la sogs pa'o/ /de ltar zhes pa ni rnam pa 'di nyid kyis so/ /rjes su rig par bya'o zhes bya ba ni shes par bya ba'o/ /de bzhin gshegs pa rnams kyis don gyi dbang 'di lta bu mkhyen cing zhes bya</text></item>
<item><p>69a.6</p><section></section><text>ba ni/ de bzhin gshegs pa rnams ni bshad ma thag pa'i rten cing 'brel par 'byung ba'i don 'di lta bu ste/ de rnams kyi dbang ni/ don dam pa'i bden pa gzhan gyi rgyu dang rang las kyang ma grub pa nyid de lta bu mkhyen cing thugs su chud nas/ sems can rnams kyi dman pa la sogs pa'i dbye</text></item>
<item><p>69a.7</p><section></section><text>bas gnas pa'i bsam pa ste/ lhag par mos pa mkhyen cing yongs su phye nas chos te/ gsung du brtags pa'i mtshan nyid can sems can rnams la 'chad par mdzad cing rab tu ston par mdzad de/ yid bzhin gyi nor bu dang bum pa bzang po dang 'dra bar 'bad pa mi mnga' bas/</text></item>
<item><p>69b.1</p><section></section><text>sems can rnams kyi bsam pa dang rjes su mthun par chos ston par mdzad pas/ 'dir ji lta ba bzhin du ston pa 'byung bar 'gyur ro/ /de ltar rnam pa 'di nyid kyis nam mkha'i tshig nges par brjod pa ste/ nam mkha' dang mnyam pa'i nges pa'i tshig ni nam mkha'i tshig nges par brjod pa</text></item>
<item><p>69b.2</p><section></section><text>ste/ /nges pa'i tshig des de dang mnyam par de bzhin gshegs pa'i dam tshig ces pa/ bshad ma thag pa de dag rjes su rig par bya'o/ /de ltar chos thams cad kyi don dam pa'i bden pa rnam par dag pa bstan nas/ theg pa gzhan dang thun mong du 'gyur ba'i rdo rje'i sku skyed pa'i thabs</text></item>
<item><p>69b.3</p><section></section><text>kyi bye brag bstan par bya ba'i phyir/ rigs kyi bu 'di lta ste zhes bya ba la sogs pa gsungs te/ gtsub shing ni 'dis gtsubs pas me skyed pas na/ gtsub shing ste shing bu'o/ /gtsub gtan ni gzhi ste me gtsubs pa'i rten du gyur pa'i shing bu'o/ /mi'i lag pa ni bskyod pa'i tshe gtsub</text></item>
<item><p>69b.4</p><section></section><text>par byed pa ste/ gsum po de dag gi rkyen la brten cing 'bad pas dro bar 'byung ngo / /de'i 'og tu du ba rab tu 'byung ngo / /du ba 'byung ba'i 'og tu me 'byung zhing 'od dang ldan pa'i rnam par 'bar bar gyur nas 'dus te 'byung bar 'gyur ro/ /me de yang zhes bya ba ni dro ba dang du ba dang me</text></item>
<item><p>69b.5</p><section></section><text>de dag ni/ gtsub shing la yang mi gnas/ gtsub gtan la yang mi gnas/ mi'i lag pa'i bskyod pa la yang mi gnas so/ /de lta bur zhes bya ba ni/ ji ltar gtsub shing la sogs pa rnams la/ dro ba la sogs pa so sor dmigs su med do/ /de lta mod kyi tshogs pa las de</text></item>
<item><p>69b.6</p><section></section><text>dag nyid gong nas gong du skye bar 'gyur ro/ /de bzhin du de bzhin gshegs pa thams cad kyi rdo rje dam tshig rjes su rig par bya ste/ de bzhin gshegs pa thams cad kyi gnas su gyur pa yin pa'i phyir ro/ /de la de bzhin gshegs pa thams cad ni thams cad stong pa nyid</text></item>
<item><p>69b.7</p><section></section><text>do/ /rdo rje ni chen po stong pa nyid do/ /dam tshig ni shin tu stong pa nyid do/ /rjes su rig par bya'o zhes pa ni stong pa nyid de gsum po de dag gi rjes te/ phyi nas rig cing shes par bya ba yin pas na stong pa zhes bya ste/ de bzhin gshegs pa thams cad la sogs pa ni de ltar rig</text></item>
<item><p>70a.1</p><section></section><text>par bya'o/ /'gro ba dang 'ong ba la sogs pa zhes bya ba la sogs pa la/ 'gro ba zhes bya ba ni stong pa gsum gyis don dam pa'i bden par 'gro ba'o/ /de las chen po stong pa nyid dang / shin tu stong pa nyid dang / stong pa nyid thob pa ni 'ong ba'o/ /sogs pa zhes</text></item>
<item><p>70a.2</p><section></section><text>bya ba'i sgra ni/ 'gro ba dang 'ong ba med pa yongs su gzung ste/ rdzogs pa la ni 'jug pa dang ldang ba med pa'o/ /de ltar mchog tu zab pa'i chos nyid thos shing bzung bas/ 'dir yid dang rjes su mthun pa'i ched du brjod pa ched du brjod pa de bstan par bya ba'i phyir/ de nas zhes bya ba la</text></item>
<item><p>70a.3</p><section></section><text>sogs pa gsungs te/ de nas skad cig de nyid la snang ba skyes pas ngo mtshar du gyur pa thob pa dang / de nas chos nyid rtogs pas rmad du gyur pas/ mig gdangs shing thabs kyi ye shes skyes par gyur nas/ 'og nas bshad pa'i so so rang gis rig pa'i chos nyid ston pa'i ngo bo nyid</text></item>
<item><p>70a.4</p><section></section><text>kyi tshig 'di skad ces smras par gyur to/ /rmad byung zhes bya ba la sogs pa la/ 'dir rmad byung chen po'i chos rnams ni don dam pa'i bden pa'o/ /thams cad du khyab pas na de nyid ni nam mkha' dang mtshungs pa'o/ /rtog ge pa rnams kyis rnam par brtag par mi nus pas</text></item>
<item><p>70a.5</p><section></section><text>rnam par mi rtog pa'o/ /kun rdzob kyi bden pa yongs su dag pas na dag pa'o/ /don dam pa'i bden pa de la yang dag par sgrib cing kun nas 'gebs la/ mig gi dbang po'i yul du gyur pas na kun rdzob ste/ rdo rje 'chang ba'i sku'o/ /'ang zhes bya ba'i sgra ni yang zhes bya ba'i don te / don</text></item>
<item><p>70a.6</p><section></section><text>dam pa'i bden pa mngon par rtogs pas stong par gyur nas/ yang snang bar gyur pa'o zhes gang bshad pa de ni ngo mtshar che'o zhes bya ba'i bar du'o/ /don dam pa ni 'od gsal ba'o/ /des dag pas na don dam pa'i dag pa ste/ don dam pa'i dag pa yang yin la/ de kho na nyid kyi don kyang</text></item>
<item><p>70a.7</p><section></section><text>yin pas na rdo rje 'chang ste/ de nyid ni 'da' bar mi bya bas na dam tshig go/ /de ston pa'i gzhung gi tshogs kyang / don dam pa'i dag pa de kho na nyid kyi don gyi dam tshig ces bya ste/ dgongs pas bshad pa'o/ /sgron ma gsal bar byed pa zhes bya ba'i rgya cher bshad pa las/ le'u</text></item>
<item><p>70b.1</p><section></section><text>dgu pa mtha' drug gis bshad pa'o// //sgrub pa mchog dang tha mal pa la gnas shing / spros pa dang bcas pa la sogs pa'i spyod pa gsum la goms pa nyams 'og tu chud pa'i rnal 'byor pas/ gang gi tshe dngos grub rnyed par ma gyur na de'i tshe/ rang gi lha la snying pos bskul</text></item>
<item><p>70b.2</p><section></section><text>bar bya'o zhes bstan par bya ba'i phyir/ de nas zhes bya ba la sogs pa le'u bcu pa nye bar ston par mdzad pa yin te/ de nas 'di skad ces gsol to zhes bya bar sbyar ro/ /yang 'dus te zhes bya ba ni le'u dang por bshad pa'i rim gyis so/ /dam tshig chen po'i rdo rje zhes bya ba ni rdo rje 'chang</text></item>
<item><p>70b.3</p><section></section><text>chen po'o/ /de'i de kho na nyid mngon par rdzogs par byang chub pa ni/ bden pa gnyis gnyis su med par gyur pa'i mtshan nyid can no/ /de nyid ni sku dang gsung dang thugs kyi gsang ba yin pas/ sku dang gsung dang thugs kyi gsang ba'o/ /gdul bya rnams kyi bsam pa'i bye brag ji lta ba</text></item>
<item><p>70b.4</p><section></section><text>bzhin du mkhyen pas na de bzhin gshegs pa ste/ de la phyag 'tshal te 'di skad ces gsol to/ /sngags ni A li dang kA li las skyes pa rnams te/ sbrul dang mgo med ces bya ba la sogs pa'o/ /de rnams kyi snying po ni gtso bo ste/ yi ge oM la sogs pa gsum mo/ /de rnams kyis </text></item>
<item><p>70b.5</p><section></section><text>bsdus pa ni gsal bar byas pa'o/ /sku dang gsung dang thugs ni de bzhin gshegs pa rnams so/ /de rnams kyi gsang bar bsgrags pa ni gsang ba zhes btags so/ /dngos grub chen po'i tshul ni dngos grub chen po'i thabs so/ /de rnams kyi mchog ni phul du byung ba'o/ /yang</text></item>
<item><p>70b.6</p><section></section><text>dag pa ni mi slu ba ste/ de kho na nyid de bshad du gsol zhes pa ni/ rab tu bstan du gsol zhes gsol ba btab pa'o/ /de nas zhes pa ni zhus pa'i 'og tu'o/ /shes rab dang / nye bar thob pa la ltos pas rnam par mdzes par gyur pas na rgyal po'o/ /thabs kyi ye shes kyi bdag nyid can</text></item>
<item><p>70b.7</p><section></section><text>yin pas na rdo rje 'dzin pa'o / /nyon mongs kun ni 'dod chags la sogs pa gsum mo/ /de rnams kyang dbye ba dang rjes su dbye bas phye na/ shin tu mang bas na rgya mtsho dang mnyam pa'i phyir/ nyon mongs pa kun gyi rgya mtsho'o/ /de rnams kyi sdug bsngal ba dang / yid mi bde ba la sogs</text></item>
<item><p>71a.1</p><section></section><text>pa'i rang bzhin zil gyis mnan nas/ mchog tu dga' ba'i ngo bo nyid kyis 'byung bar mdzad cing rol par mdzad pas na/ gtso bo'o/ /sdug bsngal thams cad rjes su sreg par mdzad pas na 'bar ba'o/ /de nyid kyis drag po ste/ khro bo'i bdag nyid can du byung ba'o/ /tha</text></item>
<item><p>71a.2</p><section></section><text>mal pa bas kyang rab tu rgyas pa'i spyan bgrad par mdzad pas/ spyan yangs pas so/ /gsung ni 'di skad bka' stsal to/ /zhes bya ba ni gsung ba la rab tu 'jug pa ste/ de la gzhol bar mdzad pa yin pa'i phyir ro/ /lus dang zhes bya ba la sogs pa la/ lus la sogs pa sku dang gsung dang</text></item>
<item><p>71a.3</p><section></section><text>thugs su bsgom pa ni/ sku dang gsung dang thugs rdo rje'i tshul gyis bsgom pa yongs su shes pas/ sku dang gsung dang thugs rdo rje bsgom par bya'o/ /ji ltar zhe na/ rnam par mi rtog mi dmigs pas / /zhes bya ba ste/ bya ba'i khyad par 'di ni lus so/ /'di ni ngag go/ /'di ni yid do zhes de kho na</text></item>
<item><p>71a.4</p><section></section><text>nyid du med pas na rnam par mi rtog pa'o/ /gcig la gcig brten pa med pas na mi dmigs pa'o/ /gsum po de dag gi ro gcig pa ni mnyam pa nyid de/ des na gang na yang mi gnas mnyam pa nyid ces bya ste/ dgongs pa ma yin pas bshad pa'o/ /de ltar bcom ldan 'das kyi gsung</text></item>
<item><p>71a.5</p><section></section><text>gis/ lus la sogs pa don dam par dbyer med par rab tu bstan nas/ sdud par byed pas snying po yang dag par bskul ba'i thabs dang mthun pa'i gzhi rnam par dgod pa mdor bsdus nas bstan par bya ba'i phyir/ de nas zhes bya ba la sogs pa gsungs te/ de nas zhes bya ba ni bshad ma</text></item>
<item><p>71a.6</p><section></section><text>thag pa'i rim gyis so/ /de bzhin gshegs pa rang bzhin gyis dag pa/ pha rol tu phyin pa ni spyan la sogs pa'o/ /sngags ni rnam par snang mdzad la sogs pa ste/ de dag gi tshul ni phan tshun kun du chags pa ste/ de nyid ni mi 'jigs pa nyid pas na rdo rje'o/ /de skad ces bya ba'i ting nge</text></item>
<item><p>71a.7</p><section></section><text>'dzin la thugs rtse gcig tu bzhag cing / snyoms par zhugs par mdzad nas/ bcom ldan 'das rdo rje 'chang gis gsol ba 'debs pa'i de bzhin gshegs pa de dag thams cad la 'di skad ces bka' stsal to/ /bcom ldan 'das zhes bya ba la sogs pa la/ bcom ldan</text></item>
<item><p>71b.1</p><section></section><text>'das de bzhin gshegs pa thams cad ces bya ba ni bod pa'o/ /mi bskyod pa la sogs pa de bzhin gshegs pa thams cad ces bya ba ni/ 'di bstan pa'i bya ba la mngon par sbyor ba ste/ de bzhin gshegs pa thams cad ni rdzogs pa'o/ /rig pa ni lha mo rnams te/ de rnams ni lhan cig</text></item>
<item><p>71b.2</p><section></section><text>spyod pa la sogs pa'i dbye bas bye ba snyed de/ bye ba khrag khrig brgya stong du ma dang zhes bya ba ni/ de rnams tshad med pa nyid pas nye bar mtshon pa tsam du gyur pa ste/ de rnams dang thabs cig tu'o/ /sems can yul la nye bar longs spyod pas thar pa thob par 'dod pa'o/ /de rnams kyi</text></item>
<item><p>71b.3</p><section></section><text>don bya ba ni 'dun pa dang rjes su mthun pas byang chub thob par mdzad pa'o/ /de'i bdag nyid kyis gar gyi gnas su zhugs pa'i gar mkhan dang 'dra bar/ 'jug pas gar gyi rol pa de ston par mdzad do/ /ji ltar zhe na/ phyogs bcu'i zhes bya ba la sogs pa gsungs te/ 'jig rten ni</text></item>
<item><p>71b.4</p><section></section><text>sems can rnams so/ /de 'dzin par byed pas na 'jig rten gyi khams te/ snod kyi 'jig rten ni phyogs bcu'i 'jig rten gyi khams rnams te/ de dag nyid kyis mthas klas pa ni mthar thug pa ste/ 'dir mthar thug pa med pa nyid mthar gyur pa yin la/ phyogs bcu'i 'jig</text></item>
<item><p>71b.5</p><section></section><text>rten gyi khams mtha' klas pa'i 'jig rten gyi khams de rnams su/ 'dod pa'i yon tan lnga po rtag tu tshim par byed pa'i gzugs la sogs pa rnams kyis rol pa ni rnam par rol pa'o/ /dgyes pa ni sna tshogs pa'i dga' bas lha mo rnams dang lhan cig dgyes par mdzad pa'o/ /yongs</text></item>
<item><p>71b.6</p><section></section><text>su spyod pa ni rig pa'i tshogs kyis mchod cing / de la yang sngar mchod pa mdzad pa 'di ni yongs su spyod pa'o/ /yod kyang zhes bya ba ni don 'di lta bu yod pa'o/ /de dag sngags spyod pa la mngon par brtson pa rnams la zhes bya ba la/ de dag ni de bzhin gshegs pa rnams</text></item>
<item><p>71b.7</p><section></section><text>dgyes pa'i sgo nas/ mchog tu dga' ba'i bde ba nyams su myong bar mdzad pa de dag go/ /sngags ni sngags smra ba rnam pa bzhi ste/ gang zhe na/ sngags kyi ming dang / sngags kyi don dang / sngags spel ba dang / rdo rje'i tshig sgra spangs pa'o/ /thabs de dag gis zhi ba la sogs pa la</text></item>
<item><p>72a.1</p><section></section><text>rab tu 'jug pa ni sngags spyod pa'o/ /de la mngon par brtson pa ni de la sems mngon par zhugs pa ste/ de la spyan ras kyis mi 'tsho'o/ /spyan ras kyis mi 'tsho ba'i rgyu bstan par bya ba'i phyir/ kye ma 'di dag ni zhes bya ba la sogs pa gsungs te/ kye ma zhes</text></item>
<item><p>72a.2</p><section></section><text>bya ba ni ma gus pa'o/ /'di dag ni zhes bya ba ni sngags la gzhol ba rnams so/ /de bzhin gshegs pa ni dus gsum du byung ba rnams so/ /sngags ni 'don zhing slob dpon rnams kyis shu bur zlos pa gang yin pa de ni sngags te/ yul de la spyod pa ni sngags kyi spyod pa'o/ /der</text></item>
<item><p>72a.3</p><section></section><text>'dren zhing thob par byed pas na tshul lo/ /de yang rnam pa bdun te/ gang zhe na/ dkyil 'khor tshogs dang thabs dang ni/ /gtor ma 'dus dang go rims dang / /de nyid rnam pa bdun du grags/ /de ni gsang sngags tshul zhes bshad/ /ces bya ba'o/ /de nyid rdzogs pa'i rim</text></item>
<item><p>72a.4</p><section></section><text>pa'i ting nge 'dzin la gnas nas/ de 'dzin par byed pa'i phyir chos so/ /rnam pa de lta bu'i de bzhin gshegs pa gcig nas gcig tu brgyud pa'i sngags kyi spyod pa'i tshul gyi chos rdzogs par gyur pa ni phyir byung bar gyur pa'o/ /chos las zhes bya ba yin mod kyi chos zhes bya ba ni lung</text></item>
<item><p>72a.5</p><section></section><text>gi tshig go/ /spyan ras kyis mi 'tsho ste zhes bya ba ni ming du gces par mi mdzad pa'o/ /de ltar sngags la mchog tu gzhol ba rnams la/ de bzhin gshegs pa rnams rgyab kyis phyogs par gzigs nas/ dngos grub 'dod pa de rnams rjes su gzung bar mdzad pa'i phyir/ de</text></item>
<item><p>72a.6</p><section></section><text>bzhin gshegs pa spyan ras kyis 'tsho ba'i thabs/ bcom ldan 'das ji ltar ston par mdzad pa de bstan par bya ba'i phyir sdud par byed pas/ de bas na zhes bya ba la sogs pa gsungs te/ gang gi phyir rol pa la sogs pa'i sgo nas/ mchog tu dga' ba'i bde ba rjes su myong bar mdzad</text></item>
<item><p>72a.7</p><section></section><text>pa de bzhin gshegs pa rnams/ sgrub pa po la gzigs par mi mdzad de/ de bas na skyes bu dam pa de rnams la/ de bzhin gshegs pa rnams spyan ras kyis btsal bar bya ba'i phyir sgrub pa po la mngon sum du mdzad pas dad pa bskyed par bya ba'i phyir/ 'og nas bshad pa 'di</text></item>
<item><p>72b.1</p><section></section><text>gsungs pa'o / /de gang zhe na/ de bzhin gshegs pa zhes bya ba la sogs pa gsungs te/ de bzhin gshegs pa thams cad kyi sku dang gsung dang thugs rdo rje'i gsang bar gyur pa'i sngags thams cad ni/ sprul la sogs pa'i gsang sngags kyi lha rnams so/ /de rnams kyi snying po ni</text></item>
<item><p>72b.2</p><section></section><text>gang gi srog yang dag par skul bar byed cing / rab tu sad par byed pa de ni/ sngags thams cad kyi snying po kun du skul bar byed pa zhes bya ba rab tu gsang ba ste/ snod ma yin pa rnams la mchog tu sba bar bya ba'o/ /de bzhin gshegs pa thams cad ni gti mug gi rigs can rnams</text></item>
<item><p>72b.3</p><section></section><text>so/ /de rnams kyi sku dang gsung dang thugs kyi mi phyed pa'i ngo bo nyid kyis / yang dag par byon cing gshegs pas na dam tshig go/ /de la sngags pa rnams kyis dmigs shing yid la byas pas na/ dmigs pa ste dam tshig de la dmigs pa ni yi ge oM mo/ /de bzhin du rdo rje 'dzin thams cad kyi sku la</text></item>
<item><p>72b.4</p><section></section><text>sogs pa la dmigs pa ni yi ge hUM ngo / /chos 'dzin pa thams cad kyi sku la sogs pa la dmigs pa ni yi ge AH'o/ /'di zhes bya ba ni 'og nas bshad pa'o/ /nyid kyi sku dang gsung dang thugs rdo rje las zhes bya ba ni/ rdo rje 'chang chen po nyid de de'i sku las yi ge oM/ /gsung las yi</text></item>
<item><p>72b.5</p><section></section><text>ge AH/ thugs las yi ge hUM/ go rims ji lta ba bzhin du gsungs shing phyung bar gyur pa'o/ /ji lta bu zhe na/ tshig gi lam nges par brjod pas zhes bya ba ste/ tshig gi lam ni kha ste de'i zhal lo/ /des nges par brjod pa ni ston pa'o/ /nges par brjod pa des thugs dang sku</text></item>
<item><p>72b.6</p><section></section><text>dag kyang gsal ba'i tshig gis gsungs pa'o/ /ji lta bu'i gsung zhe na/ bud med dang / skyes pa dang / ma ning gi ngo bo nyid kyi yi ge rnams te/ de yang dag par bsags shing gang du bsdus par gyur pa de ni sngags bsdus te/ de yi ge gsum du gsungs pa'o/ /de nas zhes bya ba la sogs pa</text></item>
<item><p>72b.7</p><section></section><text>la de nas sngags bsdus pa gsungs pa'i 'og tu yi ge gsum po 'di gsungs pa tsam gyis te/ brjod pa'i skad cig la mi bskyod pa la sogs pa'i sangs rgyas thams cad dang / sras te byang chub sems dpa'i tshogs dang bcas pa/ rdo rje 'chang chen pos rjes su gzung bar 'os pa'i sems can</text></item>
<item><p>73a.1</p><section></section><text>rnams gzigs pas rab tu 'dar zhing brgyal bar gyur to/ /rdo rje sems dpa' rjes su dran/ /zhes bya ba ni/ rigs thams cad kyi bdag po rdo rje sems dpa' rjes su dran pa ste/ sems can thams cad rjes su 'dzin par mdzad pa'i ngo bo nyid dran pas/ brgyal ba ni</text></item>
<item><p>73a.2</p><section></section><text>dga' ba rgya chen po thob par gyur pa ste/ gyur pa zhes bya ba ni thob pa la bya'o/ /de nas de dran pa'i 'og tu phyag na rdo rje ste rdo rje 'chang chen pos/ lha thams cad kyis 'da' bar mi bya ba'i ngo bo nyid kyi dam tshig 'og nas bshad pa 'di gsungs so/ /nam mkha' zhes bya ba la sogs pa la/ nam</text></item>
<item><p>73a.3</p><section></section><text>mkha' ni de bzhin nyid de/ der 'jog cing bslan pas na nam mkha'i dbyings te/ dam tshig sems dpa'o/ /de'i dbus ni snying ga ste/ de la gnas par bkod pa'i dkyil 'khor te/ ye shes sems dpa' bsgom par bya zhing bsam par bya'o/ /de'i ste ye shes sems dpa' de'i dbus</text></item>
<item><p>73a.4</p><section></section><text>su gnas pa ni snying gar gnas pa ste/ yi ge hUM ni ting nge 'dzin sems dpa' zhes bya'o/ /gsum po de dag rang gi gzugs su ste rang gi ngo bo nyid kyis rab tu brtag cing bskyed par bya'o/ /de rnams las ting nge 'dzin gyi sems dpa' rdo rje'i 'od zer shas cher 'bar zhing / rnam par 'phro</text></item>
<item><p>73a.5</p><section></section><text>ba rnam par bsam par bya ste/ rdo rje ni de bzhin gshegs pa lnga rnams so/ /de rnams kyi 'od zer ni dkar po la sogs pa'o/ /de shas cher 'bar ba ni shin tu 'bar ba'o/ /rnam par 'phro ba ni 'bar bar gyur pa nyid du bsam par bya ba'o/ /sangs rgyas rnams kyi ni rnam par snang</text></item>
<item><p>73a.6</p><section></section><text>mdzad la sogs pa/ rdzogs pa dang ma rdzogs pa'i de bzhin gshegs pa rnams kyi ste/ phyogs bcu'i 'jig rten gyi khams na bzhugs pa rnams kyi'o/ /sku dang gsung dang thugs ni sku dang gsung dang thugs kyi nus pa ste/ dam tshig sems dpa' las byung ba'i dkar po la sogs pa'i 'od</text></item>
<item><p>73a.7</p><section></section><text>zer gyi lcags kyus thugs ka nas drang ba'i rnam pa bsgom zhing bsam par bya'o/ /de ltar slob pa'i sgrub pa pos skad cig ma de ma thag nyid du drangs shing / dam tshig sems dpa' la bcug pa nyid kyis/ thams cad zil gyis mnan nas rdo rje 'chang bar 'gyur ro zhes bya bar sbyar ro/ /</text></item>
<item><p>73b.1</p><section></section><text>de ji lta bu'i ngo bo nyid du zhe na/ sku gsung thugs kyi rdo rje 'dzin/ /zhes pa ste/ sku la sogs pa mi phyed pa'i ngo bo nyid yin pa'i phyir/ sku gsung thugs kyi rdo rje 'dzin to/ /chen po ni de bzhin gshegs pa rnams te/ de rnams dgyes par byed pas rgyal po che'o/ /kun ni rgyu ba dang mi</text></item>
<item><p>73b.2</p><section></section><text>rgyu ba'o/ /de rnams kyi gtso bo ni tshangs pa la sogs pa'o/ /de rnams kyang chad pas tshar gcod pa dang rjes su 'dzin par mdzad pas/ kun gyi gtso bo dbang phyug mchog ste/ rnam pa de lta bu'i rdo rje 'chang chen por bdag nyid bsgom par bya'o zhes bya ba'i bar du'o/ /rang gi dkyil</text></item>
<item><p>73b.3</p><section></section><text>'khor ni rang gi lus kyi dkyil 'khor ro/ /de'i rang gi rdo rjes te/ rang gi sems kyis bskyed pa'i cho ga 'di nyid do/ /'di ni zhes bya ba ni bshad ma thag pa gang yin pa'o/ /sangs rgyas thams cad kyi zhes bya ba ni dus gsum du byung ba rnams kyi'o/ /snying po ni brtan par gyur</text></item>
<item><p>73b.4</p><section></section><text>pa'o/ /rdo rje ni de bzhin gshegs pa thams cad kyi thugs so/ /de rnams kyi bsdus pa ni dgug pa ste/ 'dis bsdus shing drangs pas na bsdus pa'o/ /de ltar de bzhin gshegs pa thams cad kyi thugs kyi ngo bo nyid du bdag nyid bskyed nas/ 'khor gyi dkyil 'khor ji ltar bskyed</text></item>
<item><p>73b.5</p><section></section><text>pa de bstan par bya ba'i phyir/ rang sngags zhes bya ba la sogs pa gsungs te/ rang ste bdag nyid kyi gnas bzhi ste/ shar la sogs pa'i gnas rnams su gzugs kyi tshul te/ ji skad du gsungs pa'i sku mdog dang phyag mtshan gyi gzugs kyi tshul du'o/ /zhal gsum lta</text></item>
<item><p>73b.6</p><section></section><text>bu'i sbyor ba yis/ /zhes bya ba ni/ cha 'dra zhing gsal bar gzung ba yin pas na lta bu ste/ 'dod chags la sogs pa'o/ /de rnams kyis sbyor bas na zhal gsum lta bu'i sbyor ba yis zhes bya ba ste/ des nye bar mtshon par byas pa'o/ /kha dog gsum gyis zhes pa ni yi ge</text></item>
<item><p>73b.7</p><section></section><text>gsum gyis sngags kyi skyes bu ste/ rnam par snang mdzad la sogs pa gnas bzhir bsgom zhing bsams la bslab par bya'o/ /rig pa 'dis ji ltar rang gi rigs de dang 'brel ba'i lha'i tshogs spro bar byas pa ste/ de bzhin gshegs pa bzhi'i nye bar mtshon pa nyid kyis so/ /</text></item>
<item><p>74a.1</p><section></section><text>bcom ldan 'das rdo rje dam tshig ni rdo rje 'chang chen po ste/ des de skad ces bka' stsal pa'o/ /de ltar bsdus pa'i dkyil 'khor mngon par sprul nas yang ci zhig bya zhe na/ de la zhes bya ba la sogs pa gsungs te/ de la zhes pa ni de bzhin gshegs pa'i thugs</text></item>
<item><p>74a.2</p><section></section><text>yang dag par bskul ba la'o/ /'di ni zhes pa ni 'og nas bshad pa'o/ /mchog ni dam pa'o/ /rdo rje gsang ba ni de bzhin gshegs pa'i gsang ba'o/ /snying ga'i dbus su phra mo yi/ /dkyil 'khor rnams ni bsam par bya/ /zhes bya ba la sogs pa la/ dkyil 'khor nyid dang dbyer</text></item>
<item><p>74a.3</p><section></section><text>med pas dkyil 'khor pa rnams so/ /dkyil 'khor pa de rnams kyi re re'i snying ga'i dbus su chud par snying ga'i zla ba la gnas pa phra ba bsgom par bya zhing / khyad par du bsam par bya ba yin pas na bsam par bya ste/ ye shes kyi rang bzhin yin pas na phra ba ste/ ye shes sems dpa'</text></item>
<item><p>74a.4</p><section></section><text>bsgom par bya ba'o zhes bya ba'i bar du'o/ /yi ge mchog du gyur pa'i tshig /de yi dbus su bsam par bya/ /zhes bya ba ni/ ye shes sems dpa' de'i dbus su chud cing thugs kyi zla bar chud pa de bzhin du/ so so'i yi ge ste mi 'gyur ba'i ngo bo nyid mchog tu gyur pa ni/ mi shigs</text></item>
<item><p>74a.5</p><section></section><text>pa las byung ba'i phyir phul du byung ba yin no/ /tshig ni yi ge hUM ngo / /rdo rje chen po rtse lnga pa/ /rtag tu sbyor bas bsgom par bya/ /zhes bya ba ni/ sbyor bas zhes pa sgrub pa po nges par legs pa la sbyor bar byed pas na sbyor ba ste/ ting nge 'dzin gyi sems dpa'o/ /de las rdo rje</text></item>
<item><p>74a.6</p><section></section><text>chen po rtse lnga pa kha rnam par gyes pa bsam zhing bsgom par bya'o/ /tshul 'dis na dam tshig dang ye shes dang ting nge 'dzin sems dpa' zhes grags pa'i gsum po de dag mi phyed pas na rdo rje ste/ de bsam zhing bsgom par bya'o/ /rdo rje kyo ba'i sbyor ba yis/ /zhes bya ba la/ rdo rje ni de</text></item>
<item><p>74a.7</p><section></section><text>bzhin gshegs pa rnams so/ /de rnams kyi lcags kyu dang 'dra bas na kyo ba ste/ glang po che'i bzhin no/ /de'i sbyor ba ni rdo rje kyo ba'i sbyor ba ste/ rdo rje kyo ba'i sbyor ba de las rdo rje gsum rnam par bsgom par bya'o/ /sbyor ba de nyid bstan par bya ba'i phyir/ de yi snying gar zhes bya ba la</text></item>
<item><p>74b.1</p><section></section><text>sogs pa gsungs te/ de yis zhes pa ni rdo rje gsum gyis so/ / snying ga ste bsgrub par bya ba'i lha'i snying gar brdab par bya zhing bskyod par bya ste/ bdag po la sogs pa sems dpa' gsum gyi bdag nyid can gyi dkyil 'khor pa rnams gcig tu gyur pa'i 'od zer gyi tshogs kyi lcags kyus/ </text></item>
<item><p>74b.2</p><section></section><text>bsgrub par bya ba'i lha'i thugs kar sems dpa' gsum du grags pa bskul bar bya'o zhes bya ba'i sgras ni ji snyed pa'i lha rnams kyi tshogs bskul bar bya ba'o/ /rdo rje lcags kyus brdab pas sgrub pa po la dgongs par bya ba bskyed pa'i 'og tu/ gnod mdzes rgyal po mdun du 'dug ste/ bka'</text></item>
<item><p>74b.3</p><section></section><text>lung nod par bsams la/ de la de bzhin gshegs pa rnams kyis bdag la dngos grub sbyin par bskul cig ces lung bsgo'o/ /'di ni zhes pa ni bshad ma thag pa'i cho ga ste/ de ni rdo rje can thams cad kyi zhes pa sgrub pa po thams cad kyi'o/ /sangs rgyas byang chub rab sgrub pa'o/ /zhes</text></item>
<item><p>74b.4</p><section></section><text>bya ba ni/ sangs rgyas ni de bzhin gshegs pa rnams te/ de rnams kyi byang chub kyi sems rab tu sgrub pa ni 'gugs pa'o/ /rdo rje zhes bya ba la sogs pa la/ bshad ma thag pa'i sems dpa' gsum gyi bdag nyid can gyi rdo rje kyo ba bsgom pa ni/ rdo rje pad+mo rigs la sogs/ /zhes bya ba</text></item>
<item><p>74b.5</p><section></section><text>ste sogs pa ni de bzhin gshegs pa dang / rin po che dang las kyi rigs kyi sgrub pa pos kyang nyams su blangs pa'o/ /'di ni zhes pa bshad ma thag pa'i snying ga bskul ba ste/ de bzhin gshegs pa'i thugs rab tu bskul ba de ni/ rol mo ltar 'byung bas na rol mo'i 'byung ba ste/ ji ltar</text></item>
<item><p>74b.6</p><section></section><text>rol mo la gar mkhan ni gcig pu nyid las bsgyur bas/ dbang po la sogs pa gzhan du yongs su rtogs par byed pa'o / /de bzhin du 'dir yang thugs rdo rje gcig pu bsgrub par bya ba dang / sgrub pa po dang bsgrub pa'i tshul gyis yongs su rtog go zhes bya ba'i bar du'o/ /thugs</text></item>
<item><p>74b.7</p><section></section><text>yang dag par bskul ba 'di'i dus kyi tshad bstan par bya ba'i phyir/ rdo rje yi ni zhes bya ba la sogs pa gsungs te/ rdo rje yi ni tshul mchog 'di/ /zhes bya ba la/ rdo rje ni de bzhin gshegs pa rnams te/ cho ga gang gis khrid cing drangs pa gang yin pa de ni rdo rje'i tshul lo/ /de la mchog</text></item>
<item><p>75a.1</p><section></section><text>tu gyur cing phul du byung bas na/ rdo rje yi ni tshul mchog ste/ de'i cho ga de rjes su bsgrub par bya'o/ /zhag bdun bar du byas na ni / brtsams pa'i nyin mo nas bzung ste/ nyin zhag bdun gyi bar du bya ba'o/ /ye shes rdo rje zhes bya ba la sogs pa ni/ cho ga'i phan yon gsungs</text></item>
<item><p>75a.2</p><section></section><text>pa yin te/ ye shes rdo rje can ni sgrub pa po'o/ /gsang ba ni bla ma'i lung las rnyed pas so/ /sku dang gsung dang thugs zhes bya ba ni/ bsgrub par bya ba'i de bzhin gshegs pa'i sku dang gsung dang thugs so/ /'grub par 'gyur ba ni sgrub pa po la'o/ /'jigs shing zhes bya ba ni 'jigs</text></item>
<item><p>75a.3</p><section></section><text>par gyur pa ste/ 'da' bas 'jigs pa'o/ /de ltar gyur pa'i de bzhin gshegs pa rnams kyang / skrag gyur nas zhes bya ba ste/ thugs rje'i dbang du gyur pas/ bgegs med pa'i thugs kyi sgrub pa po la/ mchog stsol bar gzigs par 'gyur te/ yid la 'dod pa'i dngos grub stsol</text></item>
<item><p>75a.4</p><section></section><text>bas rjes su 'dzin par mdzad pa'o/ /rjes su bzung bar mdzad nas ci zhig mdzad ce na/ yid la mgu zhing zhes bya ba la sogs pa gsungs te/ yid la mngon par mgu bas dga' zhing sdug par gyur pa'i dngos grub rgya che zhing / yangs pa'i 'jig rten dang 'jig rten las 'das pa'i mtshan</text></item>
<item><p>75a.5</p><section></section><text>nyid can stsol cing ster bar 'gyur ro/ /su zhig stsol bar 'gyur zhe na/ sangs rgyas zhes bya ba la sogs pa gsungs te/ sangs rgyas ni mi bskyod pa la sogs pa'o/ /byang chub sems dpa' ni byams pa la sogs pa'o/ /sngags kyi spyod pa'i mchog sgrub pas/ /zhes bya ba ni/ </text></item>
<item><p>75a.6</p><section></section><text>byang chub nyid la slob pa'i grub pa'i skyes bu rnams so/ /de ltar nan tan mi byed pa'i sgrub pa po cir 'gyur zhe na/ rmongs pas zhes bya ba la sogs pa gsungs te/ gal te rmongs pa'i bdag nyid can 'di ni de bzhin gshegs pa'o/ /bdag ni tha mal pa'o zhes gang yongs su rtogs</text></item>
<item><p>75a.7</p><section></section><text>pa de ni rmongs pa'o/ /de lta bu'i gti mug gi bdag nyid can gyi ngo bo nyid gang yin pa de ni/ rmongs pa'i bdag nyid can te/ de ni sgrub pa po de'i srog gi tha ma yin te/ las gang gis dngos grub tu 'dod pa'i las des srog zad par 'gyur gyi dngos grub thob par yang mi 'gyur te/ </text></item>
<item><p>75b.1</p><section></section><text>snying po yang dag par bskul ba dang bral ba'i phyir ro zhes bya bar dgongs te/ sgra ji bzhin pa'o/ /de ltar thun mong gi sgrub pa la zhugs pa rnams kyi snying po yang dag par bskul ba'i sbyor ba bstan nas/ da ni dngos grub mchog la gnas pa rnams kyi bstan par bya ba'i phyir/ de nas zhes bya</text></item>
<item><p>75b.2</p><section></section><text>ba la sogs pa gsungs te/ de nas zhes bya ba la sogs pa'i don ni bshad zin to/ /gsung ni 'di skad ces bya ba ni tshig 'di skad do/ /bka' stsal to zhes bya ba ni gsungs pa'o/ /gang su yang rung ba'i sngags kyi gsang ba la zhugs pa'i skyes bu ni/ sngags kyi skyes bu ji snyed</text></item>
<item><p>75b.3</p><section></section><text>pa'o/ /rdo rje gsum gyi ye shes ni de bzhin gshegs pa rnams so/ /des yongs su rdzogs pas na yongs su rdzogs pa'o/ /de rnams kyi dngos po thams cad brtag pa ni dbang po gnyis kyi sbyor bas 'gyur gyi gzhan gyis ni ma yin te/ dngos po thams cad brtag par bya/ /</text></item>
<item><p>75b.4</p><section></section><text>zhes bya ba la/ dngos po thams cad ni bshad ma thag pa dang / 'og nas bshad pa ste sgrub pa dang bsgrub par bya ba la sogs pa'i rab tu sbyor ba'o/ /de rnams kyi brtag pa ni bskyed pa'o/ /de ni/ dbang po gnyis kyi sbyor ba yis/ /zhes bya ba ste/ dbang po gnyis ni bden pa gnyis</text></item>
<item><p>75b.5</p><section></section><text>so/ /de'i sbyor ba ni gcig tu 'dus pa ste/ des 'gyur ba ni 'jig rten dang 'jig rten las 'das pa'i dngos grub ci yang rung ba de ni/ dbang po gnyis kyi sbyor ba dang bral bas 'grub par mi 'gyur ro zhes bya bar dgongs so/ /'di ni zhes bya ba la sogs pa la gang bshad</text></item>
<item><p>75b.6</p><section></section><text>ma thag pa'i sbyor bas sgrub pa rdzogs par byed pa 'di ni/ sangs rgyas thams cad kyi ste de bzhin gshegs pa thams cad dang 'brel pa'i sngags kyi dam tshig ste/ 'da' bar mi bya ba gang yin pa de ni sngags kyi dam tshig go/ /de rnams kyi bsgom pa ni bsgom pa'i thabs so/ /rig</text></item>
<item><p>75b.7</p><section></section><text>ma'i dbang phyug ces bya ba la sogs pas ni/ dbang po gnyis kyi sbyor ba'i thabs gsungs pa yin te/ rig ma'i dbang phyug ni shes rab kyi pha rol tu phyin pa'o/ /der zhugs pas phung po la sogs pa rnams mi snang bar byas nas/ rdo rje'i sbyor ba ste/ kun rdzob dang / don</text></item>
<item><p>76a.1</p><section></section><text>dam pa'i bden pa zhes grags pa'i sbyor ba ste/ sbyor ba ni gcig tu byas pa yin la/ de bsgom par bya ba'o/ /de nas grub par gyur na ci zhig bya zhe na/ chags la zhes bya ba la sogs pa gsungs te/ don dam pa'i bden pa la zhugs pa'i 'og tu bden pa gnyis kyi</text></item>
<item><p>76a.2</p><section></section><text>bdag nyid can gyi rang gi phyag rgya chen po bskyed la/ de khams gsum du yongs su mi spong ba'i sbyor bas chags shing zhen pa dang / chags pas lta ba ni khams gsum na gnas pa'i sems can gyi tshogs rnams kyis 'di ni bdag cag gi pha'o zhes bya ba la sogs pa'i blo bskyed de/ chags pa</text></item>
<item><p>76a.3</p><section></section><text>dang bcas shing mang du gces par 'dzin pa'i lta bas blta bar shes par bya'o/ /'di ni zhes pa bshad ma thag pa gang yin pa de ni dam tshig gi dkyil 'khor te/ dam tshig ni rdo rje 'chang chen po'o/ /de'i dkyil 'khor ni snying por gyur pa'o/ /de len cing 'dzin pas na dam tshig gi dkyil 'khor</text></item>
<item><p>76a.4</p><section></section><text>te/ de gang zhe na cho ga'o/ /de ltar thabs dang bcas shing 'bras bu dang bcas pa'i thugs yang dag par bskul ba bstan nas/ de grub pa'i rnal 'byor pa rnams kyi rab tu 'jug pa bstan par bya ba'i phyir/ de nas zhes bya ba la sogs pa gsungs te/ de bzhin gshegs pa kun ni rnam par snang</text></item>
<item><p>76a.5</p><section></section><text>mdzad la sogs par yongs su brtag pa'i gzugs kyi phung po la sogs pa'o/ /de rnams kyi bdag nyid ni ngo bo nyid de don dam pa'i bden pa'o/ /de las skyes pas na de bzhin gshegs pa kun gyi sras te/ rdo rje 'chang chen po'o/ /sangs rgyas thams cad kyis dbang bskur bar gyur pas</text></item>
<item><p>76a.6</p><section></section><text>na/ thams cad dbang bskur ro/ /de nyid kyis na sangs rgyas kun gyi gtso ste/ des 'og nas bshad pa'i gsung 'di skad ces bka' stsal pa'o/ /'jig rten khams ni zhes bya ba la sogs pa la/ 'jig rten gyi khams mtha' yas shing mu med pa thams cad na tha ma dang 'bring dang mchog gi</text></item>
<item><p>76a.7</p><section></section><text>dbye bas phye ba'i bud med ji snyed yod par grags pa kun/ gzugs rdo rje la sogs par yongs su brtags la/ phyag rgya chen po ni rnam pa gnyis te/ gang yin zhe na/ sngags kyi sku dang ye shes kyi sku'o/ /de la sogs pa'i sbyor ba ni de kho na nyid la dmigs pa ste/ des gzugs la sogs</text></item>
<item><p>76b.1</p><section></section><text>pa'i yul de rnams nye bar longs spyod par bya'o/ /bye ba grangs med rdo rje 'dzin/ /sangs rgyas gnas ni der spro bya/ /zhes bya ba la/ bye ba grangs med pa'i tshad dang ldan pa'i sangs rgyas gnas te/ sangs rgyas kyi sprul pa 'di phyag rgya chen po la sogs pa'i sbyor ba der rdo rje 'dzin ces</text></item>
<item><p>76b.2</p><section></section><text>pa rdo rje can gyis spro bar bya'o zhes bcom ldan 'das byang chub kyi dam tshig ste/ rdo rje 'chang chen pos de skad ces bka' stsal to/ /byang chub 'di yis thob par 'gyur/ /zhes bya ba ni/ 'di thams cad kyi rang gi ngo bo rtogs par mdzad pas na byang chub ste/ de sbyor ba 'di yis</text></item>
<item><p>76b.3</p><section></section><text>thob par 'gyur ro/ /ji lta bu zhe na/ rdo rje gsum po mkha' 'dra ba'i/ /zhes bya ste/ sku rdo rje la sogs pa'i ngo bo nyid ni/ reg par byar med pas nam mkha' lta bu ste/ byang chub de 'thob par 'gyur ba'o/ /slob pa la gnas pa'i phan yon bstan par bya ba'i phyir/ byang chub</text></item>
<item><p>76b.4</p><section></section><text>sems dpa' zhes bya ba la sogs pa gsungs te/ nye bar gdags pas na yon tan nyid rgyal ba ste/ de rnams kyi gnas su 'gyur ba ni ji ltar rgya mtsho rin po che kun gyi gnas su gyur pa bzhin/ slob pa la gnas pa'i byang chub sems dpa' nyid/ rdo rje sems dpa' lta bu'i bde ba</text></item>
<item><p>76b.5</p><section></section><text>dam pa dang / nad med pa la sogs pa thob cing tshe ring ba gang yin pa de ni rdo rje sems dpa'i tshe ste/ des 'thob par 'gyur ba ste/ dgongs pas bshad pa'o/ /'jig rten dang 'jig rten las 'das pa'i dngos grub 'grub pa'i phyir/ de bzhin gshegs pa thams cad kyi snying</text></item>
<item><p>76b.6</p><section></section><text>po bskul ba'i le'u'o/ /sgron ma gsal bar byed pa zhes bya ba'i rgya cher bshad pa las/ le'u bcu pa mtha' drug gis bshad pa'o// //de ltar rnal 'byor pa gnyis kyi snying po bskul ba rnam pa gnyis bshad nas/ rtog pa dang rdzogs pa'i rnal 'byor pa rnams kyi</text></item>
<item><p>76b.7</p><section></section><text>lha'i sku rnam pa gnyis pa le'u dang po las gsungs pa gsal bar bya ba'i phyir/ de nas zhes bya ba la sogs pa le'u bcu gcig pa gsungs te/ de bzhin gshegs pa thams cad kyi rdo rje ni/ oM la sogs pa'i yi ge gsum mo/ /des bskyed par gyur pa'i skyes bu'i mchog ni lha ste/</text></item>
<item><p>77a.1</p><section></section><text>ting nge 'dzin gang la ming de skad ces bya ba'i ting nge 'dzin de la thugs rtse gcig tu bzhag nas snyoms par zhugs shing mngon sum du mdzad nas 'di gsungs te/ de gang zhe na/ de bzhin gshegs pa thams cad kyi sngags gsang bar gyur pa'i rdo rje rig pa ni/ oM la sogs</text></item>
<item><p>77a.2</p><section></section><text>pa yi ge gsum po nyid do/ /de rnams kyis gang du skyes bu ste/ lha bskyed pa'i le'u de gsungs so zhes pa ste/ sdud pa po'i tshig go/ /don 'di nyid bcom ldan 'das kyi gsung gis bstan par bya ba'i phyir/ rdo rje gsum zhes bya ba la sogs pa gsungs te/ rdo rje gsum ni sku dang gsung</text></item>
<item><p>77a.3</p><section></section><text>dang thugs rdo rje'o/ /de skyed par byed pa'i yi ge oM la sogs pa ni/ rdo rje gsum yig ste/ de las sngags thams cad 'byung bas na sngags kyi mchog yin la/ des phyag rgya chen po rnam par bsgom par bya'o/ /phyag rgya chen po zhes bya ba ni sa 'og sa steng sa bla na rab tu mchod pa yin pa'i</text></item>
<item><p>77a.4</p><section></section><text>phyir/ mchod pas che ba'i dga' zhing mgu bar 'gro zhing son par gyur pas na phyag rgya chen po'o/ /de rnam par bsgom pa ni nyams su blangs pa'o/ /byang chub thams cad ni mngon par byang chub pa rnam pa lnga ste/ de 'thob pa'o/ /ye shes rdo rje ni sgrub pa po ste des bya ba'o/ /oM zhes bya ba</text></item>
<item><p>77a.5</p><section></section><text>la sogs pas ni yi ge gsum gyi bya ba gang yin pa ste/ yi ge oM ni de bzhin gshegs pa'i snying po ste/ des rnal 'byor pa'i mi phyed pa'i lus skyed pas na rdo rje sku ni thob byed pa'o/ /byang chub ni de kho na nyid do/ /de las sprul zhing byung ba'i bdag nyid gang yin pa de ni bdag med pa ste/ </text></item>
<item><p>77a.6</p><section></section><text>'od dpag tu med pa'o/ /de'i ngo bo nyid ni bdag med pa ste bdag med pa ni yi ge AH 'o/ /de'i ngo bo nyid kyis rnal 'byor pa rnams kyi mi phyed pa'i gsung skyed par byed pas na/ rdo rje gsung ni 'thob byed pa'o/ /sku dang gsung la brten par gyur pa'i thugs ni sku gsung thugs te/ ma bskyod </text></item>
<item><p>77a.7</p><section></section><text>pa'i ngo bo nyid kyi rdo rje gsum dang mi phyed pas/ tha mi dad pa nyid gang yin pa de ni/ rdo rje mi phyed pa gsum mo/ /thugs de rnal 'byor pa'i rgyud la skyed par byed pas na rdo rje mi phyed gsum 'thob pa ste/ yi ge hUM la de skad ces gsungs so/ /de bzhin gshegs pa thams cad kyi sku dang gsung</text></item>
<item><p>77b.1</p><section></section><text>dang thugs kyi sngags skyes bu ni rdo rje 'chang chen po'o/ /bshad ma thag pa'i phyag rgya chen po bskyed pa rim bzhin du bstan par bya ba'i phyir/ nam mkha' rdo rje zhes bya ba la sogs pa gsungs te/ nam mkha' rdo rje'i dbus der chud cing gnas par dkyil 'khor rdo rje kun las skyes pa bsam par</text></item>
<item><p>77b.2</p><section></section><text>bya ste/ rdo rje kun gyi spyan la sogs pa lha mo bzhi yin la/ de rnams kyi rim gyis bskyed pa'i dkyil 'khor bsgom par bya ba'o/ /de ru ste sa'i cha de'i steng du yi ge b+h+rUM gzhal yas khang bskyed pa'i rgyur gyur pa bsam par bya'o/ /rdo rje'i sprin ni de bzhin gshegs pa'i tshogs te/ de</text></item>
<item><p>77b.3</p><section></section><text>rnams lhag par mos pas ji lta ba bzhin du spro ba ni 'phro ba ste/ de skyed cing 'dzin par byed pas na rdo rje sprin ni 'phro skyed pa ste yi ge b+h+rUM mo/ /de la zhes bya ba la sogs pas ni yi ge b+h+rUM ston to/ /rdo rje'i dkyil 'khor ni nyi ma'i dkyil 'khor te/ de'i dbus yi ge hUM gnas par bsgom par bya</text></item>
<item><p>77b.4</p><section></section><text>ba ste/ yi ge hUM las byung ba'i nyi ma'i dkyil 'khor bsgom par bya'o zhes bya bar dgongs so/ /de bzhin du yi ge oM dang AH las byung ba'i zla ba dang pad+ma'i dkyil 'khor yang bsgom par bya'o/ /de ltar dkyil 'khor gsum po bskyed nas/ pad+ma'i lte ba'i steng du sa bon</text></item>
<item><p>77b.5</p><section></section><text>gsum po de nyid rnam par dgod par bya'o zhes bya ba ni man ngag yin no/ /yi ge b+h+rUM gyis gnas bsgoms te/ /zhes bya ba la sogs pas ni/ sngar bshad pa'i don nges par byed de/ de bzhin du gzhi'i dkyil 'khor bsams la mtshan ma gsum bsgom par bya'i gzhan du ni ma yin no/ /</text></item>
<item><p>77b.6</p><section></section><text>snying po zhes bya ba la sogs pa la/ dus gsum sangs rgyas kyi ni/ dus gsum gyi de bzhin gshegs pa rnams kyi'o/ /snying po ni zla ba'i dkyil 'khor te thugs kyi mtshan mar gyur pa yin pa'i phyir ro/ /sku gsung thugs ni yi ge gsum mo/ /des gang la zhen cing gnas pa de ni</text></item>
<item><p>77b.7</p><section></section><text>sku gsung thugs ni mnyes byed pa ste/ zla ba'i gzugs dang mtshan ma gsum nye bar goms pa bsgom par bya'o/ /de nas ci zhig ce na/ oM ni zhes bya ba la sogs pa gsungs te/ zla ba'i dkyil 'khor der sangs rgyas kyi sku zhes bya bar btags pa yi ge oM dang / de bzhin</text></item>
<item><p>78a.1</p><section></section><text>du sangs rgyas kyi gsung gi lam yi ge AH dang / ye shes kyi rang bzhin gyi tshogs gang la yod pa de ni ye shes 'jing ste thugs so/ /de'i ngo bo nyid ni yi ge hUM ngo / /de ltar na yi ge gsum po 'di ni/ byang chub tshul mchog 'di yin te/ /zhes bya ba ste/ byang chub ni bde</text></item>
<item><p>78a.2</p><section></section><text>ba chen po'i gnas so/ /der 'khrid cing thob par byed pas na tshul te/ de gang yin zhe na/ yi ge gsum yongs su gyur pa las yang dag par byung ba'i mngon par byang chub pa lnga ston par byed pa'i rdo rje'o/ /de nyid mchog ste/ rigs thams cad kyi dam pa yin pa'i phyir te/ de ni yi ge gsum</text></item>
<item><p>78a.3</p><section></section><text>po 'di yin no/ /'di ni zhes bya ba bshad ma thag pa'i rdo rje gang yin pa de ni/ sangs rgyas thams cad de/ rdo rje 'chang chen po'i rnal 'byor pa rnams kyi sangs rgyas kyi byang chub rab tu sgrub par byed pa ste/ bskyed pa'i rim gyis phyag rgya chen po rdzogs par byed pa'o/ /ye shes rdo rje zhes bya ba la</text></item>
<item><p>78a.4</p><section></section><text>sogs pa la 'di dag ni/ phyag rgya chen po'i ngo bo ye shes kyi rdo rje rdo rje 'chang chen pos sprul pa ste rab tu bstan pa yin no/ /ci'i phyir zhe na/ sangs rgyas te rin po che lta bu'i gang zag go/ /de rnams kyi rgyu ni kun rdzob kyi bden pa'o/ /'bras bu ni don dam pa'i bden pa ste/ rgyu dang 'bras bu</text></item>
<item><p>78a.5</p><section></section><text>dag 'byung ba/ /zhes bya ba ni skyed pa zhes pa ste/ rgyu dang 'bras bu las byung ba'i yongs su dag pa'i lha'i sku yin la/ de'i don du rdo rje 'chang chen po'i sprul pa'o/ /'di dag ces bya ba la sogs pa la/ sngags kyi rig pa zhes rtog pa la sogs par bsgrags pa ni/ dam tshig dag gis</text></item>
<item><p>78a.6</p><section></section><text>rdzogs par 'gyur/ /zhes bya ba ste/ dam tshig ni bsrung ba dang bza' ba la sogs pa dang bcas par bshad pa'o/ /togs par 'gyur ba ni sngon du bsnyen pa dang bcas par gsungs pa'o/ /'di dag ni sangs rgyas skyes bu ste/ mi bskyod pa la sogs pa nyid yin te/ de las</text></item>
<item><p>78a.7</p><section></section><text>gzhan ma yin pa'o/ /gang gis she na/ rdo rje mi phyed gsum bsgom pa'i/ /zhes bya ba gsungs te/ de bzhin gshegs pa rnams kyis so/ /de bzhin gshegs pa thams cad ces bya ba la sogs pas ni/ don 'di nyid nye bar sdud par mdzad pa yin te/ de bzhin gshegs pa thams</text></item>
<item><p>78b.1</p><section></section><text>cad kyi sku dang gsung dang thugs ni yi ge gsum mo/ /de'i dam tshig ni de las byung ba nyi ma'i dkyil 'khor la sogs pa rnam pa gsum mo/ /de la de'i de kho na nyid ni pad+ma'i steng gi yi ge gsum mo/ /ye shes zhes bya ba ni/ thams cad yongs su gyur pa las byung ba'i zla ba'i dkyil</text></item>
<item><p>78b.2</p><section></section><text>'khor ro/ /rdo rje ni zla ba'i dkyil 'khor gyi steng du rnam par bkod pa'i yi ge gsum las byung ba rdo rje chen po rtse lnga pa'o/ /des byin gyis brlabs shing bskyed pas na byin gyis rlob pa ste/ phyag rgya chen po'i gzugs so/ /de'i rgyu ni byed pa ste de skyed pa la thugs rtse gcig tu</text></item>
<item><p>78b.3</p><section></section><text>mdzad pa'i ting nge 'dzin gang yin pa de la de skad ces bya'o/ /dben zhing zhes bya ba la sogs pa ni sgrub pa po'i nan tan lhur bya ba'i gnas gsungs pa yin te/ dben pa ni skye bo 'dus pa dang bral bar ro/ /nyams dga' ba zhes bya ba ni me tog dang 'bras bu dang / lo ma dang ldan pa'i</text></item>
<item><p>78b.4</p><section></section><text>shing rnam pa sna tshogs kyi yal gas khebs pa/ yid du 'ong ba'i chu'i tshogs kyis rnam par mdzes pa/ yid dang rjes su mthun pa'i gnas su 'dug pa'i sgrub pa po gang yin pas/ bshad ma thag pa sbyor ba 'di kun du brtsam zhing bslab par bya ste/ des ni rdo rje'i sku dang gsung dang thugs</text></item>
<item><p>78b.5</p><section></section><text>te/ rdo rje 'chang chen po 'grub par bsgrub par bya'o/ /zla ba phyed kyis zhes bya ba ni bla ma dang lha rnams kyi yul la yid ches par gyur pa ste/ de la rtse gcig tu nges shing brtun pas 'grub par the tshom med pas nges par sku dang gsung dang thugs sgrub pa ste/ rim pa 'dis bskyed pa'i</text></item>
<item><p>78b.6</p><section></section><text>rim pa la slob pa'i sngags pas rdzogs pa'i ting nge 'dzin mngon par rtogs par byas na nges par tshe 'di nyid la rdo rje 'chang chen po nyid 'thob par 'gyur ro zhes bya bar dgongs so/ /de ltar rdo rje 'chang chen po'i rnal 'byor pa'i bskyed pa'i rim pa bsgrub pa yang dag par bstan nas/ rnam</text></item>
<item><p>78b.7</p><section></section><text>par snang mdzad la sogs pa'i rnal 'byor pa rnams kyi dran pa gcig pa'i ting nge 'dzin bstan par bya ba'i phyir/ gsal ba'i dkyil 'khor zhes bya ba la sogs pa gsungs te/ gsal ba'i dkyil 'khor dam pa ni/ /nam mkha' rdo rje'i dbus bsams te/ /zhes bya ba dang / dngos po</text></item>
<item><p>79a.1</p><section></section><text>med par bsgom pa'i dngos po zhes bya ba la sogs pa'i tshigs su bcad pa'i rim gyis/ gzhal yas khang gi nang du lha sum cu rtsa gnyis rnam par dgod pa'i mthar thug par lhag par mos pas snyoms par zhugs te/ oM shU n+ya tA zhes bya ba la sogs pa'i sngags kyis</text></item>
<item><p>79a.2</p><section></section><text>thams cad dngos po med par byas la/ oM la sogs pa'i yi ge gsum gyis zla ba dang nyi ma dang pad+ma bskyed la/ pad+ma'i lte ba'i steng du yi ge gsum rnam par bsams nas/ de dag thams cad yongs su gyur pa las gsal ba'i dkyil 'khor te/ zla ba'i dkyil 'khor rnam par bsam par</text></item>
<item><p>79a.3</p><section></section><text>bya'o/ /rang gi sngags kyi dam tshig bskyed/ /ces bya ba ni/ zla ba'i dkyil 'khor gyi steng du yi ge gsum rnam par bkod la/ de yongs su gyur pa las 'khor lor bsgoms la/ de las byung ba'i rnam par snang mdzad kyi dam tshig sems dpa' bsgom par bya'o/ /de'i thugs kar ye</text></item>
<item><p>79a.4</p><section></section><text>shes sems dpa' bsgoms la/ de'i yang thugs kar yi ge oM ting nge 'dzin sems dpa' zhes grags pa snying por gyur pa/ 'od zer lnga ste 'od zer rnam pa lnga dang ldan pa dgod par bya bas/ rnam par snang mdzad mchog tu bsgoms la/ rnam par snang mdzad kyi rnal 'byor pa rnams kyi sprin chen</text></item>
<item><p>79a.5</p><section></section><text>po ste/ rnam par snang mdzad kyi tshogs de rnams kyi yi ge oM las spro bar bsgom par bya'o/ /'di yis zhes pa ting nge 'dzin 'di yis sangs rgyas te/ bskyed pa'i rim pa shes pa rnams kyi rnam par snang mdzad kyis rang gi rigs rnams rgya mtsho dang 'dra bar 'byung bar 'gyur bas na/ de sgrub</text></item>
<item><p>79a.6</p><section></section><text>pa po gang gi yin pa de'i lus 'grub par 'gyur ro/ /ye shes lnga ldan bstan na ni/ /zhes bya ba la/ shes pa lnga ni mig la sogs pa'i rnam par shes pa lnga rnams te/ de rnams gang la gnas pa'i gzugs la sogs pa'i yul rnams gang yin pa de ni/ ye shes lnga ldan te de nyams su</text></item>
<item><p>79a.7</p><section></section><text>myong bas 'khor ba ji srid par gnas pa'o/ /sangs rgyas sku ni zhes pa ni mtshan ma thams cad dang ldan pa'i rdo rje'i sku'o/ /de dang 'dra ba'i mdog na de 'dra ba'i rdzu 'phrul 'grub pa'o/ /rdo rje bskal pa gsum du gnas/ /zhes pa ni/ rdo rje sems dpa'i gtso bor gyur nas/ bskal</text></item>
<item><p>79b.1</p><section></section><text>pa gsum du gnas pas zhugs pa'o/ /zla ba phyed kyis 'grub par 'gyur/ /zhes pa ni/ ting nge 'dzin la kun tu zhen pa tsam gyis te/ bya ba'i spros pa ltos pa med pa nyid kyis so zhes bya bar dgongs so zhes bcom ldan 'das sku rdo rje gsang ba ste/ rdo rje 'chang chen pos gsungs pa'o/ /de</text></item>
<item><p>79b.2</p><section></section><text>bzhin gshegs pa thams cad ni zla ba'i dkyil 'khor ro/ /der rdo rje ni mi phyed pa'i ngo bo nyid kyi 'khor lo'o/ /de'i 'od zer gyi bkod pa ni phyag rgya chen po'i gzugs te/ de bskyed pa'i ting nge 'dzin ni de bzhin gshegs pa thams cad kyi sku rdo rje 'od zer bkod pa zhes bya'o/ /chos</text></item>
<item><p>79b.3</p><section></section><text>kyi dkyil 'khor zhes bya ba la sogs pa la de bzhin du thams cad bskyed la/ chos kyi 'khor te pad+ma'i mchog dmar po 'dab ma brgyad pa bsams la/ de yongs su gyur pa las rang gi sngags kyis skyes bu 'od dpag tu med pa bskyed la/ de'i thugs kar ye shes sems dpa'</text></item>
<item><p>79b.4</p><section></section><text>bsgoms nas/ ngag gi lam ye shes sems dpa' la/ ting nge 'dzin gyi sems dpa' yi ge AHbsam pa ste/ kha dog sna lnga pa'i pad+ma chen po mi phyed pa'i ngo bo nyid/ 'jig rten dbang phyug gi mchog bsgom pa ste/ 'od dpag tu med par gtogs pa'i sems kyi 'jug pas</text></item>
<item><p>79b.5</p><section></section><text>bkod pa'o/ /dam tshig ye shes rdzogs byas te/ /tshig gi dam tshig lnga yi mchog /zhes bya ba la/ dam tshig ni dam tshig sems dpa'o/ /ye shes ni ye shes sems dpa'o/ /tshig gi dam tshig ni ting nge 'dzin gyi sems dpa' ste/ rdzogs par bya ba ni sems dpa' gsum</text></item>
<item><p>79b.6</p><section></section><text>po de dag gcig tu byas nas bsgom pa'o/ /tshul 'di nyid kyis ni lnga'i mchog ste/ de bzhin gshegs pa lnga po rnams sems dpa' sum brtsegs byas nas bsgom par bya ba'o/ /chos kyi tshig gi lam ni 'od dpag tu med pa'i ting nge 'dzin to/ /gnas pa ni yang dag par</text></item>
<item><p>79b.7</p><section></section><text>thob pa'o/ /rdo rje ni kun rdzob kyi bden pa'o/ /chos ni don dam pa'i bden pa ste/ chos dang ldan pa'i rdo rje ni rdo rje chos te/ rdo rje 'chang chen po'i go 'phang ste 'thob par 'gyur ba'o/ /ye shes lnga ldan zhes bya ba la sogs pa'i don ni bshad zin to/ /de bzhin gshegs</text></item>
<item><p>80a.1</p><section></section><text>pa thams cad ni ye shes sems dpa'o/ /gsung rdo rje ni ting nge 'dzin sems dpa'o/ /dam tshig ni dam tshig sems dpa' ste/ de bzhin gshegs pa thams cad kyi gsung rdo rje'i dam tshig gang du 'byung ba'i ting nge 'dzin de la de skad ces bya'o/ /rdo rje'i dkyil 'khor</text></item>
<item><p>80a.2</p><section></section><text>zhes bya ba la sogs pa ni rdo rje 'chang chen po dang 'dra bar thams cad bskyed la/ rang gi sngags kyis skyes bu dam tshig sems dpa' bskyed nas/ sems de ye shes sems dpa' la ting nge 'dzin sems dpa' zhes bya ba yi ge hUM de la gnas pa ste/ ye shes sems dpa'i thugs kar</text></item>
<item><p>80a.3</p><section></section><text>gnas par bsam par bya'o/ /de ltar sems dpa' gsum gyi bdag nyid can dam tshig chen po'i de kho na nyid/ mi bskyod pa'i kha dog lnga pa'i 'od zer can gyi dkyil 'khor dang ldan pa'i rnam par bsgom par bya ba'o/ /rdo rje kun dang rgyal ba mi bskyod pa'o/ /de'i gnas ni phyag rgya chen</text></item>
<item><p>80a.4</p><section></section><text>po'i gzugs so/ /ye shes rdo rje ni mi bskyod pa'i sgrub pa pos so/ /bya ba ni bskyed pa'o/ /de ltar rtag pa nyid kyis thun bzhir bslab par byas na/ de dge ba'i rtsa ba yongs su smin pas rdo rje lta bu'i ting nge 'dzin mngon par rtogs nas tshe 'di nyid la phyag rgya chen po'i dngos grub</text></item>
<item><p>80a.5</p><section></section><text>'thob par 'gyur ro zhes bstan par bya ba'i phyir/ ston pa rdo rje thugs 'dra ba/ /zhes bya ba la sogs pa gsungs te/ lha dang mi rnams la rjes su ston par mdzad pas na ston pa'o/ /rdo rje ni dam pa'i bden pa'o/ /thugs ni kun rdzob kyi bden pa'o/ /de dag las bsgrub</text></item>
<item><p>80a.6</p><section></section><text>pas na rdo rje thugs 'dra ba'o/ /ye shes yon tan ni 'dod pa'i dbang phyug la sogs pa brgyad po de rnams kyi rgya mtshor 'gyur ba ni 'byung gnas yin pa'i phyir ro/ /ye shes lnga ldan zhes bya ba la sogs pa'i don ni bshad zin to/ /rdo rje ni dam tshig sems dpa'o/ /thugs ni ye shes</text></item>
<item><p>80a.7</p><section></section><text>sems dpa'o/ /gsang ba ni ting nge 'dzin gyi sems dpa' ste/ de ltar ting nge 'dzin gsum gyi bdag nyid can yin pas/ rdo rje thugs kyi gsang ba zhes bya ba/ bcom ldan 'das rdo rje 'chang chen pos gsungs so/ /de bzhin gshegs pa zhes bya ba la sogs pas ni rab tu byed</text></item>
<item><p>80b.1</p><section></section><text>pa'i don sdud pa yin te/ de bzhin gshegs pa thams cad ni rdo rje 'chang chen po'o/ /sku dang gsung dang thugs ni rnam par snang mdzad la sogs pa gsum mo/ /dam tshig gi don yod par grub pa'o/ /rdo rje ni rin chen 'byung ldan te 'di rnams kyi ting nge 'dzin ni tha mi dad par nye bar</text></item>
<item><p>80b.2</p><section></section><text>btags pas na/ de bzhin gshegs pa thams cad kyi sku dang gsung dang thugs rdo rje zhes bya ste/ sgra ji bzhin pa'o/ /de ltar rtogs pa'i rnal 'byor gyi 'bras bu'i tshul gyis rdzogs pa'i rim pa bstan nas/ de mngon sum nyid du bstan pa'i phyir/ ye shes dkyil 'khor</text></item>
<item><p>80b.3</p><section></section><text>zhes bya ba la sogs pa gsungs te/ shes pas na ye shes te/ rgyu ba dang mi rgyu ba'o/ /de'i dkyil 'khor ni tshogs te 'jig rten gsum mo/ /de'i dbus su rdo rje chen po ste rang gi phyag rgya chen po'i gzugs su bsgom par bya zhing / bdag po nyid du bzhag nas lus rnams</text></item>
<item><p>80b.4</p><section></section><text>kun te rgyu ba dang mi rgyu ba rnams la/ yi ge khaM nam mkhar byed pas rjes su gzhig pa'i rim gyis dngos po med par byas la/ bdag nyid kyang rim gyis zhugs pa de byas na/ rdo rje ye shes nam mkha' dang mnyam par 'gyur zhing sems dpa' gsum gyi bdag nyid can gcig tu 'gyur</text></item>
<item><p>80b.5</p><section></section><text>ro/ /khaM zhes bya ba ni 'od gsal ba'o/ /de la yang sangs rgyas te/ de rnam par snang mdzad la sogs pa'i ngo bo nyid gzugs kyi phung po la sogs pa rnams dang / byang chub sems dpa' ste sa'i snying po la sogs pa'i ngo bo nyid/ mig la sogs pa rnams kyis kyang yang dang yang du ste/ gzugs</text></item>
<item><p>80b.6</p><section></section><text>kyi phung por gtogs pa zhes bya ba la sogs pa'i rim gyis skad cig re re zhing mchod par gyur pas so/ /ye shes gsum gyi bdag nyid can du rang nyid la rab tu zhugs par 'gyur bas / shes rab dang thabs dang nye bar thob pa'i ngo bo nyid kyis rtog pa yin pas na/ skal pa </text></item>
<item><p>80b.7</p><section></section><text>gsum du ye shes gsum mo/ /de dang mnyam par gyur cing rnam par zhugs par gyur pa gang yin pa de ni/ skal pa gsum gyi dam tshig ste 'od gsal bar gnas pa'o/ /der gnas pa sangs rgyas kyis kyang gzigs par mi 'gyur te/ sangs rgyas ni ye shes gsum yin</text></item>
<item><p>81a.1</p><section></section><text>la/ des kyang mthong bar mi 'gyur ba ste/ ji lta ba bzhin du mthong ba ni snang ba med pa bzhin du gnas pa'o/ /bcom ldan 'das nam mkha' rdo rje'i dam tshig gis de skad ces bka' stsal to zhes bya ba la/ nam mkha' rdo rje ni 'od gsal ba'o/ /de la mnyam par</text></item>
<item><p>81a.2</p><section></section><text>byung bar gyur pas na nam mkha' rdo rje'i dam tshig ste/ rdo rje 'chang chen po'o/ /'og nas bshad pa'i ldang ba'i dam tshig bstan par bya ba'i phyir/ sku dang zhes bya ba la sogs pa gsungs te/ sku dang gsung dang thugs ni phyag rgya chen po'o/ /de'i mi snang ba ni 'od gsal ba'o/ /</text></item>
<item><p>81a.3</p><section></section><text>de las byung bar gyur pas na 'byung ba'o/ /bkod pa ni g.yo ba dang mi g.yo ba'i dngos po thams cad kyi bdag nyid can te/ ye shes kyi sku'o/ /de'i phreng ba ni bsam pa ji lta ba bzhin du rnam par snang mdzad la sogs pa'i skus 'jug pa'o/ /de'i ting nge 'dzin gang la sems kyi skad</text></item>
<item><p>81a.4</p><section></section><text>cig ma rtse gcig tu dmigs pa de la de skad ces bya'o/ /ting nge 'dzin de dag thams cad nyid bstan par bya ba'i phyir rdo rje'i dkyil 'khor zhes bya ba la sogs pa gsungs te/ rdo rje'i dkyil 'khor dbus su ni/ /zhes pa 'od gsal ba'i dbus las byung ba'o/ /rang sngags</text></item>
<item><p>81a.5</p><section></section><text>skyes bu ni 'dir yongs su dag pa'i phyag rgya chen po'i gzugs su bsam zhing bsgom mo/ /de'i 'og tu sems can tha mal pa'i yul du gyur pa'i sprul pa'i sku yongs su bzung la/ srog dang rtsol ba'i yan lag tu gyur cing mi shigs pa ha zhes bya ba'i sa bon snying gar bzhag ste/ </text></item>
<item><p>81a.6</p><section></section><text>de'i 'og tu 'od zer rnam par bsgom par bya ste/ srog dang rtsol ba la gnas pa'i 'od zer bcu po de rnams kyi bsgom pa ni/ g.yas la sogs pa'i dbye bas 'jug pa la sogs pa'i rim gyis rab tu zhugs pa'o/ /ha zhes bya ba ni brjod du med pa'i yang brjod du med pa ston pa'o/ /</text></item>
<item><p>81a.7</p><section></section><text>'jam pa ni rnam par mi 'jig pa'o/ /dpal ni 'od gsal ba'o/ /de las byung bas na 'jam dpal gyi dam tshig go/ /phyir mi ldog pa rnams kyis yang dag par longs spyod cing yul du byas pas na/ de nyid ni longs spyod pa ste ye shes kyi rang bzhin gyi lus so/ /de thob</text></item>
<item><p>81b.1</p><section></section><text>nas sku dang gsung dang thugs rdo rje'i sprul pa'i sku dang gsung dang thugs gang la mnga' ba de ni sku gsung thugs kyi rdo rje can no/ /sa bcu ni 'od zer bcu ste de la rab tu gnas pa'o/ /byang chub ni don dam pa'i bden pa'o/ /sems dpa' ni kun rdzob kyi bden pa ste/ de'i bdag nyid kyi sku</text></item>
<item><p>81b.2</p><section></section><text>gang yin pa de ni byang chub sems dpa'i bdag ste/ gang bshad ma thag pa'i rim gyis sgom pa po de ni 'di lta bur 'gyur ba'o/ /byang chub sems dpa' zhes bya ba la sogs pas ni ting nge 'dzin gsal bar byed de/ bden pa gnyis kyis yongs su gzung ba'i gzugs ni byang chub</text></item>
<item><p>81b.3</p><section></section><text>sems dpa'i ye shes so/ /de nyid dam tshig yin la de nyid ni khams gsum pa rnams tshim par byed pas na zla ba'o/ /'khor ba ji srid par gnas nas sems can gyi don mdzad pas na rdo rje ste/ de bskyed pa'i ting nge 'dzin la yang de skad ces bya ste/ dgongs pas bshad</text></item>
<item><p>81b.4</p><section></section><text>pa'o/ /bshad ma thag pa'i rim pas bzung ba'i sprul pa'i sku'i mig la sogs pa'i skye mched rnam par dag pa'i sgo nas 'bras bu bstan par bya ba'i phyir/ 'od zer 'bar ba'i zhes bya ba la sogs pa gsungs te/ dang po mig gi sbubs stong par byas pas khong stong du bya ba thob</text></item>
<item><p>81b.5</p><section></section><text>pa gang yin pa de ni nam mkha' ste/ de'i dbus su chud par yi ge th+lIM la 'od zer shin tu 'bar ba ste/ nyi ma dang zla ba'i 'od zer rnams kyis 'bar bar gyur pa gang gis 'phen cing bcug pa de ni mtshon cha'i mchog ste/ mchog ni brgya byin la sogs pa'i bgegs kyi tshogs</text></item>
<item><p>81b.6</p><section></section><text>rnams so/ /de'i don gyi mtshon cha yin pas na mtshon mchog go/ /de yang de las byung ba'i mig bskyod pas/ bgegs thams cad rnam par 'joms pas na mtshon cha'i mchog ste/ yi ge th+lIM ngo / /de ni rdo rje'i lus ngag gis te/ sa'i snying po'i ngo bo nyid kyis bsgom par</text></item>
<item><p>81b.7</p><section></section><text>bya'o/ /rdo rje'i sku dang 'dra bar 'gyur/ /zhes bya ba ni/ rdo rje 'chang chen po dang 'dra bar 'jig rten gyi khams dpag tu med pa na/ gnas pa'i dngos po thams cad lag mthil gyi skyu ru ra bzhin du mthong bar 'gyur ba'o/ /th+lIM zhes bya ba ni bshad pa'i don ston pa'i sa bon no/ /</text></item>
<item><p>82a.1</p><section></section><text>nam mkha' rdo rje'i dam tshig ni rdo rje 'chang chen po'o/ /de'i bkod pa ni phyag rgya chen po'o/ /de ni gnas te sa'i snying po'i gnas yin pas na/ de ni nam mkha' rdo rje'i dam tshig gi bkod pa'i gnas zhes bya ba la/ de'i ston pa'i ting nge 'dzin la yang de skad ces</text></item>
<item><p>82a.2</p><section></section><text>bya'o/ /de ltar bshad ma thag pa'i rim pa dang / 'og nas bshad pa dag gis/ lha'i mig dang rna ba la sogs pa bsgom pa gang yin pa'i rnal 'byor pa de ni/ mngon par shes pa dang 'dra ba ste/ rdo rje 'chang chen po dang mtshungs par 'gyur ba'o/ /ji ltar zhe na/ sangs rgyas mngon shes dam</text></item>
<item><p>82a.3</p><section></section><text>tshig mchog /ces bya ba gsungs te/ sangs rgyas ni dus gsum du byung ba'i rgyal ba rnams so/ /de rnams kyi mngon par shes pa'i dam tshig ni lha'i mig la sogs pa ste/ de rnams kyis rdo rje 'chang chen po dang 'dra bar 'gyur ba'o/ /'di ni zhes bya ba ni gang bshad ma thag</text></item>
<item><p>82a.4</p><section></section><text>pa'i lha'i mig go/ /dngos grub thams cad kyi zhes bya ba la/ thams cad ni rang dang gzhan gyi tshogs te/ de rnams kyi dngos grub rnams kyi'o/ /sangs rgyas ni rang gi sems so/ /de ji lta ba bzhin du mngon par shes pas na sangs rgyas mngon shes te/ rnal 'byor pa chen po rnams</text></item>
<item><p>82a.5</p><section></section><text>te/ de rnams kyi mchog sgrub pa ni/ dngos grub thams cad kyi yang gtso bo sgrub pa'o/ /sangs rgyas dkyil 'khor ni/ de bzhin gshegs pa thams cad do/ /dam tshig ni dam pa'o/ /rdo rje ltar mi phyed pa'i sems dpa' ni rdo rje sems dpa' ste/ de rab tu bsgom zhing bskyed</text></item>
<item><p>82a.6</p><section></section><text>pa'o/ /nam mkha'i dbyings kyi dbus su ni/ /zhes bya ba ni/ rna ba'i gnas 'od gsal bar bsgom pa'i dbus su gnas par ro/ /ye shes ni phyag na rdo rje ste de skyed par byed pa'i yi ge oM ni/ ye shes oM ni bsgom par bya/ /zhes pa'o/ /rdo rje dam tshig gsum ni phyag na rdo rje'o/ /de</text></item>
<item><p>82a.7</p><section></section><text>bsgoms pas ni de'i rang bzhin du byas pas so/ /mi bskyod rdo rje gsum ni rdo rje 'chang chen po ste/ 'jig rten gyi khams dpag tu med pa na gnas pa'i sgra rnam pa sna tshogs pa rnams rna ba'i lam du grag par gyur pa na/ sgra gcig bzhin du 'dzin pas de dang 'dra bar gyur pas</text></item>
<item><p>82b.1</p><section></section><text>na/ mi bskyod pa'i rdo rje gsum dang rnal 'byor pa rnams 'dra bar 'gyur ro zhes bcom ldan 'das rdo rje mi bskyod pas te/ rdo rje 'chang chen pos de skad ces bka' stsal to/ /mi bskyod pa yi sku 'dra dang / /zhes bya ba ni/ rdo rje 'chang chen po dang mtshungs pa'i sku'o/ /de bzhin du tha mal</text></item>
<item><p>82b.2</p><section></section><text>pa ma yin pa'i gsung dang thugs 'dzin pas / gsung dang thugs mchog 'dra ba 'dzin/ /zhes bya'o/ /'jig rten khams zhes bya ba ni/ rtag tu 'jig rten gyi khams thams cad du'o/ /mi bskyod rdo rjes mchod par 'gyur/ /zhes bya ba ni/ rna ba la gnas pa'i phyag na rdo rjes mchod cing</text></item>
<item><p>82b.3</p><section></section><text>bsnyen pa'o/ /mi bskyod pa'i dam tshig ni mi bskyod pa'o/ /de las byung bas na mi bskyod pa'i dam tshig las mngon par byung ba'i rdo rje ni phyag na rdo rje ste/ de skyed par byed pa'i ting nge 'dzin la yang de skad ces bya'o/ /nam mkha'i dbyings kyi zhes bya ba la sogs pas ni/ nam</text></item>
<item><p>82b.4</p><section></section><text>mkha'i snying po'i ting nge 'dzin gsungs pa yin te/ nam mkha' dbyings kyi dbus su gnas pa ni/ 'od gsal ba'i dbus su gnas par ro/ /sangs rgyas dkyil 'khor te/ rdo rje 'chang chen po'i sku'i dkyil 'khor bsam par bya'o/ /nam mkha'i rdo rjer rab bsgoms la/ /</text></item>
<item><p>82b.5</p><section></section><text>zhes bya ba ni/ phyag rgya chen po'i gzugs kyi yang sna'i dbang po la nam mkha'i rdo rje ste 'od gsal ba bsgom pa'o/ /rin chen ni nam mkha'i snying po ste/ de bskyed pa'i yi ge oM rin po che rnam par bsgom par bya'o/ /rdo rje dam tshig gsum bsgom pas/ /zhes bya ba la/ rdo rje</text></item>
<item><p>82b.6</p><section></section><text>gsum ni dri rnam pa gsum ste/ de dang mnyam par gyur par mdzad pa'i phyir rdo rje dam tshig gsum ste/ nam mkha'i snying po'o/ /de bsgoms pas zhes pa ni de'i ngo bo nyid dmigs pas/ rdo rje gsum zhes pa rdo rje 'chang chen po ste/ 'jig rten gyi khams dpag tu med pa na</text></item>
<item><p>82b.7</p><section></section><text>gnas pa'i dri la spyod pas/ de dang 'dra bar 'gyur ba'o zhes dkon mchog dpal zhes bya ba/ bcom ldan 'das rdo rje 'chang chen pos de skad ces bka' stsal to/ /lus dang zhes bya ba la sogs pa la/ de ltar sgom par byed pa ni tha mal pa ma yin pa'i lus dang</text></item>
<item><p>83a.1</p><section></section><text>ngag dang sems kyis so/ /dkon mchog dpal gyi 'od dang 'dra/ /zhes bya ba ni/ nam mkha' mdzod kyi ting nge 'dzin gyis/ de dkon mchog dpal dang rdzu 'phrul 'dra bar 'gyur ba'o/ /bdag med byang chub ni 'od gsal ba'o/ /der ye shes ni stong pa nyid</text></item>
<item><p>83a.2</p><section></section><text>bzhi'i bdag nyid can rdo rje 'chang chen po'i sku'o/ /de nyid ni nyan thos la sogs pa'i yul ma yin pas gsang ba'o/ /de dang mnyam pa'i gnas su gyur pa'i sku gang yin pa de ni/ bdag med pa'i byang chub ye shes gsang ba 'dra ba'i gnas te sgrub pa po'o/ /rin po che'i dam tshig dri rnam</text></item>
<item><p>83a.3</p><section></section><text>pa gsum gang gis longs spyod cing rjes su myong ba de ni/ rin po che'i dam tshig longs spyod pa rdo rje ste/ nam mkha'i snying po yin la de bskyed pa'i ting nge 'dzin la yang de skad ces bya'o/ /nam mkha'i dbyings kyi zhes bya ba la sogs pa la/ snga ma bzhin du phyag rgya chen po'i gzugs</text></item>
<item><p>83a.4</p><section></section><text>bskyed la de'i lce'i phyogs su/ 'jig rten dbang phyug ces pa yang dag pa'i mtha' ste de bsgoms la/ chos ni 'jig rten gyi dbang phyug ste/ de skyed par byed pa'i yi ge oM ni chos kyi oM ste de bsgom par bya'o/ /rdo rje dam tshig ces bya ba la sogs pa la/ rdo rje gsum ni ro rnam pa gsum</text></item>
<item><p>83a.5</p><section></section><text>mo/ /de dang mnyam par gyur pa nyid ni rdo rje dam tshig gsum ste 'jig rten dbang phyug go/ /de bsgom pas zhes pa ni de'i sgo nas ro rnam pa gsum rjes su myong bar 'gyur bas so/ /rdo rje gsum dpag med ni rdo rje 'chang chen po ste/ phyogs bcu'i 'jig rten gyi khams su gtogs pa'i</text></item>
<item><p>83a.6</p><section></section><text>ro rjes su myong bas de dang 'dra bar 'gyur ba'o/ /gang 'di ltar dmigs par byed pa de ni lus la sogs pa'i gzi brjid 'od dpag tu med pa dang 'dra bar 'gyur ba'o/ /dbang po dman pa la sogs pa'i sems can thams cad la/ theg pa chen po'i lam ste sangs rgyas nyid du 'gyur</text></item>
<item><p>83a.7</p><section></section><text>ba'i lam/ de'i don gyi thabs yod pa gang yin pa de ni theg pa chen po'i lam ste/ de skyed par 'gyur ro zhes bcom ldan 'das rdo rje 'od dpag tu med pa ste/ rdo rje 'chang chen pos de skad bka' stsal to/ /yon tan dpag tu med pa ni rdo rje 'chang chen po'o/ /de la khams gsum na</text></item>
<item><p>83b.1</p><section></section><text>gnas pa'i ro thams cad lce'i dbang po na gnas pa'i ro gcig dang 'dra bar spyod pa ni 'od de/ des mdzes par gyur pa'i dpal gang yin pa de ni/ yon tan dpag tu med pa'i 'od dpal te 'jig rten dbang phyug yin la/ de ston pa'i ting nge 'dzin la yang de skad ces bya'o/ /nam mkha'i dbyings kyi</text></item>
<item><p>83b.2</p><section></section><text>zhes bya ba la sogs pa la/ snga ma bzhin du dang po'i rnal 'byor byas te/ dam tshig oM rab tu bsgoms la/ rdo rje ut+pal bsgom par bya'o zhes bya ba ni man ngag go/ /dam tshig ni sgrib pa thams cad rnam par sel ba ste/ de skyed par byed pa'i yi ge oM yang dam tshig oM yin te/</text></item>
<item><p>83b.3</p><section></section><text>reg bya'i dbang po'i gnas su 'od gsal bas sbyangs pa sngon du 'gro bas/ de'i dam tshig yi ge oM rab tu bsgoms la rdo rje nyid ut+pal ste/ kha zum pa'i rnam pas na rdo rje ut+pal zhes bya ste de bsgom pa'o/ /rdo rje gsum ni reg rnam pa gsum ste/ de dang mnyam par gyur pas na rdo rje</text></item>
<item><p>83b.4</p><section></section><text>dam tshig gsum ste/ sgrib pa thams cad rnam par sel ba de bsgom pas so/ /rdo rje gsum ni gdon mi za bar grub pa ste/ 'jig rten gyi khams dpag tu med pa na gnas pa'i reg bya dpag tu med pa rnams phyag rgya gcig gi pad+mor gtogs pa'i reg rdo rje dang 'dra bar rjes su myong bas/</text></item>
<item><p>83b.5</p><section></section><text>de dang 'dra bar 'gyur ba'o/ /'di'i phan yon bstan pa ni lus zhes bya ba la sogs pa ste/ gang de ltar sgom pa de lus la sogs pa rdo rje thogs med de/ don yod par grub pa de dang 'dra bar 'gyur ba gang yin pa de la de skad ces bya'o/ /dpal ni mchog tu dga' ba'i bde ba ste/ de</text></item>
<item><p>83b.6</p><section></section><text>'di la yod pas na dpal ldan no/ /ye shes ni sgrib pa thams cad rnam par sel ba'o/ /de'i rgya mtsho ni gnas te don yod par grub pa'o/ /sems can thams cad kyi don ni sems can kun don te/ sems can thams cad skyed pa'i mtshan nyid can no/ /gang las de 'byung</text></item>
<item><p>83b.7</p><section></section><text>bar 'gyur ba ni/ sems can kun don 'byung bar 'gyur ro zhes bcom ldan 'das rdo rje gdon mi za ba ste/ rdo rje 'chang chen pos de skad ces bka' stsal to/ /gdon mi za ba'i dam tshig ni don yod par grub pa'o/ /de las 'byung ba ni sgrib pa thams cad rnam par sel ba gang</text></item>
<item><p>84a.1</p><section></section><text>yin pa ste/ de'i 'od zer ni de dang 'dra bar byung ba'i byang chub kyi sems kyi thig le ste/ de rnams gang du 'byung ba'i ting nge 'dzin dang ldan pa de la de skad ces bya'o/ /de ltar byang chub sems dpa' rnams kyi mig la sogs par dgod pa bstan nas/ de bzhin gshegs</text></item>
<item><p>84a.2</p><section></section><text>pa'i dgod pas kyang bskyed par bya'o zhes bstan par bya ba'i phyir/ nam mkha'i dbyings kyi zhes bya ba la sogs pa gsungs te/ nam mkha'i dbyings ni de bzhin nyid do/ /de'i dbus su chud pas na nam mkha'i dbyings kyi dbus gnas pa ste/ bskyed pa'i rim gyis rdzogs pa'i sangs</text></item>
<item><p>84a.3</p><section></section><text>rgyas kyi dkyil 'khor 'od bzang po ste/ rdo rje 'chang chen po'i skur bsam zhing bdag nyid bsgom par byas la/ de'i mig gi gnas su rdo rje rnam par snang mdzad rab tu bsgoms la/ sku gsum oM ni rab tu bsgom/ /zhes bya ba la/ sku gsum oM ni rdo rje rnam par snang mdzad do/ /rab tu</text></item>
<item><p>84a.4</p><section></section><text>bsgom zhes bya ba ni/ rim bzhin du zhes bya bar sbyar te/ sku gsum rnam par snang mdzad yin te/ de skyes pa'i yi ge oM ni sku gsum oM ste/ de mig gi sbubs su bsgoms la de yongs su gyur pa las/ rnam par snang mdzad nyid mig gi dbang po'i rang bzhin du bsgom mo/ /rdo rje gsum ni</text></item>
<item><p>84a.5</p><section></section><text>gzugs rnam pa gsum ste/ mig gi dbang po'i ngo bo nyid kyis mnyam par dmigs pas na/ rdo rje dam tshig gsum ni rnam par snang mdzad do/ /de mig tu bsgoms shing rnam par bsams pas rnam par snang mdzad de/ rdo rje 'chang chen po dang snga ma bzhin du de mnyam par 'gyur ro/ /</text></item>
<item><p>84a.6</p><section></section><text>de'i phan yon bstan pa ni lus dang zhes bya ba la sogs pa ste/ de ltar bsgom pa'i sgrub pa po gang yin pa/ lus la sogs pa'i rdo rje rnam par snang mdzad dang 'dra ba'i 'od de/ rnam par snang mdzad dang gzi brjid 'dra zhing ye shes kyi ngo bo nyid dang / ye shes kyi lus kyis mngon par byang chub</text></item>
<item><p>84a.7</p><section></section><text>cing / rtogs par 'gyur ba'i phyir na ye shes byang chub pa'o/ /sku gsum mi phyed pa ni rdo rje 'chang chen po'i go 'phang ngo / /de sgrub par byed pas na/ sku gsum mi phyed sgrub byed 'gyur/ /zhes bya'o zhes bcom ldan 'das rdo rje rnam par snang mdzad kyis de skad ces bka' stsal to/ /lus dang ngag</text></item>
<item><p>84b.1</p><section></section><text>dang sems nyid kyis dmigs shing bzung bas na/ lus dang ngag dang yid dmigs pa ste/ rdo rje 'chang chen po'i sku'o/ /de'i mig gi dbang po'i gnas na gnas nas gzugs rnam pa gsum shes shing mngon par rtogs pas na mngon par byang chub pa'o/ /de nyid mi shigs par 'byung bas na rdo rje ste/ </text></item>
<item><p>84b.2</p><section></section><text>de skyed par byed pa'i ting nge 'dzin de ston par byed pa la ni lus dang ngag dang yid dmigs pa mngon par byang chub pa'i rdo rje'i ting nge 'dzin zhes bya ste/ dgongs pa ma yin pas bshad pa'o/ /rnam par dben pa'i zhes bya ba la sogs pas ni sgrub pa po'i gnas gsungs pa yin te/ skye bo 'dus pa</text></item>
<item><p>84b.3</p><section></section><text>rnam par spangs pas rnam par dben pa'i ri'i rtse mo me tog dang 'bras bu la sogs pas brgyan pa ste / klung ste chu bo 'bab pa skyed mos tshal la sogs pa dang nye ba'i phyogs rnams dang / dur khrod la sogs zhes bya ba la sogs pa zhes bya ba'i sgras ni shing gcig pa dang / khang stong dang /</text></item>
<item><p>84b.4</p><section></section><text>lha'i khang pa la sogs pa yid dang mthun pa'i gnas gzhan dag tu yang / bsam gtan bsdus pa ste/ sa'i snying po la sogs pa'i ting nge 'dzin gyi tshogs su bya ba/ bshad ma thag pa de dag bsgom par bya'o zhes bya ba ste/ drang ba'i don to/ /ri bo rnam par dben pa ste/ nu ma dang rked pa rgyas</text></item>
<item><p>84b.5</p><section></section><text>pa la sogs pa dang ldan pa'i bud med kyi ri bo dang / sbrul 'tshong la sogs pa 'gro ba thams cad dang thun mong du gyur pa'i bud med kyi 'gro ba'i klung dang / 'bab chu rnams dang dur khrod ces bya ba dur khrod dang 'dra bar/ 'jig rten pa rnams kyis smad pa gdol pa dang / khrus mkhan</text></item>
<item><p>84b.6</p><section></section><text>mo la sogs pa'i bud med kyi 'gro ba rnams dang / bsam gtan bsdus pa 'di dag bsgom par bya'o zhes bya ba ni nges pa'i don to/ /de ltar gnas phun sum tshogs pa bstan cing / rnam par snang mdzad dgod pas lha'i mig bsgrub pa byas nas/ de bzhin du bdag po la sogs pa</text></item>
<item><p>84b.7</p><section></section><text>dgod pas/ lha'i rna ba la sogs pa bsgrub pa bstan par bya ba'i phyir/ mi bskyod ye shes zhes bya ba la sogs pa gsungs te/ mi bskyod pa'i ye shes skyed pa'i sa bon yi ge oM de yongs su gyur pa las byung ba ni rdo rje mi bskyod pa ste/ mi bskyod ye shes dag la sogs/ /zhes pa ni/</text></item>
<item><p>85a.1</p><section></section><text>mi bskyod pa dang rin chen 'byung ldan dang snang ba mtha' yas dang don yod par grub pa ste/ de rnams snga ma bzhin du rna ba'i skye mched la sogs pa la/ 'od gsal ba la dmigs pa sngon du 'gro bas bsgoms la/ mngon par shes pa lnga po'i sbyor ba yis/ /zhes pa</text></item>
<item><p>85a.2</p><section></section><text>rdo rje 'chang chen po'i sbyor bas sa'i snying po la sogs pa'i gnas su sangs rgyas te/ rnam par snang mdzad la sogs pa de rnams kyi bsgom pa bya'o/ /bcom ldan 'das zhes bya ba la sogs pa la rdo rje 'chang chen po ni sgrub pa po'o/ /de rnams kyi dam tshig chen po'i rdo rje ni mi phyed pa'i</text></item>
<item><p>85a.3</p><section></section><text>dam tshig go/ /de ston par mkhyen pas dam tshig chen po'i rdo rje mngon par mkhyen pa ste/ rdo rje 'chang chen pos de skad ces bka' stsal to zhes pa ste sgra ji bzhin pa'o/ /bskyed pa'i rim pas sa bon rnam par dgod pa sngon du 'gro bas/ mngon par shes pa lnga bsgrub pa nye bar bstan nas/ rdzogs</text></item>
<item><p>85a.4</p><section></section><text>pa'i rim pa bstan par bya ba'i phyir/ rdo rje chen po zhes bya ba la sogs pa gsungs te/ rtse lnga pa ni dbang po rnam pa lnga ste mdung ltar yul rnams la 'bigs pa'i phyir ro/ /de nyid ni rdo rje 'chang chen po ste/ mi shigs par 'byung ba'i phyir ro/ /'bar ba lnga ni rnam par ldang ba la sogs pa 'od zer</text></item>
<item><p>85a.5</p><section></section><text>rnam pa lnga'o/ /de rnams kyis brgyan zhing spud pa ni/ spro ba dang bsdu bas bskyed pa'o/ /gnas lnga ni gzugs dang sgra la sogs pa'o/ /de ru rab tu sbyor zhing rab tu 'byung bas rdo rje mngon shes ni rdo rje 'chang chen po yin te/ de dang 'dra bar 'gyur ba'o/ /me stag mang po 'khrug pa yi/ /</text></item>
<item><p>85a.6</p><section></section><text>zhes pa ni/ 'od zer lnga'i bdag nyid can no/ /rang sngags ni 'jug pa la sogs pa'i rang bzhin can yi ge gsum mo/ /de rgyun mi 'chad par zo chun gyi 'khrul 'khor dang 'dra bar nyin dang mtshan du rab tu bskor bas na 'khor lo'o/ /rdo rje lnga ni kha dog lnga ste/ de rnams kyi sbyor bas drangs</text></item>
<item><p>85a.7</p><section></section><text>pas rdo rje mngon shes dang 'dra bar 'gyur ro/ /rdo rje nam mkha' ni rang gi phyag rgya chen po'i gzugs so/ /de'i dkyil du chud pa ni gnas pa ste/ 'khor lo ni dbang po'i tshogs so/ /sangs rgyas ni rnam par snang mdzad la sogs pa'o/ /des nye bar mtshon pa'i 'bar ba'i 'od ni dkar</text></item>
<item><p>85b.1</p><section></section><text>po la sogs pa'i 'od zer te/ 'od de dang 'dra ba ni de dang mnyam pa'i kha dog bsam zhing shes par bya ba'o/ /sangs rgyas ni gzugs la sogs pa'i yul rnams ni 'dir phung po lnga'o/ / 'jug pa ni mnyam par sbyor bas so/ /sangs rgyas ni 'dir phung po lnga'o/ /de rnams kyi gnas ni</text></item>
<item><p>85b.2</p><section></section><text>ye shes kyi sku rdo rje 'chang chen po ste/ de dang 'dra bar 'gyur ba'o/ /rdzogs pa'i rim pa'i ting nge 'dzin gzhan dag nye bar bstan pa'i phyir/ sangs rgyas dkyil 'khor zhes bya ba la sogs pa gsungs te/ rtogs pa'i phyir na sangs rgyas te gang zhig rtogs she na/ shes bya'i dkyil</text></item>
<item><p>85b.3</p><section></section><text>'khor ro/ /bdag gi lus ni khams gsum pa'i lus su lhag par mos pa'o/ /snang mdzad gzhag ces bya ba ni rnam par snang mdzad du brtag pa'o/ /snying gar yi ge oM bsams la/ /zhes bya ba ni/ khams gsum pa'i ngo bo nyid kyi sku rdo rje'i thugs kar yi ge oM zhes bya ba/ ye shes</text></item>
<item><p>85b.4</p><section></section><text>sems dpa' bsams la sngags la zhes bya ba ye shes sems dpa' la/ rnam par shes pa bsgom pa ni thig le'i bdag nyid can gyi ting nge 'dzin gyi sems dpa' bsgom par bya'o/ /de ltar slob par byed pa'i rnal 'byor pas/ sems 'gog pa'i rdo rje'i dbus su chud pas thig ler</text></item>
<item><p>85b.5</p><section></section><text>bsgom pa yang spangs nas/ gang gi tshe 'od gsal ba'i mthar thug par gyur pa de'i tshe/ rnal 'byor pa de sangs rgyas kun gyi mchog rdo rje 'dzin pa chen po de sgrub par byed pas na/ sangs rgyas thams cad kyi mchog sgrub par 'gyur zhing / bsam pa thams cad yongs su rdzogs par</text></item>
<item><p>85b.6</p><section></section><text>byed pas yid bzhin gyi nor bu dang 'dra la/ tshogs gnyis dang nye bar ldan pas/ dpal ldan te de lta bur 'gyur ba'o/ /de bzhin du rang gi sems khams gsum pa'i sems kyi ngo bo nyid mi bskyod par bsgom par bya'o/ /de nas khams gsum pa'i dam tshig sems dpa'i snying gar yi ge</text></item>
<item><p>85b.7</p><section></section><text>hUM ye shes sems dpa' bsgoms nas/ sems ni thig ler gyur par gzhag /ces bya ba/ dam tshig sems dpa'i snying gar gnas pa'i ye shes sems dpa' zhes grags pa la/ rang gi sems thig ler gyur pa ting nge 'dzin gyi sems dpa'i gzugs can gzhag go/ /</text></item>
<item><p>86a.1</p><section></section><text>rang gi gsung rdo rje yang snga ma bzhin du khams gsum pa'i rang gi ngo bo nyid du bsams la/ de tshe dpag tu med par rab tu bsgoms nas/ dam tshig sems dpa'i snying gar yi ge AHye shes sems dpa' bsams te/ rdo rje zhes pa rang gi sems ting nge 'dzin</text></item>
<item><p>86a.2</p><section></section><text>sems dpar gtogs par gzhag cing dgod par bya'o/ /'di ni zhes bya ba la sogs pas ni/ bshad ma thag pa'i dam tshig gsum gyi phan yon nye bar sdud pa yin te/ dam tshig mchog ni bskyed pa'i rim pa bsgom pa'o/ /de'i mchog yin pas na dam tshig gi mchog gi mchog go/ /</text></item>
<item><p>86a.3</p><section></section><text>rdo rje gsum ni sems can thams cad kyi lus dang ngag dang yid do/ /des rang gi lus dang ngag dang yid rdo rje dang mi phyed pa nyid du bsgom pa ni/ rdo rje mi phyed gsum bsgom pa'o/ /'gog pa'i dam tshig ni 'dzin pa'o/ /gang gis shes pa de ni 'gog pa'i dam tshig ye shes so/ /sangs</text></item>
<item><p>86a.4</p><section></section><text>rgyas ni gzugs la sogs pa'i phung po rnams so/ /de rnams kyi dngos grub ni tha mal pa'i lus dang bral nas/ zab cing rgya che ba'i bdag nyid can gyi ye shes kyi lus yongs su len pa ste/ de 'thob cing rnyed par 'gyur bas na sangs rgyas dngos grub thob 'gyur ba'o/ /don</text></item>
<item><p>86a.5</p><section></section><text>'di nyid rnam pa gzhan gyis gsal bar bya ba'i phyir/ rdo rje nam mkha' zhes bya ba la sogs pa gsungs te/ rdo rje nam mkha' ni 'od gsal ba'o/ /der 'dzin pas na nam mkha'i dbyings te/ khams gsum pa der gnas par bsgom par bya'o/ /gsal ba'i dkyil</text></item>
<item><p>86a.6</p><section></section><text>'khor bsgom par bya ba ni/ sku rdo rje'o/ /khams gsum pa'i lus dang ngag dang sems la yi ge oM ye shes sems dpa' bsgoms te/ khams gsum pa'i lus dang ngag dang sems nye bar bcom nas/ ye shes kyi sku bsgom mo zhes bya ba'i bar du'o/ /de ltar bsgom</text></item>
<item><p>86a.7</p><section></section><text>pas cir 'gyur zhe na/ bsams na de ni bskal par gnas/ /zhes bya ba gsungs te/ sems can thams cad kyi yid la re ba'i rtog pa yongs su rdzogs par byed pas bskal pa ste/ der gnas pa 'khor ba ji srid par sku gsum gyi bdag nyid can du gyur nas/ skye bo</text></item>
<item><p>86b.1</p><section></section><text>ma lus pa'i mngon par 'dod pa'i don rdzogs par nus pas gnas par 'gyur ro zhes bya ba'i bar du'o/ /ting nge 'dzin gnyis po dag kyang bshad pa 'di nyid kyis shes par bya'o/ /rdo rje gsum gyi rtog pa'i dam tshig gis zhes bya ba ni/ sku rdo rje la sogs pas 'gro ba'i don rtog cing</text></item>
<item><p>86b.2</p><section></section><text>rdzogs par byed pas na/ rdo rje gsum gyi rtog pa'i dam tshig ste rdo rje 'chang chen po'o/ /sku dang gsung dang thugs zhes bya ba la sogs pa ni phan yon yin te/ sku dang gsung thugs rdo rje yi ste/ rdo rje 'chang chen po'i rnal 'byor pa rnam pa gnyis po 'di la/ bla ma rnams</text></item>
<item><p>86b.3</p><section></section><text>kyis dbang bskur zhing gnang ba thob pa phyin chad nas brtsams te/ 'di rnal 'byor pa gang zhig klog pa dang gzhan rnams la ston pa dang / sems kyang rung ste zhes bya ba ste/ gang rang nyid slob pa de yang rdo rje 'dzin 'drar 'gyur te/ sgom pa po nyid 'ba' zhig tu ni ma zad do zhes</text></item>
<item><p>86b.4</p><section></section><text>bya bar dgongs so/ /de bzhin gshegs pa thams cad kyi sngags ni oM la sogs pa ste/ des bskyed pa'i dam tshig ni rdo rje 'chang chen po'o/ /de nyid ni sngags la mchog tu gzhol ba rnams kyi de kho na nyid do/ /rig pa ni shes rab kyi pha rol tu phyin pa ste/ de las yang</text></item>
<item><p>86b.5</p><section></section><text>dag par byung ba'i skyes bu ni rig pa'i skyes bu'o/ /de nyid ni ye shes kyi dam tshig yin pas na mchog ste/ gang de bzhin gshegs pa thams cad kyi sngags kyi dam tshig ni/ de kho na nyid kyang yin la rig pa'i skyes bu'i mchog kyang yin pa de ni de bzhin gshegs pa thams cad</text></item>
<item><p>86b.6</p><section></section><text>kyi sngags kyi dam tshig de kho na nyid rdo rje'i rig pa'i skyes bu mchog gi le'u ste dgongs pas bshad pa'o/ /sgron ma gsal bar byed pa zhes bya ba'i rgya cher bshad pa las/ le'u bcu gcig pa mtha' drug gis bshad pa'o// //de ltar las kyi lam rnam par dag pa</text></item>
<item><p>86b.7</p><section></section><text>bstan nas/ rim pa gnyis kyi phyag rgya chen po yongs su thim pa rab tu bstan par bya ba'i phyir/ de nas zhes bya ba la sogs pa le'u bcu gnyis pa gsungs te/ sa 'og dang sa steng dang sa bla ba rnams la ston par mdzad pas na ston pa'o/ /de nyid ni 'byin pa po yin pas</text></item>
<item><p>87a.1</p><section></section><text>na skyed pa'o/ /ye shes mchog ni rin po che lta bu'i gang zag go/ /de rdo rje lta bu'i ting nge 'dzin la rab tu 'jog pas sgrub par mdzad pas na ye shes mchog sgrub pa'o/ /dam tshig rdo rje gsum ni rdo rje 'chang chen po'o/ /de'i de kho na nyid ni don dam pa'i bden pa'o/ /de</text></item>
<item><p>87a.2</p><section></section><text>rdo rje gsung gis 'og nas bshad pa'i mtshan nyid bka' stsal pa'o/ /mkha' dang mtshungs pa zhes bya ba la/ mkha' ni go 'byed pa'o/ /de dang mtshungs pa ni don dam pa'i bden pa'o/ /de dang mnyam zhing gcig tu gyur pa ni mkha' dang mtshungs par mnyam par gyur pa ste/ thams cad</text></item>
<item><p>87a.3</p><section></section><text>kyang don dam pa'i bden pa'i mthar thug pa'i phyir ro/ /de ltar nam mkha' dang mnyam par gyur pa thob pas/ rnam par mi rtog pa'i ngo bo nyid du gyur pa gang yin pa de ni rnam par mi rtog ngo bo nyid do/ /de nyid kyis na chos rnams rang bzhin dag pa la/ rol mo bzhin du spros par gyur pa</text></item>
<item><p>87a.4</p><section></section><text>'og nas 'chad pa 'di dag rab tu bsgom pa ston pa ste/ dgongs pa ma yin pas bshad pa'o/ /dngos grub thams cad sgrub pa'i gnas bstan par bya ba'i phyir/ dgon pa chen po'i zhes bya ba la sogs pa gsungs te/ dgon pa chen po'i sa phyogs zhes bya ba mchog tu gyur pa'i</text></item>
<item><p>87a.5</p><section></section><text>sa phyogs dang / chu'i tshogs la sogs pas yid du 'ong zhing / me tog dang 'bras bu la sogs pas brgyan pa'i ri bo dang / skye bos rnam par dben pa'i sa phyogs gzhan rnams su yang / 'jig rten dang 'jig rten las 'das pa'i dngos grub thams cad gang du bsdus shing bsags par</text></item>
<item><p>87a.6</p><section></section><text>gyur pa de ni/ dngos grub thams cad bsdus pa ste bsgrub par bya ba sangs rgyas nyid bsgrub par bya ba ste/ drang ba'i don to/ /lung gis bshad pa brjod par bya ste/ nam mkha' brtags pa'i sbyor ba yis/ /phung po dgon pa chen por 'dod/ /gnas med gnas pa'i sbyor ba yis/ /gnas</text></item>
<item><p>87a.7</p><section></section><text>chen po ni sa phyogs yin/ /'dir ni longs spyod rdzogs pa shing / /dngos grub sna tshogs me tog ldan/ /sprul pa'i 'bras bus yang dag brgyan/ /yang dag rdzogs pa'i byang chub ri/ /dngos med dben pa nyams dga' ba'o/ /rdo rje zhes bya der bsgrub bya/ /zhes bya ba ste/ </text></item>
<item><p>87b.1</p><section></section><text>nges pa'i don to/ /maM zhes bya ba ni 'og nas 'chad pa'i ting nge 'dzin ston pa'i sa bon no/ /lus dang zhes bya ba la sogs pa la/ yid kyi rang bzhin gyis bsten cing bsnyen pa yin pas 'jam pa'o/ /de nyid ni mi phyed pa nyid pas na rdo rje'o/ /de'i rab tu bsgom pa ni rdo rje 'jam pa rab</text></item>
<item><p>87b.2</p><section></section><text>tu bsgom par bya ba'o/ /gang du zhe na/ rang gi lus dang ngag dang sems rdo rje la'o/ /rang gi lus la sogs pa 'ba' zhig tu yang ma zad kyi/ de nas khams gsum pa'i lus dang sems la spros pas kyang byas te/ de nas ni rdo rje 'jam pa dang 'dra bar 'gyur ro/ /dpag tshad</text></item>
<item><p>87b.3</p><section></section><text>brgya yis zhes bya ba la sogs pa la/ dpag tshad brgya pa ni dpag tshad brgya ste/ khyon de tsam du che zhing tshad med grangs med pa'o/ /rdo rje 'bar ba ni rang gi sku gang yin pa de ni 'bar ba'i rdo rje ste/ de'i 'od kyi snang ba'o/ /skyes bu chen po'i mtshan sum cu rtsa gnyis kyis brgyan pas</text></item>
<item><p>87b.4</p><section></section><text>na/ rgyan rnams kun gyis brgyan pa'o / /sgyu ma lta bu'i sku mnga' bas na dag pa'i bdag nyid do/ /'od kyis 'jig rten gyi khams dpag tu med pa gsal bar byed pas na snang bar 'gyur ba'o/ /des 'di ltar gyur pa'i ye shes kyi sku brnyes pas/ tshangs pa la sogs pa'i</text></item>
<item><p>87b.5</p><section></section><text>lha rnams kyis nams kyang ste/ nam yang mthong bar mi nus na/ gzhan dag gis lta smos kyang ci dgos te/ phyir mi ldog pa'i spyod yul yin pa'i phyir ro/ /rdo rje 'jam pa mchog gi dam tshig ces bya ba ni/ 'jam dpal gyi phyag rgya chen po'i rang bzhin no/ /de ni so so'i skye bo</text></item>
<item><p>87b.6</p><section></section><text>rnams kyis mi mthong zhing mi reg pa nyid kyis na/ ting nge 'dzin 'di ni mi snang ba zhes bya'o / /sgyu ma'i rang bzhin gyi sku 'di nyid 'od gsal bas rnam par sbyangs pas bsgrub par bya ba'i phyir/ rdo rje mi phyed ces bya ba la sogs pa gsungs te/ rdo rje mi phyed gsum ni thugs te/ de</text></item>
<item><p>87b.7</p><section></section><text>las byung ba'i yul dang dbang po rnams kyis so/ /bshang gci ni yul dang dbang po rnams te/ de phan tshun bsres pas na dam tshig lnga rnams kyis so/ /lcags gsum las byung ba ni snang ba rnam pa gsum dang ldan pa'i skur byas shing bskyed nas/ kha ste 'od gsal bar ril</text></item>
<item><p>88a.1</p><section></section><text>por 'dzin pa'am rjes su gzhig pa dag gis bcug nas bsgom par bya'o/ /'od gsal ba der sangs rgyas kun gyis te rtog ge pa thams cad kyis mi phyed cing yul ma yin pa'i thugs kyi ye shes sku bsgom par bya'o/ /gang de ltar sgom pa'i rnal 'byor pa de ni/ de</text></item>
<item><p>88a.2</p><section></section><text>ma thag tu de ldang bar gyur pa'i mtshan nyid can nyid du rdo rje 'jam pa dang 'od 'dra bar 'gyur ro zhes pa ste/ dgongs pas bshad pa'o/ /de ltar byang chub sems dpa' 'jam dpal gyis ting nge 'dzin nye bar bstan nas/ 'khor lo'i rig pa 'dzin pa la sogs pa'i dngos grub nye bar</text></item>
<item><p>88a.3</p><section></section><text>bstan par bya ba'i phyir/ 'khor lo zhes bya ba la sogs pa gsungs te/ dang por rnam par snang mdzad kyi ting nge 'dzin mngon du byas la/ 'khor lo rtsibs brgyad pa mdog dkar ba phan tshun bsnol mar 'phro ba lta bu'i 'od zer rnams kyis brgyan pa 'od zer mdangs can 'phro ba rang gi</text></item>
<item><p>88a.4</p><section></section><text>sngags te/ rnam par snang mdzad bskyed pa'i yi ge oM las/ 'khor lo bskyed la mdun du bsgoms nas/ sangs rgyas thams cad kyis te/ de bzhin gshegs pa'i rigs dang ldan pa'i bzhugs pa'i gnas te/ gzhir gyur par bsgoms la/ ji srid du dro bar gyur pa'am/ du ba</text></item>
<item><p>88a.5</p><section></section><text>'thul ba'am rab tu 'bar bar gyur pa de srid du bsgoms la/ de blangs nas 'dug pa'i rnal 'byor pa gang yin pa de ni/ sangs rgyas dang 'dra ba ste rdo rje 'chang chen po dang 'dra bar 'gyur ro/ /de ltar dngos grub thob pa'i rig pa 'dzin pa'i mthu bstan par bya ba'i phyir/ ri rab</text></item>
<item><p>88a.6</p><section></section><text>sum cu zhes bya ba la sogs pa gsungs te/ ri rab sum cu rtsa drug gi tshad kyi rdul phra rab ji snyed pa de snyed kyi tshad kyi rjes su 'brang ba'i 'khor de la 'byung bar 'gyur ro/ /ji lta bu zhe na/ thams cad kyang rdo rje 'dzin pa dang 'dra bar rnam par mi 'jig pa'i ngo bo nyid do/ /ting nge</text></item>
<item><p>88a.7</p><section></section><text>'dzin gang gis 'khor lo dang mnyam pa thob pa de ni/ 'khor lo'i dam tshig ces bya ba'i ting nge 'dzin to/ /rdo rje chen po zhes bya ba la sogs pa ni/ rnam par snang mdzad kyi rnal 'byor dang 'dra bar blta bar bya ste/ rang gi sngags ni yi ge hUM ngo / /dkyil 'khor ni nam mkha'i</text></item>
<item><p>88b.1</p><section></section><text>dkyil 'khor ro/ /bud med rnams yon tan can gyi gnas su 'gyur zhes bya ba ni/ 'dod pa'i dbang phyug tu 'gyur bar ston te/ rdo rje 'chang chen po dang 'dra ba'i phyir ro/ /drag po dag gis phyag byas pa/ /zhes bya ba'i lhag pa'i tshig gis ni/ khams gsum gyis phyag bya ba nyid</text></item>
<item><p>88b.2</p><section></section><text>du ston te/ drag po ni khams gsum gyis phyag byas pa yin pa'i phyir ro/ /rdo rje chen por 'gyur zhes bya ba ni rdo rje 'chang chen por 'gyur ba'o/ /rdo rje ni rdo rje 'chang chen po'o/ /dam tshig ni mnyam par 'gro zhing bzhud pas na mnyam pa ste/ mkha' 'gro ma yin pas na rdo rje'i dam</text></item>
<item><p>88b.3</p><section></section><text>tshig lhan cig spyod pa sdug pa rnams te/ de dang de rnams kyi ting nge 'dzin gang yin pa de la de skad ces bya'o/ /chos rnams ni 'od dpag tu med pa'i rigs dang ldan pa rnams so/ /de rnams kyi gnas ni bskyed pa'i gzhi'o/ /rdo rje chos ni 'jig rten dbang phyug ste/ de</text></item>
<item><p>88b.4</p><section></section><text>dang 'dra bar 'gyur ba'o/ /ri rab ces bya ba la sogs pa la/ ri rab sum cu rtsa drug las byung ba'i rdul phra rab ji snyed pa gang yin pa de snyed kyi grangs dang mnyam pa'i dag pa'i bdag nyid ni pad+ma'i rigs kyi sangs rgyas te thabs kyi ngo bo nyid dang / mchod pa'i mchog ste shes rab kyi</text></item>
<item><p>88b.5</p><section></section><text>ngo bo nyid dang / de rnams kyi dkyil 'khor te tshogs der 'jog par byed cing / sngags dang phyag rgya'i tshogs thams cad rang gi bdag po nyid kyis sgrub pa po la dbang bskur ba'o zhes bya ba'i bar du'o/ /pad+mo ni pad+ma'i rigs dang ldan pa rnams so/ /de dang mnyam pa ni ting nge 'dzin</text></item>
<item><p>88b.6</p><section></section><text>gang la dbyer mi phyed pa'i don de la de skad ces bya'o/ /ye shes lnga ldan zhes bya ba la sogs pa'i don ni bshad zin to/ /gsang ba gsum la bsnyen bkur byed/ /ces bya ba ni/ de bzhin gshegs pa thams cad dang 'brel ba'i sku dang gsung dang thugs kyi gsang ba gsum la</text></item>
<item><p>88b.7</p><section></section><text>bsnyen bkur byed cing rtogs par 'gyur ba ste/ de'i bdag nyid can du 'gyur ro zhes bya ba'i bar du'o/ /'od zer lnga dang lhag pa dang chad pa med par mnyam pa'i mdog gang yin pa de ni/ 'od zer lnga'i mdog 'dra'i 'od do/ /rang gi sngags kyis zhes bya ba ni rang gi sngags</text></item>
<item><p>89a.1</p><section></section><text>las zhes bya bar rigs so/ /ral gri ni 'od zer lnga pa gang yin pa'o/ /mig yangs ni sgrub pa po'o/ /lag na thogs pa ni lag gis blangs pa'o/ /rdo rje gsum las byung ba'i rig pa ni phyag rgya chen po ste/ de'i bdag nyid kyis 'dzin par byed pas na/ rdo rje gsum rig</text></item>
<item><p>89a.2</p><section></section><text>'dzin par 'gyur/ /zhes bya ba'o / /khams gsum po kun gyi gang rdzu 'phrul che ba'i che ba de rnams kyis/ mchod pa dang tshangs pa ste/ tshangs pa'i gtso bo dang dbang po ste brgya byin dang lha min te/ lha ma yin gyi gtso bo de dag gis kyang phyag byas par 'gyur ba dang / stong gsum gyi 'jig rten gyi</text></item>
<item><p>89a.3</p><section></section><text>khams su gcig pu dpa' ba ste/ der bdag por gyur pas so/ /gsang ba ni tha mal pa'i sgrub pa la gnas pa'o/ /de rnams kyi mchog ni gtso bo ste der 'gyur ba'o/ /gang rnams zhes bya ba la sogs pa la/ sku gsung thugs kyi rdo rje 'dzin te sgrub pa po gang 'dod cing gsol ba</text></item>
<item><p>89a.4</p><section></section><text>'debs pa rdo rje thugs las rab tu byung zhing / yid la kun du rtog pa'i de lta bu ste/ de 'dra ba'i ngo bo nyid kyi dngos grub 'jig rten dang 'jig rten las 'das pa ster zhing stsol bar 'gyur ro/ /de bzhin gshegs pa thams cad kyi bdag nyid kyi ral gri ni ral gri thams cad de/ de dang</text></item>
<item><p>89a.5</p><section></section><text>dbyer med pas ting nge 'dzin kyang ral gri thams cad ces bya'o/ /de ltar 'khor lo dang rdo rje la sogs pa'i dngos grub bstan nas/ da ni phyi rol gyi rdzas las byung ba'i ri lu'i dngos grub ma yin pa sngags nyid kyi ri lu'i dngos grub nges par bstan par bya ba'i phyir/ oM ni zhes</text></item>
<item><p>89a.6</p><section></section><text>bya ba la sogs pa gsungs te/ yi ge oM nyid tsa na ka'i 'bras bu'i tshad tsam gyi ri lu bsams la/ dbus te ri lu'i nang du rang gi lha'i gzugs te/ sa bon bdag po'i gzugs su bsams la kha ste mgo'i sgor 'jug pa'i rang bzhin du rnam par bsams shing / bsgom pa</text></item>
<item><p>89a.7</p><section></section><text>yang dang yang du bslab par bya'o/ /gang de ltar slob pa de ni de ma thag tu ste de nas brtsams nas/ byang chub sems dpa' dang 'od 'dra bar 'gyur te/ byang chub ni don dam pa'i bden pa'o/ /sems dpa' ni kun rdzob kyi bden pa ste/ de dag mi gnyis par gnas pa gang yin pa de </text></item>
<item><p>89b.1</p><section></section><text>byang chub sems dpa' ste/ rdo rje 'chang chen po'o/ /de dang 'dra ba'i 'od de rdzu 'phrul gang la yod pa ni/ byang chub sems dpa'i 'od 'drar 'gyur/ /zhes bya ste sgrub pa po de lta bur 'gyur ba'o/ /gzi brjid blta bar dka' bas na/ /nyi ma shar ba'i 'od 'dra zhing / /zhes bya'o/ /'dzam bu</text></item>
<item><p>89b.2</p><section></section><text>chu bo'i gser gyi mdog /ces bya ba ni phan yon no/ /de bzhin du yi ge AH gnas pa'i bdag nyid can mdog dmar po kha ste lkog ma'i gnas su bsam pa'o/ /byang chub ye shes ni rdo rje 'chang chen po'o/ /yi ge hUM yang ri lu'i gzugs kyis snying ga'i pad+ma dkar po'i steng du ldang</text></item>
<item><p>89b.3</p><section></section><text>ba'i bdag nyid can bsam par bya'o/ /da ni phyag rgya chen po'i gzugs kyis kyang grub pa bstan par bya ba'i phyir/ mkha' dbyings zhes bya ba la sogs pa gsungs te/ nam mkha'i dbyings ni de bzhin nyid do/ /der gsal ba'i dkyil 'khor te/ zla ba'i dkyil 'khor</text></item>
<item><p>89b.4</p><section></section><text>rnam par bsams la/ de'i dkyil du gnas pa'i rnam par snang mdzad du bdag nyid bsgoms nas/ de'i lag tu 'khor lo rtsibs brgyad pa bsgoms nas / 'khor lo'i rig pa 'dzin par 'gyur ro/ /'di dag ji ltar bya zhe na/ 'khor lo chen po zhes bya ba la sogs pa</text></item>
<item><p>89b.5</p><section></section><text>gsungs te/ 'khor lo chen po'i rigs ni rnam par snang mdzad kyi rigs te/ de dang por bsgoms la sangs rgyas skur ni rab sbyor zhing ste/ rnam par snang mdzad kyi rnal 'byor dang ldan pas/ ye shes 'di ni zhes bya ba rnam par snang mdzad kyi sgrub pa 'di ni / ye shes rdo</text></item>
<item><p>89b.6</p><section></section><text>rje zhes bya ba sgrub pa pos bsgrub par bya'o/ /mkha' dbyings zhes bya ba la sogs pa la/ nam mkha'i dbyings la nyi ma'i dkyil 'khor bsgoms la/ de'i dbus su gnas par gnyis su med pa'i ye shes kyi bdag nyid can mi bskyod par bdag nyid bsgoms pa ste / lag tu rdo rje zhes</text></item>
<item><p>89b.7</p><section></section><text>bya ba ni snga ma bzhin no/ /de bzhin du nam mkha'i dbyings la rin po che bsams la/ de'i dbus su gnas par rin chen rdo rje ste/ rin chen 'byung ldan du bdag nyid bsgom mo/ /lag tu rin chen zhes bya ba ni bshad zin to/ /nam mkha'i dbyings la chos kyi dbyings te/ </text></item>
<item><p>90a.1</p><section></section><text>pad+ma 'dab ma brgyad pa bsams la/ de'i dbus su gnas par tshe dpag tu med par bdag nyid rab tu bsgoms nas/ thams cad snga ma bzhin du bskyed par bya'o/ /nam mkha'i dbyings la dam tshig gi dbus su gnas pa ste/ sna tshogs rdo rje la gnas</text></item>
<item><p>90a.2</p><section></section><text>par ro/ /gdon mi za ba zhes bya ba la sogs pa'i don ni bshad zin to/ /de ltar 'khor lo la sogs pa'i mtshan ma rnams sgrub pa bshad nas/ gzhan yang khro bo'i rgyal po'i mtshan ma la sogs pa dag kyang bsgrub par bya'o zhes bstan par bya ba'i phyir/ rtse gsum zhes bya ba</text></item>
<item><p>90a.3</p><section></section><text>la sogs pa smos pa yin te/ rdo rje'i khyad par gyis bsgrubs na/ /zhes bya ba ni/ mi bskyod pa'i ting nge 'dzin gyis bsgrub pa ste/ mi bskyod pa'i bsam gtan des ni tri shU la la sogs pa 'di dag 'grub par 'gyur ro/ /gang gis bsgrub ce na/ sku gsung thugs kyi sgrub pa yis/ /</text></item>
<item><p>90a.4</p><section></section><text>zhes bya ba gsungs te/ sku gsung thugs ni gang tha mal pa'i dngos po spangs nas/ phul du byung ba'i dngos por sgrub par nus pa de ni/ sku gsung thugs kyi sgrub pa ste/ des 'grub par 'gyur gyi gzhan dag gis ni ma yin no/ /dam tshig chen po ni theg pa chen po'o/ /</text></item>
<item><p>90a.5</p><section></section><text>de'i dngos grub ni bshad ma thag pa ste/ de ston pa'i rdo rje ni dam tshig chen po'i dngos grub rdo rje'o/ /de skad ces bka' stsal to zhes bya ba ni/ rab tu byed pa nye bar sdud pa'o/ /dngos grub sgrub pa'i thabs bstan par bya ba'i phyir/ lam gyi bzhi mdo zhes bya ba la</text></item>
<item><p>90a.6</p><section></section><text>sogs pa gsungs te/ bram ze'i rigs la sogs pa las byung ba'i phyag rgya rnam pa bzhi dang ngam/ yang na shing gcig drung ste gcig pu nyid dang ngo / /mtshan ma gcig ces pa ni rab tu mnyam pa'i cha lugs 'dzin pa'o/ /zhi ba'i gnas ni gdol pa la sogs pa'i bud</text></item>
<item><p>90a.7</p><section></section><text>med rnams te/ de dag las ji ltar rnyed pa'i gnas rnams su/ rdo rje ye shes gsum po dgug cing gang gis rjes su myong ba de ni/ rdo rje dgug pa'i snyoms par zhugs pa'i mtshan nyid de de bsgrub par bya'o/ /khyad par gyis zhes pa ni phul du byung bas bya ba ste/ yul</text></item>
<item><p>90b.1</p><section></section><text>gzhan dag ni 'jug pa bul ba yin pa'i phyir ro/ /dgongs pas bshad pa'o/ /de ltar khyad par rtogs pas rang gi don phun sum tshogs pa bstan nas/ gdul bya'i skye bo rnams kyi sems 'dun par bya ba'i phyir/ sbyor zhes bya ba la sogs pa gsungs te/ sbyor gsum rdo rje</text></item>
<item><p>90b.2</p><section></section><text>can zhes bya ba ni/ sems dpa' gsum gyi bdag nyid can no/ /sbyor gsum sngags kyi skyes bu zhes bya ba ni/ rdo rje gsum gyi bdag nyid can gyi sngags kyi skyes bu'o/ /bsam zhes bya ba ni bdag nyid bskyed pa'o/ /sangs rgyas ni rin po che lta bu'i gang zag go/ /ye shes </text></item>
<item><p>90b.3</p><section></section><text>ye shes blo ldan ni gnyis su med pa'i ye shes 'dod pa rnams so/ /sku gsung thugs kyi kyo ba tang / /zhes bya ba ni/ bdag nyid kyi lus dang ngag dang yid kyo ba tang gi rang bzhin du bsams pa'o/ /ci'i phyir zhe na/ sangs rgyas ye shes blo ldan dgug pa'i phyir ro/ /</text></item>
<item><p>90b.4</p><section></section><text>de nyid kyi sbyor ba bstan par bya ba'i phyir/ rlung gi dkyil 'khor zhes bya ba la sogs pa gsungs te/ yi ge yaM las byung ba'i rlung gi dkyil 'khor g.yo ba'i gzugs can bsams la bsgrub par bya ba der bzhag ste/ de'i lus dang ngag dang yid la bdag nyid kyi 'od</text></item>
<item><p>90b.5</p><section></section><text>zer gyi kyo ba tang btang la/ rim gyis rim gyis bdag gi gam du 'ongs te/ rlung gi dkyil las babs nas/ yi ge laM las byung ba'i dbang chen gyi dkyil 'khor la 'dug ste/ 'dud pa byed par bsam mo/ /sangs rgyas dgug pa zhes bya ba ni gang bshad ma</text></item>
<item><p>90b.6</p><section></section><text>thag pa'i cho ga de ni/ skye bo skal ba dang ldan pa'i sems dgug pa'i dam pa yin te/ gzhan dag tu ni cho ga thun mong ma yin [(]ba'o[,]pa'o[)]/ /sbyor ba 'di nyid kyi dam tshig las byung ba phyogs bcu na gnas pa'i lha mo rnams kyang bkug la nye bar longs spyad par bya zhing rang gi lung bsgo ba</text></item>
<item><p>90b.7</p><section></section><text>la gzung bar bya'o/ /nam mkha'i dbyings kyi dam tshig ni lha mo rnams so/ /de rnams kyi rdo rje dgug pa ni mi phyed pa'i dgug pa'o/ /rnam par snang mdzad ces bya ba la sogs pa la/ rnam par snang mdzad kyi 'khor lo chen po ni/ rnam par snang mdzad kyi mtshan mar</text></item>
<item><p>91a.1</p><section></section><text>gyur pa'i 'khor lo ste/ rnam par snang mdzad kyi rigs dang ldan pa rnams kyi skyed pa'i rgyur gyur pa'i phyir ro/ /rgyal gnas lcags kyu bsams nas ni/ /zhes bya ba ni/ de kyo ba tang 'dra bar bsgoms la bsgrub par bya ba'i snying gar btang ste/ snga ma bzhin</text></item>
<item><p>91a.2</p><section></section><text>du dgug par bya'o/ /rim pa 'di nyid kyis mtshan ma lhag ma rnams kyis kyang dgug par bya'o zhes bstan par bya ba'i phyir/ rdo rje pad+ma la sogs pas zhes bya ba la sogs pa gsungs so/ /khams gsum gyi dam tshig ni gnod sbyin mo la sogs pa ste/ de rnams kyi dgug pa ni</text></item>
<item><p>91a.3</p><section></section><text>khams gsum gyi dam tshig dgug pa'o/ /rnam pa'i mchog rnams kun ldan pa'i/ /zhes bya ba ni rnam par snang mdzad la sogs pa'i rnam par yongs su bskyed pa'i sangs rgyas kyi sku ste/ rdo rje 'chang chen por bdag nyid rnam par bsgoms la/ lag tu ste de'i lag par sku dang</text></item>
<item><p>91a.4</p><section></section><text>gsung dang thugs te bsgrub par bya ba'o/ /kyo ba la sogs rab tu bsgom/ /zhes bya ba ni/ kyo ba la sogs pa rnams kyis blang bar bya ba ste/ lcags kyus drangs nas zhags pas bcings te/ rlung gi dkyil 'khor la bskyon nas bkug pa ste/ lag pa bzung nas rgyas</text></item>
<item><p>91a.5</p><section></section><text>gdab par bya'o zhes bya bar dgongs so/ /rgyas btab pa 'di lta bu'i sbyor ba yis ni sgrub pa po de ni gnas te rdo rje sems dpa'i go 'phang ngo / /de'i las ni de nyams su len pa'i bya ba de byed par 'gyur zhes bya'o/ /rnam pa'i mchog rnams zhes bya ba la sogs pas ni/ bshad ma</text></item>
<item><p>91a.6</p><section></section><text>thag pa'i don nyid rnam par 'grel te/ rdo rje'i sku ni rang gi lus so/ /bsgom pa ni ji skad du gsungs pa'i mtshan nyid dang ldan par bsgom pa ni/ rnam par snang mdzad du bya ba'o/ /lce nyid rdo rje yin pas na rdo rje'i lce'o/ /de'i sbyor ba ni sngags 'don pa'o/ /des ni gsung ste 'od</text></item>
<item><p>91a.7</p><section></section><text>dpag tu med pa de dang 'dra bar 'gyur ro zhes pa ste/ 'od dpag tu med pa nyid du byed pa'o/ /rang gi lha'i nga rgyal dang ldan pas lag par gnas pa'i bsgrub par bya ba ste/ bzlas par bya ba'i sngags kyi don bsams na rdo rje 'dra bar 'gyur zhes bya ba la/ rdo rje ni mi bskyod pa</text></item>
<item><p>91b.1</p><section></section><text>ste/ de dang 'dra bar 'gyur ro zhes bya ba ste/ 'di ni mi bskyod [(]ba [,]pa [)]nyid du byed pa'o/ /rnam pa 'di dag gis gsang ba gsum ste/ sku dang gsung dang thugs de dang mnyam par 'gro zhing sku la sogs pa'i ngo bor gyur pas na gsang gsum dam tshig ni rnam par snang mdzad la sogs</text></item>
<item><p>91b.2</p><section></section><text>pa'o/ /de rnams kyi mchod pa'i mchog ni mchod pa ste/ rang gi ngo bo nyid ji lta ba bzhin du yongs su shes pa'i mtshan nyid kyi mchod pas mchod nas rab tu bsgrub par bya zhing bshad ma thag pa'i sbyor ba 'di rdzogs par bya'o/ /gang bshad ma thag pa'i cho ga de ni sangs</text></item>
<item><p>91b.3</p><section></section><text>rgyas thams cad kyi ste/ de bzhin gshegs pa thams cad dang 'brel pa'i gsang ba ste sba bar bya ba dang / snying po ste mchog tu gyur pa rnams gang gis bsags shing bsdus par gyur pa'i cho ga de ni gsang ba'i snying po bsdus pa yin zhes bya'o/ /gsang ba chen po ni lha</text></item>
<item><p>91b.4</p><section></section><text>la sogs pa dgug pa'o/ /dam tshig 'da' bar bya ba ma yin par gyur pa gang yin pa de ni/ gsang ba chen po'i dam tshig ste/ rdo rje 'chang chen po'o/ /de skad ces gsungs so zhes bya ba ni sdud pa po'i dam tshig go/ /las kyi dbye bas nye bar longs spyod pa bstan</text></item>
<item><p>91b.5</p><section></section><text>par bya ba'i phyir/ sha chen zhes bya ba la sogs pa gsungs te/ che ba ni mi ste de rnams kyi sha ni shi ba'i ro las byung bas na dam tshig mchog ste/ des gtor ma byin la rdo rje gsum mchog ces bya ba rang gi lus bsgrub par byas na/ nam mkha' la gnas pa thob par</text></item>
<item><p>91b.6</p><section></section><text>'gyur ro/ /de yang kha na ma tho ba med par rnyed pa'i mi'i shas/ bgegs rnams nye bar zhi bar bya ba'i phyir 'byung po thams cad la gtor ma byin la nam mkha' la spyod pa nyid bsgrub par bya'o/ /dam tshig mchog gis zhes bya ba ni/ sha chen la sogs pa bshang</text></item>
<item><p>91b.7</p><section></section><text>gci dang ldan pa ni dam tshig mchog ste/ des rig pa 'dzin pa nyid bsgrub par 'dod na gtor ma sbyin par bya'o/ /glang po che nyid kyi lus rang shi ba de'i sha las mngon par shes pa lnga 'dod pas gtor ma sbyin par bya'o/ /de bzhin du rta'i shas ni mi snang ba'i dngos grub bsgrub</text></item>
<item><p>92a.1</p><section></section><text>par bya'o/ /las kyi dbye bas gsungs pa'i sha rnams ma rnyed pa la cho gar bya ba bstan par bya ba'i phyir/ khyi sha dag gi zhes bya ba la sogs pa gsungs te/ khyi'i shas ni sngar bstan pa'i dngos grub rnams thams cad rab tu bsgrub par bya'o/ / de bzhin du</text></item>
<item><p>92a.2</p><section></section><text>kha na ma tho ba med pa'i ba lang gi sha la nye bar longs spyod pas rdo rje ste/ bsgrub par dka' ba rgyal po la sogs pa dgug pa bsgrub par bya'o/ /kha na ma tho ba med pa'i sha med na cho gar bya ba bstan par bya ba'i phyir/ sha rnams thams cad ces bya ba la sogs pa gsungs te/ de ltar</text></item>
<item><p>92a.3</p><section></section><text>bshad pa'i sha rnams ma rnyed na bsgom pas sha rnams bskyed par bya'o/ /yang na bag phye la sogs pa las mi'i gzugs la sogs pa byas la/ de'i ngo bo nyid las srog dang bral bar bsams nas de'i yan lag gis bsgrub par bya'o/ /rdo rje sbyor ba ste mi shigs pa'i</text></item>
<item><p>92a.4</p><section></section><text>kha zas kyi cho ga bshad ma thag pa 'di byas na/ sgrub pa po la sangs rgyas thams cad kyis byin gyis rlob par mdzad cing / mngon par 'dod pa'i don gyi dngos grub 'thob par 'gyur ro/ /lha rnams rgyas par bya ba'i phyir tshim par bya ba'i cho ga bstan par bya ba'i phyir/ rnam pa'i kun</text></item>
<item><p>92a.5</p><section></section><text>mchog ces bya ba la sogs pa gsungs te/ sku gsung thugs kyi rdo rje can te rdo rje 'chang chen por bdag nyid bsams la/ de'i 'og tu snying ga'i pad+ma la gnas pa'i zla ba'i dkyil 'khor la ye shes dam tshig ste/ ye shes sems dpa' bsgoms nas/ de'i yang thugs</text></item>
<item><p>92a.6</p><section></section><text>kar ting nge 'dzin sems dpa' bsam zhing dbu rgyan te/ spyi gtsug gi gnas su rdo rje 'dzin pa zhes bya ba rdo rje 'chang chen po zla ba'i 'od zer gyi tshogs dang 'dra ba'i bdud rtsi 'dzag pas/ sangs rgyas thams cad kyi dam tshig dang ye shes dang / ting nge 'dzin gyi sems dpa' zhes bya bar</text></item>
<item><p>92a.7</p><section></section><text>grags pa tshim zhing mnyes par 'gyur bar bsam par bya ste/ bshad ma thag pa 'di ni dam tshig thams cad kyi mchog yin zhing / khyad par du gyur pa yin pas dam tshig mchog go/ /de lta bu'i mchog tu 'gyur ba'i dngos grub thams cad byed pa'i mchog gi bsam gtan rab tu</text></item>
<item><p>92b.1</p><section></section><text>bya ba ste bsgom par bya ba'o/ /dam tshig mchog gis ni sgrub pa pos so/ /dam tshig thams cad ni sgrub pa po de rnams kyi ye shes rdo rje ni byang chub kyi sems te des tshim par 'gyur ba'i ting nge 'dzin gang yin pa de la de skad ces bya'o/ /rigs kyi dbye bas bstan par bya ba'i phyir/ lce</text></item>
<item><p>92b.2</p><section></section><text>yi dam tshig rdo rje mchog /ces bya ba la sogs pa gsungs te/ dam tshig rdo rje ni rigs lnga'i rnal 'byor pa rnams so/ /de rnams kyi mchog ni mi bskyod pa'i rigs te/ der gnas nas lce la rdo rje can gyi hUM ste/ hUM yongs su gyur pa las rdo rjer bsgoms te/ zas la sogs pa gang ci yang</text></item>
<item><p>92b.3</p><section></section><text>rung ba la spyod pa de dag bdud rtsi lnga'i sbyor bas te/ bdud rtsi lngar byas nas nye bar spyod cing zos na rdo rje gsum ste/ sku dang gsung dang thugs shin tu sbyangs pa 'thob par 'gyur te/ bshad ma thag pa'i zas su bya ba'i mtshan nyid 'di ni rdo rje'i tshul mchog ste/ yi ge AHdang yi ge oM gyi dam</text></item>
<item><p>92b.4</p><section></section><text>tshig dag gis kyang bya ste/ 'od dpag tu med pa'i rnal 'byor pas/ lce la AHyongs su gyur pa'i mtshan nyid can pad+ma bsam par bya la/ rnam par snang mdzad kyi rnal 'byor pas ni yi ge oM yongs su gyur pa las 'khor lo bsam par bya'o zhes bya ba'i bar du'o/ /'di lta bus </text></item>
<item><p>92b.5</p><section></section><text>zas su byas pa'i sbyor bas ni/ sku la sogs pa las su rung ba thob nas/ rdo rje 'chang chen po dang 'dra bar 'gyur ba'o/ /rdo rje dam tshig ni bdud rtsir byed pa'i mtshan nyid can gyi bsam gtan gyi khyad par ro/ /bdud rtsi phreng ba ni bdud rtsi'i tshogs te rdo rje'i dam tshig gis bdud rtsi'i phreng ba</text></item>
<item><p>92b.6</p><section></section><text>gang du bskyed pa'i ting nge 'dzin de la ni de skad ces bya ste/ sgra ji bzhin pa'o/ /bskyed pa'i rim pa'i rnal 'byor pa'i bya ba'i sgo nas 'jig rten pa'i dngos grub bstan nas/ de ni rdzogs pa'i rim pa la gnas pa rnams kyi phyag rgya chen po'i dngos grub sgrub pa'i thabs bstan par bya</text></item>
<item><p>92b.7</p><section></section><text>ba'i phyir/ rdo rje dam tshig ces bya ba la sogs pa gsungs te/ rdo rje gsum ni sku dang gsung dang thugs te/ de gang du mnyam par thim par gyur pa de ni rdo rje dam tshig gsum ste/ don dam pa'i bden pa yin la de nyid ni grub mchog go/ /de las sku gsum ni chos dang longs spyod</text></item>
<item><p>93a.1</p><section></section><text>rdzogs pa dang sprul pa'i mtshan nyid can gyi sku gsum po ste/ de'i rdo rje gang la yod pa de ni sku gsum rdo rje can te/ rdo rje 'chang chen po'o/ /'gyur ba ni 'byung ba'o/ /de ltar rdzogs pa'i cho 'phrul bstan par bya ba'i phyir/ phyogs bcu'i zhes bya ba la sogs pa gsungs te/</text></item>
<item><p>93a.2</p><section></section><text>phyogs bcu na rdzogs par gyur pas gnas pa'i sems can thams cad kyi yid bzhin gyi nor bu'i rgya mtshor 'gyur bas na/ nor bu yid bzhin rgya mtshor 'gyur/ /zhes bya ste de dang 'dra bar 'gyur ba'o/ /rdo rje'i bdag nyid ni rdo rje'i sku'o/ /snang bar byed cing rang gi lus kyi 'od nyid kyis</text></item>
<item><p>93a.3</p><section></section><text>gsal bar byed pas snang bar byed pa ste des khyab par bshad pa'o/ /'khor lo'i dam tshig ces bya ba la sogs pa la/ 'khor lo'i dam tshig ni rnam par snang mdzad de/ de dang 'brel pa'i dngos grub ni 'khor lo'i dam tshig grub pa'o/ /de nyid mchog ste/ de la sangs rgyas kyi sku</text></item>
<item><p>93a.4</p><section></section><text>dang 'dra bar 'gyur zhing de dang mtshungs par 'gyur ba'o/ /de ltar mi bskyod pa la sogs pa dang rab tu 'brel pa'i dngos grub kyi rgyu ni/ de'i nye bar mtshon pa las shes par bya'o/ /gang+gA'i bye snyed ces bya ba la sogs pa la/ bshad ma thag pa'i dngos po thams cad kyis grub pas na/ gang+gA'i</text></item>
<item><p>93a.5</p><section></section><text>klung gi bye ma snyed kyi phyogs bcu'i 'jig rten gyi khams thams cad du rnam par spyod par 'gyur ro/ /dam tshig dam pa zhes bya ba la sogs pa la/ dam tshig thams cad ni mkha' 'gro dang / mkha' 'gro ma'i dam tshig thams cad de de rnams kyi dam pa'o/ /de rnams kyi rig pa ni de sgrub</text></item>
<item><p>93a.6</p><section></section><text>pa'i sngags yin la de 'dzin par byed pas na/ rig pa 'dzin pa ste de rnams kyi yang gtso bor 'gyur ba'o/ /rdo rje sku ni zhes bya ba la sogs pa la/ rdo rje sku ni rab bsgoms pas/ /zhes bya ba ni phyag rgya chen po rab tu bsgoms pas so/ /thams cad dam tshig mchog tu 'grub/ /ces bya ba ni/</text></item>
<item><p>93a.7</p><section></section><text>bshad ma thag pa'i mkha' 'gro la sogs pa'i dam tshig mchog 'grub par 'gyur ba'o/ /mi snang gyur pa thams cad la/ /zhes bya ba ni/ ngag gi bya ba dang lus kyi yan lag mi snang bar gyur pa la gnas pa'o/ /stong khams dag ni snang bar byed/ /ces bya ba ni/ stong gsum gyi</text></item>
<item><p>93b.1</p><section></section><text>'jig rten gyi khams snang ba gcig gis snang bar byed pas kyang / sangs rgyas kun las dngos grub thams cad dang 'brel pa'i phun sum tshogs pa rnams 'phrog cing len par byed pa dang / lha'i mchog ste brgya byin la sogs pa de rnams kyi bu mo bkug nas/ nye bar longs spyod pa rjes su</text></item>
<item><p>93b.2</p><section></section><text>myong bar 'gyur ba'o/ /gang+gA'i zhes bya ba la sogs pa la/ gang+gA'i bye ma'i tshad snyed kyi rgyal ba rnams rdo rje gsum ste rdo rje 'chang chen po de'i gnas ni 'jig rten gyi khams mtha' yas mu med pa ste de na bzhugs pa rnams/ rang gi lag pa'i mthil du bzhag pa'i skyu ru ra bzhin du</text></item>
<item><p>93b.3</p><section></section><text>rdo rje'i mig gis te/ lha'i mig shin tu phra zhing rnam par dag pas mthong bar 'gyur ba'o/ /gang+gA'i klung gi bye ma snyed kyi zhing rnams na gang sgrar grag pa zin pa dang ma zin pa dang gnyi ga'i 'byung ba chen po las byung ba ji snyed pa de thams cad rna ba'i drung na 'khod pa bzhin/ mngon shes te rdzu</text></item>
<item><p>93b.4</p><section></section><text>'phrul gyis thos par 'gyur ro/ /'jig rten gyi khams gang+gA'i klung gi bye ma dang mnyam pa'i sems can thams cad kyi lus la sogs pa'i ngo bo nyid kyi lus dang ngag dang yid kyis mtshan pa'i 'jig rten gyi khams rnams na/ sems can rnams rol mo pa'i gar mkhan dang 'dra</text></item>
<item><p>93b.5</p><section></section><text>bar sna tshogs par byung ba'i sems zhes bya ba/ rang bzhin brgya drug cu'i rgyur gyur pa rig par 'gyur ro/ /'khor ba dag na gnas pa yi/ /zhes bya ba ni/ dge ba dang mi dge ba'i las kyi dbang gis 'khor ba thog ma med par 'gro ba lngar yongs su 'khor ba der 'byung ba'i</text></item>
<item><p>93b.6</p><section></section><text>sngon gyi gnas te/ sngon gyi skye ba gtan tshigs te lus kyi khyad par zhag gsum lon pa bzhin te/ zhag gsum 'das pa bzhin du dran par 'gyur ro/ /gang+gA'i klung gi bye ma snyed kyi bdag nyid kyi lus la sangs rgyas sprin la sogs pas brgyan pa ste/ rnam par snang mdzad la</text></item>
<item><p>93b.7</p><section></section><text>sogs pa rigs lnga'i lha rnams kyi 'khor los brgyan nas/ bskal pa gang+gA'i klung gi bye ma snyed dang mnyam par gnas nas spro bas yul de 'gengs so/ / rdo rje 'phrul mchog ces bya ba ni 'od gsal ba ste/ de gang la yod pa de ni rdo rje rdzu 'phrul mchog ldan no/ /'gengs pa ni</text></item>
<item><p>94a.1</p><section></section><text>sprul pa spro ba'o/ /dam tshig mngon par mkhyen pa ni rdo rje 'chang chen po ste des de skad ces bka' stsal pa'o/ /de la mngon par shes pa zhes bya ba la sogs pa la/ rdo rje can zhes bya ba rdo rje ni rdo rje 'chang chen po'o/ /de'i spyan ni 'od gsal bas rnam par dag pas gzigs</text></item>
<item><p>94a.2</p><section></section><text>pa gang yin pa de ni rdo rje spyan te/ de bzhin du gzhan dag la yang sbyar bar bya'o/ /'di dag gis gzhan gyi don du ji ltar 'gyur zhe na/ sangs rgyas zhes bya ba la sogs pa gsungs te/ sangs rgyas kyi mngon par shes pa ni lha'i mig la sogs pa'o/ /des don grub pa ni gzhan gyi don phun</text></item>
<item><p>94a.3</p><section></section><text>sum tshogs pa'o/ /sangs rgyas sku dang 'dra bar 'gyur/ /zhes bya ba ni/ ji ltar sangs rgyas kyi sku dpag tu med pa de bzhin du sems can gyi don bya ba yang mtha' yas pa'o/ /de ltar gzhan gyi don phun sum tshogs pa grub nas ji ltar gnas par 'gyur zhe na/ gang+gA'i zhes bya ba la</text></item>
<item><p>94a.4</p><section></section><text>sogs pa gsungs te/ gang+gA'i bye ma'i tshad snyed kyi grangs med pa'i mi phyed pa'i 'khor gyi g.yog rnams mchod pa'i tshogs dang bcas shing lha'i bzhon pa la zhon pa rnams kyis yongs su bskor nas/ mdun du bdar te phyogs bcu'i 'jig rten gyi khams kun du rnam par spyod cing</text></item>
<item><p>94a.5</p><section></section><text>gnas par 'gyur ro/ /'bras bu'i phyogs gcig bzhugs pa'i tshig las brtsams nas ci rigs par mchog dang tha mal pa'i bsgrub pa nye bar bstan nas/ da ni bskyed pa'i rim pa'i bsgrub pa'i yan lag yang gsal bar bya ba'i phyir/ bsnyen pa'i dam tshig ces bya ba la</text></item>
<item><p>94a.6</p><section></section><text>sogs pa gsungs te/ bsnyen zhing dmigs par bya ba yin pas na bsnyen pa ste/ de bzhin nyid yin la de nyid ni dam tshig go/ /de nas sa'i cha la sogs pa yang dag par sbyar zhing bskyed pa ni/ bsnyen pa'i dam tshig sbyor ba ste yan lag dang po'o/ /stong pa nyid dmigs nas nyi ma la</text></item>
<item><p>94a.7</p><section></section><text>sogs pa dmigs pa ni nye bar sgrub pa ste/ de nyid kyi sngags rnam par dgod pa'i mthar thug par 'byung ba ni/ nye bar sgrub pa 'byung ba ste gnyis pa'o/ /sgrub pa'i don gyi dam tshig dang / /zhes bya ba ni/ sgrub pa nye bar bzhag pa'i don du gsol ba 'debs pa ni/ sgrub pa'i don</text></item>
<item><p>94b.1</p><section></section><text>gyi dam tshig ste mnyam par gyur pas na dam tshig ces bya bas ting nge 'dzin gyi sems dpa' dang / ye shes sems dpa' ni/ sgrub pa'i don gyi dam tshig ste gsum pa'o/ /lhag ma dkyil 'khor gyi mchog dang / las kyi mchog gi mthar thug pa ni gzhan gyi don chen po sgrub pas na/ sgrub pa chen po ste de ni</text></item>
<item><p>94b.2</p><section></section><text>bzhi pa'o/ /de ltar yan lag bzhi po shes par byas la/ rdo rje'i bye brag ste rigs kyi bye brag gis/ de nas zhes pa de'i 'og tu las rnams zhes bya ba 'og nas bshad pa rnams bsgrub par bya'o zhes bya ba ste/ mdor bstan pa'i yan lag ston pa yin te/ byang chub kyi sems la dmigs pa ni</text></item>
<item><p>94b.3</p><section></section><text>bsnyen pa'o/ /de nyid la rtse gcig tu byed cing sems la 'jog pas na ting nge 'dzin no/ /rab sbyor ba ni yang dag par sbyor ba'o/ /de gang zhe na/ sa'i cha la sogs pa nas dkyil 'khor gyi 'khor lo'i bar du lhag par mos pas bskyed pa ste/ bsnyen pa'i ting nge 'dzin dang rab tu sbyor</text></item>
<item><p>94b.4</p><section></section><text>ba ni bsnyen pa'i ting nge 'dzin rab sbyor ba ste de byas la/ oM shU n+ya tA zhes bya ba'i sngags kyi don rab tu rnam par dpyad pa las byung ba'i byang chub kyi mchog de kho na nyid kyi mtshan nyid can bsgom par byas nas/ nyi ma dang zla ba dang pad+ma la sogs pa'i rim gyis gong nas gong du bzhag la/ </text></item>
<item><p>94b.5</p><section></section><text>de'i steng du yi ge gsum rnam par bkod de de thams cad bsdus pa las/ zla ba'i dkyil 'khor bsam zhing de'i steng du yang yi ge gsum po bkod la/ de yongs su gyur pa las phyag mtshan/ phyag mtshan yongs su gyur pa las phyag rgya chen po'i gzugs su bskyed pa ni/ nye bar te</text></item>
<item><p>94b.6</p><section></section><text>gang du bsgrub cing bskyed pas na nye bar sgrub pa'o/ /grub pa ni phyag rgya chen por grub pa'o/ /de'i mchog ni thog mar gyur pa oM la sogs pa'i sngags gang yin pa de ni/ nye bar sgrub pa grub mchog la'o/ /sngags kyi yi ge ma lus par rnam par bkod la phyag rgya chen po'i</text></item>
<item><p>94b.7</p><section></section><text>gzugs de la/ rdo rje ste rnam par snang mdzad la sogs pa nas gnod mdzes kyi bar de rnams kyi skye mched ni gzugs kyi phung po la sogs pa rnams kyi rim pa gsum pa'i go rims kyis nges par byas la/ rgyu dang 'bras bu yongs su shes pas rnam par dpyad nas sgrub cing</text></item>
<item><p>95a.1</p><section></section><text>byin gyis brlab pa'i phyir mnyes par byas pa gang yin pa de la ni/ sgrub pa'i tshe na bskul bar gsungs/ /zhes bya ba'i bar du gsungs te/ de gang zhe na/ sangs rgyas sku 'dzin dpal dang ldan/ /zhes bya ba la sogs pa'i tshigs su bcad pa gnyis so/ /sngags kyi</text></item>
<item><p>95a.2</p><section></section><text>bdag po bsgoms pa yis/ /zhes bya ba la/ sngags ni yi ge oM la sogs pa ste/ ting nge 'dzin sems dpa' dang bdag po dang ye shes sems dpa' rnams ni sngags kyi bdag po ste/ rigs kyi dbye bas ci rigs par bsgoms pa ni/ sngags kyi bdag por bsgoms pa yis/ /</text></item>
<item><p>95a.3</p><section></section><text>zhes bya'o/ /sgrub pa chen po zhes gsungs pa'i sgrub pa chen po de skyed par byed pa'i tshe na rdo rje can gyis te/ rang gi lhag pa'i lha'i sbyor ba dang ldan pa'i sngags pas/ rdo rje dang pad+ma mngon par 'dus byas pa sngon du 'gro ba'i snyoms par 'jug pa byas la rang gi sngags badzra d+h-Ika ces bya ba la sogs</text></item>
<item><p>95a.4</p><section></section><text>pa de las byung ba'i rdo rje can te/ de bzhin gshegs pa rnams ni rang sngags rdo rje can no/ /de rnams kyi gzugs kyi phyag rgya chen po'i gzugs bsgoms nas/ dbu rgyan la ni bdag po bsam/ /zhes bya ba la / de bzhin gshegs pa lnga'i phyag rgya chen po'i gzugs kyi ral pa</text></item>
<item><p>95a.5</p><section></section><text>dang / dbu rgyan la ni bdag po ste rdo rje 'chang chen po bsams la/ de'i rigs lhag ma rnams ni dbu rgyan la ni/ rnam par snang mdzad la sogs pa bsams na 'grub par 'gyur ro zhes bya ba dngos grub 'thob par 'gyur ba ste/ sgra ji bzhin pa'o/ /de ltar sbyor ba bzhi'i rim gyis</text></item>
<item><p>95a.6</p><section></section><text>rdo rje sems dpa' mnyes par bya ba bstan nas/ da ni yan lag drug gi rim gyis rdo rje 'chang chen por rdzogs par bya ba gsungs te/ gsang ba 'dus pa'i rgyud phyi ma las/ thun mong mchog gi dbye ba yis/ /bsnyen pa rnam pa gnyis su 'gyur/ /tha mal pa ni rdo rje bzhis/ /</text></item>
<item><p>95a.7</p><section></section><text>mchog gi yan lag drug gis so/ /zhes bya ba'i don bstan par bya ba'i phyir/ bsnyen pa'i ye shes zhes bya ba la sogs pa gsungs te/ bsnyen cing thar pa 'dod pa rnams kyis bslab par bya ba yin pas na bsnyen pa'o/ /de gang yin zhe na/ yongs su dag pa'i lha'i sku'o/ /</text></item>
<item><p>95b.1</p><section></section><text>de ni ye shes bdud rtsi ste/ yan lag drug gi sbyor bas bya zhing bskyed par bya'o/ /thams cad du ni rnam pa thams cad kyi bdag nyid du'o/ /rtag tu ni dus thams cad dang spyod lam thams cad du'o/ /ni zhes bya ba ni nges pa'o/ /'di ni zhes pa ni ye shes bdud rtsi zhes bya ba'i yan lag</text></item>
<item><p>95b.2</p><section></section><text>drug gi sbyor ba'o/ /sngags rnams thams cad kyi zhes bya ba ni/ de bzhin gshegs pa thams cad kyi'o/ /sngags ni sprul zhes bya ba la sogs pa'o/ /de kho na nyid ni lha'i de kho na nyid do/ /de dag gi don ni 'bras bu ste/ de bsgrubs pas sngags kyi de kho na nyid don sgrub pa'o/ /de</text></item>
<item><p>95b.3</p><section></section><text>bas na sgrub pa'i yan lag drug po 'di dag gis bsgrubs te/ de bas na de nyid kyi bsnyen pa la sogs pa bya'o/ /de'i so sor sdud pa la sogs pa'i yan lag bshad pa ni/ gsang ba 'dus pa'i rgyud phyi ma las/ bsnyen pa'i yan lag drug tu ni/ /byas nas mchog tu bsgrub par bya/ /</text></item>
<item><p>95b.4</p><section></section><text>gzhan dag gis ni bsgrub gyur na/ /dngos grub mchog tu mi 'gyur ro/ /so sor sdud dang bsam gtan dang / /srog rtsol de bzhin 'dzin pa dang / /rjes su dran dang ting 'dzin dang / /sbyor ba'i yan lag drug ces bya/ /bstan pa 'di bshad par bya ba'i phyir/ dbang po bcu po</text></item>
<item><p>95b.5</p><section></section><text>rnams kyi yang / /rang gi 'jug gnas thams cad du/ /'dod pa so sor sdud pas na/ /so sor sdud pa zhes bshad do/ /'dod pa lnga ni mdor bsdus nas/ /sangs rgyas lnga ru sbyor ba yis/ /brtag pa bsam gtan zhes bshad de/ /bsam gtan de ni rnam lngar 'gyur/ /</text></item>
<item><p>95b.6</p><section></section><text>rtog dang dpyod dang dga' ba dang / /de bzhin bde ba nyid dang yang / /sems kyi rtse gcig nyid dag ste/ /lnga po der ni bsam gtan bsdu/ /gsang ba'i rgyud ni thams cad du/ /rnam pa du mar yongs bshad pa/ /gsang ba gsum byung rtog pa ste/ /de yi longs spyod dpyod pa'o/ /</text></item>
<item><p>95b.7</p><section></section><text>dga' la reg pa gsum pa ste/ /bde bas bsdus pa bzhi pa'o/ /shes dang shes bya byung zad pa'i/ /rang sems lnga par shes par bya/ /sangs rgyas kun dngos zhi ba ni/ /'dod pa kun la rab tu gnas/ /ye shes lnga yi rang bzhin dbugs/ /'byung ba lnga yi ngo bo nyid/ /</text></item>
<item><p>96a.1</p><section></section><text>gong bu'i gzugs kyis phyung nas ni/ /lnga yi rtse mor rab tu brtags/ /rin chen kha dog sna lnga pa/ /srog dang rtsol ba zhes byar bshad/ /rang sngags snying gar bsams nas ni/ /srog ni thig ler gyur pa bzhag /rang dbang rin chen dgag pa yi/ /gzung</text></item>
<item><p>96a.2</p><section></section><text>ba 'dzin pa yin par bshad/ /sems ni 'gog pa'i rdo rjer gyur/ /mtshan ma nyer 'dzin 'byung bar 'gyur/ /mtshan ma'i khams ni rnam pa lngar/ /byang chub rdo rjes gsungs pa yin / /smig rgyu 'dra ba dang po ste/ /du ba lta bu gnyis pa yin/ /mkha' snang 'dra ba gsum</text></item>
<item><p>96a.3</p><section></section><text>pa ste/ /me mar ltar 'bar bzhi pa'o/ /sprin med nam mkha' lta bur ni/ /rtag tu snang ba lnga pa'o/ /brtan gyur rdo rje'i lam nas ni/ /nam mkha'i khams su spro bar bya/ /rjes dran gang zhig rnam bsgom pa/ /de dang 'dra bar spro bar bya/ /rjes su dran pa zhes bshad de/ /so sor snang</text></item>
<item><p>96a.4</p><section></section><text>ba de las skye/ /thabs dang shes rab snyoms 'jug pas/ /dngos po thams cad mdor bsdus pa/ /gong bu'i tshul gyis bsdus nas ni/ /dbus su gzugs ni rnam par bsgoms / /yud kyis ye shes rdzogs byed pa/ /ting nge 'dzin zhes btags pa yin/ /zhes gsungs</text></item>
<item><p>96a.5</p><section></section><text>so/ /so so'i bshad pa bstan par bya ba'i phyir/ dbang po bcu'i zhes bya ba la sogs pa gsungs te/ dbang po rnams dang dbang po rnams kyi yul gnyi ga ni dbang po ste/ dbang po bcu po yul dang yul can de rnams kyi rang gi 'jug pa ni/ ji ltar rang nyid kyi gzung ba dang / 'dzin</text></item>
<item><p>96a.6</p><section></section><text>pa'i rang bzhin gyis 'jug pa ni rang gi 'jug pa'o/ /der gnas pas na rang gi 'jug gnas so/ /thams cad du ni dman pa dang / bar ma dang / mchog gi bye brag gis so/ /'dod pa so sor sdud pas na/ /zhes bya ba ni/ 'dod cing chags par bya ba yin pas na/ 'dod pa ste</text></item>
<item><p>96a.7</p><section></section><text>gzugs la sogs pa'o/ /de rnams la dbang po rnams kyis gang so sor yang dang yang du sdud cing len pas na/ so sor sdud pa zhes bya ste/ yan lag dang po'i bshad pa'o/ /so sor sdud pa rnam par sbyang bar bya ba'i don du/ yan lag gnyis pa bstan pa'i phyir/ 'dod</text></item>
<item><p>96b.1</p><section></section><text>pa lnga ni zhes bya ba la sogs pa gsungs te/ 'dod pa lnga ni dbang po lnga'i yul du gyur pa gzugs la sogs pa ni mdor bsdus nas te dbang po rnams dang gcig tu gyur nas so/ /sangs rgyas lnga ni mig la sogs pa ste/ de rnams kyi sbyor ba ni yang dag par sbyor bas sangs rgyas lnga</text></item>
<item><p>96b.2</p><section></section><text>ru sbyor ba yis te/ de bas na gzugs la sogs pa rnams kyang sangs rgyas yin no/ /de ltar gyur pa'i yongs su dag pa'i brtag pa de ni bsam gtan zhes bshad do/ /de yang rtog pa la sogs pa'i dbye bas rnam pa lngar 'gyur te/ rtog dang zhes bya ba la sogs pa ni de'i dbye ba bshad pa'o/ /dbang po dang yul dang dbang</text></item>
<item><p>96b.3</p><section></section><text>po'i shes pa ni gsang ba gsum ste/ dbang po lnga dang dbang po'i shes pa dang de'i yul rnams ni/ de bzhin gshegs pa rnam pa lnga'i bdag nyid yin no zhes gang rtog pa de ni rtog pa'o/ /de nyid la rnam par dpyod pa ni gnas pa la dpyad pa'o/ /de ltar dpyad nas de kho na nyid la</text></item>
<item><p>96b.4</p><section></section><text>'jug pa la mngon par phyogs pas/ gang yid bde ba'i mtshan nyid can de ni dga' ba la reg pa'o/ /de kho na nyid la mngon par zhugs pas/ lus shin tu sbyangs pa la sogs pa'i mtshan nyid can gyi bde ba gang thob pa de ni bde bas bsdus pa'o/ /de ltar sbyangs pa las</text></item>
<item><p>96b.5</p><section></section><text>rab kyi mthar thug par son pa'i phyir/ shes pa ste mig la sogs pa drug gi 'jug pa'i rnam par shes pa dang / shes bya ste/ gzugs la sogs pa nas chos kyi khams kyi bar du byung ba ni shes dang shes bya byung ba'o/ /de'i zad pa ni sems kyi gzung ba dang 'dzin pa stong pa</text></item>
<item><p>96b.6</p><section></section><text>nyid de/ de bas na ye shes kyi mtshan nyid kyi sems rtse gcig pa la ni rang sems zhes bya'o/ /de lta bu'i sems de ni sangs rgyas kun dngos zhi ba ste/ snang ba tsam dang thams cad stong par gcig tu mthar thug par 'byung bar 'gyur te/ yan lag gnyis pa'i dbye ba</text></item>
<item><p>96b.7</p><section></section><text>rnam pa lnga'o/ /ye shes lnga'i zhes bya ba la sogs pa la/ me long lta bu la sogs pa ye shes lnga'i rang bzhin gyi dbugs te/ yang de nyid sa la sogs pa'i bdag nyid can rang gi rdo rje'i bu ga las byung nas/ pad+ma'i sna'i rtse mor gong bu'i gzugs kyis te/ byang chub kyi</text></item>
<item><p>97a.1</p><section></section><text>sems kyi thig le'i gzugs kyis bsgom par bya'o/ /de nyid gyen du 'gro ba'i dbugs ni kha dog sna lnga pa ste/ de bzhin gshegs pa lnga'i bdag nyid can no/ /de nyid kyis na rin po che'o/ /srog ni 'tsho ba'o/ /rtsol zhing ring du spros pa gang yin pa de ni/ srog dang rtsol ba zhes</text></item>
<item><p>97a.2</p><section></section><text>byar bshad/ /ces bya bar shes par bya ste/ de nyid 'jug pa la sogs pa'i ngo bo nyid kyis nyin dang mtshan du zlos par gyur pa'i phyir ro/ /rang sngags snying gar te rang gi snying ga'i pad+ma la bsams nas/ srog ni thig ler gyur par bzhag /ces bya ba mi shigs par gtogs par dgod pa ste</text></item>
<item><p>97a.3</p><section></section><text>yan lag gsum pa'o/ /rang gi gzugs la sogs pa'o/ /dbang po ni mig la sogs pa ste/ de la dbang po gnyis dgag cing nges par thim nas/ de'i 'og tu yul dang dbang po'i rten du gyur pa'i rin po che ste/ sems kyi rin po che srog dang rtsol ba dang bcas par dgag cing / nub</text></item>
<item><p>97a.4</p><section></section><text>par gyur pa'i gzung ba gang yin pa de ni 'dzin pa yin par bshad de/ de gang zhe na/ yang dag pa'i mtha' zhes bya ba'o/ /sems ni 'gog pa'i rdo rjer gyur/ /mtshan mar nyer 'dzin 'byung bar 'gyur/ /zhes bya ba la/ 'gog pa'i rdo rje ni 'od gsal ba'o/ /der gyur pa ni</text></item>
<item><p>97a.5</p><section></section><text>sems der gyur pa'o/ /mtshan ma rnams kyi nye bar 'dzin pa ni mtshan mar nyer 'dzin te mtshan mar snang ba'o/ /'byung bar 'gyur ba ni skye bar 'gyur ba'o/ /mtshan ma'i khams ni rnam pa lngar/ /byang chub rdo rje gsungs pa yin/ /zhes bya ba ni/ sa chu la thim par gyur pa las smig</text></item>
<item><p>97a.6</p><section></section><text>rgyu dang 'dra bar snang bar 'gyur ba ni mtshan ma dang po'o/ /de bzhin du chu me la thim par gyur pa las du ba lta bu ste gnyis pa'o/ /me rlung la thim par gyur pa las nam mkha' snang bar gyur pa lta bu ste gsum pa'o/ /khams phra ba kun snang ba gsum du song ba las me mar ltar</text></item>
<item><p>97a.7</p><section></section><text>snang ba'i tshogs kyi ngo bo nyid ni bzhi pa'o/ /rang bzhin kun du snang ba thim par gyur pa las sprin med pa'i nam mkha' dang 'dra zhing rtag tu snang ba 'od gsal ba tsam du gyur pa ni lnga pa'o/ /mtshan ma lnga po de dag gis mya ngan las 'das pa thob par 'gyur ro/ /de yang ji</text></item>
<item><p>97b.1</p><section></section><text>skad du las kyi mtha' rnam par 'byed pa las/ dang po sa ni chu la thim/ /chu yang me la thim par 'gyur/ /me ni rlung la thim 'gyur zhing / /rlung yang rnam par shes la 'jug /rnam shes gzung ba de nyid ni/ /'od gsal bar yang 'jug pa yin/ /zhes gsungs pas so/ /</text></item>
<item><p>97b.2</p><section></section><text>brtan par gyur cing rnam par dag par gyur nas/ rdo rje'i lam nas 'da' bar mi bya ba'i mtshan ma lnga'i rim gyis 'od gsal bar 'jug pas nam mkha'i khams te/ 'jig rten gyi khams rnams su spro bar bya zhing chos kyi sku'i tshul gyis khyab par bya'o/ /de dag ni 'dzin pa'i</text></item>
<item><p>97b.3</p><section></section><text>yan lag ces bya ba bzhi pa'o/ /de ltar bdag nyid 'od gsal bar song bar rnam par bsgom zhing mngon sum du byas nas/ gang sngon rjes su dran pa smig rgyu 'dra ba la sogs pa'i rnam pas/ yang dag pa'i mtha' thob pa de dang 'dra zhing / de nyid kyi rim gyis spro bar bya zhing bskyed</text></item>
<item><p>97b.4</p><section></section><text>par bya ste/ bshad ma thag pa de dag ni rjes su dran pa zhes bshad pa yin par shes shing khong du chud par bya'o/ /so sor snang ba de las skye/ /zhes bya ba la/ so sor snang ba ni yang dag par rig pa ste/ de las rjes su dran pa'i yan lag skye bar 'gyur gyi gzhan du ni ma yin</text></item>
<item><p>97b.5</p><section></section><text>no/ /thabs dang zhes bya ba la sogs pa la/ thabs dang shes rab snyoms par 'jug pa ste/ kun rdzob dang don dam pa'i bden pa'i sbyor bas dngos po thams cad de/ rgyu ba dang mi rgyu bas gnod pas gong bu'i tshul gyis te/ phyag rgya chen po'i gzugs kyis gcig</text></item>
<item><p>97b.6</p><section></section><text>tu byas nas/ rgyu ba dang mi rgyu ba de'i dbus su zung du 'jug pa'i bdag nyid can/ rdo rje 'chang chen po'i gzugs rnam par bsgom par shes par bya'o/ /rim pa 'di nyid kyis yud kyis shes pa ste skad cig tsam gyis so/ /ye shes rdzogs byed pa zhes pa ste/ ye shes kyi sku</text></item>
<item><p>97b.7</p><section></section><text>rdzogs par byed pa ni ting nge 'dzin te/ yan lag drug pa yin par bshad do/ /dpal sgyu 'phrul dra ba las kyang / lha bskyed pa'i dbye ba 'di nyid gsal bar gsungs te/ rnal 'byor rnam gsum shes bya ste/ /byin gyis brlabs dang yongs brtags dang / /gzugs nyid yongs su</text></item>
<item><p>98a.1</p><section></section><text>rdzogs pa ste/ /rnal 'byor sangs rgyas rnams kyis bsngags/ /sngags kyis byin brlabs nga rgyal bskyed/ /rnal 'byor byin brlabs yin par gsungs/ /byang chub sems ni dag pa dang / /gsang sngags sa bon skye ba che/ /phyag rgya'i tshogs su brtags pa yis/ /rim</text></item>
<item><p>98a.2</p><section></section><text>gyis gzugs ni rdzogs byas pa/ /de ni brtags par brjod pa ste/ /rnal 'byor cho ga yin par gsungs/ /bsdu dang spro bar bya ba las/ /rnam pa'i mchog dang ldan pa dag /skad cig ye shes kyis rdzogs pa/ /rdzogs pa'i rnal 'byor zhes brjod do/ /zhes 'byung ba dang / rnam par snang</text></item>
<item><p>98a.3</p><section></section><text>mdzad mngon par byang chub pa las kyang / lha'i rnal 'byor rnam pa gnyis ston te/ gsang ba'i bdag po lha'i gzugs kyang rnam pa gnyis te/ yongs su dag pa dang yongs su ma dag pa'o/ /de la yongs su dag pa ni rtogs pa'i ngo bo ste/ mtshan ma thams cad dang bral ba'o/ /yongs su ma dag</text></item>
<item><p>98a.4</p><section></section><text>pa ni mtshan ma dang bcas pa'i gzugs te kha dog dang dbyibs so/ /de la lha'i gzugs rnam pa gnyis kyis bya ba gnyis 'grub par 'gyur te/ mtshan ma dang bcas pas ni mtshan ma dang bcas pa'o/ /mtshan ma med pas ni mtshan ma dang bcas pa'i dngos grub kyang 'grub par 'gyur ro/ /</text></item>
<item><p>98a.5</p><section></section><text>mtshan mar bcas pas mtshan bcas kyi/ /dngos grub rgyal ba dam pa bzhed/ /mtshan ma med la gnas pas ni/ /mtshan ma can yang 'grub tu rung / /de bas rnam pa thams cad du/ /mtshan ma med pa bsten par bya/ /zhes bya ba ste dgongs pas bshad pa'o/ /de ltar lha'i rnal</text></item>
<item><p>98a.6</p><section></section><text>'byor rnam pa gnyis bstan nas/ da ni bsgrub pa'i gnas bstan par bya ba'i phyir/ dgon pa chen po zhes bya ba la sogs pa gsungs te/ drang ba'i don to/ /'dir lung gis bshad pa brjod par bya ste/ me long zhes bya dgon pa che/ /mnyam nyid ces bya sa phyogs so/ /so sor rtog bya</text></item>
<item><p>98a.7</p><section></section><text>rab tu dben/ /rnam par dag pa ri bo nags/ /bya ba sgrub pa'i chu ngogs su/ /grub pa nyid ni bde thob pa'o/ /zhes bya ba ste/ nges pa'i don to/ /de ltar rnal 'byor pa rnam pa gnyis kyis gnas phun sum tshogs pa bsten par byas nas/ de rnams nyid kyi sgrub pa mdor bsdus pa</text></item>
<item><p>98b.1</p><section></section><text>bstan par bya ba'i phyir/ yang na zhes bya ba la sogs pa gsungs te/ bskyed pa'i rim pa la gnas pa rnams kyi phyir/ rdo rje bzhi po gsang ba 'dus pa'i rgyud phyi ma las bshad pa ni/ dang po stong nyid byang chub ste/ /gnyis pa sa bon bsdus pa'o/ /gsum pa gzugs nyid rdzogs pa ste/ /bzhi</text></item>
<item><p>98b.2</p><section></section><text>pa yi ge dgod pa'o/ /zhes bya ba ste drang ba'i don to/ /mchog gi sgrub pa la gnas pa rnams kyis kyang / rdo rje rnam pa bzhi ni stong pa nyid rnam pa bzhi yin te/ des bsnyen pa bya zhing rdo rje 'chang chen po'i go 'phang 'thob par bya ba'i phyir 'bad par bya'o/ /brtul zhugs brtan pa ni</text></item>
<item><p>98b.3</p><section></section><text>brtson 'grus brtul ba can gyis so/ /sku gsum ni rdo rje 'chang chen po ste/ de dang bdag mnyam par gyur pa'o/ /de ltar bshad ma thag pa'i rdo rje bzhi dag gis bsgoms shing / ngo bo nyid yongs su shes pas bslabs na dngos grub ste/ phyag rgya chen po'i dngos grub thob par</text></item>
<item><p>98b.4</p><section></section><text>'gyur zhing myong bar 'gyur ba ste/ nges pa'i don to/ /dus bzhi dag tu zhes bya ba la sogs pa la/ dus bzhi ni lha mo bzhi rnams te/ de rnams kyi rab tu sbyor ba ni/ 'khyud pa la sogs pa'i rnam pas de mnyes par byas pa ste/ des na dus bzhi dag tu rab sbyor bas so/ /blo dang ldan pa</text></item>
<item><p>98b.5</p><section></section><text>ni shin tu dga' ba shes pa'o/ /gnas lngar zhes bya ba ni gzugs la sogs pa/ khyad par can gyi yul mngon du gyur pa rnams la'o/ /ye shes zhes bya ba la sogs pa la/ blo dang ldan pa des yi ge oM rdo rje'i rtse mor bsgoms nas ye shes rdo rje ste/ oM des byin gyis brlabs</text></item>
<item><p>98b.6</p><section></section><text>pa'i rang gi rdo rjes dga' ba byas la/ sdom pa ste bde ba dam pa bsten cing sbyin par bya'o/ /de ltar phun sum tshogs pa ma tshang ba med cing / legs par bslabs pa'i phyag rgya rnams dang lhan cig bde ba chen po'i ting nge 'dzin gyi don la slob par byed pa dag gi phan yon bstan par bya</text></item>
<item><p>98b.7</p><section></section><text>ba'i phyir/ zhag bdun zhes bya ba la sogs pa gsungs te/ dbang po rab kyi dngos grub kyi dus ni nyin zhag bdun no/ /dbang po 'bring gis ni zla ba phyed de/ nyin zhag bco lnga'o/ /dbang po tha mas ni zla ba gcig gam zla ba phyed dang gnyis te/ zla ba phyed kyis lhag pa'i zla ba ni zla ba phyed</text></item>
<item><p>99a.1</p><section></section><text>dang gnyis te/ des dbang po tha mas 'grub par 'gyur ro/ /rdo rje 'od gsal ba'o/ /dam tshig ni de dang mnyam zhing dus gcig par gyur pas rdzogs par gyur pa ste/ rdo rje dam tshig ni rdo rje 'chang chen po'o/ /de bsgrubs shing der gyur par bdag nyid bskyed na</text></item>
<item><p>99a.2</p><section></section><text>dngos grub ste/ phyag rgya chen po'i dngos grub kyi bdag nyid can myur zhing ring po mi thogs par 'thob par 'gyur ro/ /rtog pa'i ting nge 'dzin la gnas pa'i dus kyi dbye ba bstan nas/ de las bzlog pa'i ting nge 'dzin mchog la gnas pa'i dus kyi nges par bstan par bya ba'i phyir/ </text></item>
<item><p>99a.3</p><section></section><text>zhag grangs bye brag ces bya ba la sogs pa gsungs te/ las dang po pa'i sems can rnams la ni/ zhag bdun zhes bya ba la sogs pa'i bye brag gis rab tu bskul nas nga yis sngon rgyas par spros te bstan cing bshad do/ /da ni ting nge 'dzin mchog la gnas pa'i bshad pa yin no</text></item>
<item><p>99a.4</p><section></section><text>zhes dgongs pa ni snga ma bzhin te/ sgra ji bzhin pa'o/ /zla ba phyed ni kun rdzob dang don dam pa'o/ /de gnyis kyi nang ni bar te/ gang yin zhe na/ bden pa gnyis kyi bdag nyid can gnyis su med pa'i rnam pas gnas pa de las zla ba phyed kyis dngos grub ste/ rdo rje 'chang chen po'i go 'phang</text></item>
<item><p>99a.5</p><section></section><text>thob par gsungs so/ /gang gis gsungs she na/ gsang ba mchog las byung ba zhes bya ba ste/ gsang ba'i mchog ni 'od gsal ba ste/ de las byung ba'i dus gsum gyi de bzhin gshegs pa rnams kyis gsungs pa ste/ dgongs pas bshad pa'o/ /bshad ma thag pa'i</text></item>
<item><p>99a.6</p><section></section><text>rim pas phyag rgya chen po'i dngos grub sgrub par 'dod pa'i rnal 'byor pas sku la sogs pa byin gyis brlab pa sngon du 'gro bas 'jug par bya'o zhes bstan par bya ba'i phyir/ de la 'di ni zhes bya ba la sogs pa gsungs te/ de la zhes bya ba ni tshig gi rgyan no/ /sgrub pa pos sku</text></item>
<item><p>99a.7</p><section></section><text>nye bar thob cing sgrub pa po sgrub par byed la snod du rung bar byed pas na nye bar sgrub pa ste sku rdo rje'o/ /der sdud cing gsol ba 'debs pas na/ nye bar sgrub pa'i sdom pa ste rnam par snang mdzad do/ /de'i yul ni 'og nas bshad pa'i sangs rgyas sku 'dzin zhes bya ba la sogs pa'i tshigs su</text></item>
<item><p>99b.1</p><section></section><text>bcad pa ste/ sangs rgyas ni dus gsum du bzhugs pa'i de bzhin gshegs pa rnams yin la/ de rnams kyi sku de'i bdag nyid kyis 'dzin par byed pas na sangs rgyas sku 'dzin to/ /dpal ni sangs rgyas spyan no/ /de gang la yod pa de ni dpal ldan no/ /rdo rje gsum ni rdo rje 'chang chen po'o/ /</text></item>
<item><p>99b.2</p><section></section><text>des mi phyed pa nyid kyis gcig po'i bdag nyid du bdag gi lus byin gyis brlab pa'i gnas su rab tu gnas par mdzod cig pa ste/ sku rdo rje rnam par snang mdzad do/ /de ltar bdag po la gsol ba btab nas/ phyogs bcu zhes bya ba la sogs pa de'i 'khor rnams la gsol ba 'debs pa'o/ /</text></item>
<item><p>99b.3</p><section></section><text>de la zhes bya ba la sogs pas ni/ gsung byin gyis brlab pa la 'jug pa yin te/ sgrub pa po gsung gi ngo bo nyid la gnas nas/ sgrub cing skyed pa yin pas na sgrub pa po'o/ /der sdud cing gsol ba 'debs pas ni sgrub pa'i sdom pa ste/ 'od dpag tu med pa'o/ /de'i yul ni 'og nas</text></item>
<item><p>99b.4</p><section></section><text>bshad pa'i tshigs su bcad pa'o/ /chos ni 'od dpag tu med pa'o/ /gsung gi lam ni gsung gi ngo bo nyid yin pa'i phyir ro/ /dpal ni gos dkar mo ste de dang ldan pas dpal ldan no/ /rdo rje mi phyed ces bya ba la sogs pa ni snga ma bzhin no/ /de la zhes bya ba la sogs pas ni</text></item>
<item><p>99b.5</p><section></section><text>thugs byin gyis brlab pa gsungs pa yin te/ sgrub pa po ni thugs chen po'o/ /de la gnas nas sgrub pa po sems la dbang thob pa la sbyor bas na sgrub pa po'o/ /der sdud pas na sdom pa ste mi bskyod pa'o/ /de'i yul ni tshigs su bcad pa'o/ /rdo rje lta bu'i thugs ni</text></item>
<item><p>99b.6</p><section></section><text>rdo rje thugs te 'khor ba dang mya ngan las 'das par chags pa'o/ /de lta bu'i thugs 'dzin par mdzad pas na/ rdo rje thugs 'dzin te mi bskyod pa'o/ /mA ma kI dang yang dag par ldan pas na dpal ldan te/ lhag ma ni snga ma bzhin no/ /de ltar sku dang gsung dang thugs</text></item>
<item><p>99b.7</p><section></section><text>byin gyis brlab pa'i mthar thug pas/ lha'i rnal 'byor rgyas par bstan nas de nyid nges par bya'o zhes bya ba'i sgo nas nye bar sdud pa bstan par bya ba'i phyir/ sangs rgyas zhes bya ba la sogs pa gsungs te/ sangs rgyas ni dbyer med pas na rnam par snang mdzad kyi rnal 'byor</text></item>
<item><p>100a.1</p><section></section><text>pa'o/ /de bzhin du chos ni 'od dpag tu med pa'i rnal 'byor pa'o/ /rdo rje sems dpa' ni mi bskyod pa'i rnal 'byor pa'o/ /gal te rmongs pa'i bdag nyid can man ngag ma thob pas/ rmongs pas zil gyis mnan nas 'das par gyur cing sku dang gsung dang thugs byin gyis</text></item>
<item><p>100a.2</p><section></section><text>brlab pa dang tha dad pa nyid kyis rtog pa na/ tshal par 'gas shing bskyed pa'i rim pa las ring du gyur par 'dir nga'i tshig la yid gnyis dang som nyi ma byed cig ces rdo rje 'chang chen pos gsungs pa'o/ /de bzhin gshegs pa thams cad ni sku rdo rje la sogs pa'o/ /de rnams kyi mi phyed pa'i ngo bo</text></item>
<item><p>100a.3</p><section></section><text>nyid kyi sbyor ba bzhi ni rdo rje'i sbyor ba'o/ /de 'dis mnyam par byas pas na dam tshig go/ /de nyid ni bsgrub par bya ba'i ngo bo nyid yin pas na sgrub pa'o/ /rdzogs pa'i rim pa thob par byed pas na mchog go/ /bstan pa ni rab tu bshad pa'o/ /le'u ni gzhung gi tshogs so/ /so so'i</text></item>
<item><p>100a.4</p><section></section><text>ming la ltos pas na bcu gnyis pa ste/ sgra ji bzhin pa'o/ /sgron ma gsal bar byed pa zhes bya ba'i rgya cher bshad pa las/ le'u bcu gnyis pa mtha' drug gis bshad pa'o// //rim pa gnyis la slob pa la 'jug pa'i rnal 'byor pa rnams kyis gdul bya'i skye bo</text></item>
<item><p>100a.5</p><section></section><text>rnams mos par bya ba'i phyir/ las kyi tshogs rnams kyang blang bar bya'o zhes de bstan par bya ba'i phyir/ de nas zhes bya ba la sogs pa le'u bcu gsum pa gsungs te/ de nas ni bsnyen pa la sogs pa'i cho ga'i 'og tu'o/ /'dod pa'i dbang phyug la sogs pa dang ldan pas</text></item>
<item><p>100a.6</p><section></section><text>bcom ldan 'das so/ /bde gshegs kun ni mi bskyod pa la sogs pa'o/ /ye shes rdo rje ni gnyis su med pa'i ye shes so/ /de nyid gtso bo yin pas na mchog ste/ de 'dzin pas na ye shes rdo rje'i mchog 'dzin pa dang ngo / /sems can kun gyi don ni dgos pa ste/ zhi ba</text></item>
<item><p>100a.7</p><section></section><text>la sogs pa'o/ /de'i don du yang dag par byung ba ni brtson pa'o/ /de gang zhe na/ byang chub sems dpa' ste sa'i snying po la sogs pa'o/ /blo lta bu ni phyag rgya dang ldan pa ste/ de lta bu'i sangs rgyas dang byang chub sems dpa' rnams kyis so/ /de bzhin gshegs pa thams</text></item>
<item><p>100b.1</p><section></section><text>cad kyi thugs la bzhugs pas na thub pa'o/ /'jig rten pa dang 'jig rten las 'das pa'i yang dag par sbyin pa la thogs pa med pa'i nus pa dang ldan pas na don kun rdo rje can no/ /sangs rgyas dang byang chub sems dpa' rnams kyi ston pa chen po yin pas na ston pa che ste rdo rje 'chang chen</text></item>
<item><p>100b.2</p><section></section><text>po'o/ /bden pa gnyis yongs su mkhyen pas na dam tshig de nyid mkhyen pa ste/ de la phyi dang nang gi mchod pa rnams kyis mchod de/ rdo rje'i dbyangs 'di gsungs pa ste/ las kyi tshogs la gsol ba 'debs pa'i tshig ni rdo rje'i dbyangs yin la/ des gsungs pa mdzad pa ste/</text></item>
<item><p>100b.3</p><section></section><text>sgra ji bzhin pa'o/ /e ma'o zhes bya ba ni ngo mtshar du gyur pa'o/ /sangs rgyas kyi tshul ni so sor sdud pa la sogs pa yan lag drug gis sbyor ba'o/ /rdo rje bzhi 'da' bar mi bya ba yin pas bzang po'o/ /sbyor ba drug gi bsngags pa bstan nas/ bden pa gnyis bsres pa la </text></item>
<item><p>100b.4</p><section></section><text>mngon par bstod pa gsungs pa ni/ yang e ma'o zhes bya ba la sogs pa ste/ byang chub ni sbyor ba drug go/ /de'i tshul ni bden pa gnyis kyi nges par sbyor ba'o/ /de nyid phul du byung bas mchog ste/ de bzhin gshegs pa thams cad kyi gsung gi don bsdus pa yin</text></item>
<item><p>100b.5</p><section></section><text>pa'i phyir ro/ /gzhan yang e ma'o zhes bya ba la chos ni bden pa gnyis so/ /de'i tshul ni gcig tu byas pa'o/ /de zhi ba ni spros pa rnams dang bral ba'o/ /gzhan yang e ma'o zhes bya ba la sogs pas ni bstod pa nye bar sdud pa yin te/ sngags ni de bzhin gshegs pa rnams</text></item>
<item><p>100b.6</p><section></section><text>so/ /de rnams kyi tshul ni byang chub 'thob pa'i thabs so/ /brtan pa ni mi phyed pa ste/ nyan thos la sogs pas mi shigs pa'i phyir te/ dgongs pas bshad pa'o/ /ma skyes pa yi zhes bya ba la sogs pa la/ ma skyes shing gzod ma nas zhi ba'i chos phung po la sogs pa rnams la/ byang</text></item>
<item><p>100b.7</p><section></section><text>chub 'thob par byed pa'i ngo bo nyid kyis phul du byung zhing khyad par can yin pa dang / ma skyes shing rnam par mi rtog pa ste/ brtag pa dang bral zhing ma brtags na nyams dga' ba tsam du yod par bden zhing yang dag pa rnams te/ de ltar gyur pa'i chos rnams yan lag drug gi sbyor</text></item>
<item><p>101a.1</p><section></section><text>ba'i thabs kyis ye shes 'byung ba ste/ rdo rje sems dpa' skye bar bcom ldan 'das kyis mang du gsungs shing bka' stsal pa de ni ngo mtshar che'o zhes pa ste dgongs pa ma yin pas bshad pa'o/ /de ltar bstod pas bcom ldan 'das mnyes par byas nas/ mngon par 'dod pa'i</text></item>
<item><p>101a.2</p><section></section><text>don gyi phyir gsol ba 'debs pa bstan par bya ba'i phyir/ sngags rnams kun zhes bya ba la sogs pa gsungs te/ sngags rnams thams cad ni A li dang kA li las byung ba rnams so/ /de gang du bsags shing bsdus pa ni bsdus pa'o/ /rdo rje bzlas pa ni don yod pa'i</text></item>
<item><p>101a.3</p><section></section><text>bzlas pa'o/ /ye shes chen po ni bla na med pa'i ye shes thob par byed pa'i phyir ro/ /sku gsum mi phyed pa ni rdo rje 'chang chen po'o/ /de'i 'jug pa dang gnas pa dang ldang ba'i tshul gyis 'jug pa'i gnas ni/ dkyil 'khor te de bshad du gsol zhes pa'o/ /de nyid kyi khyad par bstan</text></item>
<item><p>101a.4</p><section></section><text>pa ni sangs rgyas zhes bya ba la sogs pa ste/ sangs rgyas kyi ye shes ni stobs bcu dang mi 'jigs pa la sogs pa ste/ rdo rje mi phyed pa gsum bsgom pa'i [(]sgrab [,]sgrub [)]pa po gang gis 'thob par 'gyur ba de bshad du gsol zhes bya bar sbyar ro/ /rdo rje bzlas pa ni rdo rje'i bzlas brjod</text></item>
<item><p>101a.5</p><section></section><text>do/ /de'i sbyor ba ni 'jug pa la sogs pa'i tshul gyis yongs su zlos pa'o/ /de yis sangs rgyas kun te de bzhin gshegs pa thams cad kyis byin gyis brlab cing bdag gir mdzad pa'o/ /rig pa dang zhes bya ba la sogs pa la/ gsang sngags thams cad ni sbrul</text></item>
<item><p>101a.6</p><section></section><text>zhes bya ba la sogs pa'i rigs te/ tshogs rnams kyi'o/ /sku dang gsung dang thugs kyi mtshan ni sku la sogs pa'i ngo bo'o/ /gsang sngags zlos pa ni rdo rje bzlas pa'o/ /de ring zhes pa ni da lta'o/ /gsungs shig pa ni bka' stsol cig pa'o/ /ci'i phyir zhe na/ ye shes</text></item>
<item><p>101a.7</p><section></section><text>rgya mtsho ste rin po che lta bu'i gang zag go/ /gsan pa ni shes pa'o/ /sku gsung thugs kyi rdo rje can/ /zhes pa ni/ bslab pa la gnas pa'o/ /sangs rgyas dus gsum las byung rnams/ /zhes pa ni/ 'jug pa dang gnas pa dang ldang ba'i bdag nyid can du gyur pa'o/ /byung</text></item>
<item><p>101b.1</p><section></section><text>ba ni rdzogs pa'o/ /gang zhe na/ slob pa'i rnal 'byor pa'o/ /rdo rje sngags ni rab bsgoms pas/ /zhes bya ba ni/ rdo rje bzlas pa yongs su shes pas so/ /ye shes mnyam med ni gnyis su med pa'i ye shes te/ de thob par 'gyur ba bcom ldan 'das kyis bshad du gsol zhes</text></item>
<item><p>101b.2</p><section></section><text>gsol ba btab pa'o/ /de nas zhes bya ba ni gsol ba btab ma thag tu'o/ /nam mkha' rdo rje ni don dam pa'i bden pa'o/ /ye shes ni kun rdzob kyi bden pa'o/ /de gnyi ga las byung bas na nam mkha' rdo rje ye shes las byung ba ste/ rdo rje 'chang chen po'o/ /byed ces bya ba la sogs</text></item>
<item><p>101b.3</p><section></section><text>pas ni de nyid kyi khyad par ston pa yin te/ zhi ba la sogs pa'i bya ba rnams skyed pas na byed pa'o/ /dbang du gyur pa ma yin pa'i mngon spyod la sogs pa'i las spyod pas skyed pa'o/ /dam pa na tshangs pa la sogs pa'o/ /de rnams kyi mchog ni dgra bcom pa la sogs pa'o/ /</text></item>
<item><p>101b.4</p><section></section><text>de rnams pas kyang lhag par gyur pas dam pa mchog gi gtsos te/ bcom ldan 'das nyid de des rang nyid kyi rdo rje bzlas pa 'di gsungs shing bka' stsal pa'o / /sngags kyi don kun zhes bya ba la sogs pa la/ gsang sngags thams cad ni sprul zhes bya ba la sogs pa'o/ /</text></item>
<item><p>101b.5</p><section></section><text>de rnams kyi gos ni yi ge gsum mo/ /de'i bzlas pa ni 'jug pa la sogs pa gsum mo/ /de rnams yod pa ni rdo rje mi phyed gsum gyis mtshan pa ste/ de'i ngo bo nyid kyi rdo rje bzlas pa gsungs so zhes bya bar sbyar ro/ /de rnam par dbye ba'i phyir rdo rje dbye ba zhes bya ba la sogs</text></item>
<item><p>101b.6</p><section></section><text>phe gsungs te/ sku dang gsung dang thugs kyi gnas ni nye bar len pa'o/ /de gang yin zhe na/ sprul pa'i sku len pa'o/ /de yod pa la spro ba rnam pa gsum po 'jug pa la sogs pa'i mtshan nyid can gyi bya ba rdzogs par bya'o/ /'di'i phan yon ni rdo rje bzlas pa zhes bya ba la sogs</text></item>
<item><p>101b.7</p><section></section><text>pa ste/ rdo rje bzlas pa bshad ma thag pa 'di yis ni/ rdo rje gsum ste sku la sogs pa'o/ /de'i thugs ni sku la sogs pa'i ngo bo nyid kyis tha mi dad par gyur pa/ ye shes kyi sku'i ngo bo nyid rdo rje 'chang chen po ste de dang 'dra bar 'gyur ba'o/ /bla na med pa'i mchod pa bstan</text></item>
<item><p>102a.1</p><section></section><text>par bya ba'i phyir/ sangs rgyas rnams kyi zhes bya ba la sogs pa gsungs te/ sku gsung thugs zhes bya ba sprul pa'i sku 'dzin pa bsgom zhing bskyed nas/ sangs rgyas te phyogs bcu'i 'jig rten gyi khams na bzhugs pa rnams kyi mchod pa'i mchog gi khyad</text></item>
<item><p>102a.2</p><section></section><text>par brtag par bya'o/ /gang gis zhe na/ ye shes rdo rje ste rdzogs pa'i rim pa'i ting nge 'dzin la gnas pas so/ /rdo rje gsum gyi zhes bya ba la sogs pa ni phan yon te sngas bzhin no/ /phyi rol gyi mchod pa la mngon par zhen pa spang bar bya ba'i phyir/ yang sangs rgyas rnams kyi zhes</text></item>
<item><p>102a.3</p><section></section><text>bya ba la sogs pa gsungs te/ mchod pa'i mchog brtag pa zhes pa ma lus pa'i mchod pa'i tshogs bsams nas/ 'jig rten gyi khams rnams su sangs rgyas rnams kyi sku dang gsung dang thugs su bsgoms nas mchod pa bya ste/ bla na yod pa dang bcas pa'i mchod pa'i tshogs de</text></item>
<item><p>102a.4</p><section></section><text>bzhin gshegs pa'i sku la sogs par ye shes rdo rjes khong du chud par bya'o/ /'di ni zhes bya ba ni 'di lta bu'i yongs su shes pa'o/ /byang chub mchog thob pa'o zhes bya ba ni/ rdo rje 'chang chen po'i go 'phang skyed pa ste phan yon no/ /de ltar dbang po rab dang ldan pa'i mchod</text></item>
<item><p>102a.5</p><section></section><text>pa bstan nas/ dbang po tha mal pa rnams kyi yang bstan par bya ba'i phyir/ yang na dbye ba zhes bya ba la sogs pa gsungs te/ yang na zhes bya ba ni rnam pa gzhan ston pa'i tshig gi phrad do/ /dbye ba rnam pa gsum gyis zhes bya ba ni/ lha re re'i sprul pa yang sku la sogs</text></item>
<item><p>102a.6</p><section></section><text>ba'i dbye ba rnam pa gsum gyis so sor tha dad par spro zhing / rang gi lus kyi dkyil 'khor las nye bar 'byin pa'i bya ba byed pa'o/ /sprul pa'i dkyil 'khor pa rnams kyi nye bar dmigs pa dgag par bya ba'i phyir/ sku dang zhes bya ba la sogs pa gsungs te/ sku dang</text></item>
<item><p>102a.7</p><section></section><text>gsung dang thugs kyi bdag med pa ste/ lha de rnams kyi sku la sogs pa dngos po med pa rang gi ye shes kyi sems te/ so sor rtog pa'i bdag nyid can gyi ye shes kyi khyad par gyis yang dag par spro zhing gsal bar bya'o/ kha sbyar ba bstan par bya ba'i phyir/ brjod nas</text></item>
<item><p>102b.1</p><section></section><text>rdo rje zhes bya ba la sogs pa gsungs te/ rdo rje sprul pa'i lha'i sku brjod pa ste gnas nas bskyod nas/ spro ba ste phung po la sogs pa'i rang bzhin gyis bdag nyid du gzhag par bya ba dang / rdzogs nas te kha sbyar bar bya ba'i gnas skabs su rab tu bsdu ba ste/ ting nge 'dzin gyi sems </text></item>
<item><p>102b.2</p><section></section><text>gzhug par bya'o/ /'di ni zhes bya ba ni bshad ma thag pa'o/ /ye shes kyi spyan phye ba ni ye shes kyi mig rnam par gdangs pa rnams kyi'o/ /sangs rgyas ni rin po che lta bu'i gang zag rnams kyi'o/ /sku rnam par snang mdzad do/ /gang gis de mngon par byang chub cing rdzogs par</text></item>
<item><p>102b.3</p><section></section><text>byed pa de ni/ sku'i rdo rje rdzogs pa'i byang chub ste yi ge oM mo/ /de'i gzung ba med pa ni spyod yul ji lta ba bzhin du med pa'i dngos po dang / ngo bo nyid dang bral bas dngos po med pa nyid du yongs su shes pa de ni/ dngos dang dngos med rnam dpyad pa ste/ de ni sangs rgyas kyi sku</text></item>
<item><p>102b.4</p><section></section><text>zhes bya bar bshad de/ de ni sku'i bzlas pa zhes bya'o/ /gsung gi dam tshig ni 'od dpag tu med pa'o/ /de'i mngon par byang chub pa ni yi ge AH 'o/ /de sgras brjod cing rna ba'i dbang pos 'dzin nas na sgra'o/ /de las bzlog pa ni sgra min pa ste/ rna bas zin pa'am ma zin pa</text></item>
<item><p>102b.5</p><section></section><text>zhes pa'i bar du'o/ /brtag pa ni sgra dang sgra min pa la rnam par dpyad pa'o/ /de ni gsung gi rdo rje'i bzlas par bshad/ ces bya ba'o/ /thugs kyi dam tshig ni mi bskyod pa'o/ /de'i rdzogs pa'i byang chub ni yi ge hUM ngo / /de'i gnas pa ni rdo rje'i ngo bo nyid do/ /de'i rnam par</text></item>
<item><p>102b.6</p><section></section><text>dpyad pa ni thugs kyi ji lta ba nyid yongs su tshol ba ste/ de ni thugs kyi bzlas pa zhes bya'o/ /de ltar sku dang gsung dang thugs kyi sgo nas rdo rje bzlas pa bshad nas/ rdo rje bzlas pa'i gtso bo bstan par bya ba'i phyir/ don gyi rjes 'gro'i zhes bya ba la sogs pa gsungs te/ yi ge oM</text></item>
<item><p>102b.7</p><section></section><text>la sogs pa'i don ni 'jug pa la sogs pa ste/ de rtogs shing rjes su 'gro ba'i bzlas pa gang yin pa de ni don gyi rjes 'gro'i bzlas pa'o/ /rgyu des na ngo bo nyid med cing dngos po dang bral zhing mi shigs pas bzang la/ rgyun mi 'chad par rnam par 'phro ba'i tshul gyis dus gsum</text></item>
<item><p>103a.1</p><section></section><text>gyi sangs rgyas te/ dus gsum du byung ba'i de bzhin gshegs pa rnams rnam par dpyad cing yongs su shes pas/ de bzhin gshegs pa thams cad kyi mi shigs pa'i tshul gyis rtogs pa de ni/ rin chen bzlas pa zhes bshad do/ /yang ldang ba bstan par bya</text></item>
<item><p>103a.2</p><section></section><text>ba'i phyir/ sangs rgyas zhing rnams zhes bya ba la sogs pa gsungs te/ sangs rgyas kyi zhing zhes pa snying ga'i pad+ma las thams cad du ste/ mig la sogs pa'i skye mched rnams su/ sku'i sprin rnams te mi shigs pas bzhud cing byon pa'i rdo rje'i don te/ 'jug pa dang gnas pa dang ldang</text></item>
<item><p>103a.3</p><section></section><text>ba'i bdag nyid can gyi spro ba gang yin pa de ni/ thogs med bzlas pa zhes bshad do/ /de ltar yid kyi bzlas pa bshad nas/ ngag gi bzlas pa bstan par bya ba'i phyir khro bo'i zhes bya ba la sogs pa gsungs te/ khro bo ni gshin rje gshed la sogs pa'i sngags so/ /de rnams kyi dam</text></item>
<item><p>103a.4</p><section></section><text>tshig ni bskrad pa la sogs pa'i cho ga ste/ de yongs su shes pas so/ /rang gi rdo rje ni rang gi lce ste/ des sgra bsgrags shing skad du 'don pa'o/ /dkyil 'khor ni lus te de ni rang gi rdo rje'i dkyil 'khor du'o/ /sngags ni sprul zhes bya ba la sogs pa'o/ /de rnams kyi yi ge'i</text></item>
<item><p>103a.5</p><section></section><text>tshig ni yi ge oM la sogs pa'o/ /grag pa ni rang ngam gzhan gyis thos par ro/ /de lta bu'i bzlas pa ni khro bo'i bzlas pa zhes bya'o/ /'dod pa ni gzugs la sogs pa'i yul rnams so/ /de'i don gyis myos par gyur pa ni de tshol ba lhur len pa'o/ /kun tu skyob cing phan</text></item>
<item><p>103a.6</p><section></section><text>par dga' ba ni/ rang gi don phun sum tshogs pa'i mthar thug pas so/ /sems can de rnams gti mug ste rnam par snang mdzad do/ /de'i gnas ni gti mug rnam par dag pa ste/ der 'jog par gang sems pa de ni gti mug bzlas pa zhes bya'o/ /'dod chags ni bud</text></item>
<item><p>103a.7</p><section></section><text>med dang skyes pa phan tshun chags pa'o/ /de brtan pas na rdo rje'o/ /de las byung ba'i tshig ni de las skyes pa'i tshig go/ /lus dang ngag sems la gnas pa'i/ /zhes bya ba ni/ lus la sogs pa yid du 'ong bar gtogs pa'i tshig thos pa'o/ /sems can ni 'dod chags</text></item>
<item><p>103b.1</p><section></section><text>can de rnams so/ /'dod chags rgya mtsho ni 'od dpag tu med pa'o/ /de'i gnas ni 'dod chags rnam par dag pa ste/ der 'jog par rnal 'byor pas gang bsgom pa de ni 'dod chags bzlas pa zhes bshad do/ /zhe sdang ni sems can la mngon par 'khu ba ste de nyid ni rdo rje'o/ /de las</text></item>
<item><p>103b.2</p><section></section><text>byung ba'i sems ni lus dang ngag dang sems la gnas pa'i lus la sogs pa'i yul mkhyen nas/ sems can zhes pa zhe sdang dang ldan pa rnams zhe sdang ste mi bskyod pa'o/ /de'i gnas ni 'od gsal ba ste/ der gzhag pa'i bya ba gang yongs su shes pa de ni zhe sdang gi bzlas pa zhes bya'o/ /dam tshig rdo</text></item>
<item><p>103b.3</p><section></section><text>rje gsum ni rdo rje 'chang chen po'o/ /de'i de nyid ni 'od gsal ba'o/ /dbu ma dam tshig rdo rje can ni de bzhin gshegs pa rnams te / de rnams kyi dbus te snying por gyur pa'o/ /de nyid dam tshig rdo rje yi ste/ sgrub pa po thams cad kyi bzlas pa ma ning ste/ dngos po med pa'i bzlas pa zhes</text></item>
<item><p>103b.4</p><section></section><text>bshad de dgongs pas bshad pa'o/ /'dod chags de nyid ces bya ba ste/ chags pa ma yin chags bral min/ /dbu ma dmigs par mi 'gyur ro/ /zhes bya ba ni/ 'dod chags kyi yang dag pa'am de kho na nyid do/ /de'i don ni ji lta ba bzhin du yongs su shes pa'o/ /</text></item>
<item><p>103b.5</p><section></section><text>de shes pas na 'dod chags de nyid don sgom pa'o/ /rdo rje ni rdo rje 'chang chen po'o/ /de bdag por gyur ba gang yin pa de rnams ni rdo rje bdag po ste/ de thams cad ni sgrub pa po rnam pa gnyis so/ / sems can kun la phan 'dod pa'i ni sems can thams cad la phan par byed pa'i byang</text></item>
<item><p>103b.6</p><section></section><text>chub rdo rje 'chang chen po'i go 'phang ngo / /'dod chags ni 'dod pa'i yon tan rnam pa lnga'o/ /rdzogs par mdzad pa ni mthar phyin par mdzad pa'o/ /'dod chags las skyes pa'i byang chub ni skyes pa 'ba' zhig gis sgrub par ma zad kyi bud med kyang sgrub par byed do zhes bstan</text></item>
<item><p>103b.7</p><section></section><text>par bya ba'i phyir/ rig pa chen mo zhes bya ba la sogs pa gsungs te/ rig pa chen mo ni legs par bslab pa'i phyag rgya'o/ /spyan la sogs pa ni pad+ma spyan la sogs pa'o/ /'dod pa de ni gzugs la sogs pa'o/ /de rnams kyi don ni de rnam par dag pa'o/ /de la brtson pa</text></item>
<item><p>104a.1</p><section></section><text>ni de bsgom pa lhur len pa'o/ /'dod pa'i longs spyod ni yul rnams so/ /ji ltar 'dod pa ni ji ltar bde bar ro/ /bsten na zhes pa ni bslabs par gyur pa'o/ /'grub par 'gyur ba ni rdo rje 'chang chen po'i go 'phang 'thob par 'gyur ba ste/ sgra ji bzhin pa'o/ /gti</text></item>
<item><p>104a.2</p><section></section><text>mug dam tshig las byung ba/ /zhes bya ba la sogs pa la/ gti mug gi dam tshig ni rnam par snang mdzad do/ /de las byung ba ni de las skyed pa'o/ /rig pa'i rgyal po ni gtsug tor la sogs pa'o/ /rdo rje can ni sa'i snying po la sogs pa'o/ /ma ning dag gis gnas 'grub pa/ /zhes</text></item>
<item><p>104a.3</p><section></section><text>bya ba la/ ma ning gi gnas ni yi ge oM la sogs pa ste/ de las byung ba'i dngos grub dam pa ni/ byang chub rab tu ster zhing 'grub par 'gyur ba'o/ /khro bo gshin rje gshed la sogs pa'o/ /zhe sdang gi gnas ni yi ge hUM ste/ de las skyes pa ni de las byung ba'o/ /gsod pa rtag tu</text></item>
<item><p>104a.4</p><section></section><text>brtson pa ni gdug pa rnams gdul ba'i las can no/ /mchog gi chos can ni shin tu brtul ba can gyi sgrub pa po'o/ /gsod pa'i don gyis zhes bya ba ni drag po'i las kyis so/ /'grub par 'gyur ba ni mngon par 'dod pa'i don 'grub par byed pa ste/ drang ba'i don to/ /gti mug gi dam tshig</text></item>
<item><p>104a.5</p><section></section><text>ni ma rig pa'o/ /de las byung ba ni nye bar len pa'i phung po blangs pa'o/ /rig pa'i rgyal po rdo rje can ni skyes pa dang bud med do/ /ma ning ni ma rig pa ste de'i gnas ni 'od gsal ba ste/ der de mngon sum du byed pas grub pa ni rdzogs pa'o/ /dngos grub dam pa ni dngos grub khyad par</text></item>
<item><p>104a.6</p><section></section><text>can te/ phyag rgya chen po'i dngos grub bo/ /rab tu ster ba ni sgrub pa po rnams la stsol bar mdzad pa'o/ /khro bo ni thabs kyi rang bzhin no/ /zhe sdang gi gnas ni shes rab bo/ /de las skyes pa ni de las byung ba'o/ /gsod la rtag tu brtson pa ni 'chi ba'i bdag nyid can no/ /mchog</text></item>
<item><p>104a.7</p><section></section><text>gi chos ni rdo rje lta bu'i ting nge 'dzin te/ de gang la yod pa de ni mchog gi chos can te/ rin po che lta bu'i gang zag go/ /de ltar gyur pa'i rang bzhin gyis gsod pa'i don te/ gsod pa ni phung po la sogs pa dngos po med par byas pa'o/ /nges pa'i don ni bden pa gnyis su med par gyur</text></item>
<item><p>104b.1</p><section></section><text>pa las rdo rje 'chang nyid du skyes pa'o/ /de'i rang bzhin 'grub par 'gyur zhing dbang du 'gyur ba'o/ /skyes bu chen po'i dam tshig ni rdo rje 'chang chen po ste/ de skad ces bka' stsal to zhes bya ba ni/ sdud par byed pa'i tshig ste/ nges pa'i don to/ /gzhan yang bsam gtan gzhan dag bstan</text></item>
<item><p>104b.2</p><section></section><text>par bya ba'i phyir/ ye shes zhes bya ba la sogs pa gsungs te/ ye shes 'khor lo can te/ ye shes sems dpa'i snying ga'i dbus su ste/ thugs ka'i dbus su gnas par 'khor lo zhes pa rnam par snang mdzad kyi mtshan ma bsgom ste/ ji lta bu zhe na/ gsal ba'i dkyil 'khor te</text></item>
<item><p>104b.3</p><section></section><text>zla ba'i dkyil 'khor de'i dbus su gnas par bsam mo/ /dbus su ni 'khor lo'i dbus su'o/ /'khor lo'i don sgom mo zhes bya ba ni/ 'khor lo'i don bsgrub pas na 'khor lo'i don bsgrub par bya ba ste/ de bsgom par bya'o/ /des 'di skad ston par 'gyur te/ rnam par</text></item>
<item><p>104b.4</p><section></section><text>snang mdzad kyi sbyor ba dang ldan pas/ rang gi ye shes sems dpa'i thugs ka'i dkyil 'khor gyi steng du 'khor lo rnam par bsgoms la bsgrub par bya ba bkug ste/ /der bcug la bzhag ste/ ji lta ba bzhin du zhi ba'i las bya'o/ /de bzhin du mi bskyod pa'i sbyor ba dang ldan pas/</text></item>
<item><p>104b.5</p><section></section><text>ye shes rdo rje can te ye shes sems dpa'i thugs kar rdo rje'i dkyil 'khor gyi dbus su gnas pa ste/ der nyi ma'i dkyil 'khor la gnas pa'i rdo rje bsgoms la/ der rdo rje'i sngags kyi don bsgom par bya ste/ rdo rje'i sngags ni yi ge hUM ngo / /des don du gnyer zhing gzir</text></item>
<item><p>104b.6</p><section></section><text>bar byed pas na/ rdo rje'i sngags don ni bsgrub par bya'o / /de bsgom par bya'o/ /rin chen 'byung ldan gyi sbyor ba dang ldan pas/ rin chen ye shes can te ye shes sems dpa'i thugs kar rin po che'i dkyil 'khor gyi dbus su gnas pa'i rin po che rnam par bsgoms la/ der rin po che'i sngags</text></item>
<item><p>104b.7</p><section></section><text>kyi don bsgom par bya ste/ rin chen sngags ni yi ge sA'o / /des don du gnyer zhing rgyas par 'gyur bas na rin chen sngags don ni bsgrub par bya ba ste/ de bsgom pa la yang de skad ces bya'o/ /'od dpag tu med kyi sbyor ba dang ldan pas/ pad+mo ye shes can te rang gi snying gar</text></item>
<item><p>105a.1</p><section></section><text>bzhugs pa'i ye shes sems dpa'i thugs kar chos kyi dkyil 'khor gyi dbus na gnas pa ste/ pad+ma la gnas pa'i pad+ma bsams la/ der pad+ma'i sngags kyi don bsgom pa ste/ pad+ma'i sngags ni yi ge AH 'o/ /des don du gnyer zhing dbang du byed pas na pad+ma'o sngags don</text></item>
<item><p>105a.2</p><section></section><text>ni/ bsgrub par bya ba ste de'i don bsgom par bya'o/ /don yod par grub pa'i sbyor ba dang ldan pas/ ral gri ye shes can te rang gi ye shes sems dpa'i thugs kar dam tshig gi dkyil 'khor gyi dbus na gnas pa ste/ sna tshogs rdo rje'i steng na gnas pa'i ral gri bsam par bya'o/ /der</text></item>
<item><p>105a.3</p><section></section><text>ral gri sngags kyi don bsgom pa ste/ ral gri'i sngags ni yi ge hA'o/ /des don du gnyer zhing rnam pa thams cad kyis sgrub par byed pas na/ ral gri'i sngags don ni bsgrub par bya ba ste des bsgom par bya'o/ /'di nyid kyi cho ga'i lhag ma bstan par bya ba'i phyir/ dkyil 'khor zhes bya ba</text></item>
<item><p>105a.4</p><section></section><text>la sogs pa gsungs te/ dkyil 'khor kun ni 'khor lo la sogs pa'i dkyil 'khor ro/ /de rnams kyi ngos rnam pa bzhi rnams su sangs rgyas lnga rnams te/ rnam par snang mdzad la sogs pa go rims ji lta ba bzhin du dgod par bya'o/ /'od zer lnga yi bye brag gis/ /zhes bya ba</text></item>
<item><p>105a.5</p><section></section><text>ni/ las dang rjes su mthun pa'i kha dog gis spro bar bsgom mo/ /des cir 'gyur zhe na/ byang chub ste mngon par 'dod pa'i 'bras bu 'grub pa 'thob par 'gyur ro/ /da ni rim pa'i dbye bas spro ba bstan par bya ba'i phyir/ sngags rnams zhes bya ba la sogs pa gsungs te/ sngags</text></item>
<item><p>105a.6</p><section></section><text>rnams thams cad ni sgrub pa po thams cad kyi ste/ spro ba ni lha rnams sprul pa'o/ /bye brag rnam pa gnyis ni rdzogs pa dang ma rdzogs pa'i bye brag rnam pa gnyis su bsgrags so/ /bskyed pa'i rim pa'i ting nge 'dzin la gnas pa rnams kyi bstan par bya ba'i phyir/ sku gsum zhes bya ba la</text></item>
<item><p>105a.7</p><section></section><text>sogs pa gsungs te/ sku rdo rje la sogs pa'i bye brag gis spro ba dang bsdu ba'i dgod pas lha rnams spro ba dang bsdu ba bya'o/ /de nyid gsal bar bya ba'i phyir lus kyis zhes bya ba la sogs pa gsungs te/ sku'i ngo bo nyid ni lus kyi rnam par snang mdzad kyi ngo bo nyid do/ /sems</text></item>
<item><p>105b.1</p><section></section><text>kyis ni bdag nyid kyi sems thugs kyi ngo bo nyid de/ mi bskyod pa'i ngo bo nyid kyis so/ /ngag gi bdag nyid kyi tshig gi tshogs so/ /gsung gi ngo bo nyid ni 'od dpag tu med pa'i rang bzhin gyis so/ /des mchod par shes nas mchod pa'i gnas te/ 'dod pa'i don yang dag par 'grub</text></item>
<item><p>105b.2</p><section></section><text>pa 'thob par 'gyur zhing rnyed par 'gyur ro/ /dkyil 'khor chen po ni sku dang gsung dang thugs kyi dkyil 'khor ro/ /de rnams kyi 'khor lo ni bsdus pa ste/ dkyil 'khor chen po'i 'khor lo des rdo rje lnga rnams zhes pa ste/ rdo rje 'chang chen po de rnam par bsgom par bya'o/ /</text></item>
<item><p>105b.3</p><section></section><text>dbus su zhes bya ba la sogs pa la/ bshad ma thag pa'i sku rdo rje ste dam tshig sems dpa'i dbus su zhes bya ba snying gar bdag po ste/ ye shes sems dpa'i thugs kar rang sngags rdo rje'i gzugs zhes bya ba ting 'dzin sems dpa'i gzugs te sku bsam par bya'o/ /yang dkyil</text></item>
<item><p>105b.4</p><section></section><text>'khor rnam pa bzhi ste/ chu la sogs pa'i dkyil 'khor rnam pa bzhi po dag kha dog rnam pa bzhi zhes bya ba dkar po la sogs par kun tu brtags shing bsams la/ snying gar te chu la sogs pa'i dkyil 'khor gyi dbus su sngags zhes pa yi ge oM la sogs pa de rnams kyi</text></item>
<item><p>105b.5</p><section></section><text>don 'jug pa la sogs pa ste/ de rnams bsgom zhing yongs su shes par bya'o/ /rdo rje rnam pa bzhi ni chu la sogs pa'i dkyil 'khor bzhi ste/ de'i las ni zhi ba la sogs pa'o/ /de rnams bsam gtan rdo rje can/ /zhes pa rnal 'byor pas las de dag byed cing rdzogs par</text></item>
<item><p>105b.6</p><section></section><text>byed pa'i cho ga 'di ni rnal 'byor gyi dbang phyug thams cad kyi mchog tu bzang zhing rtag pa ste/ de bzhin gshegs pa thams cad kyi lung las brgyud pa las 'ongs pa yin no/ /de bas na gsang ba ste/ las dang po pa rnams kyi thun mongs ma yin pa'i de kho na nyid do/ /rdo rje bzhi po de</text></item>
<item><p>105b.7</p><section></section><text>dag las kyi bye brag gis bstan par bya ba'i phyir/ zhi ba la ni zhes bya ba la sogs pa gsungs te/ zhi ba ni rims la sogs pa sel bar byed pa'i mtshan nyid can gyi las la ni spyan gyi tshul te/ kha dog dkar po dal ba'i rang bzhin can gyi chu'i dkyil 'khor bsgom par bya'o/ /</text></item>
<item><p>106a.1</p><section></section><text>rgyas pa ste nor 'phel bar bya ba la sogs pa la ni rnam par snang mdzad la gnas te zhes bya bar sbyar te/ gser zhun ma ltar rnam par mdzes shing 'bar bas na rnam par snang mdzad de/ rin chen 'byung ldan no/ /de'i gnas ni ser por snang ba gnyi ga las 'byung ba dbang chen</text></item>
<item><p>106a.2</p><section></section><text>gyi dkyil 'khor ro/ /de bzhin du dbang la ni rdo rje pad+mo can zhes bya bar sbyar te/ dbang zhes pa ma chags pa rnams rjes su chags par bya ba'i phyir/ pad+mo rdo rje can 'od zer dmar po'i rang bzhin can g.yas kyi sgo nas 'byung ba me'i dkyil 'khor bsgom mo/ /mngon spyod de gsad pa la sogs</text></item>
<item><p>106a.3</p><section></section><text>pa drag po'i las rnams la ni rdo rje khro bo ste/ 'od zer nag po'i ngo bo nyid g.yon gyi sgo nas 'byung ba rlung gi dkyil 'khor bsgom mo/ /'di ni zhes bya ba la sogs pa la/ gang bshad ma thag pa'i dkyil 'khor bzhi bo 'di ni rdo rje thams cad kyi ste/ sgrub pa po thams cad kyi gsang ba zhes pa</text></item>
<item><p>106a.4</p><section></section><text>sba bar bya ba dang / sku gsum las byung ba ste rdo rje 'chang chen pos bstan pa'o/ /sngags rnams kun ni zhes pa lha thams cad dang 'brel par gyur pa'i bya ba'i rol mo ste/ zhi ba la sogs pa'i las gsungs pa'o/ /des mtshan pa ni mtshan par byas pa'i gsang ba'o zhes bya bar</text></item>
<item><p>106a.5</p><section></section><text>sbyar ro/ /las rnam pa bzhi'i nang nas mngon spyod kyi las bkar te bstan par bya ba la/ de rnam par phye bas de nyid kyi yul bstan par bya ba'i phyir/ ma dad smra ba'i zhes bya ba la sogs pa gsungs te/ ma dad pa ni snod ma yin te / dkon mchog gsum la sogs pa smod par</text></item>
<item><p>106a.6</p><section></section><text>smra ba'i sems can log par lta ba dang / rdo rje slob dpon te bla mar gyur pa de rnams la smod pa dang / gzhan yang gdug pa'i sems can te/ mtshams med pa la sogs pa byed pa rnams la'ang rab tu bskul ba ste/ che ge mo sod cig ces bya ba la sogs pa bskul ba'i</text></item>
<item><p>106a.7</p><section></section><text>mtshan nyid can gyi las 'og nas bshad pa 'di dag bya'o/ /ye shes chen po'i 'khor lo'i rdo rje ni/ rigs gsum gyi bdag nyid can rdo rje 'chang chen po ste/ des de skad ces bka' stsal to zhes bya ba ni de skad ces gsungs pa'o/ /khams gsum zhes bya ba la sogs pa</text></item>
<item><p>106b.1</p><section></section><text>la/ /khams gsum na gnas pa ste/ 'dod pa dang gzugs dang gzugs med par gtogs pa'i sgo nga las skyes pa la sogs pa'i sems can rnams/ sangs rgyas kyi skur zhes bya ba la sangs rgyas kyi sku/ de bzhin gshegs pa'i snying po can du sgrub pa pos rnam par bsgom zhing lhag par mos</text></item>
<item><p>106b.2</p><section></section><text>nas dgra bos zhes pa bsgrub par bya ba'i dgra bos sems can de rnams gsod par bsam zhing bsgoms nas so/ /de nas las rnams brtsam par bya/ /zhes bya ba ni/ bshad ma thag pa'i rim pas sdig pa nye bar bsgrag pa byas la/ kha sbyar dbye ba sngon du 'gro bas chad pas gcad par bya'o/ /nam mkha'i dbyings kyi</text></item>
<item><p>106b.3</p><section></section><text>dbus gnas par/ /zhes bya ba la sogs pa la/ de la dang por re zhig sgrub pa pos nam mkha'i dbus su gnas pa ste/ 'od gsal ba'i nang du chud par byas la de'i 'og tu bdag nyid nyi ma'i dkyil 'khor lta bur yongs su gyur bar bsams nas/ de'i steng du hUM ring po las</text></item>
<item><p>106b.4</p><section></section><text>byung ba'i rdo rje rtse lnga pa kha gyes pa bsams la/ de yongs su gyur pa las rdo rje sems dpa' zhal bzhi pa mche ba gtsigs pa/ in+d+ra nI la'i mdog can phyag drug pa/ rnam pa'i mchog rnams kun dang ldan/ /zhes bya ba ni/ khro bo'i rnam pa thams cad kyi khyad par dang ldan pa/</text></item>
<item><p>106b.5</p><section></section><text>g.yon brkyang bas bzhugs pa/ dkyil 'khor gyi dbus na bzhugs pa'i rdo rje sems dpa' man ngag ji lta ba bzhin du rnam par bsgom mo/ /dus gsum dam tshig ni bshad ma thag pa'i rdo rje 'chang ngo / /de las byung ba'i sangs rgyas 'khor lo ni/ rnam par snang mdzad la sogs</text></item>
<item><p>106b.6</p><section></section><text>pa'i lha'i tshogs te/ de rnam par bsgoms la/ sangs rgyas kyi 'khor lo stobs che ba bshad ma thag pa 'di/ rdo rje sems dpa'i lag pa g.yas pa ste g.yas logs su bsam par bya'o/ /don gyi shugs kyis ni rigs lnga'i bdag nyid can gyi lha mo'i 'khor lo ni g.yon</text></item>
<item><p>106b.7</p><section></section><text>du bya'o zhes bya ba ni man ngag go/ /phyogs bcu nas byung sems can rnams/ /zhes bya ba ni/ phyogs bcu na bzhugs pa'i sangs rgyas rnams so/ /sangs rgyas sku yi bye brag gis/ /zhes bya ba ni/ rdo rje rnam par snang mdzad la sogs pa'i rigs kyi bye brag gis so/ /bsdus</text></item>
<item><p>107a.1</p><section></section><text>te gong bu'i tshul gyis su/ /zhes bya ba ni/ rang gi phyag rgya chen po'i gzugs ji lta ba bzhin du gcig tu byas la/ lha rnams kyi tshogs de dag rang gi lus la/ de dag gzugs kyi phung po la sogs pa'i tshul gyis gzhug par bya zhing gzung bar bya'o/ /yang gzhug par byas pa'i 'og</text></item>
<item><p>107a.2</p><section></section><text>tu ye shes 'khor lo can te/ ye shes kyi lus la gnas pa rnams kyi spro ba ste 'byin pa'i bya ba dag bya'o/ /ji lta bu zhe na/ khro bas zhes bya ba la sogs pa gsungs te/ khros pas 'khrugs pa la sogs pa'i rang gi ngo bor bsams la spro bar bya'o zhes bya bar sbyar ro/ /khro bas zhes bya ba ni</text></item>
<item><p>107a.3</p><section></section><text>yid do/ /'khrugs pa ni lus kyis so/ /de'i phyir/ mi sdug 'jigs su rung ba'i gzugs/ /zhes bya ba gsungs te/ mi sdug pa nyid ni smin ma bskyod pa dang spyan dmar ba dang / zhal mche ba gtsigs pa dang ldan pa'i phyir ro/ /'jigs su rung ba ni sku che ba dang ldan zhing / sprul ska rags</text></item>
<item><p>107a.4</p><section></section><text>su bcings pa la sogs pas brgyan bas 'jigs su rung ba'i gzugs can no/ /mtshon cha sna tshogs mchog 'dzin pa ni/ dgra sta dang tho ba la sogs pa phyag na bsnams pa'i phyir ro/ /gsod pa'i zhes bya ba ni rdo rje 'chang chen po'o/ /de'i don ni bye brag go/ /de 'ba' zhig sems pa ni</text></item>
<item><p>107a.5</p><section></section><text>gdug pa chen po dkon mchog gsum la gnod pa byed cing sun 'byin pa'i gdug pa rnams gsod cing 'joms pa'o/ /rdo rje sems dpa' 'ang gsod par bsgom/ /zhes bya ba ni/ gal te rdo rje sems dpa' 'ang 'di lta bu'i ma rungs par gyur na/ de la yang 'tshe na/ gzhan rnams la lta smos</text></item>
<item><p>107a.6</p><section></section><text>kyang ci dgos zhes bdag nyid kyi nus pa ston pa yin no/ /'gyod pa bzlog par bya ba'i phyir sangs rgyas sku gsum zhes bya ba la sogs pa gsungs te/ sangs rgyas ni rdo rje 'chang chen po'o/ /chos kyi sku la sogs pa'i mchog gsum ston pa'i lung spyod bar mdzad pas na/ sku gsum</text></item>
<item><p>107a.7</p><section></section><text>mchog stsol ba'o/ /rdo rje gsum ni sems can rnams te/ de rnams kyi dkyil 'khor gyi gnas ni khams gsum yin la/ de'i bdag nyid can yin pas na rdo rje gsum gyi dkyil 'khor gnas so/ /dngos grub ni mngon par 'dod pa'i don te/ de sgrub pa po la ster bar 'gyur ro/ /rmangs</text></item>
<item><p>107b.1</p><section></section><text>ba ni dngos grub gzhan la rag las pas rmongs pas na rmongs pa la / /'dir zhes pa ni dngos grub mi ster ba la'o/ /the tshom ni yid gnyis mi bya ba'o / /drag po'i cho ga 'di ni nyin zhag bdun du bya'o/ /[(]bzhan [,]gzhan [)#]du nyin zhag bdun tshun chad kyis ni sangs rgyas kyis kyang mi 'grub bo/ /de la</text></item>
<item><p>107b.2</p><section></section><text>'dir sbyor ba ni 'di yin te bshad ma thag pa'i rim pas/ rdo rje 'chang chen por bdag nyid bskyed la/ ji skad bshad pa'i khro bo'i lha rnams spro bar byas la/ de'i dbus na gnas pa'i gnod mdzes la lung bsgo bas/ des mgrin pa zhags pas bcings nas/ lcags kyus drangs par</text></item>
<item><p>107b.3</p><section></section><text>'gyur bzhin du/ rlung gi dkyil 'khor gyi dbus na gnas pa'i me'i dkyil 'khor la bsgrub par bya ba skra grol zhing lus til mar gyis bskus pa/ srog bye ba skyabs med pa 'gyod pa skyes pa mdun du rnam par bsams la/ khro bo'i lha rnams kyis mtshon cha sna tshogs pas gcod par byed cing</text></item>
<item><p>107b.4</p><section></section><text>srog dang bral nas sangs rgyas kyi zhing du skye bar bsgom mo / /rdo rje'i dam tshig ni khro bo rnams so/ /de rnams kyi ye shes ni 'di ltar rnam par gtses shig ces bya ba khong du chud par bya ba ste/ de ni rdo rje'i dam tshig ye shes yin la de nyid bka'i 'khor lo ste rnam par 'tshe ba'i phyir ro/ /</text></item>
<item><p>107b.5</p><section></section><text>de'i phyir ting nge 'dzin 'di la yang de skad ces bya'o/ /de ltar mi bskyod pa'i rnal 'byor pa'i bka'i 'khor lo dang por yang dag par bstan nas/ rnam par snang mdzad kyi rnal 'byor pa rnams kyi yang bstan par bya ba'i phyir/ nam mkha'i dbyings kyi zhes bya ba la sogs pa</text></item>
<item><p>107b.6</p><section></section><text>gsungs te/ ji skad du gsungs pa'i rim pas/ bdag nyid rnam par snang mdzad kyi skur bskyed la de'i 'og tu/ /dus gsum dam tshig las byung pa/ zhes pa rnam par snang mdzad yongs su gyur pa las byung ba'i rdo rje sems dpa' grags pa chen po khros pa rnam par bsams la/ de'i phyag tu</text></item>
<item><p>107b.7</p><section></section><text>rdo rje me stag rnam par 'phro bas 'khrugs pa'i rdo rje kha gyes pa bsnams par bsgom mo/ /phyogs bcu nas byung sems can rnams/ /zhes bya ba la phyogs na bzhugs pa'i de bzhin gshegs pa rnams ni/ rdo rje sku'i khyad par gyis te/ bud med dang skyes pa'i bye brag gis byung ba/ rang gi</text></item>
<item><p>108a.1</p><section></section><text>lus las byung ba'i 'od zer gyi tshogs kyis gcig tu byas shing bsdus nas drangs la de bzhin gshegs pa de dag gi lus la gzud cing gzhug go/ /spro ba rdo rje thams cad kyi ste/ rang gi lus la gnas pa'i dkyil 'khor pa rnams kyi spro ba ste/ 'byin pa'i bya ba de ye shes</text></item>
<item><p>108a.2</p><section></section><text>mchog gi gnyen te sgrub pa pos bya'o/ /de nas de rnams la bka' bsgo ba'i tshul bstan par bya ba'i phyir/ sku gsung thugs kyi zhes bya ba la sogs pa gsungs te/ sku gsung thugs kyi sbyor ba can ni/ rdo rje gsum gyi bdag nyid can no/ /sangs rgyas thams cad ni de bzhin gshegs pa thams cad</text></item>
<item><p>108a.3</p><section></section><text>dang / de'i sras rnams bdag la gson cig pa'o/ /ci zhig ce na/ bdag ni zhes bya ba la sogs pa gsungs te/ bka' yi 'khor lo rab sbyor ba/ /zhes bya ba nges par rdzogs par byed pa de ni/ bdag yin pa'o/ /gal te zhes bya ba la sogs pa la/ gal te 'ga' zhig 'dir bdag gis </text></item>
<item><p>108a.4</p><section></section><text>bsgo ba mi byed cing 'das na/ rang gi lag na gnas pa'i rdo rje kun nas rab tu 'bar ba'i gzugs can 'bar bas kun nas bskor ba'i rdo rje 'di yis sku gsum las byung ba ste/ sku gsum gcig tu gyur pas dgas par bgyi zhing phye mar bya'o/ /des na de zhig par 'gyur zhing</text></item>
<item><p>108a.5</p><section></section><text>rnam par 'jig par 'gyur ba 'dir gdon mi 'tshal lo zhes pa ste bdag nyid bdag po yin par ston to/ /'khor lo'i dam tshig ni rnam par snang mdzad do/ /de las byung ba ni ye shes rdo rje yin la de ni rdo rje sems dpa' ste/ ting nge 'dzin 'di la yang ming de skad ces bya'o/ /de bzhin</text></item>
<item><p>108a.6</p><section></section><text>du rin chen 'byung ldan la sogs pa'i yang / de yongs su gyur par sbyar bar bya'o/ /de yi 'khor rnams kyi yang bstan par bya ba'i phyir/ sangs rgyas dkyil 'khor rdo rje can/ /zhes bya ba la sogs pa gsungs te/ sangs rgyas dkyil 'khor rdo rje can ni bdag nyid do/ /nam</text></item>
<item><p>108a.7</p><section></section><text>mkha' rdo rje'i dbus gnas pa / /zhes pa ni/ 'od gsal bar zhugs par bsam pa ste/ de las rang gi rdo rje zhes bya ba rang nyid gshin rje gshed kyi 'khor lo che ste/ 'khor dang bcas pa rab tu brtag par bya'o/ /dus gsum sangs rgyas ma rnam par snang mdzad la sogs pa'o/ /</text></item>
<item><p>108b.1</p><section></section><text>sems dpa' rnams ni byams pa la sogs pa rnams kyang sku gsum dkyil 'khor te/ sku dang gsung dang thugs la zhugs par brtag par bya'o/ /gshin rje gshed kyi zhes bya ba la sogs pa la/ slar yang ste phyis kyang sangs rgyas zhes bya ba zhi ba'i ngo bor gnas pa rnams/ gshin rje gshed</text></item>
<item><p>108b.2</p><section></section><text>kyi mdog dang 'dra bar spro bar bya'o/ /de bzhin gshegs pa dang sems dpa' rnams spros pas/ dus gsum la bzhugs pa zhes pa/ sku gsum gyi bdag nyid can yang 'di ltar bsgom par bya'o/ /gdug sems can zhes pa ni/ bya ba ma yin pa byed pa dang ldan pa'i sems yod pa'i dgra</text></item>
<item><p>108b.3</p><section></section><text>bo rnams te/ dkon mchog gsum la gnod pa byed pa la zhugs pa rnams khros pas gsod par bsgom par bya'o/ /rdo rje ni de bzhin gshegs pa rnams so/ /de rnams kyi bka' ni gdug pa rnams gzhom pa'i phyir bskul ba'o/ /de nyid ni gtso bor gyur pas na dkyil te snying</text></item>
<item><p>108b.4</p><section></section><text>po'o/ /de len cing 'dzin la bdag gir byed pas na dkyil 'khor te/ de gang yin zhe na/ dkyil 'khor gyi bdag po nyid do/ /dam tshig thams cad na rdo rje 'chang chen po'o/ /de las byung ba ni gshin rje gshed de/ de dang mnyam zhing gcig pa ni sku gsum gyi ye shes rdo rje ste/ 'khor</text></item>
<item><p>108b.5</p><section></section><text>gyi khro bo rnams so/ /ting nge 'dzin de gang du ston pa de la yang de skad ces bya'o/ /lha thams cad kyi thun mong gi bka'i 'khor lo bstan par bya ba'i phyir/ sku gsung zhes bya ba la sogs pa gsungs te/ sku dang gsung dang thugs kyi rdo rje zhes bya ba rnam par snang mdzad la sogs pa</text></item>
<item><p>108b.6</p><section></section><text>rnams dang / de'i lha mo rnams kyis bka'i 'khor lo sbyar bar bya'o/ /rang sngags ni rang gi rigs dang 'brel pa byams pa la sogs pa'o/ /de rnams kyi don ni ji lta ba bzhin du bskyed pa'i phyag rgya chen po'i gzugs so/ /de'i yon tan ni de yongs su gyur pa las byung ba'i khro bo'i gzugs</text></item>
<item><p>108b.7</p><section></section><text>kyis te/ de dag gis sam yang na gtsug tor te steng gi char gnas pa'i khro bo'i rgyal po de dang mnyam zhing mtshungs par gyur pas/ gtsug tor dam tshig ces pa ni khro bo thams cad de/ de rnams kyis kyang bka'i 'khor lo sbyar bar bya'o/ /bka'i 'khor lo'i dgos pa gzhan dag bstan</text></item>
<item><p>109a.1</p><section></section><text>par bya ba'i phyir/ sngags kun zhes bya ba la sogs pa gsungs te/ sngags kun zhes bya ba dbang po la sogs pa'i skye bo bgegs byed pa rnams bsrung ba'i phyir te bzlog par bya ba'i phyir ye shes mchog rdo rje can zhes bya ba sgrub pa pos bka'i 'khor lo 'di bya'o/ /'di ni</text></item>
<item><p>109a.2</p><section></section><text>zhes bya ba ni bka'i 'khor lo'o/ /bshad ma thag bgegs rnam par gzhig pa ci'i phyir bya zhe na/ rdo rje thams cad de sgrub pa po thams cad kyi byang chub bsrung ba'i don du zhes bya ba/ sems rnam par g.yeng bar byed pa de las bsrung ba'i phyir ro zhes bya ba ste/ 'di ni bka'i 'khor lo'i</text></item>
<item><p>109a.3</p><section></section><text>dgos pa bstan pa yin te sgra ji bzhin pa'o/ /de ni rdzogs pa'i rim pa la gnas pa rnams kyi yang / gdug pa tshar gcad pa'i thams bstan par bya ba'i phyir/ nam mkha' rdo rje zhes bya ba la sogs pa gsungs te/ gdug pa'i bsam pas snang zhing 'bar bas na rnam par snang mdzad de bsgrub par bya ba'o/ /</text></item>
<item><p>109a.4</p><section></section><text>de'i sku mchog las byung ba'i sku gsum dam tshig ni/ lus dang ngag dang yid kyi bdag nyid can gyi chos so/ /mkha' dbyings rdo rje'i dbus gnas par/ /zhes bya ba stong par gyur par bsams nas gdan du zhes bya ba ste/ bsgrub par bya ba'i gzugs rang gi gzhir gyur par brtag par bya'o/ /</text></item>
<item><p>109a.5</p><section></section><text>nam mkha'i dbyings de nyid ni sangs rgyas thams cad kyi zhes bya ba 'od zer rnam pa lngas yongs su gang zhing khyab par rnam par bsgom mo/ /bdag nyid kyi'ang rang gi yi ge ni ngag go/ /gnas ni lus so/ /ye shes ni sems te/ gsum po de dag thugs kyi rnam pa ste/ sgyu ma lta bur bsgom par bya'o/ /</text></item>
<item><p>109a.6</p><section></section><text>yang de'i 'og tu sangs rgyas zhes bya ba ste bshad ma thag pa'i 'od zer lnga sems tsam du bsgoms la/ rang gi phyag rgya chen por bsdu bar bya zhing gzhug par bya'o/ /de dag thams cad ni thugs kyi rdo rjer byas pa'i phyir zhes pa ni/ sems tsam mo zhes shes par byas la/ sku gsum la zhes bya ba</text></item>
<item><p>109a.7</p><section></section><text>rang gi lus dang ngag dang yid la de dag gzud cing gzhug pa 'dis ni mngon par 'dod pa'i don rdzogs par 'gyur ro/ /rdo rje ni gzhig par dka' ba ste bsgrub par bya ba'o/ /de 'jig par byed pa ni sngags rin po che ste sbyor ba'i khyad par ro/ /de'i rab tu snang bar byed pa ni/ gsal bar</text></item>
<item><p>109b.1</p><section></section><text>byed pa zhes bya ba'i ting nge 'dzin te dgongs pas bshad pa'o/ /rengs par bya ba'i cho ga bstan par bya ba'i phyir/ rnam pa'i mchog ces bya ba la sogs pa gsungs te/ de la dang por bdag nyid bdag po'i rang bzhin du bskyed la/ nam mkha'i dbus su 'dug ste sangs rgyas zhes pa/ nam</text></item>
<item><p>109b.2</p><section></section><text>mkha' dang rlung dang me dang chu dang sa'i ngo bo nyid mi bskyod pa la sogs pa gong nas gong du go rims bzhin bskod nas chu'i steng du bcag par bya ste sgra ji bzhin pa'o/ /rdzogs pa'i rim pa'i ting nge 'dzin la gnas pa bstan par bya ba'i phyir/ rkang pa mnyam gzhag ces bya ba la sogs</text></item>
<item><p>109b.3</p><section></section><text>pa gsungs te/ rkang pa mnyam gzhag sbyor ba yis/ /zhes bya ba ni/ bden pa gnyis gcig tu byas pa ste/ ye shes kyi rang bzhin gyi lus des/ spyi bo zhes bya ba chu'i steng du rkang pa bsgom pa zhes bya ste/ bcag par bya'o zhes bcom ldan 'das ngo bo nyid dag pa zhes bya ba drug pas de skad</text></item>
<item><p>109b.4</p><section></section><text>ces bka' stsal to/ /rdo rje ni rnal 'byor pa rnam pa gnyis so/ /de rnams kyis rgya mtsho la sogs par rkang pas gnon pa zhes bya ba 'chag pa gang yin pa'i ting nge 'dzin de la de skad ces bya ste/ dgongs pas bshad pa'o/ /dbang chen zhes bya ba la sogs pa la/ dbus su ste bsgrub par bya</text></item>
<item><p>109b.5</p><section></section><text>ba'i kha'i bu gar dbang chen gyi dkyil 'khor zhes bya ba/ laM las byung ba'i mdog ser po rdo rje gnyis kyis mtshan pa bsams la/ de'i steng du khro bo ste yi ge hUM ring po las byung ba'i rdo rje 'bar ba bzhag la/ skye bor zhes bya ba bsgrub par bya ba'i mgo la las kyi rdo rje ste/ sna tshogs rdo rje'o/ /</text></item>
<item><p>109b.6</p><section></section><text>de nyid ni rkang pa ste des gnon pa ni/ der gnas pa'i bdud rtsi thab sbyor bsgom par bya ba'o / /mu stegs can thams cad ni gcer bu pa la sogs pa'o/ /phas kyi rgol ba ni phyir rgol ba'i/ /de rnams kyi 'khrul 'khor ni lus la sogs pa ste/ de gnon pa'o/ /ting nge 'dzin de gang du</text></item>
<item><p>109b.7</p><section></section><text>'byung ba de la yang de skad ces bya'o/ /rdo rje gsum mchog ces bya ba la sogs pa la/ sgrub pa po bdag nyid rdo rje 'chang chen po'i gzugs yongs su bsgyur nas/ khro bo gzhan gang yang rung ba'i gzugs bzung ste/ rdo rje gsum mchog ces bya ba rang gi 'khor dang bcas pa/ </text></item>
<item><p>110a.1</p><section></section><text>ge sar ser po'i mdog 'dra ba ste/ pad+ma'i ge sar gyi rdul ltar ser ba'i mdog 'dra ba thams cad kyang ri'i rgyal po lta bu ste tshad ri rab dang 'dra ba yan lag bzhi'i dpung gi steng du bsams nas/ yan lag bzhi'i spyi bor rab tu bsgoms la dgra'i dpung sa 'og tu song</text></item>
<item><p>110a.2</p><section></section><text>bar bsam mo / /sangs rgyas ni rengs par bya ba la mkhas pa ste/ de rnams kyi dpung yang gnon par byed na/ gzhan dag lta smos kyang ci dgos te/ 'di la the tshom mi bya'o zhes bcom ldan 'das de bzhin gshegs pa thams cad kyi sku dang gsung dang thugs las byung ba drug pas de</text></item>
<item><p>110a.3</p><section></section><text>skad ces bka' stsal to/ /dpung thams cad ni sangs rgyas kyi dpung thams cad de/ de gnon pa'i ting nge 'dzin gang yin pa de la de skad ces bya'o/ /dgra bo skrag pa zhes bya ba la sogs pa la/ dgra bo ste dam pa'i chos spong bar byed pa skrag pa'i dam tshig ste/ 'jigs par byed pa'i dus</text></item>
<item><p>110a.4</p><section></section><text>su'o gnas bshad pa'i bsam gtan 'di rab tu brtag par bya'o/ /sangs rgyas te las dang po pa rnams kyis kyang / gal te sbyor ba 'di las 'das shing bzlas na 'gas par 'gyur ba ste/ 'jig rten du snang bar 'gyur ba 'di la the tshom med do/ /gsungs so zhes bya ba ni sbyor ba yang</text></item>
<item><p>110a.5</p><section></section><text>dag par bstan pa'o/ /hUM zhes bya ba la sogs pa la/ yi ge hUM yongs su gyur pa las rdo rje kha gyes pa byung bar gyur pa'o/ /tshad du ste zhes pa ni dbyibs te de'ang rdo rje rtse lnga pa las 'og phur bu'i dbyibs su byas pa/ de nas steng du mig la sogs pa'i yan lag dang ldan pas/ lte ba</text></item>
<item><p>110a.6</p><section></section><text>man chad rtse gcig pa'i bdud rtsi thab sbyor gyi gzugs su sgrub pa pos bsgoms la/ snying ga ste bsgrub par bya ba'i snying gar phur bu des btab cing bcad cing gtub par brtag cing bsgom par bya'o/ /sangs rgyas ni rgyud dang sngags kyi rigs so/ /de rnams kyi dpung ni tshogs so/ /khros</text></item>
<item><p>110a.7</p><section></section><text>pa ni phyir rgol bar gyur pa'o/ /'jig par 'gyur ba ni 'dul bar 'gyur ba 'dir gdon mi za'o/ /dgra ni dgra bo rnams te de rmongs pa ni/ dge ba'i bsam pas kyang yid dang mi mthun pa la 'jug pa'o/ /de la gnod par byed pa ni 'jig par byed pa ste/ ting nge 'dzin de gang du ston pa</text></item>
<item><p>110b.1</p><section></section><text>de la de skad ces bya'o/ /bdud la sogs pa'i rnam par 'tshe ba rnams zhi ba'i sbyor ba bstan par bya ba'i phyir/ /grong ngam zhes bya ba la sogs pa gsungs te/ grong ni rgyal po'i pho brang ngo / /grong khyer ni skye bo rnams gnas pa'i phyogs gcig go/ /ljongs zhes bya ba yang skye bo mang po gnas pa la</text></item>
<item><p>110b.2</p><section></section><text>bya'o / /der 'og nas bshad pa'i sbyor ba bya ba'o/ /nad kun spong ba zhes bya ba la sogs pas ni/ sbyor ba'i nus pa bstan pa yin te/ de la dang por sgrub pa pos sems can rnams la snying rje chen po dmigs nas/ grong gi steng bar snang gi phyogs su shing tA la'i tshad tsam gyi rdo rje chen po rtse</text></item>
<item><p>110b.3</p><section></section><text>mo lnga pa 'od zer lnga dang ldan pa bsgoms la/ de las byung ba'i 'od zer gyi tshogs bsregs pa'i bskal pa lta bu ste/ dus mtha'i me bzhin du sems can rnams kyi sdig pa thams cad bsregs par bsams la/ de'i 'og tu slar yang rdo rje der rab tu bsdu bar bya ste/ sems can rnams gzhug</text></item>
<item><p>110b.4</p><section></section><text>par bya'o/ /spro ba zhes pa ni rdo rje de las 'byin pa dag kyang bya zhing nyams su blang ngo / /ji ltar zhe na/ nor bu rin chen zhes pa pad+ma rA ga la sogs pa yid bzhin gyi nor bu rin po che zhes bya ba yid la re ba skong ba'o/ /'od ni tshon shel gyi nor bu ltar dang ba'i lus kyi kha dog ste/ yid bzhin gyi</text></item>
<item><p>110b.5</p><section></section><text>nor bu rin po che'i 'od de rnams kyis nye bar mtshan pa'i chos kyi sprin zhes bya ba bshad ma thag pa'i rim pas sbyangs pa'i sems can gyi tshogs bsgom zhing / rang gi gnas su bkod nas kyang de'i 'og tu rim pa 'dis dbang bskur ba ni yang dag par bya ba ste/ nam mkha'i steng du rnam par snang</text></item>
<item><p>110b.6</p><section></section><text>mdzad kyi tshogs rang gi phyag rgya dang snyoms par zhugs par bsgoms la/ de las byung ba'i byang chub kyi sems kyi rgyun 'bab pas/ sems can rnams dbang bskur bar bya'o zhes bya ba ni man ngag go/ /rdo rje bsam gtan zhes bya ba la sogs pa la/ zhi ba'i don du bstan pa'i rdo rje'i bsam</text></item>
<item><p>110b.7</p><section></section><text>gtan bshad ma thag pa 'di yis ni dgang dka' ba ste/ lus kyi nyams stobs zad pa rnams kyang rab tu 'gengs shing yan lag rgyas par 'gyur ro/ /de lta bu'i bsam gtan gyi stobs kyis sbyin pa'i rdo rje zhes pa ste/ sbyin pa phul du byung ba de rab tu bsgom zhing gsal bar byed pas na</text></item>
<item><p>111a.1</p><section></section><text>sbyin pa'i rdo rje sgom byed pa'o/ /yid bzhin gyi nor bu ni rin chen 'byung ldan no/ / dpal ni phun sum tshogs pa ste/ de gang la yod pa de ni dpal ldan te der 'byung ba'o/ /der zhes bya ba ni sems can gyi rten du gyur pa'i sa der rnam par snang mdzad dang 'od dpag tu med pa dang mi</text></item>
<item><p>111a.2</p><section></section><text>bskyod pa'i tshogs kyis legs par byin gyis brlabs par bsam zhing bsgom par bya'o/ /de nas cir 'gyur zhe na/ bskal pa grangs med pa gsum gyi dus su yang grong khyer la sogs pa'i gnas de / sangs rgyas thams cad kyis byin gyis rlob cing yongs su skyong bar mdzad pa ste/ bshad ma thag pa</text></item>
<item><p>111a.3</p><section></section><text>'di ni sangs rgyas thams cad kyi gsang ba skyon med pa ste/ mi slu ba'i sku'i gsang ba lus srung bar byed pa'o/ /nad thams cad ni rims la sogs pa'o/ /de rnams med par byed pa ni rab tu zhi ba'o/ /de'i 'og tu rdo rje lta bu'i lus 'byung ba ste/ ting nge 'dzin de gang du ston pa de la yang de skad</text></item>
<item><p>111a.4</p><section></section><text>ces bya'o/ /bsam gtan zhes bya ba la sogs pas ni/ las dang po pa'i dge ba'i bya ba'i yan lag tu gyur pa'i bsrung ba'i cho ga gsungs pa yin te/ bsam gtan las byung ba'i gdug pa'i phur bus dam bcas pas te/ thun bzhir nyams su blangs pas so/ /gnas gang du ni zhes pa</text></item>
<item><p>111a.5</p><section></section><text>ni yid dang rjes su mthun pa'i gnas gang yang rung bar gnas la/ 'og nas bshad pa 'di brtsam par bya'o/ /bsam gtan ni bsrung ba'i cho ga'o/ /de sngon du 'gro ba'i sbyor ba ni ting nge 'dzin te/ bsam gtan gyi sbyor ba des gnas na rdo rje sems dpa' la sogs pa'i sbyor ba la slob</text></item>
<item><p>111a.6</p><section></section><text>pa na sangs rgyas te rang gi lha rnams kyis byin gyis rlob cing gcig tu 'gyur ro/ /bsam gtan gyi phur bu de nyid bstan par bya ba'i phyir/ rdo rje zhes bya ba la sogs pa gsungs te/ rdo rje bdud rtsi rgyal po che/ /zhes bya ba ni bdud rtsi thab sbyor te/ de rdo rje phur bu ste lte ba yan chad khro</text></item>
<item><p>111a.7</p><section></section><text>bo'i gzugs la/ lte ba man chad rtse gcig pa'i gzugs su rab tu bsgoms la/ me stag rab tu 'bar ba 'dra bas phyogs bcu ste/ shar la sogs pa'o/ /de rnams kyi dkyil 'khor gyi mchog ni gtso bo ste/ de dang bcas par bgegs gzhan rnams kyi yang / mgo la phur du gdab</text></item>
<item><p>111b.1</p><section></section><text>par bya zhing nub par bya'o/ /'gro ba ni sgrub po la sogs pa'o/ /de log par sgyur zhing sems bsgyur ba la sogs pas khrid cing 'dren par byed pas na/ 'gro ba 'dul ba ste bgegs rnams so/ /de rnams zhi ba ni nges par bzlog pa ste/ de nyid mi phyed pas na rdo rje'o/ /ting nge 'dzin de gang du ston</text></item>
<item><p>111b.2</p><section></section><text>pa de la yang de skad ces bya'o/ /zhi ba'i zhes bya ba la sogs pa la/ nam mkha'i dbyings kyi dbus te/ chos 'byung ba la gnas pa'i zhi ba'i dkyil 'khor dam pa ste/ yongs su rdzogs pa bsam zhing bsgom par bya'o/ /der yi ge oM las byung ba'i rnam par snang mdzad kyi gzugs</text></item>
<item><p>111b.3</p><section></section><text>gri lta ba bzhin du bsams la/ de'i thugs kar 'dod pa ste/ bsgrub par bya ba gzhag cing dgod par bya'o/ /de'i 'og tu nam mkha'i dbyings te/ nam mkha'i khongs su gtogs pa/ spyan la sogs pa mchog tu gyur pa gang yin pa de ni/ spyan la sogs pa'i mchog rnams te/ rnam par snang</text></item>
<item><p>111b.4</p><section></section><text>mdzad kyi tshogs so/ /de yang spyan la sogs pa mchog de rnams bde ba chen po la snyoms par zhugs nas/ nam mkha'i khams yongs su gang zhing khyab par rnam par bsgoms la/ snyoms par 'jug pas snyoms par zhugs pa de dag thams cad bsdus shing gcig tu byas la/ 'od</text></item>
<item><p>111b.5</p><section></section><text>kyi gong bus de'i bdud rtsi'i tshogs des nad pa'i spyi bor phab nas/ sdig pa thams cad gzhom par bya'o/ /de nas rang gi snying ga nas nad pa phyung la sdig pa dang bral ba mdun du zla ba'i dkyil 'khor la bzhag nas/ ba spu rnams kyi bu ga nas te/ brtul zhugs can gyi rang gi rdo rje'i bu</text></item>
<item><p>111b.6</p><section></section><text>gnas sangs rgyas kyi sprin sngar gyi 'od zer gyi gzugs kyis rang gi spyi bo'i bu gar zhugs par spro zhing dbyung ngo / /ji ltar zhe na/ rnam par snang mdzad kyi tshogs kyis [(]yang [,]kyang[)]nam mkha'i khams khebs shing g.yogs nas/ brtul zhugs can gyis de'i tshe de'i dus su/ de'i mdun na 'dug pa</text></item>
<item><p>111b.7</p><section></section><text>de la snga ma bzhin du dbang bskur te/ sangs rgyas kyi sprin rang gi phyag rgya dang snyoms par zhugs pa'i byang chub kyi sems kyi rgyun rnams kyis dbang bskur ba stsol bar mdzad do/ /bsam gtan gyi khyad par 'dis ni dam tshig ces bya ba mi dge ba de las 'das par gyur las sdug bsngal gyi tshogs</text></item>
<item><p>112a.1</p><section></section><text>rnams kyis/ rdo rje ltar mi phyed cing gzhig par dka' bas na rdo rje dam tshig ste nad pa'o/ /de'i rgyus na nad pa de skad cig gis te/ ring por mi thogs par dpal ldan te/ dge ba'i yan lag tu gyur pas lus rgyas par 'gyur ba'o/ /sangs rgyas kyi dam tshig gi sprin ni rnam par</text></item>
<item><p>112a.2</p><section></section><text>snang mdzad dang spyan gyi tshogs so/ /de rnams kyi bkod pa ni snyoms par 'jug pa'o/ /ting nge 'dzin de gang du ston pa de la yang de skad ces bya'o/ /zla ba'i dkyil 'khor zhes bya ba la sogs pas ni/ ting nge 'dzin gnyis po tshig gcig gis cung zad cig ston pa yin te/ chos 'byung</text></item>
<item><p>112a.3</p><section></section><text>ba'i nang du gnas pa'i dbang chen gyi dkyil 'khor bsams te/ rin chen 'byung ldan bskyed par bya ba'o/ /chos 'dzin pa yi gzugs bsam mo/ /zhes bya ba la/ 'od dpag tu med pa bskyed pa la ni me'i dkyil 'khor bsam par bya'o/ /snying gar zhes bya ba rin chen 'byung ldan dang /</text></item>
<item><p>112a.4</p><section></section><text>'od dpag tu med pa'i thugs kar 'dod pa ste/ ci rigs pa'i bsgrub par bya ba gnyis gzhag par bya'o/ /nam mkha'i dbyings ni nyams dga' bar/ /dkar mo zhes byas rab tu dgang / /zhes bya ba ni/ 'od dpag tu med pa'i ting nge 'dzin la ltos pa'i tshig ste/ rin chen 'byung ldan</text></item>
<item><p>112a.5</p><section></section><text>gyi ting nge 'dzin la ni/ mA ma kI'i tshogs 'od ser po'i zhes dpag par bya'o/ /yid bzhin nor bu ni pad+ma rA ga'o/ /rin chen ni gser ro/ /de gnyis kyi 'od ni yid bzhin nor bu rin chen 'od de/ de 'od kyi gong bu dang 'od kyi snying por gyur pas bsdu zhing gcig tu bya'o/ /byang chub kyi</text></item>
<item><p>112a.6</p><section></section><text>sems gnyis po 'di dag bsdus nas 'dod pa ste/ bsgrub par bya ba'i lus dang ngag dang sems kyi gnas la ste/ lus la de dbab par bya ste snga ma bzhin du brtul zhugs can gyis ba spu rnams kyi bu ga nas rin chen 'byung ldan gyi sprin rnams spro bar bya'o/ /'od dpag tu med pa'i</text></item>
<item><p>112a.7</p><section></section><text>rnal 'byor pas ni chos kyi sprin bsgoms la spro bar bya'o/ /dbang bskur ba ni yang dag bya/ /zhes bya ba ni/ snga ma bzhin du 'dug pa la rin po che'i sprin dang chos kyi sprin gyis dbang bskur bar bya'o/ /rdo rje bsam gtan bshad ma thag pa'i spros pa 'dis ni/ /dgang dka' ba yang</text></item>
<item><p>112b.1</p><section></section><text>rab tu 'gengs/ /zhes bya ba ni/ rgyas pa'i don gyi tshig go/ /sbyin pa zhes bya ba la sogs pa ni dbang du 'gyur ba'i don te / de zhes bya ba bsgrub par bya ba de ni/ sgrub pa po'i mngon par 'dod pa'i don rab tu sbyin par byed pas/ yid bzhin nor bu dang 'dra ba dang / rgyal srid kyi dbang phyug la sogs</text></item>
<item><p>112b.2</p><section></section><text>pa dang ldan pas dpal ldan no/ /sbyin pa'i rdo rje ni rgyun mi 'chad pa'i sbyin pa'o/ /de rab tu snang zhing gsal bar byed pas na/ sbyin pa'i rdo rje rab tu snang ba'o/ /chos ni 'od dpag tu med pa'o/ /de'i sprin ni tshogs so/ /de'i dam tshig bkod pa ni snyoms par 'jug pa ste/ ting nge 'dzin de gang</text></item>
<item><p>112b.3</p><section></section><text>du ston pa de la de skad ces bya'o/ /rin chen sprin zhes bya ba la sogs pa yang 'dir drang bar bya'o/ /nam mkha'i dbyings kyi zhes bya ba la sogs pa'i don ni bshad zin to/ /rdo rjes mtshan pa'i zla gam can gyi rlung gi dkyil 'khor bsams la/ der rdo rje nam mkha' ste mi bskyod pa</text></item>
<item><p>112b.4</p><section></section><text>dang / chos te 'od dpag tu med pa de'i mdun du ste/ thad kar gnas pa gang yin pa de ni chos mdun te don yod par grub pa'o/ /gzugs ni rdo rje nam mkha' dang chos mdun te/ mi bskyod pa dang don yod par grub pa'i phyag rgya chen por bsgoms la/ de dag las don yod par</text></item>
<item><p>112b.5</p><section></section><text>grub pa'i snying gar te/ thugs kar 'dod pa ste skye bo thams cad dbang du bya ba bzhag la sangs rgyas te rnam par snang mdzad la sogs pa dang / byang chub sems dpa' ste byams la sogs pa rnams kyis rang gi phyag rgya dang bcas pas nam mkha'i dkyil 'khor yongs su</text></item>
<item><p>112b.6</p><section></section><text>gang bar bsams la/ de bzhin gshegs pa lnga'i sku mdog gi bye brag gis gzi brjid de/ byang chub kyi sems rnam pa lnga'i rgyun bsgrub par bya ba de la sgrub par byed pas dbab par bya'o/ /de lta bu'i sgrub pa po de ni de ma thag tu ste/ ring po mi thogs pas de bzhin</text></item>
<item><p>112b.7</p><section></section><text>gshegs pa thams cad kyi thugs su byon par 'gyur zhing / 'jam dpal dang 'dra bar yang dag par snang zhing 'bar bas na mdog 'dra ba'o/ /gnas ni rgyal po la sogs pa'o/ /de las byed pa ni bya ba byed pa ste/ de lta bu'i las thabs byed par bsgrub par bya bar </text></item>
<item><p>113a.1</p><section></section><text>'gyur ba'o/ /de snga ma bzhin mdun du 'dug pa la dgyes pa'i bdag nyid can te/ dga' ba'i thugs can gyi rigs lnga'i sangs rgyas dang byang chub sems dpa' rnams dbang bskur ba'i dga' ston chen po stsol bar mdzad do/ /de nas cir 'gyur zhe na/ bltas</text></item>
<item><p>113a.2</p><section></section><text>tsam bskyed ces bya ba la sogs pa gsungs te/ bltas pa tsam bskyed cing bskrun pa byas pas kyang 'gro ba thams cad dbang du byed par 'gyur ro/ /rin po che dang mnyam par gyur pas rin chen dam tshig ste/ rgyal po dang blon po de rnams kyi sprin ni tshogs so/ /des bkod</text></item>
<item><p>113a.3</p><section></section><text>par byas pa ni bsnyen bkur gyi don du 'ongs nas rim gror byed pa ste/ ting nge 'dzin de gang du ston pa de la de skad ces bya'o/ /rdo rje nam mkha' chos mdun du/ /zhes bya ba 'dir gang gzhag pa'i mi bskyod pa'i ting nge 'dzin de'i las kyi lhag ma bstan par bya ba'i phyir/ nam mkha'</text></item>
<item><p>113a.4</p><section></section><text>rdo rje zhes bya ba la sogs pa gsungs te/ mi bskyod pa'i sbyor ba dang ldan pas nam mkha'i dbus su srin po ste gnod sbyin la sogs pa rnams drag cing ste gzhan gsod par dga' ba dang khro la ste khro ba'i dbang du gyur pa dang / rab gtum ste pha rol gnon pa la thogs pa med pa</text></item>
<item><p>113a.5</p><section></section><text>dang / wa dang bya rog la sogs pa sems can sha za ba sna tshogs pa rnams dang / bya rgod dang khyi rnams kyis gang bar bsgom mo/ /de nas me'i dkyil 'khor la gnas pa'i dgra bo'i kha sbyar phye bar bsgom mo/ /sangs rgyas kun la ste sems can kun la gnod par byed pa dang bcas</text></item>
<item><p>113a.6</p><section></section><text>par bsams nas/ rnal 'byor 'di sbyar bar bya ste/ mtshon cha sna tshogs pa thogs pa rnams kyis mnan nas / dum bur gtubs par gyur par bsams pa dang / yang bsgrub par bya ba'i rgyu ma la sogs pa thams cad srin po la sogs pa rnams kyis drangs nas blangs te zos</text></item>
<item><p>113a.7</p><section></section><text>par rnam par bsgom mo/ /de nas sangs rgyas zhes bya ba sangs rgyas kyi thig pa pa rnams dang / rdo rje 'dzin pa ste las dang po pa dag /gal te sbyor ba 'di lta bu rab tu bsgom zhing sems na zla ba phyed tshun chad de/ zla ba phyed tshang ba'am zla ba phyed kyi phyed kyis 'chi bar 'gyur zhing</text></item>
<item><p>113b.1</p><section></section><text>'jig par 'gyur bar 'dir gdon mi za'o/ /rdo rje sprin ni mi bskyod pa'o/ /de'i dam tshig ni srin po la sogs pa'o/ /de rnams kyi bkod pa ni rnam par 'phrul pa ste/ ting nge 'dzin de gang du ston pa de la yang de skad ces bya'o/ /gzhan yang lha rnams bshad pa nyid kyi sku</text></item>
<item><p>113b.2</p><section></section><text>mdog dang phyag mtshan dang phyag dang zhal gyi rnam pa bstan par bya ba'i phyir/ rnam par snang mdzad ces bya ba la sogs pa gsungs te/ rnam par snang mdzad zhal gsum pa/ /zhes bya ba la sogs pas ni/ rnam par snang mdzad kyi sku gsungs pa yin te/ kaM ni chu'o/ /de'i aN+Da ni</text></item>
<item><p>113b.3</p><section></section><text>sgong ste sprin yin la ston ka'i sprin lta bu dang / mdog 'dra ba ste sprin dkar po ltar rnam par bsam mo/ /dkar po nag po rab tu dmar/ /zhes bya ba ni zhal gsum 'chang ba ste/ de la zhal bar ma ni dkar po'o/ /g.yas pa ni nag po'o/ /g.yon pa ni rab tu dmar ba</text></item>
<item><p>113b.4</p><section></section><text>ste/ me tog ku sum b+ha lta bu'o/ /thor tshugs dbu rgyan dag gis brgyan/ /zhes bya ba ni/ rnam par snang mdzad kyi zhal dang sku mdog gi nges pa'o/ /de bzhin du rdo rje can te mi bskyod pa yang / zhal nag po dang dkar po dang dmar por bsam mo/ /'jig rten khams rnams</text></item>
<item><p>113b.5</p><section></section><text>'khrug byed pa/ /zhes pa mi nyi ma'i dkyil 'khor gyi 'od kyis yongs su bskor ba'o/ /de bzhin du 'dod chags can te/ 'od dpag tu med pa ni zhal gsum pa thor tshugs dang dbu rgyan gyis brgyan pa ste/ de ltar lha'i sku gsum po bsgoms na nges par bshad pa'i</text></item>
<item><p>113b.6</p><section></section><text>las rnams rab tu 'grub par 'gyur ro/ /de bzhin du rnam par snang mdzad la sogs pa'i g.yas pa'i phyag dang po la/ 'khor lo dang rdo rje dang pad+ma bsgom par bya'o/ /rdo rje ni phyag rgya chen po'i gzugs te/ phyag drug par bsgom mo/ /bzang po ni 'dod pa'i don</text></item>
<item><p>113b.7</p><section></section><text>rdzogs par byed pas so/ /mtshon cha sna tshogs bsam zhes bya ba ni/ sgrub pa'i thabs las bshad pa'i rim gyis/ rang gi mtshan ma rnams bsnams pa'o/ /de bzhin du rin chen 'byung ldan la sogs pa rnams kyi yang / phyag dang por rang gi mtshan ma bsam par bya'o/ /</text></item>
<item><p>114a.1</p><section></section><text>sems can kun la phan bzhed ma/ /zhes bya ba ni/ 'gro ba thams cad kyi sdug bsngal zhi bar mdzad pa'o/ /spyan ni rnam par snang mdzad dang 'dra bar zhal gsum du bsam mo/ /mkha' skyes ni mi bskyod pa'o/ /de bdag gi gan du 'dren pas na spyan te mA ma kI'o/ /rgyal</text></item>
<item><p>114a.2</p><section></section><text>mo che ni btsun mo'i mchog ste/ zhal gsum mi bskyod pa dang 'dra bar bsgom mo/ /gsung rdo rje ni 'od dpag tu med pa ste/ de 'dren pas na chu skyes can te/ gos dkar mo ni 'od dpag tu med pa dang 'dra bar bsgom mo/ /rig ma rdo rje ut+pal bsnams/ /zhes bya ba ni rdo rjes mtshan</text></item>
<item><p>114a.3</p><section></section><text>pa'i ut+pal ste / de bsnams pas na rdo rje ut+pal bsnams pa ste / don yod par grub pa'i phyag rgya sgrol ma ste/ zhal la sogs pa ni don yod par grub pa dang 'dra bar bsam mo/ /khro bo chen po gshin rje gshed/ /ces bya ba nas brtsams te/ bsam gtan dkyil 'khor bsgom</text></item>
<item><p>114a.4</p><section></section><text>par bya/ /zhes bya ba'i bar du ni go sla ste/ bsam gtan gyi dkyil 'khor ni bka'i 'khor lo'o/ /gzi brjid phung po dang gtsug tor rgyal ba la sogs pa ni khro bo rnams so/ /gang gzhan sngags kyi 'khor lo can/ /zhes bya ba ni/ byams pa la sogs pa rnams so/ /dam tshig ni</text></item>
<item><p>114a.5</p><section></section><text>rigs te/ de rnams la yang dag par longs spyod pas na dam tshig longs spyod de/ rdo rje la sogs pa'i mtshan ma'o/ /de rnams kyis so so tha dad pa dag tu bsgom par bya'o/ /ting nge 'dzin ni zhes bya ba la sogs pa la sngags rnams kyi ste/ lha rnams kyi ting nge 'dzin dpag tu med</text></item>
<item><p>114a.6</p><section></section><text>cing tshad med pa rnams bshad cing bstan pa yin te/ de bas na gshin rje gshed la sogs pa khro bo re re zhing yang / bran dang bran mo dang pho nya dang pho nya mo la sogs pa'i rnam pas ting nge 'dzin rnams ni/ nam mkha'i steng du ste nam mkha'i khams pas kyang lhag par 'gyur ro zhes pa ste/ ting nge</text></item>
<item><p>114a.7</p><section></section><text>'dzin grangs med pa nyid du bshad pa yin no/ /da ni rdzogs pa'i rim pas lha rnams bskyed pa bstan par bya ba'i phyir/ nam mkha'i dbyings zhes bya ba la sogs pa gsungs te/ nam mkha'i dbyings ni 'od gsal ba'o/ /de las byung ba'i gsal ba'i dkyil 'khor ni kun tu snang ba</text></item>
<item><p>114b.1</p><section></section><text>gsum mo/ /dam pa ni zla ba dang rdo rje la sogs pa la ltos pa med pa'i phyir te/ des na sangs rgyas kyi gzugs te/ rdo rje 'chang chen po'i gzugs rab tu bsgoms shing bskyed la/ de nas rnam par snang mdzad rnam par bsam zhing spro bar bya'o/ /ji ltar zhe na/ gsal zhing ste zla ba la</text></item>
<item><p>114b.2</p><section></section><text>khug rnal sogs pa'i nyes pa dang bral bar gyur pa'i zla ba'i gzugs 'dra bas na zla ba bzhin no/ /zhi ba ni zhi ba'i nyams dang nye bar ldan pa'o/ /'od zer sna tshogs 'dra ba'i 'od/ /ces bya ba ni/ 'od zer rnam pa lngas 'od kyi dkyil 'khor du byas pa'o/ /me long ni me long gi dkyil 'khor</text></item>
<item><p>114b.3</p><section></section><text>te/ /de las byung ba ni der gtogs pa'o/ /khams gsum dag gi dkyil 'khor du/ /zhes bya ba ni/ khams gsum gyi dkyil 'khor ro/ /de bzhin du skyes bu chen po'i mtshan rnams dang nye bar ldan pas na/ /rgyan rnams kun gyis brgyan pa dag ste/ de ltar bdag nyid bsams shing shes</text></item>
<item><p>114b.4</p><section></section><text>par byas na/ byang chub ste mi gnas pa'i mya ngan las 'das pa de mthong zhing thob par 'gyur ba ni/ bsam gtan rdo rje rab tu bsgom pa 'di yis so zhes bya bar sbyar ro/ /sangs rgyas che ba'i bdag nyid ni sangs rgyas kyi dbang phyug go/ /'jig rten thams cad dbang byed pa/ /</text></item>
<item><p>114b.5</p><section></section><text>zhes bya ba ni/ nyan thos la sogs pa 'dud par byed pa'o/ /tshe 'di nyid kyis te lus 'di nyid la gnas nas 'thob pa'o/ /rnam par snang mdzad kyi zhes bya ba ni/ rdzogs pa'i rim gyis byung ba'i ting nge 'dzin gang yin pa de la de skad ces bya'o/ /rdo rje'i dkyil 'khor zhes bya ba la sogs pa la/ </text></item>
<item><p>114b.6</p><section></section><text>rdo rje'i dkyil 'khor ni kun tu snang ba gsum mo/ /sangs rgyas gzugs ni zhes bya ba la sogs pa ni snga ma bzhin no/ /mche ba cung zad gtsigs pa dang ldan pas na khros pa'o/ /gsal ba'i lus ni drug pa ste/ de dang 'dra ba'o/ /myur du rdo rje nyid 'thob 'gyur/ /zhes bya ba ni sangs</text></item>
<item><p>114b.7</p><section></section><text>rgyas nyid myur zhing mgyogs par thob pa'o/ /dam tshig thams cad ni dkyil 'khor pa rnams so/ /de gang du 'byung ba de ni dam tshig thams cad las 'byung ba'o/ /mdzes pa'i rdo rje ni mi bskyod pa ste/ ting nge 'dzin de gang du ston pa de la de skad ces bya'o/ /chos kyi dkyil</text></item>
<item><p>115a.1</p><section></section><text>'khor zhes bya ba la sogs pa la/ chos kyi dkyil 'khor zhes bya ba ni kun tu snang ba gsum mo/ /sangs rgyas gzugs ni zhes bya ba la sogs pa ni snga ma bzhin no/ /chos kyi bdag nyid chen po ni ngag gi dbang phyug go/ /sku gsum mi phyed pa ni rdo rje 'chang chen</text></item>
<item><p>115a.2</p><section></section><text>po'o/ /de las byung ba ni de las skyes pa'o/ /ye shes rgya mtshos rnam par brgyan/ /zhes bya ba ni/ rdzogs pa'i rim pa'i ting nge 'dzin la gnas pa'o/ /'thob par 'gyur ba ni rnyed par 'gyur ba'o/ /chos kyi sems dpa' ni 'od dpag tu med pa'o/ /de 'byung bar gyur pa</text></item>
<item><p>115a.3</p><section></section><text>gang yin pa de ni chos kyi dam tshig 'byung ba ste/ rdo rje 'chang chen po'o/ /de'i dam tshig 'byung ba ni yongs su rdzogs pa'i rim pa'o/ /de nyid rdo rje ste ting nge 'dzin de gang du ston pa de la de skad ces bya'o/ /zla ba'i dkyil 'khor zhes bya ba la sogs pa gsungs te/ zla bas mtshan pa'i</text></item>
<item><p>115a.4</p><section></section><text>dkyil 'khor ni zla ba'i dkyil 'khor te kun du snang ba gsum mo/ /sangs rgyas gzugs ni zhes bya ba la sogs pa ni snga ma bzhin no/ /khams gsum dag ni dbang byed pa/ /zhes pa ni/ de'i ngo bo nyid bstan pa'o/ /ye shes thams cad grub par byed/ /'khor lo yid bzhin nor bu</text></item>
<item><p>115a.5</p><section></section><text>ster/ /zhes bya ba ni/ 'khor lo ni sgrub pa po'i yid bzhin gyi nor bu ster ba ste yid bzhin gyi nor bu dang 'dra ba'o / /phyag tu zhes pa ni/ phyag g.yas pa'i dang po la 'khor lo ste/ rin po che'i 'khor lo bsgom par bya'o/ /spyan gyi dam tshig ni spyan gyi phyag rgya chen po ste/ de'i phyag gi</text></item>
<item><p>115a.6</p><section></section><text>mchog ni phyag gi snying po ste 'khor lo'o/ /de'i ting nge 'dzin gang la yod pa de la de skad ces bya'o/ /rdo rje dkyil 'khor zhes bya ba la sogs pa la/ rdo rje dkyil 'khor ni stong pa nyid gsum mo/ /sangs rgyas gzugs ni zhes bya ba la sogs pa ni snga ma bzhin no/ /</text></item>
<item><p>115a.7</p><section></section><text>nam mkha'i rdo rje mchog ni mA ma kI ste/ nam mkha' ni mi bskyod pa'o/ /de'i dam tshig gi mchog gi btsun mo de'i phyag g.yas pa na/ ut+pal sngon po rtsa ba dmar ba bsnams pa'o/ /khams gsum dag gi zhes bya ba la sogs pa ni de nyid kyi khyad par ro/ /dngos grub rdo rje can</text></item>
<item><p>115b.1</p><section></section><text>gyi gsang / /zhes bya ba ni sgrub pa po rnams kyi gsang bar gyur pa'o/ /nam mkha' ni 'od gsal ba'o/ /yum ni gang las rab tu skyes pa gang yin pa de ni/ nam mkha'i yum ste mi bskyod pa'o/ /rin po che'i 'od kyi sprin ni rin po che'i 'od kyi tshogs so/ /de'i rdo rje'i ngo bo nyid gang</text></item>
<item><p>115b.2</p><section></section><text>yin pa de ni rin po che'i 'od kyi sprin gyi rdo rje ste rin chen 'byung ldan no/ /de gnyis tshim par byed pa ni mA ma kI ste/ ting nge 'dzin de gang du ston pa de la yang de skad ces bya'o/ /chos kyi dkyil 'khor zhes bya ba la sogs pa la/ chos kyi dkyil 'khor ni ye shes gsum mo/ /sangs</text></item>
<item><p>115b.3</p><section></section><text>rgyas gzugs ni zhes bya ba la sogs pa ni snga ma bzhin no/ /sgyu mas mtshan pa'i phyir sgyu mas mtshan pa ste/ 'od gsal ba'o/ /de nyid gtso bo yin pas na mchog ste/ de las byung bas na sgyu mas mtshan pa'i mchog las byung zhes bya'o/ /'dod chags chags pa 'dzin pa ni</text></item>
<item><p>115b.4</p><section></section><text>'od dpag tu med pa'o/ /de'i sdug pa ni yid du 'ong ba'o/ /chos kyi dam tshig ni 'od dpag tu med pa'o/ /de'i de kho na nyid ni don dam pa'i bden pa'o/ /de nyid mngon par byang chub pa'o/ /de kun tu ston pa'i rdo rje ni gos dkar mo ste/ ting nge 'dzin de gang du ston pa de la yang de</text></item>
<item><p>115b.5</p><section></section><text>skad ces bya'o/ /dngos grub dkyil 'khor zhes bya ba la sogs pa la/ dngos grub kyi dkyil 'khor ni shes rab dang / thabs dang nye bar thob pa'o/ /sangs rgyas gzugs ni zhes bya ba la sogs pa ni snga ma bzhin no/ /dam tshig ni don yod par grub pa'o/ /sgrol ma ni</text></item>
<item><p>115b.6</p><section></section><text>de'i btsun mo'o/ /mchog ni yon tan dam tshig dang ldan pa ste/ ting nge 'dzin de gang du ston pa de la yang de skad ces bya'o/ /da ni khro bo'i dam tshig bstan par bya ba'i phyir/ nyi ma'i dkyil 'khor zhes bya ba la sogs pa gsungs te/ nyi ma'i dkyil 'khor zhes bya</text></item>
<item><p>115b.7</p><section></section><text>ba la snang ba mched pa la sogs pa gsum mo/ /sangs rgyas gzugs ni zhes bya ba la sogs pa ni snga ma bzhin no/ /'jigs pa'i dkyil 'khor zhes bya ba la/ 'jigs pa ni snying po ste/ de len par byed pas na dkyil 'khor ro/ /phyag na zhes pa ni g.yas kyi dang pos ral</text></item>
<item><p>116a.1</p><section></section><text>gri bsnams shing / de'i dbu rgyan la rnam par snang mdzad bzhugs par bsgoms na/ rdo rje can te sgrub pa pos dgyes pa ste dga' bar 'gyur ro/ /ye shes rdo rje can te sgrub pa po rnams kyi bstan pa la gnod pa byed pa la sogs pa'i khro bo kun te/ de lta bu'i khro bo gang yin</text></item>
<item><p>116a.2</p><section></section><text>pa gdul ba'i dam tshig ste/ 'da' bar mi bya ba'i lam mo/ /gshin rje gshed spro ba ni rdo rje 'chang chen po ste/ des snang zhing bskyed pas na gshin rje gshed kyi spro ba snang ba ste/ gshin rje gshed do/ /de'i bkod pa bsgom zhing sems pa ste/ ting nge 'dzin de ston pa gang yin pa de la de skad</text></item>
<item><p>116a.3</p><section></section><text>ces bya'o/ /nyi ma'i dkyil 'khor zhes bya ba la sogs pa ni snga ma bzhin no/ /gzhan gyis mi thub pa'i rdo rje bkod pa zhes bya ba bskyed pa'i ting nge 'dzin gang yin pa de la de skad ces bya'o/ /nyi ma'i dkyil 'khor zhes bya ba la sogs pa ni snga ma bzhin no/ /rta zhes bya ba ni rta mgrin no/ /de</text></item>
<item><p>116a.4</p><section></section><text>'byung ba rnam par bkod pa ni/ 'byung ba rnam par bzhag pa'i ting nge 'dzin gang yin pa de la de skad ces bya'o/ /nyi ma'i dkyil 'khor zhes bya ba la sogs pa ni snga ma bzhin no/ /mi 'chi ba'i dam tshig ni bdud rtsi thab sbyor ro/ /'byung ba rdo rje ni skyed pa'i khyad par gyi ting nge 'dzin gang yin pa</text></item>
<item><p>116a.5</p><section></section><text>de la de skad ces bya'o/ /nyi ma'i dkyil 'khor zhes bya ba la sogs pa ni snga ma bzhin no/ /bsam gtan rdo rje mngon par rdzogs par byang chub pa ni mi bskyod pa'o/ /de la dga' ba ni mig la 'jog pa ste/ de ston pa'i ting nge 'dzin gang yin pa de la de skad ces bya'o/ /nyi ma'i dkyil 'khor zhes</text></item>
<item><p>116a.6</p><section></section><text>bya ba la sogs pa ni snga ma bzhin no/ /rdo rje gsum gyi gnas ni 'od gsal ba'o/ /de nyid snying po ste de len cing 'dzin pas na rdo rje gsum gyi gnas dkyil 'khor ro/ /rdo rje gsum gyi stobs ni rdo rje'i spyan rnam pa gsum ste/ de ston pa'i ting nge 'dzin gang yin pa de la de skad ces bya'o/ /</text></item>
<item><p>116a.7</p><section></section><text>nyi ma'i dkyil 'khor zhes bya ba la sogs pa ni snga ma bzhin no/ /rgya mtsho nag po ni khro bo'i rgya mtsho ste/ de rab tu skyed par byed pa'o/ /rdo rje dbyig pa'i ngo bo nyid ni rdo rje'i dbyig thogs so/ /rdo rjes mtshan pa'i dbyig pa ni rdo rje'i dbyig pa'o/ /'da' bar mi bya bas na dam tshig mchog</text></item>
<item><p>116b.1</p><section></section><text>ste/ de gang yin pa de ni rdo rje dbyig pa'i dam tshig mchog go/ / de ston pa'i ting nge 'dzin gang yin pa de la de skad ces bya'o/ /nyi ma'i dkyil 'khor zhes bya ba la sogs pa ni snga ma bzhin no/ /rdo rje nam mkha' ni kun tu snang ba gsum mo/ /de'i dbyings ni 'od gsal ba'o/ /de nyid kyi dam tshig</text></item>
<item><p>116b.2</p><section></section><text>zhabs kyis gnon pa ste/ de ston pa'i ting nge 'dzin gang yin pa de la de skad ces bya'o/ /nyi ma'i dkyil 'khor zhes bya ba la sogs pa la/ rig pa ni 'jig rten pa'i dngos grub grub pa rnams so/ /de rnams kyi 'khor lo ni tshogs te/ de ni rig pa'i tshogs kyi 'khor lo ste de bsgom pa'o/ /</text></item>
<item><p>116b.3</p><section></section><text>'khor lo 'bar bas yongs su bskor ba ni/ lus 'khor lo'i 'od kyis kun nas bskor ba'o/ /gtsug tor ni nam mkha' la spyod pa rnams so/ /de rnams kyi 'khor lo ni tshogs so/ /de rnams kyis rjed cing mchod pas na gtsug tor gyi dam tshig ni rig pa 'dzin pa'i dam tshig go/ /</text></item>
<item><p>116b.4</p><section></section><text>de dang ldan pa'i stobs kyi 'khor lo can gyi ting nge 'dzin gang yin pa de la de skad ces bya'o/ /nyi ma'i dkyil 'khor zhes bya ba la sogs pa la/ rdo rje'i sprin zhes bya ba ni/ sprin gyi mdog can gyi lus gang la yod pa de ni rdo rje'i sprin te rdo rje gnod mdzes so/ /rdo rje'i dam tshig suM b+ha gang du sgom</text></item>
<item><p>116b.5</p><section></section><text>zhing skyed pa gang yin pa'i ting nge 'dzin de la de skad ces bya ste/ sgra ji bzhin pa'o/ /de ltar rim pa gnyis kyi ting nge 'dzin rnam pa gnyis nye bar bstan nas/ de nyid nye bar bsdu bar bya ba'i phyir/ 'gog pa khro bo'i 'khor lo zhes bya ba la sogs pa gsungs te/ 'gog pa ni gsod pa la</text></item>
<item><p>116b.6</p><section></section><text>sogs pa'o/ /khro bo'i 'khor lo ni zhes bya ba ni/ gshin rje gshed la sogs pa'i ting nge 'dzin gyis byed pa'o/ /gang gis she na/ sangs rgyas 'khor lo bsten pa yis/ /zhes bya ba ste/ lha rnams kyi 'khor lo bsten cing dmigs pas so/ /de yang ji ltar bya zhe na/</text></item>
<item><p>116b.7</p><section></section><text>ting nge 'dzin zhes bya ba la sogs pa gsungs te/ ting nge 'dzin ni de kho na nyid dmigs pa sngon du 'gro bas/ zla ba'i dkyil 'khor sgom pa'i mtshan nyid can no/ /rdo rje ni de'i steng du sa bon dgod pa sngon du 'gro bas rdo rje la sogs pa dmigs pa dang / de yongs su gyur pa las rdo rje</text></item>
<item><p>117a.1</p><section></section><text>'chang chen po la sogs pa'i lha rnams dmigs pa ste/ de dag ni ting nge 'dzin rdo rje ye shes rnams so/ /rdo rje'i dkyil 'khor ni bka'i 'khor lo la dmigs pa'o/ /'grub par 'gyur ba ni 'bras bur 'gyur ba ste/ drang ba'i don to/ /sangs rgyas ni rnam par snang mdzad</text></item>
<item><p>117a.2</p><section></section><text>la sogs pa'o/ /de rnams kyi 'khor lo ni tshogs te/ sangs rgyas kyi 'khor lo zhes rtog cing / nges par bsten pa'i ngo bo nyid gang yin pa de ni/ sangs rgyas 'khor lo bstan pa yis te/ gzugs kyi phung po la sogs pa'o/ /de rnams 'gog pa ni don dam pa'i bden par rjes su zhugs pa'o/ /</text></item>
<item><p>117a.3</p><section></section><text>khro bo ni rang bzhin gyi lus la rgyab kyis phyogs pa'o/ /de nyid 'khor lo ste mtshon pa gang yin pa de ni khro bo'i 'khor lo ste/ rdzogs pa'i rim pa'i ting nge 'dzin la gnas pa'o/ /des lus ldang bar ston pa ni ting nge 'dzin rdo rje ste/ de shes shing ting nge 'dzin gyi bdag nyid can du shes</text></item>
<item><p>117a.4</p><section></section><text>pas na rdo rje ye shes so/ /rdo rje'i dkyil 'khor ni/ don dam pa'i dkyil 'khor las ldang bar gyur pa la/ 'grub par 'gyur ro zhes bya ba ste nges pa'i don to/ /rdo rje ni de bzhin gshegs pa rnams so/ /dam tshig ni spyan la sogs pa'o/ /bkod pa ni khro bo rnams te/ de rnams bskyed par</text></item>
<item><p>117a.5</p><section></section><text>bya ba'i phyir/ de kho na nyid kyi don bsgom pa ni/ don dam pa'i bden pa la dmigs pa'o/ /de sngon du 'gro ba'i mngon par byang chub pa ni/ phyag rgya chen po rdzogs pa ste/ de ston pa'i gzhung gi tshogs ni le'u'o/ /sgron ma gsal bar byed pa zhes bya ba'i rgya cher bshad pa las le'u bcu gsum</text></item>
<item><p>117a.6</p><section></section><text>pa mtha' drug gis bshad pa'o// //da ni sngags smra ba rnam pa bzhi'i rjes su 'brangs nas/ zhi ba la sogs pa'i las kyi tshogs nyams su blang bar bya'o zhes bstan par bya ba'i phyir/ de nas zhes bya ba la sogs pa le'u bcu bzhi pa gsungs te/ de la dang por</text></item>
<item><p>117a.7</p><section></section><text>las kyi tshogs rnams kyi go rims ni bshad pa'i rgyud la 'jug par bya ste/ zhi ba dang ni rgyas pa dag /zla ba yar gyi ngo la bya/ /dbang dang mngon spyod la sogs pa/ /zla ba mar gyi ngo la brtsam/ /byang du kha bltas zhi ba la/ /de bzhin rgyas la shar du blta/ /drag po'i las</text></item>
<item><p>117b.1</p><section></section><text>la lho phyogs su/ /dbang gi las la nub tu blta/ /gsod pa nyid la me yi phyogs/ /sdang bar bya la bden bral du/ /gnas las bskrad la rlung gi phyogs/ /gnon pa la ni dbang ldan phyogs/ /zhi la kha dog dkar po ste/ /rgyas pa la ni ser por bya/ /dbang dang dgug pa dag la</text></item>
<item><p>117b.2</p><section></section><text>dmar/ /kha dog nag po gsod pa la'o/ /byams pa'i sems kyis zhi ba la/ /dga' ba'i sems kyis rgyas pa la/ /chags pa'i sems kyis dbang dag la/ /khro ba'i sems kyis gsod pa la'o/ /zhi la phal cher srod la bya/ /de bzhin rgyas pa snga dro bya/ /dbang dang mngon spyod dag gi las/</text></item>
<item><p>117b.3</p><section></section><text>nyi ma gung dang mtshan phyed la'o/ /rdzogs pa'i rim pa la gnas pas/ /nang gi bdag nyid can gyi dus la brten te/ zhi ba la sogs pa'i las rnams bya'o zhes bya ba ni khyad par te/ bcom ldan 'das kyis ji skad du bshad pa'i rgyud las/ phyag na rdo rjes gsol ba/ bcom ldan 'das nang</text></item>
<item><p>117b.4</p><section></section><text>gi bdag nyid can gyi dus zhes gang la bgyi/ bcom ldan 'das kyis bka' stsal pa/ phyag na rdo rje nang gi bdag nyid can gyi dus ni/ gsang ba chen po shin tu gsang ba shin tu phra ba/ byang chub kyi sems kyis byin gyis brlabs pa yin te/ sems can grol phyir ye shes yin/ /sngags</text></item>
<item><p>117b.5</p><section></section><text>rnams sgrub pa la dngos grub yin/ /zhi dang rgyas pa'i las dag dang / /de bzhin dbang dang mngon spyod la/ /bcom ldan gzung min zhi ba ste/ /sems dbyings de bzhin gshegs pa yin/ /me tog la dri ji lta bar/ /de bzhin 'gro ba'i snying la gnas/ /rim ni go rims ji</text></item>
<item><p>117b.6</p><section></section><text>bzhin du/ /thun phyed kyi ni dus su gnas/ /me dang rlung dang dbang chen dang / /chu ste so so'i dkyil 'khor te/ /dmar dang gnag dang de bzhin ser/ /dkar po nyid de mdor bsdus pa'o/ /zhes gsungs so/ /des ni 'di skad ston par 'gyur te/ chu'i dkyil 'khor</text></item>
<item><p>117b.7</p><section></section><text>snying ga'i pad+ma la gnas pa de'i 'byung ba'i dus su/ 'od zer kha dog dkar por byung nas thun phyed du gnas te de'i tshe zhi ba chen po bya'o/ /dbang chen gyi dkyil 'khor bshang sgo'i pad+mar gnas pa de'i 'byung ba na/ 'od zer kha dog ser por byung nas thun phyed du gnas te de'i</text></item>
<item><p>118a.1</p><section></section><text>tshe rgyas pa bya'o/ /me'i dkyil 'khor lkog ma'i pad+ma la gnas pa de'i 'byung ba na/ 'od zer dmar por byung nas thun phyed du gnas te/ de'i tshe dbang dang dgug pa dag bya'o/ /rlung gi dkyil 'khor lte ba'i pad+ma la gnas pa de'i 'byung ba na/ 'od zer gnag cing sngo ba</text></item>
<item><p>118a.2</p><section></section><text>byung nas thun phyed du gnas te de'i tshe drag po'i las bya'o/ /da ni le'u la 'jug par bya ste/ de nas zhes bya ba la sogs pa la/ de bzhin gshegs pa thams cad ni mi bskyod pa la sogs pa'o/ /dam tshig ni lha mo rnams so/ /de rnams kyi bdag po ni rdo rje 'chang chen po'o/ /zhi ba ni rims la</text></item>
<item><p>118a.3</p><section></section><text>sogs pa nye bar zhi ba'o/ /de byed pas na zhi ba'i dam tshig go/ /de ni 'di ltar khyad par du gyur pas na mchog ste/ de skad ces bya ba'i ting nge 'dzin gyi gnas skabs kyi khyad par la snyoms par zhugs pa'o/ /de bzhin gshegs pa thams cad ces bya ba ni sgrub pa po rnams so/ /de rnams kyis</text></item>
<item><p>118a.4</p><section></section><text>gzung bar bya ba yin pas na/ btsun mo ste gzungs sngags yin la/ de nyid kyi sku dang gsung dang thugs rdo rje bsdus pa las phyung zhing bka' stsal pa'o/ /oM zhes bya ba la sogs pa ni sngags yin la/ ming ni sbrul zhes bya ste/ rdo rje gtsug tor gyi rgyud las/ thog mar oM ldan tha mar ni/ /</text></item>
<item><p>118a.5</p><section></section><text>swA hAr yang dag ldan pa 'di/ /sprul te zhi ba'i las can du/ /sngags ston rnams kyis shes par bya/ /zhes gsungs pas so/ /sngags kyi ming bstan nas/ sngags kyi don bshad par bya ste/ 'di lta ste/ yi ge a dang / u dang / oM ste/ rdo rje gsum gyi bdag nyid du gyur pas/ oM zhes bya</text></item>
<item><p>118a.6</p><section></section><text>ste/ bsod nams len pa'o/ /ru ru zhes bya ba la/ ru'i sgra ni sngags kyi lha rnams kyi gnas so/ /spu ru zhes bya ba ni spu ru s+pha ra Na ste/ gsal bar byed pa'o/ /dz+wa la ni shin tu yang gzi brjid dang ldan par mdzod cig pa'o/ /tiSh+Tha zhes pa ni bdag gi bsam pa ma lus par rdzogs par bya</text></item>
<item><p>118a.7</p><section></section><text>ba'i phyir bzhugs shig pa'o/ /sid+d+ha lo tsa ne zhes pa ni thogs pa med par grub pa'i lo tsa na ste/ spyan gang la yod pa de ni sid+d+ha lo tsa ni zhes bya'o/ /sarba Ar+tha sA d+ha ni zhes pa 'di ni kye don thams cad grub pa zhes bod la / swA hA zhes bya ba ni zhi ba gsal bar byed pa'i sa bon te/</text></item>
<item><p>118b.1</p><section></section><text>'dir zhi ba'i gzi brjid bskyed par bya ba'i phyir sngags spel bar bya ste/ ji lta zhe na/ swA hA'i sngon du 'gro ba'i che ge mo shAn+tiM ku ru zhes bya ba'o/ /'dir sngags kyi yi ge dang me tog dang spos la sogs pa rnams ni kha dog dkar pa nyid du bsam par bya'o/ /de nas zhes bya ba la sogs pa</text></item>
<item><p>118b.2</p><section></section><text>la/ /gzungs 'di ni gsungs tsam gyis te 'di bka' stsal ma thag gi mod la yang / 'byor ba kun la dgyes pa rnams/ /zhes bya ba ste/ sems can thams cad nad med par bzhed pa'o/ /sangs rgyas rdo rje ni rnam par snang mdzad de/ de rjes su dran pas mnyes shing yid mgu</text></item>
<item><p>118b.3</p><section></section><text>bar gyur cing / dgyes par gyur pas rtse gcig par gyur pa thob par gyur to/ /sangs rgyas ni sgrub pa por mngon par 'dod pa rnams so/ /de rnams zhi ba 'byung ba ste zhi ba 'byung ba 'ba' zhig tu ma zad kyi/ bskul ba dang kha dog dang bsam pa'i bye brag gis las thams cad rab tu sgrub</text></item>
<item><p>118b.4</p><section></section><text>pa'o/ /rdo rje dam tshig ni rnam par snang mdzad de de skul bar byed pas na/ rdo rje dam tshig bskul par mdzad ma ste gzungs so/ /shi ba slod par byed pas na shi ba sos par byed par zhes bya ste/ de dag ni sngags kyi mthu gsungs pa yin no/ /gsungs zhes bya ba ni bcom ldan</text></item>
<item><p>118b.5</p><section></section><text>'das rdo rje 'chang chen pos gsungs so zhes pa ste/ sdud par byed pa'i tshig go/ /de nas zhes bya ba la sogs pa la/ bcom ldan 'das ni rdo rje 'chang chen po'o/ /sku gsum ni khams gsum mo/ /de dang mnyam par rjes su 'jug pa'i phyir sku gsum gyi dam tshig ni khro bo'o/ /de nyid</text></item>
<item><p>118b.6</p><section></section><text>ni mi phyed pas na rdo rje'o/ /de gang yin pa de ni sku gsum gyi dam tshig rdo rje khro bo ste/ bcom ldan 'das so/ /dngos po ni bgegs rnams so/ /de rnams med pas dngos po med pa'o/ /de'i dam tshig ni 'da' bar mi bya ba'o / /de nyid mi phyed pas na rdo rje ste/ ting nge 'dzin gang la de</text></item>
<item><p>118b.7</p><section></section><text>skad ces bya ba de la snyoms par zhugs shing dmigs pa'o/ /rdo rje 'dzin thams cad ni/ gdug pa can thams cad 'jig par mdzad pas rdo rje 'dzin pa'o/ /de'i btsun mo'i mchog ni btsun mo'i mchog ltar gzungs thams cad kyi gtso bor gyur pa ste/ 'di nyid kyi sku dang gsung</text></item>
<item><p>119a.1</p><section></section><text>dang thugs rdo rje las phyung ngo / /oM zhes bya ba la sogs pa la ming ni sbrul te/ oM gyi don ni bshad zin to/ /shaM ka re shAn+tiM ka re g+hu T+Ti ni zhes bod pa ste/ g+hu T+Ta g+hA ta ya zhes pa ni sbod pa'o/ /sha ma u pa sha ma ste/ gdug pa rnams nye bar zhi bar mdzad pas na shaM ka</text></item>
<item><p>119a.2</p><section></section><text>re'o/ /gdug pa rnams nye bar zhi ba'i 'og tu zhi bar mdzad pas na shAn+tiM ka re'o/ /g+hu T+Ta ni gdug pa rnams gzhig par gyis shig pa ste/ g+hu T+Ti ni rab tu 'joms pa'o/ /g+hu T+Ti ni g+hu T+Ti ni zhes pa ni gdug pa rnams rab tu brlag pa ste/ shin tu spod pa'i phyir lan gnyis smos so/ /g+ha ta ya</text></item>
<item><p>119a.3</p><section></section><text>zhes pa ni slob cig pa ste/ 'di la ha na ni 'tshe ba'o/ /'dir yang swA hA'i sngon du 'gro ba'i che ge mo rak+Sha rak+Sha zhes bya ba dang spel lo/ /de nas zhes bya ba la sogs pa la/ rdo rje gsum ni sems can thams cad do/ /de rnams kyis mi phyed pas rdo rje lta bu'i lus gang yin pa de ni/ sku gsum</text></item>
<item><p>119a.4</p><section></section><text>dbyer med rdo rje can te sgrub pa po'o/ /de dga' bas mnyes pa'i spyan gyi ut+pal mdangs nas su/ rdo rje'i thugs ni ste mi bskyod pa rjes su dran no/ /bdud la sogs pa las bsrung ba de nyid mi phyed pas na rdo rje'o/ /de'i sbyor ba la bsrung ba'i las kyi mchog rnams la rtag tu ste/ dus thams</text></item>
<item><p>119a.5</p><section></section><text>cad du sku gsum gyi dngos grub byed pa'o/ /gzhan yang rdo rje chen po 'jigs nyen ni/ bgegs dang log 'dren gyi 'jigs pa'o/ /des gdungs shing gzir ba rnams la rtag tu stobs ni byed pa ste/ bgegs gzhan gyis mi thub pa'i stobs su 'gyur ba'o/ /bshad do zhes</text></item>
<item><p>119a.6</p><section></section><text>bya ba ni gzugs la bya'o/ /rin po che'i rigs kyi gzungs kyang 'di nyid yin te/ mA ma kI ni rigs gnyi ga'i thun mong du gyur pa yin pa'i phyir ro/ /de nas zhes bya ba la sogs pa la/ bcom ldan 'das ni rdo rje 'chang chen po'o/ /'dod chags chen po'i dam tshig ni 'od dpag tu</text></item>
<item><p>119a.7</p><section></section><text>med pa'o/ /de ting nge 'dzin gang gis gzigs shing yul du byas pa de ni/ 'dod chags chen po'i dam tshig la gzigs pa zhes bya ba'i ting nge 'dzin ces bya ste/ de la snyoms par zhugs shing mngon sum du mdzad pa'o/ /chos kyi dam tshig gi sku ni pad+ma'i rigs kyi lha rnams</text></item>
<item><p>119b.1</p><section></section><text>so/ /de rnams kyi nang na btsun mo'i mchog yin zhing khyad par du bcang bar bya ba yin pas na/ btsun mo'i mchog ste gzungs 'di nyid kyi sku dang gsung dang thugs rdo rje las phyung ba'o/ /oM zhes bya ba la sogs pa la/ ka Te zhes bya ba ni shin tu gso ba la rno ba ste/ ka Ta krits+tsha dzre ba zhes</text></item>
<item><p>119b.2</p><section></section><text>zer bas phongs pa rnams gso ba'o/ /bi ka Te zhes pa ni khyad par du gso ba'o/ /ni ka Te zhes pa ni nye ba ste/ sgrub pa po dang nye ba'o/ /ka TaM ka Te zhes pa ni shin tu yang gso ba'o/ /'dir swA hA'i sngon du 'gro ba'i che ge mo buSh+TiM ku ru bau Sha Ta ces bya ba dang sngags spel lo/ /de nas zhes</text></item>
<item><p>119b.3</p><section></section><text>bya ba la sogs pa la/ rdo rje chos mchog 'dzin pa rnams/ /zhes bya ba ni/ pad+ma'i rigs la lhag par mos pa rnams so/ /rdo rje chos ni rjes su dran/ /zhes bya ba ni/ 'od dpag tu med pa la dmigs par byed pas mnyes nas bsam gtan te/ sems rtse gcig pa thob par 'gyur ba rnyed</text></item>
<item><p>119b.4</p><section></section><text>par gyur pa'o/ /chos ni ched du brjod pa la sogs pa'o/ /rgyas pa ni lus rgyas pa'o/ /stobs ni bya ba rnams la spro ba'o/ /mdzod po che ni nor dang 'bru la sogs pa ste/ de dag thams cad rdo rje gsung gi bka' ji lta ba bzhin du/ mngon par 'dod pa'i dngos grub sgrub pa</text></item>
<item><p>119b.5</p><section></section><text>pos bzlas shing bton pa tsam gyis kyang byed par 'gyur pa'o/ /de nas zhes bya ba la sogs pa la/ bcom ldan 'das ni rdo rje 'chang ba'o/ /dam tshig kun nas 'byung ba ni don yod grub pa ste/ de gang gis 'byung ba'i ting nge 'dzin de la snyoms par zhugs pa'o/ /dam</text></item>
<item><p>119b.6</p><section></section><text>tshig ni dam par grub pa'o/ /de'i sems dpa' ni don yod par grub pa'i rigs kyi lha mo rnams so/ /de rnams kyi nang na btsun mo'i mchog yin zhing khyad par du bcang bar bya zhing gzung bar bya ba yin pas na/ btsun mo'i mchog ste/ gzungs 'di nyid kyi sku</text></item>
<item><p>119b.7</p><section></section><text>dang gsung dang thugs rdo rje las phyung ba'o/ /oM zhes bya ba la sogs pa'i don ni bshad zin to/ /tA re zhes bya ba ni sgrol ba ste/ sdug bsngal gyi rgya mtsho las sgrol bar mdzad pas na sgrol ma'o/ /tu tA re zhes bya ba ni nad rnams las skyob par mdzad pa ste/ tuta ni nyam</text></item>
<item><p>120a.1</p><section></section><text>thag pa'o / /treM ni skyong ba'o/ /tu re ni tu ra twa ra ne ste/ myur du mdzad pa'o/ /tshig 'di gsum car yang bod pa'o/ /'dir swA hA'i sngon du 'gro ba'i che ge mo ba sha mA na ya zhes bya ba dang sngags spel bar bya'o/ /de nas zhes bya ba la sogs pa la/ sangs rgyas kun ni don yod </text></item>
<item><p>120a.2</p><section></section><text>grub pa'o/ /de'i bdag nyid che ba las skyes pa ni de la lhag par mos pa rnams so/ /mnyes pa ni mgu gyur pa'o/ /ye shes ni sems rtse gcig pa'o/ /thob gyur nas zhes pa ni rnyed par gyur pa'o/ /rdo rje'i sku ni don yod par grub pa'o/ /rjes su dran pa ni bsgoms pa'o/ /sangs rgyas ni</text></item>
<item><p>120a.3</p><section></section><text>skyes bu'i gtso bo'o/ /rdo rje ni snying sra ba rnams so/ /bde chen ni rgyal po rnams so/ /sems can khams ni 'jig rten tha mal pa rnams te/ de dag ma lus par te/ kun nas rnam pa thams cad du skad cig gis ni zhes pa/ 'phral du bran bzhin du dbang du 'gyur zhing / sngar bshad pa</text></item>
<item><p>120a.4</p><section></section><text>thams cad sgrub pa po'i dbang du gyur pas/ g.yo med pa ste sems dang bral ba bzhin du gzhan gyi dbang du 'gyur ro zhes bcom ldan 'das kyis gsungs so zhes pa ni sdud par byed pa'i tshig go/ /de nas zhes bya ba la sogs pa la/ bcom ldan 'das zhes bya ba ni/ bcom ldan</text></item>
<item><p>120a.5</p><section></section><text>'das rdo rje 'chang chen po yin par bshad do/ /dri ma med pa'i 'od zer ni 'od zer dkar po'o/ /de'i tshogs ni dri ma med pa'i 'od zer gyi sprin no/ /de rdo rje ltar mi phyed pas na dri ma med pa'i 'od zer gyi sprin rdo rje ni/ rnam par snang mdzad de mi shigs pa'i phyir ro/ /de skyed pa'i ting nge</text></item>
<item><p>120a.6</p><section></section><text>'dzin la yang de skad ces bya ste/ de la snyoms par zhugs nas rdo rje gshin rje'i gshed po chen po zhes bya ba/ rdo rje khro bo chen po'i sngags kyi bdag nyid can 'di nyid kyi sku dang gsung dang thugs rdo rje las phyung ngo / /na maH sa man+ta kA yi bA ka tsit+ta badzra NAM zhes bya ba ni/ kun nas sku dang gsung</text></item>
<item><p>120a.7</p><section></section><text>dang thugs rdo rje la phyag 'tshal lo zhes bya ba'i don te/ 'di ni sngags 'don pa'i dus su sngags pa rnams kyis dang por gdon par bya ba yin no/ /oM zhes bya ba la sogs pa ni sngags kyi tshig go/ /kha kha khA hi khA hi zhes pa ni zo shig zo shig ces pa ste/ gshin rje gshed la</text></item>
<item><p>120b.1</p><section></section><text>gdug pa rnams za ba'i phyir sbod pa'o/ /sarba duSh+TAM satwa dam ka zhes pa ni sems can gdug pa can thams cad 'dul ba po'o/ /a si mu sal/ par shu/ pA sha ha ste zhes pa ni phyag mtshan te/ ral gri dang gtun shing dang dgra sta dang / zhags pa rnams phyag na bsnams pa'o/ /tsa turmu</text></item>
<item><p>120b.2</p><section></section><text>kha tsa tubyu dza/ Sh+T+tsa ra Na zhes pa ni sku'i cha lugs te/ zhal bzhi dang phyag bzhi dang zhabs drug dang ldan pa'o/ /A gats+tsha A gats+tsha zhes pa ni dgug pa ste/ tshur spyon tshur spyon zhes bod pa'i don to/ /sarba duSh+Ta prA Na A ba ha re Ne zhes pa ni khro bo'i rang bzhin te/ ma rungs pa thams</text></item>
<item><p>120b.3</p><section></section><text>cad kyi srog 'phrog par mdzad pa'o/ /ma hA big+h+nAn g+ha ta ka zhes pa ni bgegs chen po ste gshin rje gsod pa'o/ /bi kr-i tA na na/ sarba b+hU ta/ b+ha yaM ka ra zhes pa ni/ zhal rnam par 'gyur bas 'byung po thams cad 'jigs par mdzad pa zhes pa'i don to/ /a T+Ta T+Ta hA se nA de ni</text></item>
<item><p>120b.4</p><section></section><text>zhes pa ni skrag par byed pa'i sgra ste ha ha zhes sgra sgrogs pa'o/ /byA g+h+ra tsa rma ni bas na zhes bya ba ni stag gi pags pa sham thabs su bsnams pa ste/ 'di dag ni bod pa'i tshig yin no/ /ku ru ku ru sarba karmA ni zhes pa ni las thams cad mdzod cig mdzod cig ces pa'i don to/ /</text></item>
<item><p>120b.5</p><section></section><text>tshin+d+ha tshin+d+ha sarba man+t+rA na zhes pa ni gzhan gyi sngags thams cad chod cig chod cig ces pa'o/ /b+hin+da b+hin+da pa ra mu drA ma zhes pa ni pha rol gyi phyag rgya phug cig phug cig pa'o/ /A kaR+Sha ya A kaR+Sha ya sarba b+hU tA nA na zhes pa ni/ 'byung po thams cad khug [(]shig [,]cig[)]khug [(]shig[,] cig[)#]pa'o/ /ma tha</text></item>
<item><p>120b.6</p><section></section><text>ma tha zhes pa ni chom [(]shig [,]zhig[)]chom [#(]shig [,]zhig[)]pa'o/ /nirma tha ni rma tha sarba duSh+TA na zhes pa ni/ ma rungs pa thams cad nges par thul cig nges par thul cig pa'o/ /pra be sha ya maN+Dal mo d+h+ya zhes pa ni dkyil 'khor gyi nang du chug cig chug cig pa ste/ 'di dag ni spod gtong bya ba'i</text></item>
<item><p>120b.7</p><section></section><text>tshig go/ /bai b+ha swa ta dzI bi tAn+ta ka ra zhes bya ba la/ bai b+ha swa ta zhes pa nyi ma'i bu ste gshin rje'o/ /dzI bi tAn+ta ka ra zhes pa ni srog mthar byed pa ste/ de'i srog rnam par 'jig par byed pa zhes bya ba'i don to/ /ma ma sarba kaR+YaM ku ru ku ru zhes pa ni bdag gi bya ba thams cad kyis/ /</text></item>
<item><p>121a.1</p><section></section><text>shig gyis shig pa ste/ bdag gi bya ba rnams sgrubs shig pa'o/ /da ha da ha zhes pa ni sdig pa thams cad bsregs la thal bar gyis shig pa'o/ /pa tsa pa tsa zhes pa ni sdig pa thams cad tshos shig pa'o/ /mA bi lam+ba mA bi lam+ba zhes pa ni ma thogs ma thogs</text></item>
<item><p>121a.2</p><section></section><text>zhes pa ste/ dus ring por sdod par ma byed cig pa'o/ /sa ma ya ma nu sma ra zhes pa ni dam tshig rjes su dran cig pa ste/ dam tshig ni rdo rje sems dpa' ste/ de'i bka' rjes su dran par gyis shig pa'o/ /hUM hUM zhes pa ni bgegs gzhig pa'i phyir sdigs mdzub bya ba'o / /phaT phaT ces</text></item>
<item><p>121a.3</p><section></section><text>pa ni bgegs rnams dgas pa'o/ /bi s+pho Ta ya bi s+pho Ta ya zhes bya ba ni bgegs rnams rnam par dgas shig pa'o/ /sarbA n+nA sha ya zhes pa ni dgra thams cad rlog shig pa'o/ /kar ka ra big+h+nAn zhes pa ni bgegs rnams gtubs la phyogs bcur gtor cig pa'o/ /sarba A shA</text></item>
<item><p>121a.4</p><section></section><text>pa ri pU ra ka zhes pa ni bsam pa thams cad rdzogs par mdzad pa'o/ /he he b+ha ga bAn zhes pa ni kye kye bcom ldan 'das zhes bod pa'o/ /kiny+tsi rA ya sI zhes pa ni ci'i phyir yun ring por thogs shig pa'o/ /ma mA sarba ar+than zhes pa ni bdag gi don thams cad do/ /sA d+ha ya zhes pa ni</text></item>
<item><p>121a.5</p><section></section><text>sgrubs shig pa'am/ rdzogs par mdzod cig pa'o/ /'dir swA hA'i sngon du 'gro ba'i che ge mo A kaR+Sha ya hri zhes bya ba dang sngags spel bar bya'o/ /de nas zhes bya ba la sogs pa la/ de nas 'dir sngags kyi rgyal po gsungs pa tsam gyis so/ /sangs rgyas kun gyis zhes</text></item>
<item><p>121a.6</p><section></section><text>pa ni de nyid bsgrub par bya ba nyid dang / gdul bar bya ba nyid du shes pas na sangs rgyas te/ brgya byin la sogs pa 'jig rten skyong ba'i grags pa chen po rnams so/ /'jigs shing zhes pa ni 'khrul pa'o/ /kun tu skrag par gyur nas zhes pa ni sems 'khrugs pa'o/ /rdo rje</text></item>
<item><p>121a.7</p><section></section><text>sems dpa' ni rdo rje 'chang chen po'o/ /rjes su dran pa ni skyabs su song ba'o/ /de la rnam par snang mdzad kyi sbyor ba dang ldan pas bud med kyi thod pa ma chag ma gas pa la/ gzugs mdzes pa yid du 'ong zhing yid tshim par byed pa blangs la/ de'i dbus su rgya skyegs kyi</text></item>
<item><p>121b.1</p><section></section><text>khu bas bud med kyi gzugs brnyan bris la/ snying ga'i phyogs su ming gi yi ge rnam par bkod nas/ rkang pas mnan pa'i tshul byas nas zhes bya ba ste/ nyi ma'i dkyil 'khor gyi steng du yi ge hUM las byung ba'i rdo rje lcags kyus byin gyis brlabs pa'i khro bo gshin rje gshed kyi</text></item>
<item><p>121b.2</p><section></section><text>rkang pa g.yas brkyang bas gnas pa de'i snying gar mnan te lcags kyu des snying ga phug nas/ mngon par 'dod pa'i bud med 'gugs par gyur par bsams la/ sngags 'di rjes su dran par byas nas khro bas gdon par bya'o/ /de nas cir 'gyur zhes / mA ma kI'am zhes bya ba la</text></item>
<item><p>121b.3</p><section></section><text>sogs pa ste/ mA ma kI ni rgyal rigs kyi bu mo'o/ /spyan ni bram ze'i rigs kyi bu mo'o/ /rdo rje ni rgyal po dang blon po de rnams kyi rigs chen las byung ba ni rigs mthon po'i bud med do/ /lan gsum zhes bya ba ni dus gsum dag tu ste/ phreng ba'i sngags ci nus pa brjod</text></item>
<item><p>121b.4</p><section></section><text>na ni/ de ma thag tu ste zhag bdun gyis nges par 'gugs par 'gyur zhing lus khug par 'gyur ro/ /skyes pa 'gugs par 'dod na skyes pa'i thod pa la bshad ma thag pa'i cho gas gzugs brnyan bris nas/ g.yon brkyang ba'i gnas pas mnan la dgug par bya ste khyad par</text></item>
<item><p>121b.5</p><section></section><text>ni de dag go/ /bcom ldan 'das thugs rdo rjes de skad gsungs so zhes bya ba ni rdo rje 'chang chen pos so/ /de nas zhes bya ba la sogs pa la/ de bzhin gshegs pa rnam par snang mdzad ni rdo rje 'chang chen po'o/ /dam tshig ni don yod par grub pa'o/ /de'i 'od zer ni</text></item>
<item><p>121b.6</p><section></section><text>marga ta lta bu'i mdog can gyi 'od de/ de rnams kyis nam mkha' khyab pa'i phyag rgya chen po'i gzugs te/ de dang khyad par med pas ting nge 'dzin de la de skad ces bya ste/ de la snyoms par zhugs pa'o/ /mi 'chi ba'i dam tshig ni don yod par grub pa ste/ de las byung ba'i khro</text></item>
<item><p>121b.7</p><section></section><text>bo'i sngags kyi bdag nyid can ni khro bo ste/ nyid kyi sku dang gsung dang thugs rdo rje las phyung ngo / /namaHzhes bya ba la sogs pa'i don ni bshad zin to/ /na mo badzra kro d+hA ya/ ma hA daMSh+tot+ka Ta b+hai ra bA ya/ A si mu sa la pa ra shu pA sha ha stA ya zhes pa ni/ rdo rje khro bo chen po mche</text></item>
<item><p>122a.1</p><section></section><text>ba gtsigs pas 'jigs su rung ba/ ral gri dang gtun shing dang dgra sta dang zhags pa phyag na bsnams pa la phyag 'tshal lo zhes khro bo bdud rtsi thab sbyor nyid la phyag 'tshal ba'o/ /oM zhes bya ba la sogs pa ni sngags kyi tshig go/ /a mr-i ta kuN+Da li zhes pa ni</text></item>
<item><p>122a.2</p><section></section><text>bdud rtsi 'khyil pa zhes pa'o/ /kha kha khA hi khA hi zhes pa ni spod pa ste/ zo shig pa'o/ /tiSh+Tha tiSh+Tha zhes pa ni sgrub pa'i don du gnos shig pa'o/ /ban+d+ha ban+d+ha zhes pa ni chings shig pa'o/ /ha na ha na zhes pa ni rgyob cig pa'o/ /da ha da ha zhes pa ni sregs shig pa'o/ /gardza gardza zhes pa ni gdug</text></item>
<item><p>122a.3</p><section></section><text>pa rnams 'jigs pa'i sgra sgrogs shig pa'o/ /pi s+pho Ta ya bi spo Ta ya zhes pa ni rnam par dgas shig pa'o/ /sarba big+h+nAn ni bgegs thams cad do/ /bi nA ya kAn ni lha chen po'i bu log 'dren no/ /de dngos gang yin zhe na/ ga Na pa ti ste tshogs kyi bdag po'o/ /dzI bi tAn+ta ka rA zhes pa ni srog</text></item>
<item><p>122a.4</p><section></section><text>mthar byed pa ste/ khro bo bdud rtsi thab sbyor ni log 'dren 'dul bar mdzad pa yin pas 'di skad ces bya'o/ /'di dag ni kha kha khA hi khA hi/ tiSh+Tha tiSh+Tha/ ban+d+ha ban+d+ha/ ha na ha na/ da ha da ha/ gardza gardza/ bi s+pho Ta ya bi s+pho Ta ya/ sarba big+h+nA na bi nA ya kAn ma hA kro d+h+wa/ ma hA daMSh+To k+ta Ta b+hai ra bA ya a</text></item>
<item><p>122a.5</p><section></section><text>si mu sa la/ pa ra shu pA sha ha stA ya/ ma hA ga Na pa ti dzI bi tAn+ta ka rA ya zhes gdon par bya'o/ /'dir swA hA sngon du 'gro ba'i che ge mo u tsa ta ya hUM zhes bya ba dang sngags spel lo/ /de nas zhes bya ba la sogs pa ni bshad zin to/ /rdo rje sku zhes bya ba ni don yod par grub pa ste/ de rjes</text></item>
<item><p>122a.6</p><section></section><text>su dran zhing sgom pa'o/ /sngags rnams kun ni skrod pa la sogs pa'i dbang du byas pa'i sngags rnams te/ de rnams kyi sbyor ba yod pa rnams la yang ngo / /rdo rje ni dga' bas bsgrub par bya ba ste/ de rnams bskrad pa'i las rnams la zhes pa ni rtog pa las bshad pa'i bya ba'i cho</text></item>
<item><p>122a.7</p><section></section><text>gas so/ /sangs rgyas ni las kyi tshogs rnams la mkhas pa'o/ /de rnams nyid kyi dpung ni tshogs te/ rang nyid don yod par grub pa'i sbyor ba dang ldan pas/ tshul bzhin du byas na skrod par 'gyur zhing gnas las 'pho bar 'gyur ro/ /rim pa ni 'dis bya ste ske tshe dang lan tsha dang</text></item>
<item><p>122b.1</p><section></section><text>til dang dug dang da du ra'i khu ba dang / mdzub mo'i khrag gcig tu byas la des dur khrod kyi ras la rlung gi dkyil 'khor zla gam ngos gnyis su rdo rjes mtshan pa bris la de'i dbus su bsgrub par bya ba'i ming gi yi ge dang spel ba bris la / dgug pa sngon du 'gro bas mnan la snga ma bzhin du bzlas</text></item>
<item><p>122b.2</p><section></section><text>nas dur khrod du sbas na nges par skyod par 'gyur ro/ /de nas zhes bya ba la sogs pa la/ bcom ldan 'das rin chen tog ces bya ba ni/ de kho na nyid kyi rin po che'i rgyal mtshan gang la yod pa de ni rin chen tog ste/ de bzhin gshegs pa rdo rje 'chang chen po'o/ /sangs rgyas kyi</text></item>
<item><p>122b.3</p><section></section><text>'od zer ni rin chen 'byung ldan no/ /de nyid mi phyed pas na rdo rje ste/ de skyed pa'i ting nge 'dzin kyang de dang dbyer mi phyed pas de skad ces bya ste/ de la snyoms par zhugs shing mngon sum du mdzad nas/ rdo rje khro bo chen po gzhan gyis mi thub pa'i sngags kyi bdag nyid du nyid kyi sku dang</text></item>
<item><p>122b.4</p><section></section><text>gsung dang thugs rdo rje las phyung ngo / /na maHzhes bya ba la sogs pa'i don ni bshad zin to/ /oM zhes bya ba la sogs pa ni khro bo'i sngags so/ /de'i don ni 'di yin te/ sngar oM ni sngar bshad zin to/ /hUM ni bsdigs pa'o/ /dzi na ni gzhan gyis mi thub pa ste bod pa'o/ /</text></item>
<item><p>122b.5</p><section></section><text>ri TiT+Ta zhes pa ni bgegs rnams phye mar lhogs shig pa'o/ /hUM phaT ni sngar bshad zin to/ /'dir swA hA'i sngon du 'gro ba'i che ge mo rak+Sha sa d+hi b+h+yo bi mo tsa ya hri zhes bya ba dang spel lo/ /de nas 'di ni zhes bya ba la sogs pa la/ sangs rgyas ni sgrub pa po ste/ nges par bsten par</text></item>
<item><p>122b.6</p><section></section><text>mngon par 'dod pa yin pa'i phyir sangs rgyas so/ /brtson 'grus dang ldan pa'i phyir bdag nyid che skyes kun te/ 'jigs shing kun tu skrag par gyur pa'o/ /byang chub sems ni zhes bya ba ni rin chen 'byung ldan no/ /rjes su dran pa ni sgom par gyur pa'o/ /srin po ni sha za'o/ /</text></item>
<item><p>122b.7</p><section></section><text>ma rungs pa ni seng ge la sogs pa'o/ /gtum po ni phyir rgol ba rnams te/ gnod par byed pa rnams dang 'jigs pa chen po 'khrug pa ste/ me dang sbrul la sogs pas 'jigs par byed pa'i gnas rnams su'o/ /rdo rje sems ni rdo rje 'chang chen po'o/ /des rab tu sbyar zhing</text></item>
<item><p>123a.1</p><section></section><text>gtong bas na/ rdo rje sems kyis rab sbyar na ste rin chen 'byung ldan no/ /de bas na rin chen 'byung ldan gyi ting nge 'dzin la dmigs nas/ khro bo gzhan gyis mi thub pa la bka' bsgo'o zhes bya bar dgongs so/ /de nas kyang ci zhig byed ce na/ las rnams te bsrung ba</text></item>
<item><p>123a.2</p><section></section><text>la sogs pa'i las rnams cho ga bzhin du ste/ rtog pa las byung ba'i cho ga bzhin du byed par 'gyur ba'o/ /de la 'dir cho ga ni 'di yin te/ rin chen 'byung ldan gyi rnal 'byor dang ldan pas/ lag mthil gnyis su yi ge hUM ring po yongs su gyur pa las/ nyi ma'i dkyil 'khor gnyis</text></item>
<item><p>123a.3</p><section></section><text>bsams la/ gzhan gyis mi thub pa la bsgo ste srin po la sogs pas gzung ba'i bsgrub par bya ba'i lus las srin po la sogs pa drangs nas/ nyi ma'i dkyil 'khor gnyis kyi dbus su chud par byas la/ nyi ma'i 'od zer gyis bsregs te thal bar byas la sngags brjod na bde bar gnas</text></item>
<item><p>123a.4</p><section></section><text>par 'gyur ro/ /de nas zhes bya ba la sogs pa la tshe dpag tu med pa bskyed pas tshe dpag tu med pa ni rdo rje 'chang chen po'o/ /dpag tu med pa ni 'od dpag tu med pa'o/ /de gang du 'byung ba'i ting nge 'dzin ni dpag tu med pa'i rdo rje zhes bya ste ting nge 'dzin de la dmigs pa'o/ /pad+mo</text></item>
<item><p>123a.5</p><section></section><text>ni 'od dpag tu med pa'o/ /de las byung ba ni khro bo rta mgrin te khro bo chen po de sngags kyi bdag nyid du nyid kyi sku dang gsung dang thugs rdo rje las phyung ngo / /na maHzhes pa la sogs pa'i don ni bshad zin to/ /oM zhes bya ba la sogs pa ni sngags te/ sems can gdug pa</text></item>
<item><p>123a.6</p><section></section><text>can rnams kyi lus dang ngag dang yid rnam par gzhig pa'i sdigs mdzub bya ba'i phyir hUM gsum smos so/ /ta ru la zhes pa la/ ta ru ni sgrol ba ste/ yams dang gnod pa thams cad las sgrol ba'o/ /la ni de len pa'o/ /bi ru la zhes pa ni/ bi ni bi kar ste rnam par 'gyur ba'o/ /</text></item>
<item><p>123a.7</p><section></section><text>ru ni b+haM ga ste de rnams 'jig pa'o/ /la ni A dA na ste de len par byed pa'o/ /sarba bi Sha g+hA ta ka zhes pa ni dug thams cad 'joms pa ste/ rgyu ba dang mi rgyu ba las byung ba'i dug ma lus par 'jig pa'o/ /dz+wa li ta bi s+phu liM ga zhes pa ni 'bar ba rnam par 'khrugs pa ste/ me stag</text></item>
<item><p>123b.1</p><section></section><text>rab tu 'bar ba dang bcas pa'o/ /aT+Ta T+Ta hA sa zhes pa ni ha ha zhes dgod pa'i sgra dang bcas pa'o/ /ke sa ri sa TA To pa zhes pa la ke sa ri ni ri dgas kyi rgyal po seng ge'o/ /sa Ta ni ral pa'i tshogs phrag dog gong du 'phyang ba'o/ /a To pa ni bsgyings pa ste seng ge'i ral pa ltar bsgyings</text></item>
<item><p>123b.2</p><section></section><text>pa gang la yod pa'o/ /badzra khu ra ni r+g+hA ta na tsa li ta ba su d+hA ta la zhes pa ni/ rdo rje'i zhags pas sa'i gzhi rnams bskyod pa'o/ /ni shwa sa mA ru to ta k+Shi p+ta d+ha ra NI d+ha ra zhes pa la/ ni shwa sa mA ru ta zhes pa ni dbugs 'byin pa'i rlung ste sna'i dbugs so/ /u ta k+Shi p+ta ni 'thor ba'o/ /</text></item>
<item><p>123b.3</p><section></section><text>d+ha raNI d+ha ra zhes pa ni ri bo ste/ de'i sna'i dbugs kyis ri bo rnams gyen du 'thor bar byed pa de la de skad ces bya'o/ /b+hI Sha Na aT+TaT+Ta hA sa zhes pa ni/ ha ha zhes bzhad pas 'jigs su rung ba'o/ /a pA ra mi ta ba la pa rA kra ma zhes bya ba ni stobs dang / pha rol gnon pas </text></item>
<item><p>123b.4</p><section></section><text>dpag tu med pa mnga' ba ste/ 'di dag ni bod pa'i tshig go/ /AR+Ya ga Na b+hI ta b+hU ta ga Na zhes pa la AR+Ya ni 'phags pa ste/ de bzhin gshegs pa rnams so/ /de rnams kyis brtsis pa yin pas na 'phags pas bgrangs pa'o/ /b+hI ta zhes pa ni 'jigs pa'o/ /b+hU ta ga Na ni </text></item>
<item><p>123b.5</p><section></section><text>'byung po'i tshogs lha ma yin la sogs pa'i tshogs rnams te/ gang gi 'byung po'i tshogs de 'jigs pa'o/ /bud+d+h+ya bud+d+h+ya zhes pa ni bskul ba'i phyir yang dag par sad par byas nas sbod pa'o/ /ha ya grI ba zhes pa ni kye rta mgrin zhes bod pa'o/ /khA da khA da zhes pa ni gdug</text></item>
<item><p>123b.6</p><section></section><text>pa thams cad zo shig pa'o/ /tshin+da tshin+da zhes pa ni gzhan gyi sngags chod cig chod cig pa'o/ /sid+d+hi ma me di sha zhes pa ni bdag la dngos grub stsol cig pa'o/ /A be sha ya ni pho ba shig pa'o/ /sarba dz+wa ra pi shA tsA na zhes pa ni rims dang sha za thams cad do/ /sarba gra he Shu A</text></item>
<item><p>123b.7</p><section></section><text>pra ti ha to b+ha ba zhes pa ni/ gdon thams cad kyis mi tshugs par mdzod cig pa'o/ /badzra daMSh+TA kiny+tsi rA ya si zhes pa ni/ rdo rje mche ba can ci'i phyir phyi bshol mdzad ces pa'o/ /i daM duSh+Ta gra haM duSh+Ta sarba bA zhes pa ni gdon ma rungs pa'am sbrul gdug pa 'di'o/ /d+hu na d+hu na ni</text></item>
<item><p>124a.1</p><section></section><text>skyod cig skyod cig pa'o/ /ma tha ma tha zhes pa ni rnam par rtogs shig pa'o/ /marda marda zhes pa ni brlag par mdzod cig pa'o/ /pA Ta ya pA Ta ya zhes pa ni khos shig pa'o/ /ma Ta ma Ta ban+d+ha ban+d+ha ni chings shig pa'o/ /bud+d+ha d+harmA saM g+ha a nu dz+nyA taM karma ku ru zhes pa ni/ sangs</text></item>
<item><p>124a.2</p><section></section><text>rgyas dang chos dang dge 'dun gyis bka' stsal pa'i las kyis shig pa ste sbod pa'o/ /gal te de ltar mi byed na de'i tshe rang nyid la smras pa/ ha ya gr-i bA ya phaT ces pa ni rta mgrin la'o/ /badzra ya phaT ces pa ni rdo rje la'o/ /badzra gA trA ya phaT ces pa ni rdo rje'i lus can la'o / /badzra ni trA ya phaT ces pa ni rdo rje'i mig la'o/ /badzra</text></item>
<item><p>124a.3</p><section></section><text>daMSh+T+rA ya phaT ces pa ni rdo rje'i mche ba can la'o/ /badzra khu rA ya phaT ces pa ni rdo rje'i zhabs can la'o/ /badzra khu ra ni r+g+hA ta nA ya phaT ces pa ni rdo rje'i zhabs can nges par rdebs pa la'o / /trai lo kya b+ha yaM ka rA ya phaT ces pa ni 'jig rten gsum 'jigs par mdzad pa'o/ /sarba karme Shu a pra ti</text></item>
<item><p>124a.4</p><section></section><text>ha tA ya phaT ces pa ni las thams cad la thogs pa med pa la'o / /badzra ku la san+t+rA sa nA ya phaT ces pa ni rdo rje'i rigs rnams yang dag par 'dzin par mdzad pa la'o/ /hUM hUM hUM phaT ces bya ba ni bcom ldan 'das kyis rta mgrin la bsdigs par mdzad pa'o/ /swA hA zhes pa ni de ltar bsdigs pa'i</text></item>
<item><p>124a.5</p><section></section><text>mthar dbugs dbyung bar bya ba'i phyir mdzad pa yin te/ swA hA'i sgra ni dbugs 'byin pa ste/ rdo rje'i bdud rtsi'i rgyud las/ yi ge swA hA mA ma kI'i dngos grub thams cad rab ster ba'o/ /zhes gsungs pas so/ /'dir che ge mo bi sha di kaM a pa ha ra hUM zhes bya ba dang sngags spel lo/ /</text></item>
<item><p>124a.6</p><section></section><text>de nas zhes bya ba la sogs pa la/ chos kyi rdo rje ni 'od dpag tu med pa'o/ /de'i che mchog skyes pa ni de las skyes pa'i gtso bo rta mgrin la sogs pa ste/ de gdul ba'i phyir ro/ /ye shes rgyal po ni 'od dpag tu med pa ste/ de rjes su dran pa ni sgom pa rtse gcig pa thob par gyur pa'o/ /</text></item>
<item><p>124a.7</p><section></section><text>mkha' dbyings ni nam mkha'i dbyings su gtogs pa ste/ de dug gis yongs su gang ba'o/ /ji lta bu zhe na/ rdo rje ni mi phyed pa'o/ /ha la ha la ni dug gi khyad par ro/ /khro bo'i rgyal po bskul ba yis/ /zhes bya ba ni sbod pas so/ /dug rnams thams cad med par byed/ /ces</text></item>
<item><p>124b.1</p><section></section><text>bya ba ni/ ha la ha la 'thungs kyang dug med par mdzad pa'o/ /'dir man ngag ni 'di yin te/ bsgrub par bya ba sems dpa' gsum gyi bdag nyid du nges par bsams la/ de'i snying ga la gnas pa'i ting nge 'dzin sems dpa'i 'od zer rnams kyis/ lus yongs su bkang nas de nas lag pa</text></item>
<item><p>124b.2</p><section></section><text>g.yas pa'i lag mthil du zla ba'i steng du/ yi ge haM mdog dkar po bsams nas/ lag pa'i sor tshigs rnams la oM dzriM hriM k+ShiM sa zhes bya ba rnam par bkod la/ spyi bo nas brtsams te sngags brjod pa sngon du 'gro bas lag pa la bkod pa'i 'od kyi tshogs kyis byabs pas/ 'od zer dkar po</text></item>
<item><p>124b.3</p><section></section><text>'gyed cing dri ma med pa'i chu'i rgyun lta bus/ dug sngon po lta bu 'og tu btang nas stongs par gyur par bsams na dug sel bar 'gyur ro/ /de nas zhes bya ba la sogs pa la/ don yod pa'i dngos grub rab tu stsol bas/ de bzhin gshegs pa gdon mi za bar grub pa ni rdo rje 'chang chen po'o/ /</text></item>
<item><p>124b.4</p><section></section><text>gdon mi za ba'i dam tshig ni don yod par grub pa ste/ de'i byang chub ni gdon mi za bar dam tshig 'byung ba'o/ /de nyid dpal yin la rdo rje ni mi phyed pa'i mtshan ma ste/ de la dmigs pa'i ting nge 'dzin gang yin pa de la snyoms par zhugs nas/ rdo rje be con sngon po zhes bya ba'i khro</text></item>
<item><p>124b.5</p><section></section><text>bo'i rgyal po 'di nyid kyi sku dang gsung dang thugs rdo rje las phyung ngo / /na maHzhes bya ba la sogs pa'i don ni bshad zin to/ /oM zhes bya ba la sogs pa ni sngags yin te/ e h+ya hi zhes pa ni tshur spyon tshur spyon zhes bod pa'o/ /b+ha ga bAn nI la badzra daN+Da zhes pa ni bcom ldan 'das</text></item>
<item><p>124b.6</p><section></section><text>dbyig sngon zhes bod pa'o/ /tu ru tu ru hu lu hu lu zhes pa ni tu ru twa ra ni ste rings pa rings par ro/ /ha ha zhes pa ni yang dag par sad par bya ba'o/ /gu lu gu lu zhes pa ni tshir cig pa'o/ /gu lA pa ya gu lA pa ya zhes pa ni 'khor rnams kyang 'tshir du chug shig pa'o/ /kra ma kra ma zhes</text></item>
<item><p>124b.7</p><section></section><text>pa ni kra ma pA da bik+She pa ste gom pa bskyod par rab tu spro bar bya'o/ /b+ha ga bA na zhes pa ni bcom ldan 'das zhes bod pa'o/ /bA yu be ge NA zhes pa ni rlung gi shugs kyis so/ /b+hU taM shI g+haM da ha da ha zhes pa ni 'byung po rnams myur du bsregs la thal bar gyis shig pa'o/ /da ra da ra zhes</text></item>
<item><p>125a.1</p><section></section><text>pa ni khos shig pa'o/ /ba ha ba ha zhes pa ni choms shig pa'o/ /pa tsa pa tsa zhes pa ni skol cig pa'o/ /ma tha ma tha zhes pa ni rnam par shig cig pa'o/ /pA ta ya pA ta ya zhes pa ni 'og tu ltung bar gyis shig pa'o/ /ma Ta ma Ta zhes pa ni rlom shig pa'o/ /mo Ta pa ya mo Ta pa ya</text></item>
<item><p>125a.2</p><section></section><text>zhes pa ni 'khor rnams kyis kyang brlag par gyis shig pa'o/ /sarba karmA Ni tshin+da tshin+da zhes pa ni/ las thams cad chod cig pas te/ dgra bos rab tu sbyar ba'i sprad pa la sogs pa'i las rnams shig cig shig cig pa'o/ /b+hak+Sha ya b+hak+Sha ya zhes pa ni zo shig pa'o/ /me daM ni tshil lo/ /A s+ya</text></item>
<item><p>125a.3</p><section></section><text>ni 'di'i ste/ 'di ni bsgrub par bya ba'i don du/ med ma da dza ru d+hi ra/ pri ya e h+ya hi b+ha ga bA na zhes bya ba ni kye bcom ldan 'das tshil dang / rkang dang / zhag dang / khrag la dgyes pa tshur spyon tshur spyon zhes bod pa'o/ /sarba big+h+nA na zhes pa ni bgegs thams cad do/ /sarba bi d+yA ni zhes pa ni</text></item>
<item><p>125a.4</p><section></section><text>rig pa thams cad do/ /sarba man+t+ra ni zhes pa ni sngags thams cad do/ /sarba mU la karma ni zhes pa ni rtsa ba'i las thams cad dang / kri tri ma bi ShA de ni zhes pa ni bcos pa'i dug la sogs pa'o/ /sarba gra hA na zhes pa ni gdon thams cad do/ de rnams ha na ha na zhes pa ni choms shig</text></item>
<item><p>125a.5</p><section></section><text>pa'o/ /b+ha na dza b+ha na dza zhes pa ni shig shig pa'o/ /marda marda zhes pa ni nyes shig pa'o/ /i daM zhes pa ni 'di zhes pa'i don te/ gang 'dod pa'i las de la 'di zhes brjod do/ /kAR+YaM sA d+ha ya zhes pa ni bya ba sgrubs shig pa'o/ /hUM zhes pa ni rjes su byed pa'i sdigs mdzub bya ba'o / /</text></item>
<item><p>125a.6</p><section></section><text>nI lA ya zhes pa ni sngon po la'o/ /nI la badzra daN+DA ya zhes pa ni rdo rje dbyig pa sngon po can la'o/ /tu ru tu ru zhes pa ni rings pa mdzod cig pa'o/ /big+h+nA na bi nA ya ka nA shA ya nA shA ya zhes pa ni bgegs dang log 'dren rlog shig rlog shig pa'o/ /hu ru hu ru zhes bya ba ni bya ba la 'bad</text></item>
<item><p>125a.7</p><section></section><text>par mdzod cig pa'o/ /dI p+ta tsaN+DA ya zhes pa ni 'bar ba gtum po ste/ lhag par khro ba'i phyir ro/ /sarba sha trUM NAM hr-i da yA ni bi Ta ya zhes pa ni dgra thams cad kyi snying nges par tshir cig pa'o/ /tshin+da tshin+da pa ra bibyA hUM tshe da ka zhes pa ni gzhan gyi rig pa gcod pa pos gzhan gyi rig</text></item>
<item><p>125b.1</p><section></section><text>pa chod cig pa'o/ /hUM ni de gsal bar byed pa'i sa bon no/ /bid+yA NAM shiSh+Ta ka zhes pa ni rig pa rnams kyi dam par gyur pa ste byed pa po'o/ /sa ma ya ma nu sma raM zhes pa ni dam tshig rjes su dron cig pa ste/ kye rdo rje 'chang gi bka' rjes su dron cig pa'o/ /marmA Ni ni krin+ta zhes pa ni</text></item>
<item><p>125b.2</p><section></section><text>gnad chod cig pa'o/ /hUM ni bskul ba'o/ /ha na ha na/ da ha da ha/ ku ru ku ru/ tu ru tu ru/ hu ru hu ru phaT phaT hUM hUM zhes pa ni sngar bshad par zad do/ /kr-i tAn+ta ya zhes pa ni mthar byed pa ste gshin rje'o/ /de ba r-i Sh-i bi drA pa kA ya zhes pa ni lha dang drang srong rnam par skrod pa'o/ /ha na ha na</text></item>
<item><p>125b.3</p><section></section><text>badzra daN+De Na swA hA zhes pa ni rdo rje'i dbyig pas rgyob cig pa'o/ /'dir swA hA'i sngon du 'gro ba'i che ge mo mA ra ya phaT phaT ces bya ba dang sngags spel lo/ /de nas zhes bya ba la sogs pa la/ gdug pa'i mchog las byung ba kun / /zhes bya ba ni bgegs kyi mchog rnams so/ /gzhan</text></item>
<item><p>125b.4</p><section></section><text>dag ni go sla'o/ /khro bo'i rgyal po 'di'i sngags brgya rtsa brgyad bzlas na gdug pa thams cad gsod par 'gyur ro/ /cho ga'i tshul bzhin zhes bya ba ni rtog pa las bshad pa'i cho ga'i sbyor bas so/ /bskul ba yis zhes bya ba ni sngags kyi don yongs su shes pa la sogs pas lha</text></item>
<item><p>125b.5</p><section></section><text>rnams la sbod pa'o/ /de la 'dir cho ga ni 'di yin te/ dur khrod kyi ras la 'khor lo rtsibs bcu drug pa bris te/ de'i steng du sna tshogs rdo rje bri/ de'i lte ba la me'i dkyil 'khor ske tshe dang / lan tshwa dang yungs mar dang dug dang da du ra'i khu ba ste/ rdzas 'di dag gis bsgrub</text></item>
<item><p>125b.6</p><section></section><text>par bya ba'i ming dang spel te bris te/ dur khrod kyi ras gnyis dang grog mkhar gyi sa dang bsgrub par bya ba'i rkang rjes kyi sa dang / bdud rtsi lnga dang ldan pas de'i gzugs brnyan byas la/ de dgug pa sngon du 'gro bas bsgrub par bya ba'i gzugs brnyan gyi snying gar bcug</text></item>
<item><p>125b.7</p><section></section><text>nas thod pa kha sbyar gyi nang du gzhug go/ /de nas nyi ma phyed na rkang pa g.yon pas mnan te/ sngags brgya rtsa brgyad bzlas na 'chi bar 'gyur ro/ /gal te 'jig par mi 'gyur na de'i tshe thod pa gsum skyed por byas nas / de'i steng du gzugs brnyan bzhag la dur khrod kyi</text></item>
<item><p>126a.1</p><section></section><text>mes gdungs par byas na/ tsha ba'i rims kyis 'dzin par 'gyur ro/ /de nas gzugs brnyan de mer bcug na de'i tshe 'phral du 'chi bar 'gyur ro/ /de nas zhes bya ba la sogs pa la/ de bzhin gshegs pa mi bskyod pa ni/ rdo rje 'chang chen po yongs su gyur pas bzhugs</text></item>
<item><p>126a.2</p><section></section><text>pa'o/ /kun nas 'bab pa'i sprin gyi dpal gang la yod pa de ni sprin gyi dpal te stobs po che'o/ /de skyed pa'i ting nge 'dzin ni de dang dbyer med pas de skad ces bya ste/ de mngon sum du mdzad nas stobs po che 'di nyid kyi sku la sogs pa las phyung ngo / /na maHzhes bya ba la sogs pa'i don</text></item>
<item><p>126a.3</p><section></section><text>ni bshad zin to/ /oM zhes bya ba la sogs pa ni sngags so/ /u gra ni drag po'o/ /shU la ni mdung ste/ gang gi lag pa na drag cing rno ba'i mdung yod pa de la de skad ces bya'o/ /dz+yo ti zhes pa ni thog go/ /nir nA da ni sgra ste/ thog 'bab pa lta bu'i sgra gang la yod pa de la de skad</text></item>
<item><p>126a.4</p><section></section><text>ces bya'o/ /'dir swA hA'i sngon du 'gro ba'i bA raSh+Ta d+hA ra pA ta ya hri zhes bya ba dang sngags spel lo/ /'di ni zhes bya ba la sogs pa'i don ni bshad zin to/ /bzlas pa zhes bya ba la sogs pa ni brgya rtsa brgyad bzlas pas so/ /sbyor ba yis zhes bya ba ni sbyor ba de dang des dbang du bya ba</text></item>
<item><p>126a.5</p><section></section><text>la sogs pa'i las kyis bsgrub par bya'o/ /than pa byung ba'i zhes bya ba ni char mi 'bab pa ste/ char chad pa sel zhing char gyi rgyun 'bebs pa'o/ /'dir rim pa ni 'di yin te/ mngon spyod kyi rdzas rnams kyis dur khrod kyi ras la/ pad+ma 'dab ma brgyad pa la klu brgyad bris la/ de</text></item>
<item><p>126a.6</p><section></section><text>rnams kyi snying ga dang / spyi bor hUM nAM hUM zhes bya bar sngags spel la/ lte ba'i dbus su oM AH hUM badzra d+har A dz+nyA pa ya ti sarba nA gA baR+Sha d+ha rA mud cing dzan+ti hrI swA hA zhes bya ba bkod nas/ yang 'khor lo gnyis pa de bzhin du bris la kha sbyar te/ de dgug pa sngon du 'gro bas</text></item>
<item><p>126a.7</p><section></section><text>gzugs brnyan gyi snying gar gzhug go/ /gzugs brnyan ni cho ga 'dis bya ste/ chu bo'i dogs gnyis kyis bdud rtsi lnga dang ldan pa las byas la/ mngon spyod kyi rdzas kyis nye bar byugs te/ dur khrod kyi me la gsang sngags brjod cing gdung bar byas na klu rnams char 'bebs</text></item>
<item><p>126b.1</p><section></section><text>par 'gyur ro/ /de nas zhes bya ba la sogs pa la/ kun tu nges par sgrogs pa'i rdo rje'i 'brug sgra gang yin pa de ni/ kun tu 'joms pa ste 'dod pa'i rgyal po'o/ /de skyed pa'i ting nge 'dzin yang de dang dbyer med pas de skad ces bya ste/ de mngon sum du mdzad pa'o/ /de bzhin gshegs pa</text></item>
<item><p>126b.2</p><section></section><text>thams cad ni mthu chen po dang ldan pa'i bgegs rnams so/ /de 'ching bar byed pas de bzhin gshegs pa thams cad kyi Tak+ki ste/ skad kyi byings las Tak+ki ni 'ching bar 'dren pas so/ /de nyid gtso bo yin pas na rgyal po ste khro bo chen po de sngags kyi bdag nyid can du/ nyid kyi sku la</text></item>
<item><p>126b.3</p><section></section><text>sogs pa las phyung ngo / /namaHzhes bya ba la sogs pa'i don ni bshad zin to/ /Tak+ki hUM dza zhes bya ba ni sngags te ming btus pa zhes bya ste/ de yang / swA hA med cing oM med pa/ /gang yin btus pa zhes brjod do/ /zhes gsungs pa'i phyir ro/ /Tak+ki zhes pa ni gdug</text></item>
<item><p>126b.4</p><section></section><text>pa 'ching ba po ste bod pa'o/ /hUM ni gdug pa rnams la bsdigs pa'o/ /dza ni gdug pa rnams skrag pa'i phyir sbod pa'o/ /'dir che ge mo A kaR+Sha ya hri zhes bya ba dang sngags spel lo/ /de nas zhes bya ba la sogs pa la/ sangs rgyas kun ni bgegs rnams te/ bsgrub par bya ba</text></item>
<item><p>126b.5</p><section></section><text>nyid du byung bas so/ /bdag nyid chen po ni rdzu 'phrul chen po dang ldan pa'o/ /'jigs shing ni skrag par gyur pa'o/ /dam tshig ni Tak+ki'i rgyal por grags pa'o/ /ldan par gyur nas zhes pa ni blos dmigs pa'o/ /rdo rje sku gsum ni rdo rje 'chang chen po ste/ rjes su dran pa ni</text></item>
<item><p>126b.6</p><section></section><text>bsgoms pa'o/ /rdo rje sems dpa'i zhes bya ba la sogs pa la/ rdo rje sems dpa'i ting nge 'dzin la gnas pa'i rnal 'byor pas/ rdo rje lcags kyus byin gyis brlabs pa'i rkang pa g.yas pas ling ga ste/ bsgrub par bya ba'i gzugs brnyan btsag gis sa la bris te/ snying</text></item>
<item><p>126b.7</p><section></section><text>ga'i phyogs su ming dang spel te sngags bris nas/ rnam par shes pa dgug pa sngon du 'gro bas mnan nas/ rdo rje gsum gyi sngags ni 'dod pa'i rgyal po'i sngags te/ de brgya rtsa brgyad bzlas pas sngags rnams te/ rgyal po la sogs pa ste/ de rnams 'gugs pa'i bya</text></item>
<item><p>127a.1</p><section></section><text>ba byed par 'gyur ro/ /de nas zhes bya ba la sogs pa la/ ye shes kyi phreng ba'i chu'i rdo rje ni mi g.yo ba'o/ /de skyed pa'i ting nge 'dzin kyang de dang dbyer med pas de skad ces bya ste/ de mngon sum du mdzad nas mi g.yo ba'i rdo rje gtum bo'i dam tshig sngags kyi bdag nyid</text></item>
<item><p>127a.2</p><section></section><text>can 'di bcom ldan 'das kyis nyid kyi sku la sogs pa'i rdo rje las byung ngo / /na maHzhes bya ba la sogs pa'i don ni bshad zin to/ /a tsa la zhes bya ba la sogs pa ni sngags kyi tshig ste/ ming mgo med ces bya'o/ /de yang / swA hAr ldan zhing oM med pa/ /ming ni mgo med ces</text></item>
<item><p>127a.3</p><section></section><text>bya ste/ /'di ni las kun chog la/ /rdo rje gtsug tor gyis gsungs so/ /zhes 'byung bas so/ /da ni sngags kyi don bshad par bya ste/ a tsa la zhes pa ni mi g.yo ba ste/ bgegs rnams kyis bskyod par mi nus pa'o/ /kA Na zhes pa ni long ba ste/ bgegs rnams long</text></item>
<item><p>127a.4</p><section></section><text>bar byed pa'o/ /tsaN+Da ni gtum po ste khro bo'o/ /naT+Ta zhes pa ni shA ta na ste gcod pa'o/ /maT+Ta ni mat+ta ste/ ma dI ha ra Sha ste dga' ba'o/ /'dir yang yi ge go bzlog pa yin no/ /moT+Ta ni lus bong che ba'o/ /ShaT+Ta zhes pa ni le lo la sogs pa 'jig pa ste/ shad li a sha ta ni</text></item>
<item><p>127a.5</p><section></section><text>zhes zer ba'i phyir ro/ /taT+Ta zhes pa ni zad par byed pa ste/ ta ma u pa k+Sha ya zhes zer bas so/ /ha na ha na ni rgyob shig pa'o/ /da ha da ha ni sregs shig pa'o/ /mo ha mo ha ni rmongs pa'o/ /mo har kar ni rmongs par gyis shig /ha sa ha sa ni rgod pa'o/ /badzra ha saM ku ru zhes pa ni</text></item>
<item><p>127a.6</p><section></section><text>rdo rje bzhad pa gyis shig pa'o/ /ha sa ha sa marda raT marda raT ces pa ni gnad chod cig pa'o/ /ga rdza ga rdza ha na ha na/ ban+d+ha ban+d+ha zhes pa ni chings shig pa'o/ /tiSh+Tha tiSh+Tha zhes pa ni bdag gi bsgo ba byed pa'i phyir gnos shig pa'o/ /a be sha ni zhugs shig pa ste/ slong ba po'i</text></item>
<item><p>127a.7</p><section></section><text>tshul gyis bsgrub par bya ba'i lus la rab tu zhugs shig pa'o/ /ma hA man+t+ra zhes pa ni phreng ba'i sngags 'di nyid do/ /pA la ni skyong ba ste/ de'i don rdzogs par byed pas ma hA man+t+rA pA la ste/ gang zhe na/ mi g.yo ba'o/ /d+hu na d+hu na ni bskyod cig pa'o/ /ti ni ti ni zhes pa ni rno zhing tsha</text></item>
<item><p>127b.1</p><section></section><text>ba'i lus can gang yin pa de thob pa ni ti ni zhes bya'o/ /khA da khA da zhes pa ni bgegs zo shig pa'o/ /mA ra ya mA ra ya duSh+TAM b+ha k+Sha b+ha k+Sha sarbA ku ru ku ru/ ki ri ki ri zhes pa ni bsgrub par bya ba'i lus rnam par gtor cig pa'o/ /s+phoT ya ni bkas pa ste gdug pa rnams kyi lus sna tshogs rdo rje</text></item>
<item><p>127b.2</p><section></section><text>chen pos khos shig khos shig ce'am phyung shig pa'o/ /hUM hUM hUM ni bskul ba'i tshig go/ /tri ba li ni rim gsum ste khams gsum mo/ /de nyid raM ga ste gar gyi gnas so/ /nar ta ka ni der gar byed pa'o/ /AM AM AM zhes pa ni lung bsgo ba'o/ /hAM hAM hAM ni bod pa'o/ /a tsa la tse</text></item>
<item><p>127b.3</p><section></section><text>Ta zhes pa ni/ mi g.yo ba mngag gzhug pa ste/ rdo rje 'chang gi mngag gzhug go/ /s+phoT ya s+phoT ya zhes pa ni dgas par mdzod cig pa'o/ /hUM hUM a sa n+ti ka zhes pa ni nye bar mi gnas pa ste/ de dag tra Ta ces te khos shig pa'o/ /ma hA ba la shA ta ya ni chod cig pa'o/ /par</text></item>
<item><p>127b.4</p><section></section><text>ma n+t+rAM zhes pa ni gzhan gyi rig pa'o/ /AM AM AM ni bka' bsgo ba'o/ /hAM hAM ni bod pa la snyegs so/ /shud+d+h+ya tu lo ka zhes pa ni 'jig rten dag par gyur cig pa'o/ /tu Sh+ya tu badzrI zhes pa ni rdo rje can dgyes par gyur cig pa'o/ /A pra ti ha ta ba le b+h+ya zhes pa ni thogs pa med pa'i</text></item>
<item><p>127b.5</p><section></section><text>stobs can te/ stobs bcu pa la phyag 'tshal ba'i don to/ /dz+wA la ya ni 'bar ba ste gsal bar byed pa'o/ /tra Ta ni khos shig pa'o/ /a sa ha ni mi bzod pa ste/ nyon mongs pa thams cad ma bzod pa ste/ de bzhin gshegs pa'o/ /de rnams la phyag 'tshal bas na na maHswA hA</text></item>
<item><p>127b.6</p><section></section><text>zhes smos so/ /'di ni zhes bya ba la sogs pa la/ lha rnams ni tshangs pa la sogs pa'i lha thams cad do/ /'khor dang bcas pa kun ni mngag gzhug pa rnams dang bcas pa'o/ /rdo rje'i sku ni rdo rje 'chang chen po ste/ de rjes su dran pa'o/ /'di yis zhes bya ba ni/ bshad</text></item>
<item><p>127b.7</p><section></section><text>ma thag pa'i phreng ba'i sngags kyis lha chen dag ste/ dbang phyug chen po la sogs pa'i lha rnams dam tshig las 'das pa'i 'jigs pas skrag par gyur nas/ kha sbyar lus su 'gugs par 'gyur/ /zhes pa ste/ 'khrul 'khor kha sbyar bas 'gugs pa'o/ /de la 'dir sbyor</text></item>
<item><p>128a.1</p><section></section><text>ba ni 'di yin te/ gro ga la sogs pa'i gzhil gi wang la sogs pas bsgrub par bya ba'i gzugs brnyan ming gis mtshan pa bris la/ yang 'khrul 'khor gnyis pas bkab la rdo rje lcags kyus mchan pa'i g.yon brkyang ba'i gnas pas mnan la/ dus gsum</text></item>
<item><p>128a.2</p><section></section><text>du bzlas pas 'gugs par 'gyur ro/ /de nas zhes bya ba la sogs pa la/ dam tshig ni rdo rje 'chang ba'i bka'o/ /de'i rnam par 'phrul ba ni rab tu 'jug pa'o/ /de nyid mi phyed pas na rdo rje ste/ de skad ces bya ba'i ting nge 'dzin la snyoms par zhugs pa'o/ /rdo rje 'dzin thams cad kyi</text></item>
<item><p>128a.3</p><section></section><text>dam tshig ste/ bka'i ngo bo gang yin pa de ni rdo rje 'dzin pa thams cad kyi dam tshig go/ /gdug pa rnams nges par 'dul bas na khro bo chen po gnod mdzes te/ 'di nyid kyi sku la sogs pa las phyung ngo / /oM zhes bya ba la sogs pa ni sngags te/ 'di'i ming ni mtha' med pa zhes</text></item>
<item><p>128a.4</p><section></section><text>bya ste/ de yang / gong la oM yod swA hA med/ /de ni mtha' med ces brjod do/ /zhes gsungs so/ /de'i don ni 'di yin te/ sum+b+ha zhes pa ni nges par 'dul ba ste/ 'di ni bod pa'o/ /ni sum+b+ha zhes pa ni ma lus par nges par 'dul ba'o/ /hUM ni gsal bar byed pa'o/ /gr-ih+Na gr-ih+Na zhes</text></item>
<item><p>128a.5</p><section></section><text>pa ni gnod par byed pa 'bros pa la bzung shig pa'o / /gr-ih+Na pa ya gr-ih+Na pa ya zhes pa ni 'khor rnams kyang 'dzin du chug shig pa'o/ /hUM ni bskul ba'o/ /A na ya ho b+ha ga bA na zhes pa ni kye bcom ldan 'das khug shig pa ste/ rdo rje zhags pas bcings la rdo rje lcags kyus snying khug </text></item>
<item><p>128a.6</p><section></section><text>ste khug shig pa'o/ /bid+yA rA dza zhes pa ni rig pa'i rgyal po zhes pa ste/ gnod mdzes la dbugs 'byin pa'o/ /hUM phaT ces pa ni gsod pa'i phyir bskul ba'o/ /de nas zhes bya ba la sogs pa'i don ni bshad zin to/ /rdo rje sems dpa' ni rang gi ye shes sems dpa'o/ /de'i</text></item>
<item><p>128a.7</p><section></section><text>zhabs kyis ni 'od zer te/ des mnan pa ni bskor ba'o/ /de bzhin gshegs pa kun gyi bdag po ni bsgrub par bya ba'i ye shes sems dpa' ste/ de rdo rje lcags kyu dang zhags pas bcings nas/ bu mo dgug par bya'o/ /bu mo zhes bya ba ni nye bar mtshon pa tsam mo/ /da ni nang</text></item>
<item><p>128b.1</p><section></section><text>la mchog la gzhol ba rnams kyi yang / dgug pa la sogs pa'i rim pa bstan par bya ba'i phyir/ de nas zhes bya ba la sogs pa gsungs te/ bcom ldan 'das ni rdo rje 'chang chen po'o/ /dam tshig chen po ni sgrub pa po rnams so/ /de dag gi de kho na nyid ni/ dgug pa la sogs pas sems</text></item>
<item><p>128b.2</p><section></section><text>can rnams kyi don byed pa'o/ /de'i 'byung ba ni ston pa'o/ /de mi phyed pas na rdo rje ste/ ting nge 'dzin gang la ming de skad ces bya ba de la dmigs pa'o/ /dam tshig chen po ni slob bzhin pa rnams te/ de rnams kyi rdo rje gsum ni sku dang gsung dang thugs so/ /de'i gsang ba ni bstan par bya ba</text></item>
<item><p>128b.3</p><section></section><text>ma yin pas so/ /gsung gi dam tshig ni tshig tu brjod pa'o/ /de'i de kho na nyid ni gzhan du mi 'gyur ba nyid do/ /de'i gnas ni gzhir gyur pa ste/ dgug pa la sogs pa'i las de nyid kyi sku dang gsung dang thugs rdo rje las phyung ngo / /sangs rgyas rdo rje ni bsgrub par dka' ba'o/ </text></item>
<item><p>128b.4</p><section></section><text>de rnams kyi sku gsum la ste sku dang gsung dang thugs rnams la rdo rje sems dpa' ste/ sgrub pa po sems brtan po des rnam par bsgom pa ste/ bsam gtan gyi khyad par bya ba'o/ /zhags pa rdo rje kyo ba 'dzin/ /zhes bya ba ni/ bsgrub par bya ba'i lus la sogs pa la go rims ji lta</text></item>
<item><p>128b.5</p><section></section><text>ba bzhin du zhags pa la sogs pa'i 'od kyi tshogs rnams gzhug par rnam par bsgom mo/ /de ni sangs rgyas dgug pa ste/ sku dgug pa'i dam pa ste gtso bo'o/ /sangs rgyas ni ston pa po'o/ /de'i sku gsung ni gsung gi tshogs so/ /de dang lhan cig tu 'khor lo ste/ dkyil</text></item>
<item><p>128b.6</p><section></section><text>'khor mnga' ba de ni 'khor lo chen po ste dkyil 'khor gyi bdag po'o/ /de'i thugs dgug par bya ba'i phyir/ sems la kyo ba'i sbyor ba gtong bas/ rdo rje sems dpa' rgyal bo che ste thugs rdo rje de rtag tu 'phral du nges par gcig tu khugs par 'gyur ro/ /mi phyed rdo rje gsum bsgoms</text></item>
<item><p>128b.7</p><section></section><text>pas/ /zhes bya ba ni/ rnam par snang mdzad la sogs pa'i rnal 'byor pa rnams kyis so/ /'khor lo pad+ma rdo rje che/ /zhes bya ba ni/ gti mug dang / 'dod chags dang zhe sdang la spyod pa rnams kyis so/ /rdo rje kyo ba ni rdo rje la sogs pa'i lcags kyus te/ de'i khyad par gyis zhes pa ste/ </text></item>
<item><p>129a.1</p><section></section><text>nges par bsgrub par bya ba'i snying dgug pas/ sngags rnams thams cad dgug pa'i mchog ste/ bsgrub par bya ba thams cad dgug pa'i mchog ni 'di yin no/ /rang gi mtshan mas kyang dgug ste/ rdo rje sems dpa' chen po'i rnal 'byor bas/ thams cad rdo rje'i dngos te sna tshogs</text></item>
<item><p>129a.2</p><section></section><text>rdo rje'i rang bzhin zhi ba ste mdzes pa bsgom pa'o/ /rang sngags skyes bu bsgoms nas ni/ /zhes bya ba ni/ rang gi lhar bsdom pa'o/ /mi yi bu mo mchog rnams kyi/ /zhes bya ba ni/ bsgrub par bya ba rdo rje de la gnas par byas la/ de'i snying gar rdo rje kyo ba sbyar/ /zhes bya ba ste/ lcags kyus</text></item>
<item><p>129a.3</p><section></section><text>drangs par gyur pa'o/ /rlung gi dkyil 'khor sbyor ba yis/ /zhes bya ba ni/ rlung gis drangs par gyur par bsams na/ des rtag tu 'gugs par 'gyur ro/ /de bzhin du rnam par snang mdzad kyi gzugs chen po'o/ / zla ba'i dkyil 'khor gyi rnam par yongs su gyur par bsgoms la/ </text></item>
<item><p>129a.4</p><section></section><text>brgya byin gyi khang pa las sha ci ste/ brgya byin gyi chung ma bde sogs ma blangs la der gnas par bsams te/ rdo rje mi 'chi ba'i sbyor bas 'gugs par gyur par bsams la/ bdud rtsi 'khyil pa'i sngags lan grangs lnga bcu brjod nas dgug par bya'o/ /rdo rje dkyil 'khor ni</text></item>
<item><p>129a.5</p><section></section><text>'dod pa'i rgyal po ste/ de rdo rje lcags kyur bsgoms la/ de la lha'i bu mo bskyon te/ de nyid kyi snying ga nas 'gugs par gyur cing / rlung gis bskyod pas dgug par bya'o/ /khro bo rdo rje ni mi bskyod pa ste/ de'i dam tshig ni bka' gang yin pa ste/ de ni khro bo rdo rje'i dam tshig go/ /rdo rje sa</text></item>
<item><p>129a.6</p><section></section><text>'og gnas pa ni gnod mdzes rgyal po ste de bskul ba'o/ /shU la rdo rje kyo ba'i gnas/ /zhes bya ba ni/ mdung gis snying phug la rdo rje lcags kyus drangs te/ zhags pas bcings nas 'gugs shing rlung gi 'khor lo la bskyon par bsams nas/ lha ma yin gyi bu mo dgug par bya'o/ /</text></item>
<item><p>129a.7</p><section></section><text>btsag dag gam zhes bya ba la sogs pa la/ btsag la sogs pa'i tshon la rdo rje kyo ba'i sbyor ba yis/ rdo rje lcags kyu lta bus zla ba gzas ni zin pa'i tshe ste/ khar zhes rdo rje'am chos 'byung bar bcug la/ ji srid gzas zin pa btang gi bar du bsgrub par bya zhing snyoms par 'jug</text></item>
<item><p>129b.1</p><section></section><text>par bya'o/ /de nas de bton la yang dag par bsrungs te/ tshangs pa la sogs pa gang yang rung ba'i ming rnams bris nas ni/ rdo rje gsung gi bka' thogs med pa ji lta ba bzhin du nges par 'ong bar 'gyur ro/ /rnam pa'i mchog rnams zhes bya ba la sogs pa la/ bdag nyid rnam</text></item>
<item><p>129b.2</p><section></section><text>pa thams cad kyi mchog dang ldan pa ste/ mtshan thams cad dang ldan pa'i rdo rje 'jam dpal du rnam par bsgoms la/ mdun du gshin rje gshed spros te de yongs su gyur pa las/ rdo rje lcags kyur rnam par bsams la/ de nas/ bskal pa'i sreg pa'i 'khor lo che/ /zhes pa me'i</text></item>
<item><p>129b.3</p><section></section><text>dkyil 'khor 'bar ba 'khrugs pa bsams la/ der mngon par 'dod pa'i gnod sbyin mo lcags kyus drangs pa bzhag ste/ rlung gis bteg par gyur nas bdag gi gan du bkug la nye bar spyad par bya'o/ /phyag rgya'i khyad par dang zhes bya ba ni phyag rgya chen po gnyis kyi</text></item>
<item><p>129b.4</p><section></section><text>dbye bas so/ /sngags kyi khyad par ni lha thams cad kyi sngags su 'don pas na sngags te bzlas pa'o/ /bzlas pa'i dbye ba yang ngag gi bzlas brjod dang / rdo rje'i bzlas brjod rnam pa gnyis kyi khyad par gyis thams cad du ma lus par dgug pa'i rab tu sbyor ba gsungs shing</text></item>
<item><p>129b.5</p><section></section><text>bshad pa yin no/ /gsungs zhes bya ba ni nye bar sdud pa'o/ /gal te khyad par rnam pa gnyis kyis ma bsgrubs na/ de 'jig par 'gyur ba ste 'jig pa ni mi 'grub par 'gyur ba'o/ /rdo rje zhes bya ba la sogs pa la/ rdo rje sems dpa' ni drug pa ste/ de nyid rgyal po chen po ste/ </text></item>
<item><p>129b.6</p><section></section><text>lnga po rnams kyi rten du gyur pa'i phyir ro/ /yang dang yang du ste/ yang nas yang du bskul bar bya zhing dmigs par bya'o/ /ci'i phyir zhe na/ de nyid sngags rnams thams cad de/ de bzhin gshegs pa thams cad kyi dbang po ste/ gsal bar byed par nges shing mchog tu rtag pa'o/ /</text></item>
<item><p>129b.7</p><section></section><text>de bas na las thams cad dang / gnas skabs thams cad du dmigs par bya'o/ /de nas zhes bya ba la sogs pa la/ bcom ldan 'das ni rdo rje 'chang chen po'o/ /nam mkha' ni rtag pa ste/ nam mkha' ltar thog ma dang tha ma med pa'o/ /kun du ni thams cad do/ /rnam par</text></item>
<item><p>130a.1</p><section></section><text>'phrul zhing rab tu 'phro ba'i gzugs can sna tshogs rdo rje gang yin pa de ni kun tu rnam par 'phrul pa'i ye shes rdo rje ni don yod par grub pa ste/ de skyed pa'i ting nge 'dzin kyang de dang dbyer med pas de skad ces ba ste/ ming de skad ces bya ba'i ting nge 'dzin gyi gnas skabs kyi</text></item>
<item><p>130a.2</p><section></section><text>khyad par la snyoms par zhugs shing kun nas dmigs te/ rdo rje'i rang bzhin gyi thor tshugs gcig ma ste/ gang la ral pa gcig yod pa de ni thor tshugs gcig ma ste/ de sngags kyi bdag nyid can no/ /dam tshig chen po gzhan gyis mi thub pa'i gsung ni yod par grub pa ste/ de'i</text></item>
<item><p>130a.3</p><section></section><text>rdo rje ni de'i dkyil 'khor pa rnams so/ /de rnams kyi mchog ni gtso bo ste/ 'og nas bshad pa'i mtshan nyid dang ldan pa de nyid kyi sku la sogs pa las phyung ngo / /oM zhes bya ba la sogs pa ni sngags so/ /shU li ni zhes bya ba ni mdung can ma ste/ mdung can ma zhes bod pa'o/ /</text></item>
<item><p>130a.4</p><section></section><text>'di ni zhes bya ba la sogs pa la/ rig pa 'di gsungs pa tsam gyis te/ bcom ldan 'das kyi zhal gyi pad+ma las nges par phyung bas/ klu yi bu mo mthu chen rnams 'dod pa'i mes tshig par gyur cing / gos dang bral bas gzhan gyi dbang du gyur nas sangs rgyas byang chub ste/ don yod</text></item>
<item><p>130a.5</p><section></section><text>par grub pa rjes su dran zhing bsgom pa ste/ sngags kyi rig pa 'di dang cho ga sbyar bas klu thams cad 'ong bar 'gyur ro/ /de la 'dir cho ga ni 'di yin te/ skyes pa'i thod pa la btsag gis rlung gi dkyil 'khor sngar bshad pa'i rim pas bris la/ de'i nang du nor rgyas la sogs pa klu</text></item>
<item><p>130a.6</p><section></section><text>gang yang rung ba'i gzugs brnyen bris la/ de'i ming nas smos te rdo rje lcags kyus byin gyis brlabs pa'i rkang pa g.yon pas mnan la/ ming dang spel ba dang bcas pas sngags bzlas brjod byas na klu rnams khugs par 'gyur ro/ /cho ga 'di nyid kyis bud med kyi thod pa'i</text></item>
<item><p>130a.7</p><section></section><text>nang du klu'i bu mo bris na khugs par 'gyur ro/ /de bas na/ klu yi bu mo mig bzang dag /bkug nas nye bar spyad par bya/ /zhes gsungs so/ /de nas zhes bya ba la sogs pa la/ bcom ldan 'das ni rdo rje 'chang chen po'o/ /nam mkha'i dam tshig ni 'od dpag tu med pa ste/</text></item>
<item><p>130b.1</p><section></section><text>de gang du 'byung ba de ni nam mkha'i dam tshig 'byung ba ste/ de skad ces bya ba'i ting nge 'dzin la snyoms par zhugs shing mngon sum du mdzad nas so/ /chos chen po ni 'od dpag tu med pa'o/ /de'i dam tshig ni de'i rigs dang ldan pa rnams so/ /de'i nang na rdo rje khro gnyer ma ste/ mi phyed</text></item>
<item><p>130b.2</p><section></section><text>pa'i smin ma bskyod pa dang ldan pa 'og nas bshad pa 'di nyid kyi sku la sogs pa las phyung ngo / /oM zhes bya ba la sogs pa ni sngags so/ /sarba b+ha ya ni 'jigs pa thams cad do/ /nA sha ya ni 'jigs pa ste/ rkun ma la sogs pas byas pa'i 'jigs pa thams cad 'jigs</text></item>
<item><p>130b.3</p><section></section><text>pa'o/ /dgra rnams rnam par 'jigs par mdzad pas na trA sa na'o / /trA sa zhes pa ni skrag pa ste/ 'jigs pa'i gzugs can no/ /trA sa ya zhes pa ni bka' bsgo ba'o/ /ber Ti b+h+r-i ku Ti zhes pa ni glog ltar g.yo ba'i gzugs can yin pa'i phyir ro/ /tA T+rI ni 'brug ltar sgra</text></item>
<item><p>130b.4</p><section></section><text>sgrogs pa'o/ /bai ra Ti ni dri ma ngan pa ma lus pa dang bral ba'o/ /shwe ta ni dkar po ste/ 'dod chags dag pas rnam par dag pa'o/ /shwe ta ni 'od dpag tu med pa'o/ /dza Ti ni ral pa ste/ gang gi mgo la 'od dpag tu med pa yod pa de ni shwe ta dza Ti ni zhes bya'o/ /b+ha ya nA sha ni zhes</text></item>
<item><p>130b.5</p><section></section><text>bya ba la sogs pa kun kyang bod pa'i tshig yin no/ /de nas zhes bya ba la sogs pa la/ rig pa 'di brjod pa tsam gyis/ rig pa 'dzin pa'i bu mo kun/ /zhes bya ba ni/ rig pa 'dzin pa'i bu mo thams cad do/ /'dar bar gyur pa ni 'dod chags kyis bskyod pa'o/ /ye shes rdo rje</text></item>
<item><p>130b.6</p><section></section><text>ni 'od dpag tu med pa'o/ /rjes su dran pa ni bsgom par gyur pa'o/ /rig pa 'dzin pa'i bu mo mchog /ces bya ba ni/ gzugs la sogs pa yon tan dang ldan pa'o/ /gser gyi rna cha g.yo ba rnams/ /zhes bya ba ni/ rna rgyan 'chang zhing g.yo bar gyur pa'o/ /sngags</text></item>
<item><p>130b.7</p><section></section><text>kyi rigs pa 'di dang ni/ /zhes bya ba ni/ bshad ma thag pa'o/ /dam tshig la sogs pa yis zhes bya ba ni/ cho ga'i khyad par gyis so/ /dgug pa ni 'gugs pas so/ /de 'dir cho ga ni 'di yin te/ bud med kyi thod pa la rlung gi dkyil 'khor bris te/ de'i dbus su</text></item>
<item><p>131a.1</p><section></section><text>rig pa 'dzin pa'i bu mo bris la/ rnga rje lcags kyus byin gyis brlabs pa'i g.yon brkyang bas mnan nas/ sngags bzlas na khugs par 'gyur ro/ /'gog pa'i rdo rje zhes bya ba la sogs pa la/ sbrul la sogs pa'i sngags thams cad bud med dang skyes pa dang / ma</text></item>
<item><p>131a.2</p><section></section><text>ning gi dbye bas gang du 'gog cing yang dag par bzung bas na 'gog pa'o/ /rdo rje rgyal po ni yi ge gsum gyi sngags so/ /de yang 'gog pa yang yin la rdo rje rgyal po yang yin pas na/ 'gog pa rdo rje'i rgyal po ste/ de yongs su rdzogs pas 'jug pa la sogs pa'i tshul</text></item>
<item><p>131a.3</p><section></section><text>gyis/ rgyun mi 'chad par rgyu bar gyur pas mdzes pa'i mchog ste/ 'dod pa'i don sgrub pas mdzes pa'i phyir ro/ /rdo rje ye shes gsum ni mi bskyod pa la sogs pa'o/ /de rnams las byung ba ni bshad ma thag pa'i spyan dang / gshin rje gshed la sogs pa'i sngags rnams so/ /kun</text></item>
<item><p>131a.4</p><section></section><text>nas zhes bya ba ni sngags thams cad do/ /de ma thag tu zhes pa ring po mi thogs par 'gugs shing khugs par 'gyur la/ nye bar 'grub par 'gyur ba ste dgongs pas bshad pa'o/ /sngags la mchog tu gzhol ba rnams kyi khyad par gyi cho ga bstan par bya ba'i phyir/ yang na zhes</text></item>
<item><p>131a.5</p><section></section><text>bya ba la sogs pa gsungs te/ khro bo thams cad ni gshin rje gshed la sogs pa ste/ de rnams kyi sngags dben pa'i gnas ni chen po ru ste/ ri bo dben pa'i gnas dag tu'o/ /sngags pas zhes pa ste sgrub pa pos 'bum du bzlas pa byas na las rnams thams cad byed pa ste/ </text></item>
<item><p>131a.6</p><section></section><text>don thams cad sgrub par byed par bshad do/ /mngon spyod bya ba'i yul bstan par bya ba'i phyir/ rdo rje slob dpon zhes bya ba la sogs pa gsungs te/ rdo rje slob dpon smod pa ni bla ma la mchog tu smod pa dang / rdo rje slob dpon la smod pa'o/ /theg pa chen po smod pa dag /</text></item>
<item><p>131a.7</p><section></section><text>ces bya ba ni rdo rje'i theg pa spong ba ste/ de dag dang sdig pa byed pa gzhan dag / nan tan du ni gsad par bya/ /zhes bya ba ni lhod pa med pa'i brtson 'grus kyis so/ /yang na gnas nas spo bar bya/ /zhes bya ba ni bskrad par bya'o/ /de ltar byas pa'i las 'di yis ni byang chub mchog</text></item>
<item><p>131b.1</p><section></section><text>ste/ /mi gnas pa'i mtshan nyid can gyi sngags kyi dngos grub thob par 'gyur ro zhes bcom ldan 'das rdo rje 'chang chen pos gsungs so zhes bya ba ni sdud pa po'i tshig go/ /gsad par bya ba de rnams kyi kha sbyar dbye ba'i tshig bstan par bya ba'i phyir/ phyogs bcu'i zhes bya ba la sogs</text></item>
<item><p>131b.2</p><section></section><text>pa gsungs te/ phyogs bcu'i 'jig rten gyi khams su gtogs pa'i sems can gyi tshogs thams cad kyi/ lus dang ngag dang sems gsad cing gzhig par sgrub pa pos bsgom par bya zhing bsam par bya'o/ /gang la zhe na/ gdug sems ldan pa'i dgra rnams la/ /zhes bya ba ste/ </text></item>
<item><p>131b.3</p><section></section><text>gdug pa'i sems dang ldan pa'i slob dpon smod pa la sogs pa rnams la bsgom par bya'o zhes bya ba 'di dang sbyar ro/ /sbyor ba bstan par bya ba'i phyir khrag dang zhes bya ba la sogs pa gsungs te/ khrag dang chu dron dang bshad pa dang gci ba gcig tu byas par gos</text></item>
<item><p>131b.4</p><section></section><text>sbangs nas des lus dkris par gyur pas so/ /ling ga rkang pas mnan zhes bya ba ni/ mngon spyod kyi rdzas las bsgrub par bya ba'i gzugs brnyan byas la/ snying gar sngags dang spel ba'i ming bcug la/ sna tshogs rdo rjes mtshan pa'i rkang pa g.yas pas gzugs brnyan</text></item>
<item><p>131b.5</p><section></section><text>mnan la/ mi bskyod pa'i sbyor ba dang ldan pas khro bo'i rgyal po ste/ gshin rje gshed la sogs pa gang yang rung ba'i khro bo'i sngags brgya rtsa brgyad yongs su bzlas na sangs rgyas te/ las kyi tshogs la mkhas pa rnams kyang nges par 'jig cing 'chi bar 'gyur ro/ /chu</text></item>
<item><p>131b.6</p><section></section><text>yis gos ni zhes bya ba la sogs pa la/ gos chu dron gcig pus gsher bar byas la/ sngar bshad pa'i cho ga spyad par bya'o/ /bshang ba dang gci bas gsher bar byas pa'i sbyor bas brtsam par bya ba yang de dang 'dra'o/ /thal ba'i skyo mas kyang gos gsher bar byas</text></item>
<item><p>131b.7</p><section></section><text>la gsad pa brtsam par bya ba bsgrub par dka' ba yang 'chi bar 'gyur ro/ /gcer bur zhes bya ba la sogs pa la/ gshin rje gshed la sogs pa'i khro po'i nga rgyal dmigs te/ lus shin tu che ba dang ldan pas 'jigs pa'i tshul can no/ /mche ba gtsigs pas na gtsigs</text></item>
<item><p>132a.1</p><section></section><text>shing ngo / /'jigs pa la brtson pas na 'gyur ba ste sgrub pa po'i ling ga ni snga ma bzhin byas pa'i gzugs brnyan no/ /rkang pas mnan pa ste/ sna tshogs rdo rjes mtshan pa'i g.yas pa'i rkang mthil gyis mnan na ni/ nam mkha'i dbyings zhes bya ba gzugs can ma</text></item>
<item><p>132a.2</p><section></section><text>yin pa'i nam mkha' yang 'jig par 'gyur na/ gzugs can lta smos kyang ci dgos zhes bya ba ste/ 'di nyid phul du byung ba yin par gsungs pa yin te/ 'dis ni bsam gtan gyi che ba nyid gsal bar byas pa yin no/ /ma mo'i gnas zhes bya ba la sogs pas ni/ bya bar</text></item>
<item><p>132a.3</p><section></section><text>brtsams pa'i las kyi gnas gsungs pa yin te/ tshangs pa mo dang khyab 'jug mo dang drag mo dang dbang mo dang / gzhon nu ma dang phag mo dang rgan byed ma ste 'jig rten ma mo bdun po ste/ de rnams kyi gnas sam dur khrod dang khang stong dang / bzhi mdo dang mtshan gcig pa dang shing</text></item>
<item><p>132a.4</p><section></section><text>gcig du'o/ /mi rus zhes bya ba la sogs pa la/ rje dar gyi phyogs kyi rus pa las sor brgyad pa'i tshad tsam blangs la/ dur khrod kyi ras la mngon spyod kyi rdzas kyis sna tshogs rdo rje bris te/ de'i lte ba la bsgrub par bya ba'i ming bris nas/ 'khor lo de rus pa khang stong gi nang</text></item>
<item><p>132a.5</p><section></section><text>du bcug la bsgrub par bya ba'i rkang rjes kyi sas bkab nas/ khro bo'i sngags brgya rtsa brgyad bzlas la dgra'i sgo khar sba bar bya'o/ /des ni sangs rgyas te sems can shes rab dang ldan pa dang / sku gsum ste mchog dang bar ma dang / dman pa'i sems tsam gyi tshogs rnams te/</text></item>
<item><p>132a.6</p><section></section><text>de rnams la 'dod pa'i don ster bas na mchog sbyin pa'o/ /shes pa ni drin la lan ldon pa'i sems dang ldan pa'o/ /mi shes pa ni ltos pa med pa ste/ de dag rnam par spangs pa'o/ /de lta bur gyur pa yang slob dpon la smod pa nyid kyis smad par bya ba yin no/ /zla ba phyed ni</text></item>
<item><p>132a.7</p><section></section><text>tshun chad kyis/ /zhes bya ba ni/ zla ba phyed kyi nang du'am/ zla ba phyed rdzogs pa gnas las nyams par 'gyur ba'am/ 'chi bar 'gyur ro/ /thod pa gang ba ni rma med pa ste/ de btsal la mkhas pas te/ bye brag shes pas thod pa der ni sngags kyi tshig ste/ ji ltar mngon par 'dod pa'i khro bo'i</text></item>
<item><p>132b.1</p><section></section><text>sngags bsgrub par bya ba'i ming dang bcas pa bris te/ rdo rje'i tshig gis bzlas pa bya/ /zhes pa rdo rje'i tshig ni khro bo'i tshig ste/ des bzlas pa ni ngag gi bzlas pa byas la/ thod pa de dgra'i sgo'am grong dag tu bzhag na nges par skyod par 'gyur ro/ /tA la'i lo ma'am ras gzhan gang</text></item>
<item><p>132b.2</p><section></section><text>la'ang rung ba la/ mngon spyod kyi rdzas rnams kyis khro bo'i sngags ming dang bcas par kun du bris la/ dgra'i grong ngam sgo dang nye ba dag tu brkos la sbas nas/ sngags de nyid thun bzhir khro bo'i tshig gis bzla'o/ /de ltar byas rim gyis dang po skams par 'gyur la/ phyis</text></item>
<item><p>132b.3</p><section></section><text>'chi bar 'gyur ro/ /dam tshig chen po ni gsod pa la sogs pa'o/ /de'i rgyu'i rdo rje ni rdo rje 'dzin pa chen po'o/ /de skad ces bka' stsal to zhes bya ba ni sdud par byed pa'i tshig go/ /de nas zhes bya ba la sogs pa la/ bcom ldan 'das ni rdo rje 'dzin pa chen po'o/ /ji lta ji ltar</text></item>
<item><p>132b.4</p><section></section><text>gdug pa'i dngos por gyur cing song ba/ de lta de ltar nges par dgag pa'i bya ba yin pas na de bzhin gshegs pa ste bsgrub par bya ba'o / /de rnams kyi lus dang ngag dang yid nges par 'ching ba ni lus ngag yid gsum mi g.yo bar byas pa'o/ /rdo rje ni mi phyed pa'i ngo bor gyur pa gang</text></item>
<item><p>132b.5</p><section></section><text>yin pa ste/ de skad ces bya ba'i ting nge 'dzin de la snyoms par zhugs shing mngon sum du mdzad pa'o/ /khams gsum ni mchog dang 'bring dang tha ma ste/ bsgrub par bya ba rnam pa gsum mo/ /de rnams kyi lus la sogs pa gzir bar bya ba'i phyir rdo rje mi phyed pa'i phur bu'i</text></item>
<item><p>132b.6</p><section></section><text>sngags 'di nyid kyis sku la sogs pa las phyung ngo / /oM zhes bya ba la sogs pa ni sngags te/ ming mtha' med ces bya'o/ /g+ha g+ha zhes pa ni g+ha ta ka ste/ gsod byed ces bod pa'o/ /g+ha ta ya sarba duSh+Ta na zhes pa ni ma rungs pa thams cad choms shig ces sbod pa'o/ /phaT phaT ces</text></item>
<item><p>132b.7</p><section></section><text>pa ni de gsal bar byed pa'i sa bon no/ /kI la ya kI la ya zhes pa ni/ phur bus btab pa la mi 'gul bar gyis shig pa'o/ /sarba pA baM zhes pa ni sdig pa'i bsam pa can thams cad do/ /phaT ces pa ni dgas pa'o/ /hUM hUM hUM zhes pa ni kho na nyid bskul ba'o/ /badzra kI la ya</text></item>
<item><p>133a.1</p><section></section><text>zhes bya ba ni bya ba la bod pa'o/ /badzra d+ha ra Adz+nyA pa ya ti zhes pa ni/ rdo rje 'chang gi bka' nyon cig pa ste/ bdag nyid rdo rje 'chang nyid du byin gyis brlabs la bsgo ba'o/ /kA ya bA ka tsit+ta badzra zhes pa ni lus ngag yid rdo rje ste/ 'dir ni gdug pa rnams la bya bar</text></item>
<item><p>133a.2</p><section></section><text>dgongs so/ /hUM hUM phaT phaT zhes pa ni gzhan yang bskul ba'o/ /de nas zhes bya ba la sogs pa la/ phur bu'i sngags 'di gsungs shing nges par phyung ma thag tu'o/ /sgrub par dka' bas na sangs rgyas so/ /mthu chen po dang ldan pas na rdzu 'phrul chen po ste/ brgya byin la sogs pa thams</text></item>
<item><p>133a.3</p><section></section><text>cad do/ /sngags kyis rig pas dang po brgyal bar gyur la/ de'i 'og tu dran pa rnyed nas skrag par gyur pas na 'jigs par gyur pa'o / /nam mkha' rdo rje'i thugs ni rdo rje 'chang chen po ste/ de dran par gyur pa ni de la skyabs su song ba'o/ /mi rus zhes bya ba la sogs pas ni 'dir</text></item>
<item><p>133a.4</p><section></section><text>cho ga gsungs pa ste/ mngon spyod kyi rdzas rnams las bsgrub par bya ba'i gzugs brnyan byas nas/ dur khrod kyi ras la dug la sogs pas ming dang spel ba'i sngags bris la/ gzugs brnyan gyi snying gar bcug nas mi rus sam/ seng ldeng gi snying po la sogs pa gang yang</text></item>
<item><p>133a.5</p><section></section><text>rung ba'i phur bu ste/ khro bo'i gzugs can la 'og mdung rtse gcig par byas la/ gsang sngags cing spyi bo nas brtsams te/ rkang pa'i mthil gyi bar du rdo rje tho bas brdungs na/ 'dis ni gdug pa rnams kyi lus dang ngag dang yid rnam par 'jig par 'gyur ro/ /bsam gtan gyi</text></item>
<item><p>133a.6</p><section></section><text>phur bu gdab pa'i cho ga bstan par bya ba'i phyir/ 'od 'phro zhes bya ba la sogs pa gsungs te/ sgrub pa'i thabs las byung ba'i tshul gyis/ byang chub kyi sems rdo rje'i sbyor ba dang ldan pas mi bskyod pa dbyung zhing rjes su zhugs pas/ 'od 'phro 'khrug cing mdangs bzang ba'i/ /zhes</text></item>
<item><p>133a.7</p><section></section><text>bya ba ste/ zhal cung zad mche ba gtsigs pa/ 'od kyi dkyil 'khor dmar po'i dbus su chud par bdag nyid bsgoms la/ khro bo bcu phyung ste/ phyogs dang mtshams rnams su gzhag nas/ rdo rje sku ni gsum gyi mthar / /zhes bya ba sku gsum gyi bdag nyid can gyi gzugs brnyan</text></item>
<item><p>133b.1</p><section></section><text>gnod mdzes kyi gzugs su bsgoms la/ bshad ma thag pa'i phur bu'i cho ga bsam gtan gyis sbyar bar bya'o/ /mi bskyod pa'i gzugs 'ba' zhig tu zad pa'i phyir/ rnam par snang mdzad ces bya ba la sogs pa gsungs te/ rnam par snang mdzad la sogs par bsgoms pas</text></item>
<item><p>133b.2</p><section></section><text>kyang phur bu'i cho ga 'di bya'o zhes bya ba ni mdo'i don to/ /rdo rje bdud rtsi zhes bya ba la sogs pa la/ bsam gtan gyis bsam gtan gyi cho ga'i phur bus gdab pa ston te/ rdo rje'i bdud rtsi 'khyil ba yis/ /zhes bya ba ni/ bdud rtsi 'khyil ba'i phur bu'i gzugs su gyur pas/ </text></item>
<item><p>133b.3</p><section></section><text>gdug cing khro ba tshar bcad la/ /zhes bya ba ste/ gdug pa rnams kyi khro ba tshar gcod pa ste/ brtse ba med par gzhom par bya'o/ /rdo rje'i sbyor ba bya ba yin/ /zhes bya ba ni/ mi bskyod pa'i sbyor bas so/ /sangs rgyas kyi'ang ste/ rnam par snang mdzad dang / 'od dpag</text></item>
<item><p>133b.4</p><section></section><text>tu med pa'i rnal 'byor pa'i yang cho ga 'di nyid do/ /bdag nyid chen po ste/ gshin rje gshed kyi yang cho ga 'di nyid do/ /phur bu'i gnas brtan par bya ba'i phyir/ snying ga nas ni zhes bya ba la sogs pa gsungs te/ bdud rtsi thab sbyor snying gnas bzung ste/ rkang mthil gyi bar du</text></item>
<item><p>133b.5</p><section></section><text>phur bu'i gzugs su bsams la/ phur bu de nyid lte ba nas gong bu'ang dam tshig ste/ bdud rtsi thab sbyor gyi gzugs su bsam par bya'o/ /'di ni phur bu'i rnam 'phrul yin/ /zhes bya ba la/ phur bu'i dbyibs nges par brtag pa sngar bshad ma thag pa 'di dang /</text></item>
<item><p>133b.6</p><section></section><text>bsam gtan gyi rdo rje'i sbyor ba yis/ sangs rgyas dag kyang ste/ phur bu'i cho ga shes pa'i sgrub pa pos/ nges par phur bus 'debs shing mi 'gyur bar byed do/ /rdo rje sems dpa' rgyal po che/ /phur bus btab na myur du 'chi/ /zhes bya ba ni sgrub pa po ste/ brtson 'grus brtan</text></item>
<item><p>133b.7</p><section></section><text>pas na rdo rje sems dpa'o/ /khams gsum gyi chos kyi rgyal po'i dbang bskur bas na rgyal po chen po ste/ des gal te 'di lta bu'i cho gas phur bus 'debs na/ de'i tshe bsgrub par bya ba myur zhing rings par 'chi bar 'gyur ro/ /rdo rje dang pad+ma mnyam par sbyor bas</text></item>
<item><p>134a.1</p><section></section><text>kyang phur bu'i cho ga bstan par bya ba'i phyir/ de nas zhes bya ba la sogs pa gsungs te/ bcom ldan 'das ni rdo rje 'chang chen po'o/ /rnam par snang mdzad chen po'i ngo bo nyid do/ /sku ni rnam par snang mdzad chen po'i sku nyid do/ /bsgrub par bya ba'i lus so/ /'dir</text></item>
<item><p>134a.2</p><section></section><text>rnam par 'phrul zhing phur bu'i gnas su rnam par rol pa'i ting nge 'dzin gang yin pa de la snyoms par zhugs pa'o/ /sku'i dam tshig ni sku'i stobs so/ /de'i tsham ngam gyi gnon pa ni gcod pa ste/ rdo rje phur bu'i sngags 'di nyid kyis sku la sogs pa la phyung ngo / /oM zhes bya ba</text></item>
<item><p>134a.3</p><section></section><text>la sogs pa ni sngags te/ ming mtha' med ces bya'o/ /tshin+da tshin+da zhes bya ba ni bsgrub par bya ba'i lus chod cig pa'o/ /ha na ha na zhes bya ba ni de'i lus kyi stobs choms shig pa'o/ /da ha da ha zhes pa ni lus sregs shig pa'o/ /dIp+ta badzra tsakra zhes bya ba ni rdo rje dang 'khor</text></item>
<item><p>134a.4</p><section></section><text>lo 'bar ba can gang yin pa la/ 'bar ba'i rdo rje 'khor lo can/ /zhes bod pa'o/ /hUM phaT ces pa ni bskul pa'o/ /phan tshun zhes bya ba la sogs pas ni/ phur bu gdab pa'i sbyor ba gsungs pa yin te/ mi bskyod pa'i sbyor ba dang ldan pas mA ma kI mdun du gzhag ste/ phan tshun</text></item>
<item><p>134a.5</p><section></section><text>dkri ba'i tshul gyis 'khyud pa la sogs pa de dag byas la/ mthe bo gzhan ni rab tu bsdam/ /zhes bya ba la/ mthe bo ni rang gi rdo rje'o/ /gzhan phyag rgya'i gsang ba ste/ dga' ba'i gnas yin pa'i phyir ro/ /bsdam pa ni gnyis 'dus nas gcig tu byas pa'o/ /ji ltar zhe na/</text></item>
<item><p>134a.6</p><section></section><text>rnam par snang mdzad tshul gnas te/ /zhes bya ba ste/ rnam par snang mdzad kyi tshul ni bsgrub par bya ba'i lus so/ /de gang gis mnan cing phur bus btab pa de ni/ rnam par snang mdzad tshul gnas pa ste/ 'di ni mthe bo gnyis kyi bar du bsdam pa'i khyad par te/ sngags 'di bzlas</text></item>
<item><p>134a.7</p><section></section><text>brjod byed cing bya'o/ /btab ma thag tu zhes bya ba ni/ bsgrub par bya ba'i lus la rdo rjes bsnun pa tsam gyis so/ /sems dpa' che ni stobs chen po dang ldan par gyur pa yang ngo / /rdo rje gsum las byung ba/ /zhes bya ba ni bdag nyid do/ /dam tshig mchog gis ldang bar</text></item>
<item><p>134b.1</p><section></section><text>'gyur/ /zhes bya ba ni gnas las skyod par 'gyur ba'am/ yang na 'chi ba'i gnas su 'gyur ro/ /de nas zhes bya ba la sogs pa la/ 'jig rten dbang phyug gi ngo bo nyid kyi gsung ni 'jig rten dbang phyug gsung ste bsgrub par bya ba'i tshig go/ /de'i phur bus gdab pa'i rnam par 'phrul</text></item>
<item><p>134b.2</p><section></section><text>pa'i ting nge 'dzin gang yin pa de la snyoms par zhugs pa'o/ /gsung ni bsgrub par bya ba'i tshig go/ /de'i dam tshig ni stobs so/ /de gnon pa ni rengs par bya ba'o/ /rdo rje ni mi phyed pa ste phur bu gdab pa'i sngags phyung ba'o/ /oM zhes bya ba la sogs pa ni sngags te/ ming mtha'</text></item>
<item><p>134b.3</p><section></section><text>med ces bya'o/ /hri zhes bya ba ni bsgrub par bya ba'i ngag dgug pa'i sa bon no/ /b+hur b+hu ba zhes bya ba ni bod pa'o/ /ye shes pad+mo kha bye ba/ /zhes bya ba ni/ ye shes gsum 'byung ba'i pad+ma ni ye shes pad+mo ste/ ye shes pad+ma de kha bye ba'i lha mo'i b+ha ga'o/ /rdo rje sor mo nges par</text></item>
<item><p>134b.4</p><section></section><text>gzhag /ces bya ba la/ rdo rje nyid sor mo yin pas na rdo rje sor mo'o/ /des nges par gzhag pa ni de'i rab tu 'jug pa'o/ /'dod chags rdo rje'i tshul gnas te/ /zhes bya ba la/ 'dod chags rdo rje ni bsgrub par bya ba'i tshig gi rgyun no/ /de'i gnas te rdo rje rtse mos ji lta ba</text></item>
<item><p>134b.5</p><section></section><text>bzhin du mnan par gyur pa de lta bur rdo rje'i phur bu 'di nges par 'debs pa'o / /btab ma thag tu zhes bya ba ni/ chos 'byung ba'i nang du chud par bsgoms pa'i bsgrub par bya ba'i lce'i rtse mo la reg pa tsam gyis so/ /rdo rje che zhes bya ba ni 'od dpag med kyi rang bzhin gyi bsgrub par</text></item>
<item><p>134b.6</p><section></section><text>bya ba'i ngag gi spros pa'o/ /sku gsum dri med las byung ba/ /zhes bya ba ni/ nam mkha' las byung ba'o/ /btab pa tsam gyis zhes bya ba ni bshad ma thag pa'i sbyor ba'i khyad par gyis so/ /ldang bar 'gyur zhes bya ba ni bsgrub par bya ba'i lce la sogs pa gnon par 'gyur</text></item>
<item><p>134b.7</p><section></section><text>ba'am/ yang na bsgrub par bya ba'i 'chi bar 'gyur ro/ /de nas zhes bya ba la sogs pas ni/ thugs kyi phur bus gdab pa'i cho ga gsungs pa yin te/ bsgrub par bya ba'i sems la phur bu'i rnam par 'phrul pa gang yin pa'i ting nge 'dzin de la snyoms par zhugs pa'o/ /</text></item>
<item><p>135a.1</p><section></section><text>thugs kyi dam tshig ni sems kyi spro ba'o/ /de'i tshim ngam ni sems kyi spro ba gzhom par bya ba'i phyir phur bu gdab pa'i sngags gsungs par gyur pa'o/ /oM badzra rA dza zhes bya ba ni kye rdo rje rgyal po zhes bya ba'i don to/ /hUM zhes bya ba ni bsgrub par bya ba'i snying la bzhud</text></item>
<item><p>135a.2</p><section></section><text>cig ces bya ba ste/ de ni sngags kyi don to/ /rtse mo lnga par zhes bya ba la sogs pa la/ rtse mo lnga pa'i rang bzhin can gyi me'i 'od 'phro bas 'khrigs pa'i rang gi rdo rje bsgom par bya ba'o / /ji lta zhe na/ rdo rje thugs kyi zhes bya ba ste sems so/ /de'i gnas ni snying ga'i pad+ma zhes</text></item>
<item><p>135a.3</p><section></section><text>bya ba 'di ji ltar gnon par 'gyur ba de ltar bya ba ste/ 'di ni rdo rje phur bu nges par gdab pa'o/ /btab pa tsam gyis zhes bya ba la sogs pa la/ rang gi phyag rgya'i chos 'byung ba'i nang du chud pa'i me'i dkyil 'khor la/ gnas pa'i bsgrub par bya ba'i snying gi pad+ma la 'bar bar gyur pa'i</text></item>
<item><p>135a.4</p><section></section><text>rang gi rdo rjes btab cing / brdungs pa tsam gyis rdo rje chen po ste/ bsgrub par sems rdo rje dri med de/ 'od gsal ba de'i ngo bo nyid kyi sems so/ /btab ma thag tu zhes bya ba ni sbyor ba'i khyad par gyis so/ /ldang bar 'gyur ba ni snying las nges par 'byung ba ste/ gal te bsgrub</text></item>
<item><p>135a.5</p><section></section><text>par bya ba de lta bur mi 'gyur ba de'i tshe ldang bar 'gyur ro/ /bcom ldan 'das rdo rje phur bu chen pos de skad ces bka' stsal to zhes pa ni/ sdud par byed pa'i tshig go/ /de nas zhes bya ba la sogs pa la/ sangs rgyas ni rdzogs pa'i rim pa la gnas pa'i byang chub sems</text></item>
<item><p>135a.6</p><section></section><text>dpa' sems dpa' chen po rnams so/ /ji lta bu zhe na/ sku gsum mchog ste/ sangs rgyas kyi theg pa gsar la gnas pa'i las dang po pa rnams ni sku gsum ste/ de rnams kyi mchog go/ /sems can khams la phan mdzad pa/ /zhes bya ba ni/ sems can gyi don byed par nus</text></item>
<item><p>135a.7</p><section></section><text>pa'o/ /de rnams mnyes shing zhes bya ba ni de rnams dang por thos pa tsam gyis so/ /rab tu dgyes par gyur nas ni de'i 'og tu rtogs nas shin tu mgu ba thob par gyur nas so/ /gsung ni 'di skad bka' stsal to/ /zhes bya ba ni/ rang gi rjes su myong ba'i gsung 'og nas bshad</text></item>
<item><p>135b.1</p><section></section><text>pa'i mtshan nyid can gyi tshig 'di skad du bka' stsal zhing smras par gyur pa'o/ /e ma'o zhes bya ba ni ngo mtshar du gyur pa'o/ /gsang ba'i gnas zhes bya ba sngags kyi gnas te/ de mchog tu gyur pa'o/ /snying po kun btus pa zhes bya ba ni sngags rnams kyis rab tu sbyor ba'i bye brag go/ /</text></item>
<item><p>135b.2</p><section></section><text>chos kyi gnas zhi ba zhes bya ba ni/ rab tu sbyor ba de nyid bsam gtan gyis rdzogs par byas pa'o/ /rdo rje rnam par 'joms zhes bya ba ni gdug pa rnams tshar gcod pa'o/ /phur 'debs sangs rgyas thams cad dang ste/ las kyi tshogs la nus pa dang ldan pa'i phur bus 'debs pa de</text></item>
<item><p>135b.3</p><section></section><text>yang ngo mtshar che ba'o/ /byang chub sems dpa' ni skye bo tha mal pa rnams so/ /grags chen po de ni phyogs skyong ba rnams te/ de rnams kyi phur bus gnon pa de yang ngo mtshar che'o/ /sku la sogs pa'i phur bus gnon pa bsam gtan gyis so sor gsungs pa de yang / ngo mtshar che</text></item>
<item><p>135b.4</p><section></section><text>ba'o zhes rin po che lta bu'i gang zag gir bshad pa yin no/ /gang bshad ma thag pa 'di ni sngags rnams thams cad kyi ste/ sgrub pa po rnam pa gnyis dang nye bar 'tsham pa'o/ /phur gdab ni phur bus gdab pa ste/ mi g.yo bar byas pa'o/ /de nyid las byung ba ni rdo rje</text></item>
<item><p>135b.5</p><section></section><text>'chang chen pos rab tu bstan pa'o/ /sku gsung thugs kyi sgrub pa po rnams te/ de rnams kyi mchog sbyin pa ni 'dod pa'i don ster ba'o/ /sngags kyi de nyid don bsdus pa'o / /zhes bya ba la sngags ni sbrul zhes bya ba la sogs pa/ de rnams kyi don kho na nyid ni don la sogs pa yongs</text></item>
<item><p>135b.6</p><section></section><text>su shes pa'o/ /bsdus pa ni btus nas bstan pa'o/ /gsungs so zhes bya ba ni sdud par byed pa'i tshig ste/ sgra ji bzhin pa'o/ /de bzhin gshegs pa thams cad kyi sku dang gsung dang thugs nyid rmad du byung ba ste/ sku dang gsung dang thugs gcig tu gyur pas kyang /</text></item>
<item><p>135b.7</p><section></section><text>rang dang gzhan gyi cha la dmigs nas tshar gcod par byed pa'i sngags kyi ste / A li dang kA li las byung ba'i mtshan ma gsum gyi ngo bo nyid kyi yi ge gsum la/ rab tu 'jug pas de 'gugs shing des rnam par sprul la yongs su rol pas zhi ba la sogs pa'i las kyi tshogs</text></item>
<item><p>136a.1</p><section></section><text>rnams bsgrubs la/ de nyid kyis rgyal por gyur cing 'bar bar gyur zhes bya ba'i don gyis na/ sku dang gsung dang thugs rmad du byung ba'i sngags kyis 'gugs pa'i rnam par sprul pa'i rgyal po zhes bya ba'i ting nge 'dzin te/ de ston pa'i sgra'i tshogs la yang de skad ces bya ste/</text></item>
<item><p>136a.2</p><section></section><text>dgongs pas bshad pa'o/ /sgron ma gsal bar byed pa zhes bya ba'i rgya cher bshad pa las/ le'u bcu bzhi pa mtha' drug gis bshad pa'o// //bshad pa dang ma bshad pa'i zhi ba la sogs pa'i las rnams kyi dngos grub ni/ sgyu ma lta bu'i ting nge 'dzin yongs su shes pa dang</text></item>
<item><p>136a.3</p><section></section><text>bral bas 'grub par mi 'gyur ro zhes bstan par bya ba'i phyir/ de nas zhes bya ba la sogs pa le'u bco lnga pa gsungs te/ rgyal po rdo rje 'dzin zhes bya ba ni/ rdo rje 'dzin pa chen po'o/ /thams cad nam mkha' ni stong pa nyid bzhi'i bdag nyid can no/ /mi 'gyur che ni rnam par mi 'jig pa'o/ /</text></item>
<item><p>136a.4</p><section></section><text>thams cad dbang bskur ba ni dbang bskur ba thams cad kyis kyang dbang bskur ba'o/ /kun mkhyen ni rigs thams cad kyi bdag nyid can du gyur pas so/ /rdo rje gsum ni mi phyed pa'i gsung ngo / /bka' stsal pa ni gsungs par gyur pa ste/ dgongs pa ma yin pas bshad pa'o/ /spros</text></item>
<item><p>136a.5</p><section></section><text>pa med pa'i spyod pa bstan par bya ba'i phyir/ sme sha can gyi zhes bya ba la sogs pa gsungs te/ sme sha can gyi bu mo ni rigs ngan gyi bu mo'o/ /dad pa la sogs pa'i yon tan dang ldan pas na bdag nyid che'o/ /bu mo lo grangs bcu gnyis pa ni lo bcu gnyis lon pa'i na tshod do/ /dben</text></item>
<item><p>136a.6</p><section></section><text>pa'i gnas su khyad par du/ /zhes bya ba ni/ skye bo 'dus pa dang shin tu bral bas dben pa'i gnas dag tu bslab par bya'o/ /sgrub pa pos ni zhes bya ba ni rgyud dang sngags legs par slob tu gzhug pa'o/ /rtag tu zhes bya ba ni/ dus thams cad du legs par bslabs pa ste/ brjed ngas pa'i</text></item>
<item><p>136a.7</p><section></section><text>'jigs pa yod pa'i phyir ro/ /bsgrub ces bya ba ni/ sngags dang rgyud la legs par byang bar bslabs pa'o/ /gnas yongs su sbyang ba bstan par bya ba'i phyir/ bshang gci zhes bya ba la sogs pa gsungs te/ bshang ba ni ba ser skya'i lci ba'o/ /gci ba zhes bya ba ni ba'i gcin no/ /</text></item>
<item><p>136b.1</p><section></section><text>de nyid bsgrub pa'i yan lag nyid du yang dag par gyur pas na/ dam tshig ste de la sogs pa gang yin pa ni/ bshang gci dam tshig la sogs pa/ /zhes bya ste/ sogs pa'i sgras ni tsan+dan la sogs pa yang yongs su gzung ngo / /de ru cho ga bzhin du ni/ /zhes bya ba ni/ 'dir dkyil 'khor gyi</text></item>
<item><p>136b.2</p><section></section><text>cho ga ste/ de'i cho gas so/ /dkyil 'khor gru bzhi lham par bya/ /zhes bya ba ni/ gru bzhi zhes bya ba'i nye bar mtshon pas sgo bzhi la sogs pa dang yang dag par ldan pa yin par gzung bar bya'o/ /ji lta zhe na/ rdo rje dkyil 'khor bsgom pa yis/ /zhes bya ba ste/ rdo rje'i dkyil 'khor ni</text></item>
<item><p>136b.3</p><section></section><text>mi bskyod pa'i dkyil 'khor ro/ /de bsgom zhing gsal bar byed pas na/ rdo rje'i dkyil 'khor bsgom pa yis te/ dkyil 'khor pa'i lha rnams kyi gzugs de rnams kyis dkyil 'khor brgyan par bya'o zhes bya bar dgongs so/ /mtshan nyid thams cad ni zhabs la sogs pa nas/</text></item>
<item><p>136b.4</p><section></section><text>dbu skra'i bar gyi mtshan ma bzang po gang yin pa ste/ des yongs su dag cing nye bar 'bar ba'o / /rab tu bzang ba ni gzhan rnams la ma chags pa'o/ /bzhin yang mdzes zhes bya ba ni sgrub pa po la nye bar lta ba'o/ /rgyan rnams thams cad ni dga' ba la mkhas pa ste/ de yongs su</text></item>
<item><p>136b.5</p><section></section><text>rdzogs pa ni ma tshang ba med pa ste/ 'di lta bu'i sme sha can gyi bu mo legs par bslabs pa/ pang par te/ bdag dang lhan cig tu dkyil 'khor gyi dbus su bzhag nas rnam par bsgom pa ste/ mngon par 'dod pa'i don rdzogs par bya'o/ /dkyil 'khor lnga yi zhes bya ba rigs</text></item>
<item><p>136b.6</p><section></section><text>lnga'i'o/ /'khor lo yis zhes bya ba ni de rnams kyi 'khor rnams kyis so/ /sangs rgyas gzugs su zhes bya ba ni / sgrub pa po'i lus te/ de rnam par sgom pa ni bskyed pa'o/ /sngags kyi 'khor lo can gyi zhes bya ba ni sgrub pa po rnams kyi gsang ba'i mchod pa'i gnas ni nyams dga'</text></item>
<item><p>136b.7</p><section></section><text>zhing / bla na med pa'i mchod pa'i bya ba 'di dag bsgom par bya'o/ /de ltar sgrub pa po sku gsung thugs ni rdo rje can gyi/ bdag nyid rnam par snang mdzad chen po'i skur dkyil 'khor gyi dbus su gnas par bsam mo/ /ji lta zhe na/ bsam gtan sngags kyi ste mi bskyod pa la sogs</text></item>
<item><p>137a.1</p><section></section><text>pa'o/ /de rnams kyi sbyor ba ni ji lta ba bzhin du gzhag pa'o/ /des ni sangs rgyas kyi ni 'od dang 'dra bar 'gyur ba ste/ rnam par snang mdzad du gyur par bsgrub par bya'o/ /bu mo ut+pal mthing ka'i mdog /ces bya ba'i mtshan nyid thams cad yongs su dag /bzhin rab</text></item>
<item><p>137a.2</p><section></section><text>mdzes pa zhes bya ba 'di dang / 'og nas 'byung ba'i mi bskyod par sbyar la/ btso blag mkhan zhes bya ba la sogs pa lhag ma rnams ni/ bshad ma thag pa'i rnam par snang mdzad kyi ting nge 'dzin dang sbyar bar bya ste/ gtso blag mkhan gyi bu mo mdog dkar ba bsgrub cing legs par bslab par</text></item>
<item><p>137a.3</p><section></section><text>bya'o/ /rdo rje sems dpa'i sbyor ba yis/ /zhes bya ba ni/ rdo rje sems dpa'i ting nge 'dzin gyis so/ /sbyor ba'i cho ga 'di nyid ni/ /zhes bya ba ni/ rdo rje sems dpa'i sbyor ba de nyid ni cho ga ste/ sbyor ba de nyid byas nas las rnams brtsam par bya zhes bya ste/ de dang lhan cig ji ltar</text></item>
<item><p>137a.4</p><section></section><text>'dod pa'i las rnams bya ba'o/ /'di ni zhes bya ba la sogs pa la/ sngags rnams thams cad ces bya ba ni/ rin chen 'byung ldan dang 'od dpag tu med pa dang don yod par grub pa'i'o/ /dam tshig ni sgrub pa'i cho ga'o/ /shin tu 'da' dka' ba'o zhes bya ba ni/ sgrub pa po</text></item>
<item><p>137a.5</p><section></section><text>des 'da' bar bya ba ma yin pa'o/ /de ni de ma thag tu yang / /zhes bya ba ni/ bsgoms pa nyid du / rdo rje sems dpa'i 'od 'drar 'gyur/ /zhes bya ba ni/ rin chen dpal dang 'dra bar 'gyur ba ste de'i rnal 'byor dang ldan pa'o/ /rgyal po chos rnams kun dang mtshungs/ /zhes bya ba ni</text></item>
<item><p>137a.6</p><section></section><text>sbyor ba de dang ldan pas chos thams cad 'dzin pa'i rgyal po 'od dpag tu med pa dang mtshungs par 'gyur ba'o/ /'dod dang thar pa rab sgrub pa/ /zhes bya ba ni/ las kyi rigs kyi rnal 'byor pa sbyor ba de dang ldan pas/ 'dod pa dang thar pa rab tu sgrub par byed pa don yod par grub</text></item>
<item><p>137a.7</p><section></section><text>pa dang 'dra bar 'gyur ba'o/ /rdo rje chos ni zhes bya ba la sogs pas ni/ 'od dpag tu med pa'i rnal 'byor pa'i khyad par gyi cho ga ston pa yin te/ rdo rje chos ni rnam bsgom pas/ /zhes bya ba ni/ 'od dpag tu med pa'i sbyor bas so/ /rab mdzes shing zhes bya ba ni dmar</text></item>
<item><p>137b.1</p><section></section><text>skya'o/ /bzhin bzang ni sgrub pa po la dga' bas lta ba'o/ /mig ni dkyus ring ba zhes bya ba ni shes rab dang ldan pa'o/ /sgrub pa pos ni rtag tu bsgrub/ /ces bya ba ni rtag tu bslab pa'o/ /de ni zhes bya ba ni de ltar zhugs pa'i sgrub pa po'o/ /rdo rje chos kyi bdag nyid can ni 'od</text></item>
<item><p>137b.2</p><section></section><text>dpag tu med pa'i ngo bo nyid de/ sa bcu la gnas par 'gyur ba'o/ /rgyal po gsung gi dam tshig 'dzin/ /zhes bya ba ni/ ngag gi dbang phyug ste de 'dzin pa'o/ /mnga' bdag dam pa kun gyi mchog /ces bya ba ni/ dbang phyug dam pa dang ldan pa'i sems can thams cad las</text></item>
<item><p>137b.3</p><section></section><text>khyad par du gyur pa'i 'khor los sgyur ba'i rgyal por 'gyur ba ste/ rtog pa'i rnal 'byor yin pa'i phyir ro/ /de ltar rtog pa'i rnal 'byor pa rnams kyi phyag rgya'i dbye ba rab tu bstan nas/ rdzogs pa'i rim pa la gnas pa rnams kyi phyag rgya bstan par bya ba'i phyir/ bram ze</text></item>
<item><p>137b.4</p><section></section><text>zhes bya ba la sogs pa gsungs te/ rigs bzhi po rnams las gang yang rung ba'i bu mo blangs nas rdo rje chos bdag ste/ rdo rje dang 'dra bar mi phyed pa'i chos rnams ni/ rdzogs pa'i rnal 'byor te/ de'i bdag nyid ni de rtogs pa dang ldan pa'o/ /'di ni gsang ba thob byed</text></item>
<item><p>137b.5</p><section></section><text>pa'o/ /zhes bya ba la/ gsang ba ni rdo rje 'chang chen po ste/ de thob par byed pa ni de skyed par byed pa sgrub par byed pa'o/ /de yang mngon par byang chub pa'i rim pas rdzogs par bya ste/ de'i thabs bstan par bya ba'i phyir/ rdo rje nyi ma zhes bya ba la sogs pa gsungs te/ rdo rje nyi ma</text></item>
<item><p>137b.6</p><section></section><text>ni nyi ma nyid do/ /nub nas ni zhes bya ba ni dmar thag chad cing 'das par gyur te/ med pa na yo byad ci rnyed pas bla ma mnyes par bya'o/ /de nas bla ma'i drin gyi mtshan phyed na dbang bskur ba thob nas/ skya rengs 'char ba'i dus su ni ste/ mtshan mo'i cha 'das nas nyi ma</text></item>
<item><p>137b.7</p><section></section><text>ma shar ba'i dus su bsgom pa'i mchog ste/ mngon par byang chub pa'i rim pa lung phog pas kyang 'grub par 'gyur zhing rnam par dag par 'gyur te/ 'di ni phyi'i mngon par byang chub pa'i rim pa'o/ /nang gi bstan par bya ba'i phyir/ rdo rje zhes bya ba la sogs pa gsungs te/</text></item>
<item><p>138a.1</p><section></section><text>rdo rje nyi ma ste thabs kyi ye shes snyoms par 'jug pa'i mtshan nyid byung bar gyur nas/ nub pa ste shes rab kyi ngo bo nyid du gyur pa ste nges par 'gags nas sgrub pa ste/ 'od gsal ba'i sngon du 'gro bas/ 'od gsal ba sgrub par byed pa'i kun du snang ba nye bar thob pa kun du</text></item>
<item><p>138a.2</p><section></section><text>brtsam pa ste/ 'byung bar 'gyur te/ skya rengs 'char ba ni ma rig pa ste/ de 'das shing song bar gyur pa'i dus su sgrub pa pos bsgom pa'i mchog gi ste stong pa nyid dang shin tu stong pa nyid dang chen po stong pa nyid kyi rgyu dang rkyen gyis 'grub par 'gyur zhing 'od gsal ba mngon sum du byed</text></item>
<item><p>138a.3</p><section></section><text>pas phyag rgya chen po 'grub par 'gyur ro/ /de ji lta bu zhe na/ rgyan rnams zhes bya ba la sogs pa gsungs te/ rgyan rnams thams cad yongs su rdzogs/ /zhes bya ba ni/ mtshan thams cad kyis brgyan pa'o/ /spos dang me tog rnams kyis brgyan/ /zhes bya ba ni/ stobs bcu</text></item>
<item><p>138a.4</p><section></section><text>dang mi 'jigs la sogs pa dang nye bar ldan pa'o/ /rdo rje sems dpa' ni sgrub pa po rnams te/ de rnams kyi mchog bsgoms na'o/ /grub pa ni phyag rgya chen po rdzogs pa myur du ste/ ring por mi thogs par 'thob par 'gyur ro/ /de ltar grub par gyur pa 'di ni sku gsum mchog</text></item>
<item><p>138a.5</p><section></section><text>sbyin pa ste/ khams gsum gyi mngon par 'dod pa'i don gyi 'bras bu rab tu ster ba'o/ /sangs rgyas mtshan gyis zhes pa ni rab tu grags pa'i mtshan rnams kyis so/ /de rnams kyis mtshan par gyur pa ni de rnams dang nye bar ldan pa'o/ /dpag tshad brgya yi khyon tsam du/ /</text></item>
<item><p>138a.6</p><section></section><text>zhes bya ba'i nye bar mtshon pa'i don gyis na/ stong gsum la sogs pa'i 'jig rten gyi khams rnams su/ de'i 'od kyang snang bar byed par 'gyur ro/ /dbang po gnyis ni sbyor ba yis/ /zhes bya ba ni/ bden pa gnyis gnyis su med par byas pas/ rdo rje 'chang chen po skyes pa</text></item>
<item><p>138a.7</p><section></section><text>ste/ des sbyor ba thams cad ces bya ba zhi ba la sogs pa rnams brtsam par bya ste/ bshad ma thag pa'i ting nge 'dzin 'di ni/ dngos grub thams cad kyi zhes bya ba 'jig rten dang / 'jig rten las 'das pa rnams kyi dam tshig ste/ rdzogs par byed pa dang shin tu 'da' bar</text></item>
<item><p>138b.1</p><section></section><text>dka' zhing 'da' bar mi rung ba'o/ /rdo rje can gyis grub 'dod na/ /zhes bya ba ni sgrub pa po'o/ /dngos grub ni phyag rgya chen po'i dngos grub ste/ de gal te 'dod na/ bshang gci'i dam tshig bza' bar bya/ /zhes bya ba ste/ bshang ba ni gzugs la sogs pa'i yul rnams so/ /gci ba ni</text></item>
<item><p>138b.2</p><section></section><text>mig la sogs pa'i dbang po rnams te/ de dag gi dam tshig ni yul dang yul can du gyur pas 'dus pa ste/ de bza' ba ni so sor sdud pa la sogs pa'i rim pas nyams su myong ba 'di nyid ni/ dngos grub thams cad kyi dam tshig shin tu 'da' dka' ba ste/ 'da' bar dka'</text></item>
<item><p>138b.3</p><section></section><text>ba'i lam yin no/ /bshang gci'i dam tshig ces bya ba la sogs pa la/ sgrub pa pos bshad ma thag pa'i yul dang dbang po sngon du 'gro bas/ dbang po gnyis kyi sbyor ba ste bden pa gnyis gnyis su med par byas pa'i sbyor bas/ sangs rgyas byang chub kyi gnas te mi gnas pa'i mya ngan</text></item>
<item><p>138b.4</p><section></section><text>las 'das pa dge zhing zhi ba/ de nyid mi slu ba bla na med pa ste/ dngos grub thams cad las phul du byung ba 'grub par 'gyur zhing 'theb par 'gyur ro/ /bcom ldan 'das zhes bya ba la sogs pa ni/ sdud par byed pa'i tshig yin te/ 'dod pa ni 'khor ba'o/ /thar pa ni mya ngan</text></item>
<item><p>138b.5</p><section></section><text>las 'das pa'o/ /de dag mnyam zhing gcig tu byas pa mkhyen pas na/ 'dod pa dang thar pa'i dam tshig rdo rje ni rdo rje 'chang chen po ste/ dgongs pas bshad pa'o/ /de ltar rdo rje 'chang chen po bsgrub bshad nas/ yang 'jig rten pa'i dngos grub bstan par bya ba'i phyir/ de nas zhes</text></item>
<item><p>138b.6</p><section></section><text>bya ba la sogs pa gsungs te/ bcom ldan 'das ni rdo rje 'chang chen po'o/ /dam tshig chen po zhes bya ba'i rdo rje khro bo'i ting nge 'dzin gang du ston pa de la de skad ces bya ste/ ting nge 'dzin de la snyoms par zhugs nas de bzhin gshegs pa thams cad kyi ste/ bsgrub par bya ba'i </text></item>
<item><p>138b.7</p><section></section><text>thams cad do/ /de rnams kyi sku dang gsung dang thugs rdo rje kun du skrag par byed pa ni/ khro bo sngags kyi bdag nyid can te/ 'di nyid kyi sku la sogs pa las phyung ngo / /oM zhes bya ba la sogs pa ni sngags te/ ming sprul zhes bya'o/ /de yang oM zhes bya ba ni sngags kyi lha rnams</text></item>
<item><p>139a.1</p><section></section><text>kyi phyag rgya chen po rab tu bstan pa'o/ /d+hIHzhes bya ba ni bod pa'o/ /Sh+Ta'-iHzhes bya ba ni rnam par 'gyur ba lta bur rang gi ngo bo nyid ston pa'o/ /wi kr-i tA nan zhes bya ba ni zhal 'jigs su rung ba'o/ /sarba sha tra'uM zhes bya ba ni phyir rgol ba thams cad do/ /nA sha ya stam+b+ha ya</text></item>
<item><p>139a.2</p><section></section><text>zhes bya ba ni bros pa rnams kyang khug la brlag par gyis shig pa'o/ /hUM hUM zhes bya ba ni don 'di gsal bar byed pa'i sa bon no/ /phaT ces bya ba ni gsod pa gsal bar byed pa'i sa bon no/ /swA hA zhes bya ba ni sngags kyi lha rnams dbugs dbyung ba'o/ /'di'i spel ba ni snga ma</text></item>
<item><p>139a.3</p><section></section><text>bzhin no/ /dug ni zhes bya ba la sogs pa ste/ sdong bu dang lo ma la sogs pa'i dug gam sbyar ba'i dug dang khrag ste ci rigs par rnyed pa dang lan tshwa dang yungs mar dang ske tshe ste/ dngos su grags pa de dag thams cad gcig tu byas la/ til mar la sogs pas bsgos nas tsher</text></item>
<item><p>139a.4</p><section></section><text>ma'i me ste/ po so cha la sogs pa tsher ma can gyi shing gi me rab tu 'bar ba la/ khros shing gshin rje gshed la sogs pa gang yang rung ba'i sbyor ba dang ldan pas/ bu mo'i ming dang tshig tu bcas/ /zhes bya ba ste/ mngon par 'dod pa'i ming gi yi ge dang sngags su spel te/ /</text></item>
<item><p>139a.5</p><section></section><text>'don zhing 'og nas bshad pa'i rim gyis sbyin sreg bya ste/ nyi ma gung ngam nam phyed na gnon pa'i las 'di ni dpung pa la sogs pa gnon pa la yang shis shing bsngags pa yin no/ /gru gsum du zhes bya ba ni thab khung zur gsum par dam tshig chen po'i rdo rje khro bo rdo rje zhal</text></item>
<item><p>139a.6</p><section></section><text>gdangs pa mche ba gtsigs shing ljags bskyod par rnam par bsgoms la/ stong rtsa brgyad ni tshul bzhin du bsreg ces pa ste/ dpung gnon pa la sogs pa la rang rang gi cho gas sbyar te/ cho ga 'di nyi ma gsum gyi bar du sbyar na/ bu mo dag dang 'brel pa'i longs</text></item>
<item><p>139a.7</p><section></section><text>spyod chen po 'thob pa'i rgyur bu mo gnon pa ste/ sgrub pa po gzhan las len pa ni sbyor ba des 'grub par 'gyur ro/ /dus ji srid cig na zhe na/ bskal pa grangs med pa gsum ste/ byis pa dang lang tsho dang bar ma de dag 'das kyi bar du ste/ ji srid grangs med pa zhes bya ba</text></item>
<item><p>139b.1</p><section></section><text>bgrang du med pa nyid de/ rgas 'khogs pa de srid du gnas par 'gyur ro/ /rtag tu zhes bya ba ni bar du yang ngo / /skyes pa'i sbyor ba'i bye brag bstan par bya ba'i phyir/ sangs rgyas zhes bya ba la sogs pa gsungs te/ sangs rgyas ni rnam snang mdzad kyi rnal 'byor pa'o/ /chos 'dzin</text></item>
<item><p>139b.2</p><section></section><text>pa ni 'od dpag tu med pa'i rnal 'byor pa'o/ /rdo rje sems dpa' ni mi bskyod pa'i rnal 'byor pa'o/ /gzhan yang rin po che'i rnal 'byor pa dang / las kyi rnal 'byor pa'am/ khro bo'i rnal 'byor pa gang yang rung ba'o/ /gal te rmongs pas 'das na ni/ /zhes bya ba ni/ gnon pa 'di </text></item>
<item><p>139b.3</p><section></section><text>gcod par 'dod na sgrub pa po'i de'i tshe ni der zad las 'gyur zhes bya ba ste/ las de brtsams pa nas bzung nas zad cing mthar thug par 'gyur ro/ /sngags 'di nyid kyi sbyor ba gzhan pa bstan par bya ba'i phyir/ bcu bzhi'am zhes bya ba la sogs pa gsungs te/ zla ba mar gyi</text></item>
<item><p>139b.4</p><section></section><text>ngo'i bcu bzhi'am yang na tshes brgyad dag la/ mtshon gyis gsad pa'i skyes bu'i ro bsregs pa'i sol ba blangs nas thod pa kha sbyar gyi nang du bzhag ste stong rtsa brgyad bzlas brjod byas la/ dur khrod kyi ras rin la ma brtsegs par nyos pa la/ des dam tshig chen po'i rdo rje khro bo'i</text></item>
<item><p>139b.5</p><section></section><text>gzugs gshin rje gshed lta bur bris la/ spyan drangs te snying gar lag pas bra ba ste/ bshad ma thag pa'i sngags btab nas/ phaT kyi 'og tu che ge mo i daM dA pa ya hri swA hA zhes bya ba'i sngags mtshan phyed dam/ nyi ma'i gung la stong rtsa brgyad bzlas na/ sgrub pa po de sems</text></item>
<item><p>139b.6</p><section></section><text>can rnams kyis mngon par 'dod pa'i 'bras bu rtag tu ster bar 'gyur ro/ /sngags 'di nyid kyi sbyor ba gzhan bstan par bya ba'i phyir/ sngags shes pa yis zhes bya ba la sogs pa gsungs te/ snga ma bzhin du bzlas pa'i sol bas dur khrod kyi ras la dgra gang yang rung ba'i</text></item>
<item><p>139b.7</p><section></section><text>gzugs brnyan bris la/ snying gar sngags dar spel bas ming bras la/ zla ba mar gyi ngo'i nyi ma la mngon spyod kyi dus su/ gang la dga' ba'i khro bo'i ting nge 'dzin dang ldan pa'i rnal 'byor pas/ oM hr-IHSh+TIH bikr-i tA na na che ge mo'i hri da yaM sA dA ya zhes brjod la/ lhag ma</text></item>
<item><p>140a.1</p><section></section><text>rnams kyang bzlas te sol ba de mtshon cha lta bur bsams la/ spyi bo nas brtsams nas gnyis su bya ba'i bsam pas dbus su ri mo byas na bris pa tsam gyi mod la snying gas nas 'chi bar 'gyur ro/ /tho ba zhes bya ba la sogs pa la/ gshin rje gshed kyi sbyor ba dang</text></item>
<item><p>140a.2</p><section></section><text>ldan pas/ chu ngogs gnyis kyis bsgrub par bya ba'i rkang rjes kyis dang bcas pa la/ dgra bo'i gzugs brnyan byas la rnam par shes pa bkug ste/ de'i nang du bcug nas khros pas phaT ces brjod cing rdo rje tho bas spyi bor bsnun te de ltar byas na nges par ltung zhes bya ba ste/ bsgrub par</text></item>
<item><p>140a.3</p><section></section><text>bya ba'i mgo la tho ba mngon du 'bab par 'gyur ro/ /yang na bsam gtan gyis kyang 'di dag thams cad rdzogs par bya'o/ /hUM ni zhes bya ba la sogs pa la/ gnod mdzes kyi sbyor ba dang ldan pas/ bshad ma thag pa'i sbyar bas bsgrub par bya ba'i gzugs brnyan byas</text></item>
<item><p>140a.4</p><section></section><text>la/ rang gi lag na gnas pa'i rdo rje'i kha rnam par gyes shing / 'bar ba dang bcas pa'i yi ge hUM gi ye shes dang ldan pa/ hUM las byung ba'i 'od zer 'bar ba nag pos kun nas khyab par bsams la/ bsgrub par bya ba'i mgo la bsgoms te ltung bar gyur par bsgom mo/ /</text></item>
<item><p>140a.5</p><section></section><text>sgrub pa pos de ltar byas nas gdug pa thams cad 'jig par byed cing ltung bar byed par 'gyur ro/ /sbyor ba gang la gnas na sbyor ba'i 'di bya zhe na/ phyag na rdo rje'i rigs dran te/ /zhes bya ba gsungs te/ phyag na rdo rje'i rigs ni rdo rje'i rigs te/ rigs de'i khro bo gnod mdzes rgyal po yin pas</text></item>
<item><p>140a.6</p><section></section><text>na/ gnod mdzes kyi sbyor ba dang ldan pas las 'di la/ phyag na rdo rje dran zhing rjes su gnang ba'o zhes bya ba'i bar du ste/ de dag thams cad ni nang la mchog tu gzhol ba rnams kyis bsam gtan nyid kyis thams cad rdzogs par bya'o/ /rdo rgyus zhes bya ba la sogs pa la/ tshon</text></item>
<item><p>140a.7</p><section></section><text>rtsi gang yang rung bas skyes pa'am bud med kyi gzugs su dur khrod kyi ras la bris la/ gshin rje gshed kyi ting nge 'dzin la gnas pas/ rang gi lag par yi ge hUM ring po yongs su gyur pa las byung ba'i sta re bsams nas/ phaT ces brjod la des mid pa bcad par</text></item>
<item><p>140b.1</p><section></section><text>rnam pa bsgoms na sangs rgyas te bsgrub par bya ba nyid du shes pa dang / sku gsum rin chen mchog ste khyad par can gyi lus dang ngag dang yid kyi bdag nyid can dang / sems can thams cad de/ mchog dang 'bring dang tha ma ste/ de rnams ma lus pa'i yang phan pa yang dag par skyed</text></item>
<item><p>140b.2</p><section></section><text>pas na/ sems can kun la phan 'dod pa ste/ dad cing mdzes par gnas pa'o/ /'di yis snang bar 'gyur ba'am/ /zhes pa ni/ sbyor ba 'di yis bsnun na rab tu snang bar 'gyur ba'am yang na 'chi ba nyid du 'gyur bar 'di la gdon mi za'o/ /las kyi rdo rje zhes bya ba la sogs</text></item>
<item><p>140b.3</p><section></section><text>pa la/ bdud rtsi thab sbyor gyi ting nge 'dzin la gnas pas/ sna tshogs rdo rje ser po rab tu 'bar ba chen po mngon par 'dod pa'i phyogs na gnas par gyur par bsams la/ de'i dbus su yang me stag mang po 'khrigs pas bskal pa'i me lta bur rnam par gyes pa'i dbus su rdo</text></item>
<item><p>140b.4</p><section></section><text>rje rtse mo gyen du bltas pa bsgoms nas/ de'i 'od zer gyi tshogs rnams kyis/ char gyi rgyun gyi tshogs thams cad rengs par bsams pa ni chu gnon pa ste/ char gnon pa la mchog tu khyad par du 'phags pa'o/ /dkyil 'khor zhes bya ba la sogs pa la/ rdo rje dbyings kyi</text></item>
<item><p>140b.5</p><section></section><text>dkyil 'khor chen po la sogs pa slob dpon 'dri bar byed pa na/ rlung la sogs pa ste rlung ni rlung gi tshogs so/ /sogs pa'i sgras ni thog 'bab pa dang / rdo char 'bab pa dang / dkyil 'khor gyi 'og tu chu dang sbrul byung ba la sogs pa yang gzung ngo / /de ltar rlung la sogs</text></item>
<item><p>140b.6</p><section></section><text>pa'i bgegs rnams gzhan gyis rab tu sbyar ba'am gnod pa byed pa dus kyis byung ba dag gal te bag med pas byung bar gyur na/ de'i tshe mche ba'i phyag rgya zhes bya ba ste/ mche ba ni nor rgyas la sogs pa'i klu rnams so/ /de tshar gcad par bya ba'i phyag rgya ni mche ba'i phyag</text></item>
<item><p>140b.7</p><section></section><text>rgya ste/ de bcings shing bdag gir byas nas so/ /gdug pa ni bgegs rnams te/ de rnams kyi dgra ni rta mgrin yin la/ de rjes su dran par bya ba ni yid kyis bsgom pa ste/ rang gi lag na gnas pa'i mtshon gyis bgegs rnams bzlog par bya'o/ /sangs rgyas ni</text></item>
<item><p>141a.1</p><section></section><text>rang gi sde ba'i sngags pa rnams so/ /byang chub sems dpa' ni gzhan gyi sde pa rnams te/ de dag gis kyang gang zhig sprul bar gyur cing sbyor ba'i bgegs kyi rigs gal te byung bar gyur na mthong ba tsam gyis te/ phyag rgya mthong ba tsam gyis 'gag par 'gyur zhing</text></item>
<item><p>141a.2</p><section></section><text>mi snang bar 'gyur ro/ /gzhan du byas na zhes bya ba la/ rang bzhin gyis de ltar mi byed na 'jigs par 'gyur zhing brtsams pa'i las 'grub par mi 'gyur ro/ /sangs rgyas zhes bya ba la sogs pa la/ gang bdag dang gzhan gyi sde ba'i sngags pa rnams dang / skye bo gdug pa</text></item>
<item><p>141a.3</p><section></section><text>gzhan dag kyang ste/ sems can tha mal pa rnams sngags kyi rnam par 'phrul ba 'dis skrag par byas shing / sdigs mdzub byas na 'chi bar 'gyur bar gdon mi za'o/ /drag po'i las rnams la 'og nas bshad pa 'di ni/ sngags thams cad ces bya ba ni de bzhin gshegs</text></item>
<item><p>141a.4</p><section></section><text>pa thams cad de de rnams kyi gsang ba'o/ /snying po ni gdug pa'i sngags te che ge mo'i srog 'phrog pa'o/ /gang yin zhe na/ phaT ces bya ba ste phaT ni gsod pa'o/ /da ni gsang ba lnga'i de kho na nyid chen po'i ngo bo nyid bstan par bya ba'i phyir/ ye shes sems dpa' zhes bya ba la</text></item>
<item><p>141a.5</p><section></section><text>sogs pa gsungs te/ ye shes kyi rim pas bskyed pa'i sems dpa' ni ye shes sems dpa' ste/ de'i sbyor ba ni skad cig gis dmigs pa ste/ de'i thabs des dbus su ste/ gdan rnam pa bzhi'i dbus su gyur pa'i stan la/ gzugs te rdo rje 'chang</text></item>
<item><p>141a.6</p><section></section><text>chen po'i sku rab tu bsgom par bya'o/ /sngags shes pa yis zhes pa ni lnga'i de kho na nyid shes pas so/ /gnas bzhi ru zhes bya ba ni spyan la sogs pa'i gnas rnams su bud med de sngags dang phyag rgya legs par bslabs pa'i bud med bzhi spyan la sogs pa'i dngos por </text></item>
<item><p>141a.7</p><section></section><text>yongs su brtags la/ rtag tu ste nyin mtshan du gzhag bar bya'o/ /ji lta bur zhe na/ rgyan rnams thams cad yongs su rdzogs/ /mtshan rnams thams cad kyis mtshan zhing / /zhes bya ba ste/ ji skad du bshad pa'i bud med kyi mtshan nyid dang ldan pa'o/ /de nas/ pad+mo</text></item>
<item><p>141b.1</p><section></section><text>rab tu rgyas byas nas/ /zhes bya ba ni/ rang gi snying ga'i pad+ma dang sgo'i pad+ma rgyas shing bye bar byas nas/ 'khor lo'i sngags hUM zhes bya ba lnga'i bdag nyid can 'di rnam par bsgom par bya zhing shes par bya ste/ sems tsam yin par shes pa la 'bad par bya'o zhes bya ba'i bar du'o/ /</text></item>
<item><p>141b.2</p><section></section><text>'od zer lnga ni zhes bya ba la sogs pa la/ rdo rje can gyi sbyor ba zhes bya ba ni yul lta bur gnas pa'i rdo rje 'chang chen po'o/ /'od zer lnga ni mig la sogs pa ste/ de rnams kyi 'od yul rnam pa gsum 'dzin pa'o/ /de rab tu 'bar ba ni rab tu gsal bar bsgom zhing</text></item>
<item><p>141b.3</p><section></section><text>bslab par bya ba'o/ /de ltar bslabs nas rang gi lus la sogs pa rnams la/ yul gyi ngo bo rdo rje can phab cing bsres na byang chub ste/ mchog tu dga' ba'i bde ba thob par 'gyur zhing rtogs par 'gyur ro/ /de ltar spyod pa'i rnal 'byor ba de ni de ma thag tu ste ring por</text></item>
<item><p>141b.4</p><section></section><text>mi thogs par/ rnam par snang mdzad 'od 'dra zhing / /zhes bya ba ste/ sku rdo rje dang 'dra bar 'gyur ba'o/ /rdo rje sems dpa' ni mi bskyod pa'o/ /rgyal po che ni rin chen 'byung ldan no/ /sangs rgyas ni 'od dpag tu med pa'o/ /sku gsum rdo rje 'dzin ni don yod par grub pa ste/ de</text></item>
<item><p>141b.5</p><section></section><text>dag dang yang mnyam par 'gyur ro/ /sems dpa' thams cad ni rnam par snang mdzad la sogs pa'o/ /skyed pa ni 'byung bar byed pa ste/ rdo rje'i ye shes zhes bya ba'i ting nge 'dzin gang yin pa de la/ sems dpa' thams cad skyed pa rdo rje zhes bya ba'i ting nge 'dzin zhes bya'o/ /</text></item>
<item><p>141b.6</p><section></section><text>da ni phyag rgya gcig dang yang lhan cig spyod pa bstan par bya ba'i phyir/ bzhin bzang zhes bya ba la sogs pa gsungs te/ bzhin bzang zhes bya ba ni bzhin rab tu dang ba'o/ /phan par 'dod pa yi zhes bya ba ni/ sgrub pa po la phan par 'dod pa'o/ /gang zhig ce na/ bud med</text></item>
<item><p>141b.7</p><section></section><text>de bram ze la sogs pa'i rigs gang yang rung ba'i bu mo rnyed pa ni thob pa'o/ /cho ga bzhin zhes bya ba ni 'di las gsungs pa'i cho gas so/ /dben par ni skye bo med cing yid du 'ong ba'o/ /mchod pa ni snyoms par 'jug pa ste/ de brtsam par bya'o/ /gsang ba ni</text></item>
<item><p>142a.1</p><section></section><text>chags pa la sogs pa gsum mo/ /blangs nas ni nges par byas pa'o/ /bza' bar bya ba ni 'od gsal bas rnam par sbyang ba'o/ /de ltar sbyangs pa'i rnal 'byor ba de ni de ma thag tu yang ste ring po mi thogs pa nyid du/ 'jam dpal dang ni ste rdo rje 'chang chen po</text></item>
<item><p>142a.2</p><section></section><text>dang / gzi brjid mnyam pa ste/ de dang mnyam pa'i mthu dang ldan par 'gyur zhing mi snang ba ste/ tha mal pa'i bdag gi rang bzhin yongs su spangs nas/ de'i 'og tu bdag po ste gtso bor 'gyur zhing / phyag rgya dang bcas par dngos grub thob pas na dpal dang ldan pa'o/ /'dzam</text></item>
<item><p>142a.3</p><section></section><text>bu gser gyi mdangs 'drar 'gyur/ /zhes bya ba ni/ rin chen tog dang mnyam par 'gyur zhing / nam mkha' mdzod kyi ting nge 'dzin gyis sems can gyi don rdzogs par byed do/ /da ni sgrub pa po'i zas kyi bya ba bstan par bya ba'i phyir/ bshang ba'am zhes bya ba la sogs pa gsungs</text></item>
<item><p>142a.4</p><section></section><text>te/ bshang ba ni ba lang gi lci ba la sogs pa'o/ /yang na bza' ba'am zhes pa ni/ 'jig rten pa dang thun mong du gyur pa zan dang 'bras chen la sogs pa'o/ /sha ni ci rigs par rnyed pa dang / gzhan dag gang ci yang rung ba cho ga bzhin du ste/ cho ga shes pa'i mkhas</text></item>
<item><p>142a.5</p><section></section><text>pas cho ga ltar bsngags nas ni zhes pa ste/ sbyong ba la sogs pa'i rim pas mngon par 'dus byas nas/ snying ga dang lkog ma yang sbyangs nas khar gzhug par byas shing zos nas / sangs rgyas te mkhas pa rnams sam/ skal ba ngan ba gzhan dag gis kyang shes</text></item>
<item><p>142a.6</p><section></section><text>shing mthong bar mi 'gyur ro/ /bcom ldan 'das rdo rje 'chang chen pos de skad ces bka' stsal to zhes bya ba ni 'og nas bshad pa la ltos pa yin no/ /bshang ba ni nyin zhag de la skyes pa'i bdag nyid can gyi bshang ba'o/ /cho ga bzhin zhes bya ba ni sa la ma reg par blangs</text></item>
<item><p>142a.7</p><section></section><text>nas/ khom phor te thod pa kha sbyar gyi nang du bzhag la/ de nas brgya rtsa brgyad kyi bar du yi ge gsum bzlas shing yang dag par bskul nas/ ri lu byas la lcags gsum gyis dkris te khar bcug nas / sangs rgyas nyi mas te sgrub pa po'i rig pa 'dzin pa rnams kyis</text></item>
<item><p>142b.1</p><section></section><text>kyang / mi mthong ngo zhes pa ste sbyor ba'i phan yon no/ /khyi'i sha dang zhes bya ba la sogs pa la/ khyi dang rta sha dang mi shi ba'i sha chen dag ni cho ga bzhin te/ bshad ma thag pa'i cho gas blangs nas thod pa kha sbyar gyi nang du gzhag ste/ de bzhin du bzlas brjod byas nas/ ri lu byas te</text></item>
<item><p>142b.2</p><section></section><text>zos shing khar bcug na/ de yis grub pa la sogs pa rnams kyis mi mthong ngo / /bshad dang zhes bya ba la sogs pa la/ bshang ba dang lhan cig bdud rtsi bzhi po sbyar nas ri lu byas la lcags gsum gyis dkris pa ste/ gser la sogs pas legs par dkris pa'o/ /</text></item>
<item><p>142b.3</p><section></section><text>dbang po gnyis kyis sbyor ba yis/ /zhes bya ba ni/ zla ba gzas zin pa'i dus su dang por 'dzin pa nas bzung ste/ chos 'byung ba'i nang du bcug la/ ji srid btang gi bar du snyoms par 'jug par bya'o/ /de nas bton la mtshan ma bltas te/ gal te du ba la sogs pa byung na/ </text></item>
<item><p>142b.4</p><section></section><text>grub pa yin par shes par bya ste khar bcug na/ de'i tshe sangs rgyas thams cad kyis kyang mi mthong ngo / / sha chen dang ba lang sha la sogs pa yang / sngar bshad ma thag pa'i man ngag gis sbyar bar bya'o/ /bshang ba las byung ba'i srog chags zhes bya ba bshang ba dang lhan cig phyir</text></item>
<item><p>142b.5</p><section></section><text>byung ba'i sems can dang / bdud rtsi lnga dang bcas pa las brtul zhugs can te brtul zhugs spyod pas ri lu byas la/ dbang po gnyis kyi sbyor bas snga ma bzhin du bsgrub par bya'o/ /ga bur tsan+dan zhes pa tsan+dan dmar po dang lhan cig bdud rtsi lnga dang ri lu byas la snga ma</text></item>
<item><p>142b.6</p><section></section><text>bzhin du bsgrub par byas la / gi wang dang a ka ru nag po gnyis bdud rtsi lnga dang bcas pa las/ ri lu byas la snga ma bzhin du bsgrubs nas khar bcug ste 'chag na/ stobs po che ste thogs pa med pa'i brtson 'grus dang ldan par 'gyur ro/ /ga bur dang gur kum dang </text></item>
<item><p>142b.7</p><section></section><text>skyar ba'i bdud rtsi ldas kyang / de bzhin du bsgrub par bya'o zhes gsungs so/ /de ni 'jig rten las 'das pa'i dngos grub rab tu bstan par bya ba'i phyir/ rdo rje 'dzin pa zhes bya ba la sogs pa gsungs te/ dkyil 'khor pa'i lha rnams kyi dbus su/ gshin rje gshed la</text></item>
<item><p>143a.1</p><section></section><text>sogs pa gang yang rung ba'i phyag rgya chen po drag po'am/ zhi bar byin gyis brlabs shing bskyed nas/ gdul bya'i skye bo rnams smin par bya ba'i phyir/ zhi ba la sogs pa'i las bsgrub na de lta bur 'gyur te/ der yang ma zad kyi rnal 'byor pa de rdo rje 'chang</text></item>
<item><p>143a.2</p><section></section><text>chen po ci 'dra ba de dang 'dra bar 'byung bar 'gyur ro/ /yon tan gyi dbang phyug brgyad dang ldan pas na/ de ni dpal dang ldan pa'o/ /khams gsum 'dul bas na/ stobs chen pha rol gnon par 'gyur/ /zhes bya'o/ /gzhan yang skad cig ma gcig gis/ dpag tshad bye ba</text></item>
<item><p>143a.3</p><section></section><text>rdzogs pa yi/ tshad tsam gyi sa'i steng du 'gro bar 'gyur ro/ /sa'i 'og tu yang de nyid kyi tshad tsam gyi rdo rje gdan lta bur 'gro ba dang / de bzhin du shar la sogs pa'i phyogs mtshams rnams dang / skad cig gis stong gsum gyi 'jig rten gyi khams thogs pa med par</text></item>
<item><p>143a.4</p><section></section><text>bgrod par 'gyur la/ phyag rgya'i tshogs dpag tu med pa dang ldan pas na dpal dang ldan pa'o / /stobs bcu dang mi 'jigs pa la sogs pa'i yon tan dang ldan pas sangs rgyas te 'di yang de dang 'dra bar 'gyur ba ste/ de dang mtshungs so zhes bya bar dgongs so/ /de ltar thogs</text></item>
<item><p>143a.5</p><section></section><text>pa med par 'gro bas ji ltar dga' bar 'og ba'i phyir/ 'dod khams zhes bya ba la sogs pa gsungs te/ rgyal chen rigs bzhi dang / sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed de/ rnam pa drug ni 'dod</text></item>
<item><p>143a.6</p><section></section><text>pa'i khams te/ de na gnas pa'i lha'i bu mo rnams dang / lha'i longs spyod ces bya ba lha rnams kyi longs spyod dang 'dra ba gang yin pa de ni/ lha'i longs spyod de 'khor los sgyur ba la sogs pa'i bu mor grags pa bkug pa dang / rigs zhes pa ni lha dang lha ma yin la sogs</text></item>
<item><p>143a.7</p><section></section><text>pa'i rigs so/ /de rnams kyi brtul zhugs ni de dang 'brel pa'i bu mo rnams so/ /'dod pa'i khams na gnas pa 'ba' zhig la 'dod pa spyod par ma zad kyi/ gal te gzugs kyi khams na bud med yod na de la yang spyod par byed do zhes phul du byung ba'i khyad par</text></item>
<item><p>143b.1</p><section></section><text>bshad pa gsungs pa yin no/ /dam tshig sems dpa' zhes bya ba tha mal pa'i lus te/ rdo rje chen po zhes bya ba'i sems dpa' mi snang bar byas pa gang yin pa de ni/ dam tshig mi snang ba'i rdo rje chen po ste rdo rje 'chang chen po'o/ /de skad ces bka' stsal to zhes bya ba ni sdud par byed</text></item>
<item><p>143b.2</p><section></section><text>pa'i tshig go/ /de nas zhes bya ba la sogs pa la/ sangs rgyas ni rin po che lta bu'i gang zag go/ /dang po thos pa tsam gyis ni sems 'khrul ba ste/ don shin tu yang ngo mtshar du gyur pa'i phyir ro/ /phyi nas bsams pa dang bsgoms pa'i ngo bo nyid kyis rtogs par gyur pa'i phyir/ </text></item>
<item><p>143b.3</p><section></section><text>yid la dbang ba ste ye shes shar pa'o/ /de'i 'og tu ni rab dgyes bdag ste ston pa po la dad pas so/ /de nyid kyi ngo mtshar du gyur cing spyan drangs nas/ rab tu mnyes par ston pa'i gsung gi tshig 'og nas bshad pa/ 'di skad bka' stsal zhing gsungs par gyur pa ni/ </text></item>
<item><p>143b.4</p><section></section><text>e ma'o zhes bya ba la sogs pa ste/ e ma'o zhes bya ba ni ngo mtshar skyes par gyur pa yin te/ sngags gcig pu nyid kyi las dpag tu med pa rab tu sgrub pa gang yin pa de ni 'di rab tu ngo mtshar che ste/ shin tu yang rmad du byung bar gyur pa dang / bud med dang lhan cig rol pas</text></item>
<item><p>143b.5</p><section></section><text>kyang 'jig rten dang / 'jig rten las 'das pa'i dngos grub bsgrub par bya'o zhes bya ba'i gsang ba'i gnas mi 'gyur ba de gang yin pa de yang ngo mtshar che ba dang gang bdud rtsi lnga dang sha la sogs pa'i ri lu rnams kyis kyang / gang gi phyir dngos grub phun sum tshogs pa de ni/ </text></item>
<item><p>143b.6</p><section></section><text>chos rnams kyi ngo bo nyid kyis dag pa ste/ 'di yang ngo mtshar che ba dang / gang yang rung ba'i phyag rgya chen po la dmigs nas las bsgrubs na/ rdo rje 'chang chen po'i go 'phang gang yin pa thob par 'gyur ba de la/ gos pa med cing shin tu dri ma med pa'i chos de yang ngo mtshar che ste/ </text></item>
<item><p>143b.7</p><section></section><text>dgongs pas bshad pa'o/ /de ni rigs kyi dbye bas rang gi lha'i dbang bskur ba bstan par bya ba'i phyir/ de nas zhes bya ba la sogs pa gsungs te/ ston pa rdo rje 'dzin zhes bya ba ni gdug pa thams cad 'dul bar mdzad pas na ston pa'o/ /rnam par snang mdzad</text></item>
<item><p>144a.1</p><section></section><text>la sogs pa 'byin pas na skyed pa'o/ /'jig rten pa la sogs pa'i dngos grub skyed par mdzad pas na byed pa'o/ /gzhan yang drug pa'i ngo bo nyid du gyur pas mi 'gyur chos / sangs rgyas ni rnam par snang mdzad do/ /rdo rje ni mi bskyod pa'o/ /chos chen po ni</text></item>
<item><p>144a.2</p><section></section><text>'od dpag tu med pa ste/ rdo rje gsum gyi bdag nyid can gyi rdo rje'i gsung du bka' stsal zhing gsungs pa'o/ /sems dpa' rdo rje ni mi bskyod pa'o/ /de'i sbyor ba ni spyi bor 'jog pa'o/ /des rdo rje 'dzin rnams te mi bskyod pa'i rigs dang ldan pa rnams so/ /mnyes par bya ba ni</text></item>
<item><p>144a.3</p><section></section><text>dbang bskur ba'o/ /sangs rgyas byang chub ni rnam par snang mdzad do/ /de'i rab tu dbye ba ni rang gi rigs dang ldan pa rnams kyi spyi bor so sor bzhugs pas/ sangs rgyas rdo rje can te rnam par snang mdzad kyi rigs dang ldan pa rnams mnyes par 'gyur zhing gsal bar 'gyur ro/ /</text></item>
<item><p>144a.4</p><section></section><text>rdo rje spyan zhes bya ba ni rdo rje spyan la sogs pa'i zhes bya bar gzung ngo / /gzugs la sogs pa zhes bya ba ni/ rnam par snang mdzad la sogs pa'i gzugs kyis/ gtsug tor 'jog par byed par bshad/ /ces bya ba ste/ dbu rgyan du bya ba yin par shes par bya'o / /khro bo'i nang</text></item>
<item><p>144a.5</p><section></section><text>na de mchog ste/ shin tu dga' bar gyur pa rnams kyi yang rigs de dang 'brel ba'i sangs rgyas rdo rje ste/ rnam par snang mdzad la sogs pa'i dbu rgyan du byas par rab tu bsgom par bya zhing des nye bar gsal bar bya'o/ /rig pa ni mA ma kI ste de'i rgyal po ni 'dir rin</text></item>
<item><p>144a.6</p><section></section><text>chen 'byung ldan no/ /de ni chos mchog rnams te/ gtso bor gyur pa gang yin pa de ni rig pa'i rgyal po chos mchog ste/ rin po che'i rigs de rnams kyi ni/ dkon mchog dpal ni rnam par bsgom/ /zhes bya ba ste/ dbu rgyan du dkon mchog dpal gyis dbang bskur bar bya'o/ /rig</text></item>
<item><p>144a.7</p><section></section><text>pa'i rgyal mo ni gos dkar mo ste/ de'i sbyor ba la zhes bya bas ni 'brel pas 'brel pa gang yin pa de ni/ rig pa'i rgyal po sbyor ba ste/ pad+ma'i rigs de rnams kyi ni/ tshe dpag med pa rab tu bsgoms pa zhes bya ba ste/ dbu rgyan du tshe dpag med gzhag par bya'o/ /thams</text></item>
<item><p>144b.1</p><section></section><text>cad las byed sngags rnams la/ /zhes bya ba ni/ las kyi rigs rnams te de rnams kyi ni / gdon mi za ba'i ye shes bsgom/ /zhes bya ba ste dbu rgyan la'o/ /sngags rnams thams cad nyid la ni/ /zhes pa rnam par snang mdzad la sogs pa la ni/ rdo rje sems dpa' rnam par</text></item>
<item><p>144b.2</p><section></section><text>bsgom/ /zhes bya ste/ dbu rgyan la mi bskyod pa rnam par bsgom par bya'o/ /gnod sbyin mo ni rdo rje mkha' 'gro ma la sogs pa ste/ de rnams kyi sngags ni bskyed pa'i sa bon la sogs pa'o/ /de'i rgyud ni sgrub pa'i phyag rgya'i gzugs gang yin pa ste/ gnod sbyin mo de</text></item>
<item><p>144b.3</p><section></section><text>rnams kyi sngags dang rgyud kyi dbang bskur ba'i gnas su ni/ gshin rje gshed nyid brtag par bya zhing gzhag par bya'o/ /sngags rnams zhes bya ba la sogs pa la/ bshad ma thag pa'i dbang bskur ba thams cad la sbyor bas na sbyor ba ste/ de rnams kyi sbyor ba'i sngags rnams la</text></item>
<item><p>144b.4</p><section></section><text>ni/ /spyi bor gnas pa'i bskul ba ste/ rang rang gi phyag rgya dang bcas par/ bde ba chen po rjes su myong ba shis te tshim par byed pa yin no zhes / bcom ldan 'das dam tshig chen po ste/ rdo rje 'chang chen pos de skad ces bka' stsal to/ /bsam gtan zhes bya ba la sogs pa</text></item>
<item><p>144b.5</p><section></section><text>la/ dbang bskur ba'i bsam gtan bshad ma thag pa 'di yis so/ /sngags ni lha rnams te de rnams mnyes pa dang / dkyil 'khor ni mnyes par byed pa'i sngags te snying po'o/ /de len cing 'dzin par byed pas na dkyil 'khor ro dam tshig chen po sgrub byed pa la zhes</text></item>
<item><p>144b.6</p><section></section><text>bya ba la/ dam tshig chen po ni phyag rgya chen po ste/ de sgrub cing skyed par byed pa'o/ /sgrub pa po rnams ni slob par byed pa rnams so/ /phan pa ni phan pa skyed par byed pa ste de gsungs pa'o/ /snod la dbab pa'i cho ga bstan par bya ba'i phyir/ de nas zhes bya ba la sogs</text></item>
<item><p>144b.7</p><section></section><text>pa la gsungs te/ bgegs thams cad nye bar zhi bar mdzad pas na ston pa'o/ /khams gsum gyi bdag por gyur pas na gtso bo'o/ /chos rnams kun ni gzugs kyi phung po la sogs pa ste/ de rnams kyi gtso bo yin pas na chos rnams kun gyi dbang phyug go/ /</text></item>
<item><p>145a.1</p><section></section><text>rdo rje gsum mi phyed pa'i ngo bo nyid kyi bdag nyid can yin pas na/ sku dang gsung dang thugs yongs su dag pas so/ /ye shes rdo rje ni 'das pa la sogs pa yongs su mkhyen pa'i cho ga mi phyed pa ste/ de gsungs pa ni bka' stsal pa'o/ /ri rtse zhes bya ba la sogs pa la</text></item>
<item><p>145a.2</p><section></section><text>ri bo dang 'dra bas na ri ste khang ba brtsegs pa chen po'o/ /de'i rtse mo ste steng gis phyogs dang / nyams ni dga' ba dang zhes bya ste gnas dag dang / nags tshal te skyed mos tshal la sogs pa rnams dang / dben par ni zhes bya ba ni skye bo'i 'du 'dzi dang bral ba rnams te de dag dang / </text></item>
<item><p>145a.3</p><section></section><text>yid dang rjes su mthun pa'i gnas gzhan gang yang rung bar sgrub pa pos mngon sum du bya ba'i phyir/ bsam gtan rdo rje ste phyag rgya chen po rnam pa gnyis la dmigs par bya'o/ /sngags dang bzlas pa'i sbyor bas so/ /zhes bya ba la/ sngags ni ngag gi bzlas brjod do/ /bzlas</text></item>
<item><p>145a.4</p><section></section><text>pa ni rdo rje'i bzlas pa'o/ /gnyi ga'i sbyor ba ni nyams su blangs pa'o/ /ci'i phyir 'di ltar bya zhe na/ rdo rje sems dpa' zhes bya ba la sogs pa gsungs te/ rdo rje sems dpa' la sogs pa kun zhes bya ba mi bskyod pa la sogs pa'o/ /sngags kyi bsam gtan gyis bskul bas</text></item>
<item><p>145a.5</p><section></section><text>zhes bya ba ni/ rang gi sngags dang rang gi phyag rgya la dmigs pas rab tu bskul zhing spong bas so/ /gsung gi las kyi bka' bzhin du/ /zhes bya ba ni/ gsung gi las kyi bya ba gang dang 'brel ba de ni gsung gi las te/ 'od dpag tu med pa ste/ de'i bka' ji bzhin du'o/ /</text></item>
<item><p>145a.6</p><section></section><text>las rnams sna tshogs byed par 'gyur/ /zhes bya ba ni/ las kyi lam rnam pa sna tshogs byed cing sgrub par 'gyur ba'o/ /de ltar sngon du byas pa la spyod pa'i sgrub pa pos/ bdag nyid mi bskyod pa'i sbyor ba dang ldan pas de bzhin nyid dang / zla ba dang sa bon dang mtshan ma'i rim gyis</text></item>
<item><p>145a.7</p><section></section><text>rdo rje chos kyi gzugs chen po/ pad+ma rA ga'i 'od dang 'dra bar bsams la/ mgo dang lkog ma dang snying ga'i phyogs rnams su yi ge gsum bkod nas/ der sku gsung thugs kyi rdo rje che/ zhes bya ba'i dgongs pa gsum nang du bsams te/ 'di ni gnas gsum du ni rigs</text></item>
<item><p>145b.1</p><section></section><text>brtag go zhes bya ba yin no/ /de ltar snod yongs su sbyang ba byas nas/ dbab pa'i cho ga 'og nas bshad pa thams cad ni byas shing bsgrubs na/ gdon mi za bar gcig tu 'grub par 'gyur zhing rab tu 'grub par nye bar 'gro'o/ /bskul dang zhes bya ba la/ bsal ba ni 'gul ba</text></item>
<item><p>145b.2</p><section></section><text>dang g.yo ba bskyed pa'o/ /rengs pa zhes bya ba ni lha'i bkas dang po snod kyi tha mal pa'i nga rgyal bsal nas/ shing ltar mi g.yo bar byas pa'i gnas skabs so/ /lha chen po ni rdo rje sems dpa' la sogs pa 'jig rten las 'das pa'i lha rnams rab tu zhugs nas bab pa'i</text></item>
<item><p>145b.3</p><section></section><text>skad cig la zhugs pa'o/ /lha chen po des 'das pa la sogs pa'i don ji lta ba bzhin du ston pa ni/ 'phags pa'i lam ste dbab pa bzhi po de dag ni/ gang zhig rdo rje grub pa'i ngo bo nyid gang yin pa'i rdo rje grub pa des/ spyod pa byang bar 'gyur pas de ltar byas na rtag par 'grub</text></item>
<item><p>145b.4</p><section></section><text>par 'gyur zhing / rab tu 'grub par nye bar 'gro bar 'gyur ro/ /'og gi mtshan nyid bstan par bya ba'i phyir/ bu mo la sogs pa gsungs te/ bu mo lo grangs bcu gnyis kyi tshad la gzhon nu'i tshul ma nyams shing gtsang ba'am/ khye'u lo de'i tshad tsam la bud med kyi yul dang ma phrad</text></item>
<item><p>145b.5</p><section></section><text>pa mtshan nyid thams cad yongs su rdzogs pa ste/ yan lag dang nying lag ma tshang ba med pa bzung nas/ sngar bshad pa'i rim gyis mngon par sbyangs la/ dbab pa bzhi po rab tu brtag par bya'o/ /cho ga thams cad byas nas ni/ /zhes bya ba ni/ snod mngon par sbyang ba la</text></item>
<item><p>145b.6</p><section></section><text>sogs pa dang po byas shing rdzogs nas so/ /las rnams rab tu bsgrub par bya/ /zhes bya ba ni/ de'i 'og tu dbab pa'i las rab tu bsgrub par bya ba'o / /rnam pa gzhan du byas na ni/ /khams gsum skye bos spyad par 'gyur/ /zhes bya ba ste/ de ltar ma byas na mchog</text></item>
<item><p>145b.7</p><section></section><text>dang 'bring dang tha ma'i khams gsum pa'i skye bos dpyas shing smad par 'gyur ro/ /dbab pa'i cho ga de la ni snying po'i sngags kyi tshig 'di dag yin te zhes bya ba ni/ thugs las byung ba'i phyir snying po'o/ /gsang ba yin pas na sngags so/ /yi ge ni hUM la sogs pa</text></item>
<item><p>146a.1</p><section></section><text>bzhi'o/ /de rnams nyid tshig ste dbab pa'i gzhir gyur pas so/ /sgrub pa pos rim pa 'dis dbab par bya'o/ /nam mkha'i khams ni zhes bya ba la sogs pa la/ rnam par shes pa dang bral bas nam mkha'i khams ltar stong par gyur la/ sems</text></item>
<item><p>146a.2</p><section></section><text>med cing ste shi ba'i lus lta bu'o/ /rtog pa thams cad rnam spangs dang / /zhes pa ni/ rtog pa dang bral ba'o/ /rdo rje sems dpa' bdag nyid kyang / /zhes pa ni/ rdo rje sems dpa' 'ang mngon sum du bab par 'gyur ro zhes sgom pa'i che ba'i bdag nyid gsal bar byas pa</text></item>
<item><p>146a.3</p><section></section><text>yin no/ /cho ga bzhin du byas na 'bab/ /ces bya ba ni dbab pa'i cho gas 'bab pa'o/ /yi ge bzhi'i dgos pa bstan par bya ba'i phyir/ hUM ni zhes bya ba la sogs pa gsungs te/ hUM ni rdo rje sems dpa'i bdag nyid de/ thugs rdo rje bzhugs la/ hA la ni sku rdo rje bzhugs la/ </text></item>
<item><p>146a.4</p><section></section><text>AH la ni chos 'dzin pa'i rgyal po ste 'od dpag tu med pa bzhugs te/ 'di ni gsang tshig bstan pa'o/ /zhes bya ba la/ gsang tshig bstan pa ni dbab pa'i yul lo/ /dz+haiHni skul bar byed par bshad/ /ces bya ba ste/ bskul ba skyed ces bya bar bshad do/ /'gul</text></item>
<item><p>146a.5</p><section></section><text>ba ni 'khor lo bzhin du 'khor ba'o/ /g.yo ba ni bskyod pa ste de la yang dz+haiHzhes pa nyid bskul ba yin par bshad de/ dz+heHzhes bya ba 'di nyid kyis bskul ba thams cad ni ste/ bskul ba la sogs pa gsum la yang gsang ba ste/ snying por gyur pa yin par bshad do/ /</text></item>
<item><p>146a.6</p><section></section><text>de ltar bshad pa'i cho gas bab par gyur nas/ sa gzhi las khru gang tsam mam de las lhag par nam mkha' la 'phags par 'gyur ro/ /rdo rje sems dpa' ste mi bskyod pa'i ting nge 'dzin dang / yi ge hUM gis rab tu bskul zhing gsal bar byas pas/ rdo rje sems</text></item>
<item><p>146a.7</p><section></section><text>dpa'i bka' las 'das pas 'jigs shing skrag la 'khrul pas 'phar bar 'gyur ro/ /snga ma bzhin du zhes bya ba la sogs pa la/ sa bon tha ma 'di'i ji ltar rnam pa gang gis gsang ba thob pa ste/ 'bebs par byed pa de bzhin du/ sa bon lhag ma gsum yang ji ltar</text></item>
<item><p>146b.1</p><section></section><text>tha ma nas brtsams te/ sa bon dang po'i bar du de dang 'dra bar 'bebs par byed pa'o/ /'dir mdor bsdus pa ni 'di dag yin te/ de la dang por sgrub pa pos ri bo la sogs pa yid du 'ong ba'i gnas su sngon du bya ba'i spyod pa byas shing sems brtan pas snod la dbab par 'dod</text></item>
<item><p>146b.2</p><section></section><text>pas/ mi bskyod pa'i ting nge 'dzin ji lta ba bzhin du dmigs te/ mtshan dang ldan pa'i snod lhag par gnas pa'i cho ga byas nas/ 'od dpag tu med pa ji lta ba bzhin du byas te/ spyi bo dang lkog ma dang snying ga rnams su yi ge gsum bkod nas/ der dgod pa gsum nang</text></item>
<item><p>146b.3</p><section></section><text>du bstims te/ snod kyi rkang pa'i mthil nas khong stong lta bur bsams la/ 'og tu rlung dang me'i dkyil 'khor gyi steng na/ gnas pa'i yi ge dz+haiHdmar po las byung ba'i 'od zer kha gyen du bltas pa'i tshogs rnams rkang pa'i mthil gyi dbus su zhugs nas/ spyi bo'i gtsug</text></item>
<item><p>146b.4</p><section></section><text>tu phyin pas lus yang dag par sbyangs nas/ ye shes sems dpa' 'od gsal bar gzhug par bya'o/ /de nas ni 'gul bar 'gyur te/ yang ldang bar bya ba'i phyir snod kyi snying ga'i pad+ma'i steng du yi ge hUM bsams la/ de yongs su gyur pa las byung ba'i rdo rje sems dpa'</text></item>
<item><p>146b.5</p><section></section><text>bsgom par bya'o/ /de bzhin du mgo la hA yongs su gyur pa las byung ba'i sku rdo rje'o/ /yang lkog mar AHlas byung ba'i 'od dpag tu med pa bsgoms la/ yang d+haiH'i 'od kyis yang dag par bskul la thabs kyi ye shes 'byung bar byas na/ lha chen po'i gnas skabs</text></item>
<item><p>146b.6</p><section></section><text>'thob par 'gyur ro/ /snod la bab bar shes nas bskul ba la sogs pa bya ba'i phyir/ sa bon bzhi dril bu dkrol ba dang bcas pas brjod par byas la bstsal lo/ /de nas 'gul ba la sogs pas snod la babs pa brtan por gyur par rtogs nas/ 'phags pa'i</text></item>
<item><p>146b.7</p><section></section><text>lam gyi gnas skabs 'thob par bya ba'i phyir/ lkog ma'i phyogs na gnas pa'i gsung gi rdo rje snying ga'i phyogs las byung ba'i 'od kyi tshogs steng du 'gro bas/ yang dag par bskul bar gyur bar bsams la/ brU hi badzra zhes brjod na bden pa gang yin pa de ston par</text></item>
<item><p>147a.1</p><section></section><text>'gyur ro/ /de ltar byas nas me tog dor ba la sogs pa'i dgos pa bsgrubs te/ hUMHhaHAHmuHzhes brjod la snod rang gi gnas su bzhag ste/ go cha la sogs pas bsrung bar bya'o/ /de ltar snod la dbab pas rang gi bya ba dang / gzhan gyi bya ba nges par</text></item>
<item><p>147a.2</p><section></section><text>byas nas/ gdug pa 'dul ba la zhugs pa'i bsgrub pa bstan par bya ba'i phyir/ de nas zhes bya ba la sogs pa gsungs te/ de bzhin gshegs pa kun gyi spyan la sogs pa ste/ de rnams kyi bdag po'o/ /sku gsum ni sku dang gsung dang thugs so/ /de'i gnas ni 'od gsal ba</text></item>
<item><p>147a.3</p><section></section><text>ste/ des yongs su dag pas gsung ni 'di skad bka' stsal pa'o/ /rtse gcig ma gyur pa yis kyang / /zhes bya ba ni/ zhing dang tshong dang bsnyen bkur la sogs pa la zhugs pa rnams kyis kyang brtul zhugs brtan pas te dgra bo tshar gcod pa la brtson pas 'di dag bya'o/ /sbyor</text></item>
<item><p>147a.4</p><section></section><text>ba gzhan min pas bya ba/ /zhes pa ni/ rnam par snang mdzad la sogs pa nas/ gnod mdzes la thug pa'i bar de rnams kyi sbyor ba ni sbyor ba gzhan yin te/ de bas na mi bskyod pa'i sbyor bas gdug pa rnam par gzhig pa 'di bya'o zhes bya ba'i bar du'o/ /dur khrod ces bya ba la sogs</text></item>
<item><p>147a.5</p><section></section><text>pa la/ dgra bo'i gzugs brnyan dur khrod kyi sol ba dang / dug dang te ra ka dang ske tshe lan tshwa dang yungs mar la sogs pa las byas nas bzhag ste/ mngon spyod kyi rdzas nyid kyis dur khrod kyi ras la bsgrub par bya ba'i ming bris te/ bsgrub par bya ba'i snying gar bcug la/ </text></item>
<item><p>147a.6</p><section></section><text>rdzas la rnam shes dgug pa sngon du 'gro bas/ lho phyogs su kha bltas la skra bshig cing gcer bur byung nas/ gshin rje gshed la sogs pa khro bo gang yang rung ba'i sngags bton na/ khams gsum dag kyang 'jig par byed do zhes bya ba ni/ shin tu khyad par du 'phags</text></item>
<item><p>147a.7</p><section></section><text>par gsungs pa'o/ /dur khrod ro bsregs zhes bya ba la sogs pa la/ ro bsregs pa'i thal ba yungs mar dang sbrus pa las dgra'i gzugs brnyan byas nas/ de'i rnam par shes pa nang du bcug la/ de bzhin du mi bskyod pa'i ting nge 'dzin la gnas pa'i rnal</text></item>
<item><p>147b.1</p><section></section><text>'byor pas khro bo'i sngags stong ngam brgya rtsa brgyad du bzlas pas kyang nges par 'chi bar 'gyur ro/ /dkyil 'khor gru gsum zhes bya ba la sogs pa la/ ro bsregs pa'i thal ba las me'i dkyil 'khor gru gsum dur khrod du bris la/ der shing tsher ma can gyis me spar la ba</text></item>
<item><p>147b.2</p><section></section><text>lang gi sha la sogs pa las/ dgra bo'i gzugs brnyan ji lta ba bzhin du byas te/ dgug pa la sogs pa sngon du 'gro bas snga ma bzhin du bzlas la gtub cing me la sbyin sreg bya'o/ /rdo rje'ang gdon mi za bar 'jig ces bya ba ni/ las kyi che ba'i bdag nyid bstan pa'o/ /sha chen zhes</text></item>
<item><p>147b.3</p><section></section><text>bya ba la sogs pa / 'jig pa'i las gang yin pa la sha chen po las snga ma bzhin du bya ste/ sha las byas pa'i sbyor ba thams cad kyi nang na rdo rje las byung ba ni shin tu mi bzad pa yin par bshad do/ /de nyid kyi phyir 'di ni dgra thams cad kyi/ 'jigs pa shin tu mi</text></item>
<item><p>147b.4</p><section></section><text>bzad yin/ /zhes bya ba gsungs so/ /dgra'i zhes bya ba la sogs pa la/ chos mchog can te sme sha can la sogs pa'i bshang ba dang / gci ba las dgra'i gzugs brnyan byas la/ dgug pa sngon du 'gro bas sngags bzlas te/ thab khung gru gsum pa'i</text></item>
<item><p>147b.5</p><section></section><text>nang du tsher ma'i me la gtubs shing gtubs shing bsregs na/ sangs rgyas dag kyang nges par 'jig par 'gyur ro zhes gsungs so/ /dgra'i gzugs brnyan zhes bya ba la sogs pa la/ chu bo 'bab pa'i 'gram gnyis so/ / zhes bya ba ni/ nub phyogs kyi rgya mtsho</text></item>
<item><p>147b.6</p><section></section><text>'bab pa'i chu bo ste/ de'i 'gram gnyis kyis blangs la dgra'i gzugs brnyan byas te / shring gi la sogs pa'i dug dang / po so cha'i tsher ma dang / sang go tsa la sogs pa'i dug gam/ sarbaM ka na Ta ka'i dug til gyi 'bras bu tsam gyis gzugs brnyan gyi lus bkang la/ sbas</text></item>
<item><p>147b.7</p><section></section><text>nas che ge mo mA ra ya phaT ces bya bas bskul na/ sangs rgyas kyang nges par 'jig par 'gyur ro zhes gsungs so/ /ske tshe zhes bya ba la sogs pa la/ ske tshe la sogs pa'i rdzas rnams las dgra'i gzugs brnyan byas la/ de bzhin du tsher ma can gyi me la sbyin sreg</text></item>
<item><p>148a.1</p><section></section><text>bya ste/ 'di ni sangs rgyas thams cad de/ bsgrub par bya ba nyid du mngon par 'dod pa rnams kyi gsad par bya ba dang / 'di dag nyid gtso bo yin par bshad do/ /gsod pa'i las 'di dag thams cad kyang / dkon mchog gsum la gnod pa byed pa rnams bzlog</text></item>
<item><p>148a.2</p><section></section><text>par bya ba'i phyir/ bskyed pa'i rim pa dang ldan pa rnams kyi gsungs pa yin no/ /rdzogs pa'i rim pa la gnas pa'i gsod pa'i las kyang / le'u dgu pa las gsungs pa'i tshul du bya bar shes par bya'o/ /sol khus zhes bya ba la sogs pa la/ dur khrod kyi sol ba'i</text></item>
<item><p>148a.3</p><section></section><text>khu bas gsher bar byas pa'i gos gyon la/ ling ga ste sems khros pas/ ske tshe la sogs pa las byas pa'i dgra bo'i gzugs brnyan mi bskyod pa'i sbyor ba dang ldan pa'i rkang pas mnan nas/ che ge mo srin po rnams kyis khyer du chug shig ces bya ba'i bskul ba'i tshig</text></item>
<item><p>148a.4</p><section></section><text>dang ldan par gnod mdzes kyi sngags bzlas na srin pos 'khyer bar 'gyur ro/ /rus phye zhes bya ba la sogs pa la / mi rus kyi phye ma dang khrag dang dug rnams las dgra'i gzugs brnyan byas nas / bshad ma thag pa'i cho ga bzhin du mnan nas bzlas brjod bya'o/ /de ltar</text></item>
<item><p>148a.5</p><section></section><text>byas pa'i sbyor ba'i che ba'i mthu bstan par bya ba'i phyir/ rdo rje sems dpa' 'ang srin pos 'khyer bar 'gyur ro zhes gsungs pa yin no/ /ske tshe zhes bya ba la sogs pa la/ ske tshe dang bshang gci la sogs pa las dgra bo'i gzugs brnyan byas nas/ de bzhin</text></item>
<item><p>148a.6</p><section></section><text>du rkang pas yongs su mnan la/ che ge mo rab tu tsha bas 'khyer du chug cig ces pa dang / bdud rtsi thab sbyor gyi sngags brjod la/ bsgrub par bya ba'i rims dang tsha ba bskyed par bya'o/ /de la zhes bya ba la sogs pa la/ gang bshad ma thag pa'i drag po'i las de dag</text></item>
<item><p>148a.7</p><section></section><text>thams cad la/ 'og nas 'chad pa'i de bzhin gshegs pa thams cad kyi dam tshig chen po'i rdo rje khro bo zhes bya ba bdud rtsi thab sbyor te/ de'i snying po ni gsod pa'i yul la phreng ba'i sngags shin tu dam par gyur pa yin te/ na maHzhes bya ba la sogs pa sngar bshad pa</text></item>
<item><p>148b.1</p><section></section><text>rnams so/ /sbyin sreg ces bya ba la sogs pa la/ sbyin sreg gi rnam pa ni bshad zin to/ /bsam gtan ni 'og nas bshad pa'i mtshan nyid can te/ sbyin sreg de'am/ bsam gtan de ni lus dang ngag sems 'jig pa ste/ dgra bo'i lus la sogs pa 'jig</text></item>
<item><p>148b.2</p><section></section><text>pa'o/ /ma yengs pa yis sems kyis bya/ /zhes bya ba ni/ rtse gcig pa'i yid kyis gsod pa'i las kyi mchog 'di bya'o/ /rdo rje sems dpa' zhes bya ba la sogs pa la/ rdo rje sems dpa' stobs che zhing pha rol gnon pa la/ rnam par bgrad pa 'jigs 'jigs</text></item>
<item><p>148b.3</p><section></section><text>lta bu ste/ smin ma bskyod pa la sogs pa dang ldan zhing / rnam par 'tshe ba la brtson pa sta re dang tho ba phyag na bsnams par bsgrub par bya ba 'di lta bur dang por bsams nas/ 'og nas bshad pa'i bsam gtan 'di rab tu brtag par bya'o/ /de la ni gsod pa'i las la'o/ /'di</text></item>
<item><p>148b.4</p><section></section><text>ni drag po chen po'i khro bo ni mi bskyod pa'o/ /de'i dam tshig ni 'da' bar mi bya ba'i gsung ngo / /nam mkha'i dbyings ni nam mkha'i gtos te/ nyan thos dang rang sangs rgyas dang yang dag par rdzogs pa'i sangs rgyas rnams kyis yongs su gang rab tu bsgoms la/ </text></item>
<item><p>148b.5</p><section></section><text>gdug pa ste bsgrub par bya ba de yis tho bas bsnun cing / sta res bcad nas gsad cing bcom par bsams la/ 'das pa dang ma 'ongs pa'i las rnams bya ste/ de ltar byas na de ma thag tu 'chi bar 'gyur ro/ /sangs rgyas ni bstan pa la gnas shing / tshul khrims la sogs</text></item>
<item><p>148b.6</p><section></section><text>pa'i yon tan dang ldan pa rnams so/ /byang chub sems dpa' ni de dang rjes su 'brel pa bslab pa lnga la sogs pa dang ldan pa ste/ des yongs su gang ba'i mi'i 'jig rten bsgoms nas/ gdug pa des gsad par bsams nas las rnams bya'o/ /rang nyid kyang 'chi'o</text></item>
<item><p>148b.7</p><section></section><text>zhes bya ba ni shin tu khyad par gsungs pa'o/ /sangs rgyas gnod byed ces bya ba la sogs pa la/ bshad ma thag pa'i rnam pas sdig pa'i dri ma bsags par gyur la/ 'gyod pas skrag cing de nyid kyis na 'jigs pas dkrugs la skyabs med par bsams nas/ las</text></item>
<item><p>149a.1</p><section></section><text>byas na 'chi bar 'gyur bar 'di la gdon mi za'o/ /bsam gtan gyis gsod pa bstan par bya ba'i phyir/ srin po zhes bya ba la sogs pa gsungs te/ khro zhing 'tsho ba'i bdag nyid can/ sha dang khrag dang tshil dang zhag za ba rnam pa sna tshogs pa gtum zhing shin</text></item>
<item><p>149a.2</p><section></section><text>tu 'jigs su rung ba dang / khro ba mi bzad de khro bo'i me dang du bas blta bar dka' ba rnams kyis bsgrub par bya ba skrag par byas par bsams na/ bsam gtan des ni 'chi bar 'gyur ro/ /rdo rje 'dzin pa nyid kyang 'chi/ /zhes bya ba ni khyad par gsungs pa'o/ /'ug pa zhes bya ba la</text></item>
<item><p>149a.3</p><section></section><text>sogs pa ni go sla'o/ /sbrul gnag ces bya ba la sogs pa la/ dug dang nges par ldan pas mdog gnag pa ni sprul gnag go/ /rab tu khro ba ni shin tu 'jigs su rung ba'o/ /'jigs pa dag kyang 'jigs par byed pa'i gdengs ka lnga dang / lce gnyis yod cing mche ba</text></item>
<item><p>149a.4</p><section></section><text>gtsigs pa bris la/ dug gi mchog gi dam tshig 'di ste/ rgyu ba dang mi rgyu ba'i dug rnams yi ge hrIH'i 'od zer gyis nag por drangs la/ dpral bar khaM dang ldan pa'i khar bsam mo/ /de nas sbrul rmi gzugs 'di khyad par du 'gyur zhing 'gro bar 'gyur ro/ /de nas de</text></item>
<item><p>149a.5</p><section></section><text>la che ge mo zo shig ces bskul na de za bar 'gyur te/ de yang nges par 'chi bar 'gyur ro/ /sdig pa la sogs pa la yang cho ga 'di nyid do/ /phyogs bcu'i zhes bya ba la sogs pa la/ phyogs bcu'i 'jig rten gyi khams na gnas pa'i sems can thams cad dang 'brel pa'i</text></item>
<item><p>149a.6</p><section></section><text>'tshe ba ste/ sbrul dang gdug pa la sogs pas byas pa'i 'jigs pa / khams 'khrug pa bskyed pa'i rnam par 'gyur ba de rnams las drangs nas/ 'byung bo nag po'i gzugs su bsams nas dgra rnams te/ dgra bo'i rgyud la nges par dbab cing gzhag par bya ste/ 'di ni bskul</text></item>
<item><p>149a.7</p><section></section><text>ba zhes bya ba bsgom pa'o/ /mchog yin no zhes bya ni gdug pa 'dul ba las shin tu stobs dang ldan pa ste/ mchog ces pa ni bskul ba'i las gzhan la ltos pas so/ /de lta bu'i sdig pa'i dri ma bsags pa'i bsgrub par bya ba mdun du bsams la/ gshin rje</text></item>
<item><p>149b.1</p><section></section><text>gshed kyi sbyor bas tho bas bsgrub par bya ba'i snying gar brdegs te/ de ltar byas na rdo rje 'dzin pa chen po'i bka' bzhin du dgra'i srog med par 'gyur ro/ /rdo rje can te sgrub pa pos bsgrub par bya ba de nyid la/ thag mdung la sogs pa bshad pas gshegs pa dang / sta re la</text></item>
<item><p>149b.2</p><section></section><text>sogs pas gsheg cing gtub par bsam mo/ /de ltar byas pas/ sku gsum gyi ni mchog sbyin pa/ /zhes bya ba ste/ sems can rnam pa gsum la yid du 'ong ba'i 'bras bu ster ba dang / rdo rje sems dpa' ste brtson 'grus brtan pa dang / drag po ste sdig pa'i dri ma</text></item>
<item><p>149b.3</p><section></section><text>nye bar bsags pa'i bsgrub par bya ba 'chi bar 'gyur ro/ /bsrung ba zhes bya ba la sogs pa la/ bsgrub par bya ba'i nad med pa rgyas par bzlas brjod dang / sbyin sreg la sogs pa de la phan par 'dod pas byed bzhin pa dang / bsrung ba byas pa de la sogs pa'i srung bar</text></item>
<item><p>149b.4</p><section></section><text>byed pa'i sngags rnams te/ bsgrub par bya ba zlog par gyur pa'i phreng ba'i sngags la sogs pa rnams dang / lha rnams kyang ste bsgrub par bya bas mnyes par byas pa'ang phur bus gdab ces pa ste/ phur bus 'debs par byed do/ /'di ni gzhan gyi rig pa gcod par byed</text></item>
<item><p>149b.5</p><section></section><text>pa dang / gsod par byed pa'i cho ga ste/ rim pa 'di ni gsod par byed pa'i yul la mchog tu gyur cing khyad par du 'phags pa dang / dam tshig shin tu 'da' bar dka' ba ste/ 'da' bar mi bya ba'i dam tshig tu rdo rje 'chang chen pos gsungs pa'o/ /gsod pa'i</text></item>
<item><p>149b.6</p><section></section><text>yul 'di la rnam par dag pa bstan par bya ba'i phyir/ rdo rje phung po zhes bya ba la sogs pa gsungs te/ rdo rje'i phung pos zhes bya ba phung po lnga'i bdag nyid kyis/ 'jig rten gsum po 'di dag gi nang gi dkyil 'khor du sems can sgo nga las skyes pa la sogs pa ci</text></item>
<item><p>149b.7</p><section></section><text>tsam gnas pa de dag thams cad gsad cing gzhom pas bdag tu gtogs pa zhes pa ste/ rang gi bdag nyid du gtogs shing rdo rje sems dpa' nyid du gyur par bsams shing shes na mnyes par 'gyur te zhes bya ba ste/ gsad par gyur pa'i sems can de rnams</text></item>
<item><p>150a.1</p><section></section><text>sngags pas rnam pa 'di lta bus bsgrubs na/ dga' bar 'gyur zhing mi bskyod pa'i 'jig rten gyi khams su rol par 'gyur gyi/ gzhan du mtshon cha la sogs pas nye bar bcom nas gsad pa 'di ni 'di ltar mi 'gyur ro/ /rnam par dag pa de nyid gsal bar</text></item>
<item><p>150a.2</p><section></section><text>bstan par bya ba'i phyir/ ston pa sangs rgyas zhes bya ba la sogs pa gsungs te/ sangs rgyas ni sku rdo rje'o/ /rdo rje 'dzin pa ni thugs rdo rje'o/ / rdo rje can ni sku rdo rje la sogs pa gsum po de dag ril por 'dzin pa dang / phra rab tu so sor gzhig pas de bzhin nyid du</text></item>
<item><p>150a.3</p><section></section><text>dmigs pas/ 'chi bar 'gyur ba ji ltar gzhan gyi rgyud du gnas pa 'jig par snang ba de bzhin du/ bdag gi rgyud la gnas pa'ang gsad par bstan pas ni/ don dam pa la dmigs pa nyid bstan pa yin te/ gsad pa'i cho ga 'di ni rdzogs pa'i rim pa la gnas pa</text></item>
<item><p>150a.4</p><section></section><text>rnams kyi yin te/ 'di ni rdo rje 'chang chen po'i bka'o/ /khro bo chen po'i dam tshig ni rdo rje 'chang chen po'o/ /de nas byung nas de dang gcig tu gyur pa rdo rje ni rdo rje khro bo'o/ /de skad ces bka' stsal to zhes bya ba ni sdud par byed pa'i tshig go/ /de nas zhes bya ba la sogs pa</text></item>
<item><p>150a.5</p><section></section><text>la/ rgyal po ni 'bar bar gyur pa'o/ /rdo rje 'dzin ni zhe sdang rdo rje'o/ /thams cad nam mkha' ni thams cad stong pa'i bdag nyid de/ de nyid kyis na thub pa chen po'o/ /thams cad dbang bskur ni zad cing 'jig pa'o/ /rdzogs sangs rgyas ni de shes pa'o/ /ye shes rdo rje</text></item>
<item><p>150a.6</p><section></section><text>ni yid bzhin gyi nor bu rin po che dang 'dra bar 'dod pa'i 'bras bu rab tu ster ba'i mi 'jigs pa'i ngo bo nyid/ 'og nas bshad pa'i ched du brjod pa'i tshigs su bcad pas bka' stsal cing gsal bar mdzad pa'o/ /e ma'o zhes bya ba ni ngo mtshar du gyur pa'o/ /ngo bo nyid</text></item>
<item><p>150a.7</p><section></section><text>kyis dag pa ni rnam par rtog pa thams cad dang bral ba'i phyir ro/ /rdo rje theg pa bla na med pa ni ngo bo nyid dang bral ba'i 'od gsal ba bla na med pa ste/ gang bsgom pas ma skyes pa'i chos rnams la ste/ rgyu dang bral ba'i phyir skye ba med pa'i chos rnams zin par gyur pa</text></item>
<item><p>150b.1</p><section></section><text>rnams la/ dus gsum du 'byung ba'i rgyal ba rnams kyis zhi ba la sogs pa'i las kyi tshogs rnams kyis skye ba 'byung ba bstan cing gsungs so/ /de la zhes bya ba la sogs pa la/ chos bdag med pa la gnas pa la 'og nas bshad pa 'di ni phran tshegs te/ yo byad nyung zad</text></item>
<item><p>150b.2</p><section></section><text>tsam gyis bsgrub par bya ba yin pas na las phran tshegs so/ /'on kyang snying por gyur pas na rdo rje'o/ /de nyid kyis na sba bar bya ba yin pas na gsad pa'o/ /sbrul ni zhes bya ba la sogs pa la/ sbrul gdengs ka gcig pa'am/ gdengs ka gsum la sogs pa dang</text></item>
<item><p>150b.3</p><section></section><text>ldan pa mi sdug cing gzugs ngan pa dang / 'jigs par byed cing rnam par 'gyur ba/ 'od nag po 'bar ba 'khrug cing khro ba la lce gnyis kun tu bskyod pa kha re re zhing mche ba'i phreng bas gtams pa/ rdo rje rgyus sam sol ba'am/ gang yang rung ba'i tshon gyis bri zhing</text></item>
<item><p>150b.4</p><section></section><text>bsams la de la ste/ der 'di ni steng 'og nas bshad pa'i klu khro bo bskul ba'i snying po ste/ sa bon bsam par bya'o/ /khaM klu'i kha'i nang du khaM nag po bkod pa / de yongs su gyur pa las byung ba'i dug ha la ha la dang 'dra bar gnag pa/ me tog sreg pa bzod par</text></item>
<item><p>150b.5</p><section></section><text>dka' ba bsgoms la/ nor rgyas la sogs pa gang yang rung ba'i rnam par shes pa/ hrIHlas byung ba'i lcags kyus drangs la bcug pas/ sbrul rnam par g.yo bar bsgom na/ 'gul bar 'gyur bar gdon mi za'o/ /de la ste sbrul de la rgyu ba dang mi rgyu ba rnams las/ </text></item>
<item><p>150b.6</p><section></section><text>dug thams cad 'byin pa'i snying po ste/ de gang zhe na/ yi ge hrIHzhes bya ba'o/ /rnam pa sna tshogs las byung dug /ces bya ba ni/ rgyu ba dang mi rgyu ba las byung ba'i bdag nyid can no/ /khams gsum na ni gnas pa kun/ /zhes pa ni mchog dang 'bring dang tha ma'i snod na</text></item>
<item><p>150b.7</p><section></section><text>gnas pa ma lus pa kun/ hrIHde yis khyer zhing drangs par bsgoms la/ de nas sbrul gyi lus la 'bab par gyur cing / rab tu zhugs par bsams na sprul de de ma thag tu ste/ bsams pa tsam gyis dug gi rgya mtsho ltar shin tu mi bzad par 'gyur ro/ /reg ma thag tu zhes</text></item>
<item><p>151a.1</p><section></section><text>pa ni sngags 'dis bskul bas zin pa tsam gyis sam/ reg pa tsam gyis 'gro ba thams cad dug gis phog pas 'chi bar 'gyur bar gdon mi za'o/ /sdig pa zhes bya ba la sogs pa la/ bshad ma thag pa'i cho ga nyid kyis/ rus sbal la sogs pa'i sems</text></item>
<item><p>151a.2</p><section></section><text>can gyi bye brag rnams la'ang bya'o/ /gang gis she na/ sbyor ba 'byung ba'i mtshan nyid kyis/ /zhes bya ba ste/ sbyor ba ni dug go/ /de'i 'byung ba ni sdig pa la sogs pa bri ba ste/ de'i mtshan nyid la mkhas pas so/ /de la zhes bya ba la sogs pas ni/ dug gi gnas gzhan nas</text></item>
<item><p>151a.3</p><section></section><text>gzhan du 'pho ba gsungs pa yin te/ lta ba rdo rje zhes bya ba la sogs pa la/ lta ba'i dug dang mche ba'i dug la sogs pa'i dug dang / sems can gzhan yang mi bzad pa'i dug dang ldan pa de rnams kyi dug snod kyi lus la/ steng dang 'og na gnas pa'i oM dkar po 'od</text></item>
<item><p>151a.4</p><section></section><text>gtong bar byed pas/ rkang pa'i 'og na gnag cing rnam par 'phro ba'i gzugs su gnas par bsams la/ nam mkha' rdo rje'i dkyil 'khor te/ snod kyi snying gar bsams pa'i yi ge khaM gi steng du/ ye shes rdo rje ste yi ge hrIH'i lcags kyus drangs nas/ sngags pas 'dzud</text></item>
<item><p>151a.5</p><section></section><text>par byed do/ /bcom ldan 'das dug gi dam tshig chen po rdo rjes de skad ces bka' stsal to zhes bya ba ni rdo rje 'chang chen po'o/ /de la zhes bya ba la sogs pas ni/ dug bsal ba'i cho ga rtsom pa yin te/ dug gso ba'i snying po gang yin zhe na/ yi ge hUM zhes bya ba ste hUM</text></item>
<item><p>151a.6</p><section></section><text>'di rdo rje chen po'i snying bo 'di ste/ rkang pa'i 'og tu rdo rje chen po'i 'od kyi tshogs kyi bdag nyid can/ zla ba'i 'od zer bzhin du bsil zhing gsal bar rnam par bsam mo/ /gnas bzhi dag tu sbyor ba yis/ /zhes bya ba ni/ rkang pa'i mthil nas khong stong las gyen du</text></item>
<item><p>151a.7</p><section></section><text>'byung ba ste/ dug rang gi 'od kyi tshogs kyis gyen du phul bas mdoms kyi pad+mar phyin pa dang / de las kyang bcad cing bton pas de las byung ste/ de bzhin du lte ba'i pad+mar phyin par bsams la/ de las kyang snying ga'i pad+mar phyin par rnam par bsams te/ de</text></item>
<item><p>151b.1</p><section></section><text>las kyang lkog ma'i pad+mar phyin par bsgoms te/ de ltar sdud pa'i tshul gyis langs nas dug steng du 'gro'o/ /de bzhin du lan gnyis sam gsum du bsams nas nad pa nag po'i gzugs can skyugs par bsams na bde bar gnas par 'gyur ro/ /rim pa 'di nyid kyis spyi bo</text></item>
<item><p>151b.2</p><section></section><text>nas brtsams te/ rkang pa'i mthar thug pa'i bar du bu ga de las nges par 'byung bar bsam par bya'o zhes la la dag 'dod do/ /nam mkha'i khams ni nam mkha'i gtos te/ dug gis bkang bar gyur pa yang sbyor ba 'dis/ de ma thag tu dug med par 'gyur ro zhes de skad</text></item>
<item><p>151b.3</p><section></section><text>bka' stsal to/ /de la 'di ni zhes bya ba la sogs pa la/ 'og nas bshad pa la ltos nas dug bsal ba de la/ nye ba'i dug ste/ da du ra dang lang+ga li la sogs pa dang sbyar ba'i dug rnams te/ dug de dag thams cad kyi gso ba'i snying po'o/ /de gang zhe na/ a zhes bya ba'o/ /</text></item>
<item><p>151b.4</p><section></section><text>nye ba'i dug 'ba' zhig gi gnyen por gyur par ma zad kyi/ 'bras dang phol mig ces bya ba la sogs pa gsungs te/ 'bras ni bya la dang gar+d+ha b+ha la sogs pa'o/ /phol mig ni 'brum phran la sogs pa'o/ /'brum bu ni e NI paR+Ya zhes bya ba la sogs pa ste/ de rnams</text></item>
<item><p>151b.5</p><section></section><text>kyi nus pa gang yin pa dang / gang gzhan nang du bshad pa rnams te/ rims dang 'go ba'i nad la sogs pa dag kyang / phyag na rdo rje'i bka' bstan pa ji lta ba bzhin du bsams pa tsam gyis te/ 'og nas bshad pa'i bsam gtan gyis med par 'gyur te/ nad pa'i lus las</text></item>
<item><p>151b.6</p><section></section><text>ring du 'gyur ro/ /pad+mo zhes bya ba la sogs pa la/ pad+ma chen po 'dab ma brgyad pa dkar po lag pa'i mthil du bsams nas/ de'i lte ba la yi ge AH'od zer lnga rab tu rdzogs pa bsam zhing 'dab ma rnams su hrIHbsgoms nas yi ge hrIH'don zhing byabs la dug</text></item>
<item><p>151b.7</p><section></section><text>la sogs pa drangs te/ yi ge AHla bcug nas khu tshur sdud pas sa la song bar bya'o/ /AH'i sa bon de nyid bsam gtan gyi khyad par gyis khyad du gyur par bya ba'i phyir/ sdud pa zhes bya ba la sogs pa gsungs te/ sdud pa na dkar po'i mdog lta bu zhes bya bar</text></item>
<item><p>152a.1</p><section></section><text>sbyar te/ dug bsal ba la ni dkar por bsam par bya'o/ /bskul ba ste dug bslang ba la ni kha dog nag por bsam par bya'o/ /'di ni zhes bya ba la sogs pa la / sngar bshad pa'i bsam gtan gyi gnas sa bon gyi rnam pa 'di ni/ ye shes dri ma med pa ste/ 'od</text></item>
<item><p>152a.2</p><section></section><text>gsal bas yongs su sbyangs pa'i phyir dang / gsang ba ste skal ba ngan pa rnams la sba bar bya'o / /de bas na gsang chen te sangs rgyas rnams kyi gsang ba'o/ /dang por gnas skabs kyi 'brel pas nye ba'i dug gso ba bshad nas/ /khyad par du nad kyi gso ba bstan par bya ba'i</text></item>
<item><p>152a.3</p><section></section><text>phyir/ de la 'di ni zhes bya ba la sogs pa gsungs te/ de la khyad par gyi cho ga la mtshon cha la sogs pa glo bur ba'i rgyu las byung ba dang / mngon spyod kyi rgyu las byung ba ni phyi'o/ /nad gzhi rnams dang khams dang dri ma dang kha zas kyi mi mthun pa'i rgyu las byung ba ni nang</text></item>
<item><p>152a.4</p><section></section><text>gi ste/ phyi dang nang gi nad de rnams kyi gso ba ni gnyen por gyur pa'o/ /de'i don rdo rje ltar mi phyed cing snying por gyur pa'i sngags kyi yi ge'i tshig rnams te/ dzi na dzika ces bya ba la sogs pa gsum gyis so/ /nad kyi zhes bya ba la sogs pa la/ nad kyi rdo rje ni gso bar</text></item>
<item><p>152a.5</p><section></section><text>dka' ba'i nad de/ de bskul ba yis zhes bya ba ni de dbyung ba'i bsam pas so/ /yi ge'i tshig ni gang 'dod pa/ /zhes pa ni/ 'di rnams las sngags kyi tshig gang 'dod cing mngon par dga' bas dad pas te/ mos pas bsten na des yon tan thob par 'gyur ba ste</text></item>
<item><p>152a.6</p><section></section><text>'bras bu 'thob par 'gyur ba de dang 'dra ba'i ste/ de dang rjes su mthun pa'i gzugs ni lha'i sku bsgom zhing bsam par bya'o/ /ji ltar zhe na/ dam tshig spre'u dang 'dra ba'am/ /zhes bya ba ste/ nad spre'u dang 'dra ba'am/ yang na khyi las byung ba'ang dung / /zhes bya ba ste/ khyi</text></item>
<item><p>152a.7</p><section></section><text>dang 'dra ba'o/ /de lta bu'i gzugs can gyi nad rang gi lus dang ngag sems la gnas las zhes pa ste/ lus dang ngag dang sems la kun nas brten pa ste/ byung ba dag tu rnam par bsam/ /zhes bya ba ni/ bsgrub par bya ba'i lus las byung bar rnam par brtag</text></item>
<item><p>152b.1</p><section></section><text>cing bsgom par bya'o/ /de nas 'khor lo'am rdo rje kha gyes pa rdo rje'i go 'phang ste/ lag pa g.yas par bsgoms pa / de 'phangs pas lus dang ngag sems dam tshig rnams te/ lus la sogs pa la gnod par byed pa'i nad phye mar brlag cing thal bar gyur par bsgom par bya'o/ /</text></item>
<item><p>152b.2</p><section></section><text>de nas brtsams te zhes pa dus de nas bzung ste/ rdzogs pa'i sangs rgyas zhes bya ba mi bskyod pa la sogs pa dang / byang chub sems dpa' zhes bya ba byams pa dang / grags chen rnams zhes bya ba rang gi lus la gnas pa rnams nad pa de la/ byin brlabs go 'phang</text></item>
<item><p>152b.3</p><section></section><text>dam pa dag /ces bya gnad las nges par rgyal ba rab tu gnas pa dgyes pa'i spyan gyis te/ spyan gdangs nas rab tu stsol cing ster bar 'gyur ro/ /'di skad ces kyang bka' stsal to zhes bya ba ni/ sdud par byed pas 'og nas bshad pa la ltos pa'o/ /ji lta zhe na/ </text></item>
<item><p>152b.4</p><section></section><text>rang lus ngag sems rdo rje la/ /zhes bya ba ste/ nad pa la sangs rgyas kyi sprin ni/ spyan dang snyoms par zhugs pa'i rnam par snang mdzad kyi tshogs rnams dang / de bzhin du rdo rje rgyal po sprin chen po ste/ ji lta ba bzhin du byung ba'i mi bskyod pa'i sprin rnams dang / 'od</text></item>
<item><p>152b.5</p><section></section><text>dpag tu med pa'i sprin rnams gzhag ste/ de ltar byas pas nad las thar bar 'gyur ro/ /rdzogs pa'i rim pa la gnas pa rnams kyi nad tshar gcad pa bstan par bya ba'i phyir/ phyogs bcu'i zhes bya ba la sogs pa gsungs te/ sangs rgyas thams cad ces bya ba gzugs</text></item>
<item><p>152b.6</p><section></section><text>kyi phung po la sogs pa'i ngo bo nyid do/ /blo ldan ni rang gi rnam par shes pa dang ldan pa rnams so/ /byang chub sems dpa' dag ni mig la sogs pa rnams so/ /de la ni nad pa la'o/ /khros pas ni sdang bas bskyod pas te de dag gi/ 'chi bar byed pa dam pa yin/ /zhes</text></item>
<item><p>152b.7</p><section></section><text>bya ba ni 'od gsal bar 'jug pa'i mtshan nyid can du bya ba'o/ /bsam gtan sbyor ba de dag gis/ /zhes bya ba ni/ 'od gsal ba la dmigs pa 'dis ni/ nad kyi rigs gang yin pa las las skyes pa'am ste/ las las byung bar grags shing shes pa de nyi ma bdun</text></item>
<item><p>153a.1</p><section></section><text>gyis 'jig par 'gyur ro/ /yang zlos pa ste rdo rje bzlas pas rjes su dran pas kyang rnam par 'jig par 'gyur ro/ /de bshad pa ni brgya rtsa brgyad kyis zhes bya ba ni/ brgya dang bcas pa'i brgyad brgya ste/ dkyil 'khor bzhir brgya phrag dgu zlos pa ni brgya rtsa</text></item>
<item><p>153a.2</p><section></section><text>brgyad du zlos pa ste/ de'i sbyor bas kyang nad rnams 'jig par 'gyur ro/ /yang na bdag gis sngags rgyal gyis/ /zhes bya ba ste/ bdag la byin gyis brlab pa'i sbyor bas rdo rje bsam gtan te/ nad rnam par 'jig pa'i bsam gtan no/ /cho gas bsam zhes bya ba ni de'i cho ga</text></item>
<item><p>153a.3</p><section></section><text>dran par bya ba'o/ /'di ni zhes bya ba ni bshad ma thag pa'i cho ga thams cad do/ /nad rnams thams cad kyi zhes bya ba ni phyi dang nang gi'o/ /dam tshig ni rdo rje sems dpas gsungs pa'o/ /shin tu 'da' bar dka' ba ni 'da' bar mi bya ba'o/ /de ltar las kyi tshogs rnams</text></item>
<item><p>153a.4</p><section></section><text>bshad nas/ da ni sgyu ma lta bu'i ting nge 'dzin la snyoms par zhugs nas/ phyag rgya chen po sgrub pa la zhugs pa rnams kyis 'dod pa'i rmi lam bstan par bya ba'i phyir/ de nas rgyal po zhes bya ba la sogs pa gsungs te/ ye shes kyo ba ni rnam par snang mdzad la sogs</text></item>
<item><p>153a.5</p><section></section><text>pa'o/ /de rnams kyi nang na 'od po che ni gtso bo'o/ /'dod pas thar pa rab tu stsol pas na 'dod dang thar pa'o/ / rdo rje chos zhes bya ba ni rdo rje 'chang chen po ste/ des gsung 'di skad bka' stsal pa'o/ /chos rnams rmi lam lta bu ste/ /zhes bya ba ni/ dngos po'i chos rnams rmi lam</text></item>
<item><p>153a.6</p><section></section><text>dang 'dra ba rnams la'o/ /ngo bo nyid kyis ma skyes shing / /zhes bya ba ni/ skyed pa'i rgyu med pa'i phyir ro/ /rang bzhin dag pa'i de nyid la/ /zhes bya ba la/ rang bzhin ni 'od gsal ba'o/ /des dag pa ni rnyog pa rnams dang bral ba'o/ /de kho na nyid lha'i sku gang yin pa ste de ni ngo bo</text></item>
<item><p>153a.7</p><section></section><text>nyid kyis dag pa'i de kho na yin no/ /'khrul pa'i rdo rje rab tu gsung / /zhes bya ba la/ 'khrul ba ni sems rnam par 'khor ba'o/ /de'i rdo rje ni nye bar zhi ba ste/ rmi lam gyi dpes chos thams cad kyang rmi lam dang mtshungs par shes nas/ rtag pa dang chad pa'i 'khrul pa shes</text></item>
<item><p>153b.1</p><section></section><text>so zhes bya bar dgongs so/ /bsam gtan zhes bya ba la sogs pa la/ bsam gtan dang bzlas pa la rtag tu brtson pa'i sgrub pa po rnam pa gnyis kyis rtag tu ste rgyun du bslabs na mthong ba'o/ /sangs rgyas ni nang gi bdag nyid la mchog tu gzhol ba'o/ /byang chub sems</text></item>
<item><p>153b.2</p><section></section><text>dpa' rnams ni sngags la mchog tu gzhol ba'o/ /dbye ba rnam pa gnyis su mthong / /zhes bya ba ni/ mtshan ma dang bcas pa dang mtshan ma med pa'i dbye ba rnam pa gnyis kyis rmi lam snang zhing mthong bar 'gyur ro/ /de la sgrub pa po rnam pa gnyis la 'og nas bshad pa</text></item>
<item><p>153b.3</p><section></section><text>'di ni/ 'bras bu chen po ston pa'i rmi lam yin pas rmi lam chen po ste/ de nyid mi slu ba yin pa'i phyir dam tshig gi gnas so/ /byang chub ye shes mchog ni 'od gsal ba ste/ der zhugs par bdag nyid mthong ba dang / rdzogs pa'i sangs rgyas 'od ni bzang por te/ ye</text></item>
<item><p>153b.4</p><section></section><text>shes kyi skur mthong ba dang / brgya lam na sangs rgyas kyi rdzogs longs spyod pa'i sku thob par rnal 'byor pa de/ bdag nyid myur du mthong na ring por mi thogs par mngon sum du byed par 'gyur ro/ /sems can chen po khams gsum pas/ /zhes bya ba ste/ tshangs pa dang</text></item>
<item><p>153b.5</p><section></section><text>brgya byin la sogs pa mthu chen po dang ldan pa rnams kyis mchod pa byed par sgrub pa po de bdag nyid mthong ba dang / ye shes chen po ste rdo rje 'chang chen po dang mtshungs par 'gyur ba dang / gzugs te rang gi lus mthong zhing de la sangs rgyas dang byang chub sems dpa' khyad par</text></item>
<item><p>153b.6</p><section></section><text>can gyi/ gzugs la sogs pa'i yul rnams kyis rtag tu nges par mchod pa byed bzhin par mthong nas/ ring por mi thogs par sgrub pa po phyag rgya chen po'i dngos grub mngon sum du byed par 'gyur ro zhes bya ba'i bar du'o/ /rdo rje sems dpa'i zhes bya ba la sogs pa la/ rdo rje</text></item>
<item><p>153b.7</p><section></section><text>sems dpa' ni mi bskyod pa'i sku'o/ /gzugs chen dang ni rnam par snang mdzad kyi sku'o/ /grags pa chen po ste rin chen 'byung ldan du'am/ rdo rje chos te 'od dpag tu med par ram/ rdo rje gsang ba ste don yod par grub pa'i skur rang gi gzugs te bdag gi lus sgrub pa po des</text></item>
<item><p>154a.1</p><section></section><text>mthong ba dang / byang chub sems dpa' ni ye shes mnyam pa'i ngo bo nyid do/ /rdo rje can ni slob bzhin pa'i rnal 'byor pa'o/ /sangs rgyas chen po ni nyan thos dang rang sangs rgyas rnams phyag 'tshal na yang de bzhin du sgrub pa pos/ 'di lta bu'i rdo rje sems dpa' la</text></item>
<item><p>154a.2</p><section></section><text>sogs pa'i gzugs gzhan rnams la/ sku dang gsung dang thugs kyi dngos grub stsol bar mdzad cing phyag rgya chen po'i dngos grub ster ba ring por mi thogs par mthong bar 'gyur ro zhes bya ba ni rmi lam gyi 'bras bu'o/ /rgyan rnams thams cad yongs su rdzogs pa'i lha'i bu mo yid du</text></item>
<item><p>154a.3</p><section></section><text>'ong ba ste/ lha dbang la sogs pa lha'i bu mo rnams mthong ba dang / yang na mi'i bu mo'am khye'u mtshan thams cad dang ldan pa'i khye'u dang / bu mo gang gis mthong ba de ni 'jig rten pa'i dngos grub rnams 'thob cing reg par 'gyur ro/ /phyogs bcu na bzhugs pa'i de bzhin</text></item>
<item><p>154a.4</p><section></section><text>gshegs pa rnams rang gi sangs rgyas kyi zhing na bzhugs pa rnams sgrub pa po gang gis nges par mthong na/ gang la ji lta ba bzhin du de bzhin gshegs pa rnams thugs dgyes par gyur nas/ chos kyi mdzod de dam pa'i chos kyi rgyal po glegs bam du chud pa yid du 'ong zhing</text></item>
<item><p>154a.5</p><section></section><text>dga' bar byed pa stsol bar 'gyur ro/ /gang chos kyi 'khor los sgyur ba'i ste chos kyi stan la bzhugs pa'i lus te bdag gi lus sangs rgyas kun dang / byang chub sems dpa' rnams kyis yongs su bskor ba'o/ /bsam gtan rdo rje la gnas pa'i/ /zhes pa ni rdzogs pa'i rim pa</text></item>
<item><p>154a.6</p><section></section><text>la gnas pa'i dam tshig sbyor bas te/ sgrub pa pos mthong bar gyur na de ni 'jig rten las 'das pa'i dngos grub 'grub par 'gyur ro zhes bya ba ni rmi lam mthong ba'i 'bras bu yin no/ /kun dga' ra ba ni dka' thub kyi gnas so/ /skyed mos tshal ni rgyal po'i rtsed mo byed pa'i</text></item>
<item><p>154a.7</p><section></section><text>tshal te/ de dag la sogs pa yid nyams dga' ba'i sa phyogs rnam pa sna tshogs pa la/ lha dang mi la sogs pa'i bu mos brgyan par bsam gtan gyi dam tshig can te yongs su rtog pa'i rnal 'byor la gnas pa gang gis mthong ba de ni/ sangs rgyas kun gyis byin gyis brlabs</text></item>
<item><p>154b.1</p><section></section><text>pa ste/ de bzhin gshegs pa thams cad kyis yid du 'ong ba'i dngos grub 'thob par 'gyur te/ de nyid las 'jig rten pa'i bde ba yid la 'dod pa yang 'thob par 'gyur ba ni rmi lam gyi rnam par smin pa'o/ /bdag nyid sangs rgyas dang byang chub sems dpa' rnams kyis dbang</text></item>
<item><p>154b.2</p><section></section><text>bskur bar gyur pa gang gis rmi lam du mthong ba de ni/ rig 'dzin rgyal po chen po yis te/ rig pa 'dzin pa'i gtso bo rnams kyis bdag nyid la mchod pa byas par mthong na rmi lam gyi 'bras bu 'thob par 'gyur ro zhes kyang gsungs so/ /mngon par 'dod pa'i rmi lam nye</text></item>
<item><p>154b.3</p><section></section><text>bar bsdu bar bya ba'i phyir/ rdo rje las byung zhes bya ba la sogs pa gsungs te/ rdo rje las byung ba ni de bzhin gshegs pa bstan pa'o/ /sna tshogs pa ni de ltar gsungs pa rnams dang / ma gsungs pa'i rmi lam dri ma med pas te/ rmi lam bzang po gang gis mthong ba des ni sku</text></item>
<item><p>154b.4</p><section></section><text>dang gsung dang thugs kyi rdo rje las skyes pa ste/ tha mal pa'i lus dang ngag dang yid las byung ba bla na med pa'i de kho na nyid rdzogs par gyur pa'i yongs su dag pa'i lha'i sku 'grub cing 'thob par 'gyur ro/ /gdol pa zhes bya ba la sogs pa ni/ dam tshig nyams pas rmi lam ngan</text></item>
<item><p>154b.5</p><section></section><text>pa mthong ba ni/ gdol pa dang khyi la sogs pa zhes bya bar sbyar te/ sogs pa'i sgras ni spre'u dang yi dwags la sogs pa gzugs ngan pa rnams kyang gzung ngo / /rdo rje blos zhes bya ba ni sgrub pa pos te/ gal te 'di lta bu mthong na ni blo dang ldan pa bden pa mthong zhing / rdo rje</text></item>
<item><p>154b.6</p><section></section><text>sems dpa' ste/ brtson 'grus brtan pa yin yang sems kyi gnas te/ lus 'grub par 'gyur ba ste/ sdig par nye bar 'gyur te/ dam tshig las 'das par byas shing dam tshig yongs su spangs pas/ 'jig rten dang 'jig rten las 'das pa'i dngos grub la rab tu</text></item>
<item><p>154b.7</p><section></section><text>zhugs par gyur kyang / yang ba ma spangs pas dus byed par 'gyur ro zhes bya ba'i bar du'o/ /de la zhes bya ba la sogs pa la/ de la de kho na nyid sgrub par 'og nas bshad pa 'di ni rmi lam 'di ni rnam par dpyad pa'i dam tshig ste/ de rnam par dpyod pa'i dus de'i tshe snying</text></item>
<item><p>155a.1</p><section></section><text>por gyur cing the tshom gcod par byed pa'i snying po'i tshig go/ /rang sems dmigs pa ni sems dpyad pa ste/ sems kyi ngo bo nyid yongs su shes pa'o/ /chos thams cad rmi lam mthong ba'i dus su sems las phyi rol na mi gnas te/ mig yor tsam du snang ba</text></item>
<item><p>155a.2</p><section></section><text>gang yin pa de thams cad ni rang gi sems te/ rang gi sems nyid las gzhan na ci yang med do/ /sems de gang na gnas she na/ /nam mkha' rdo rje gnas sems 'di/ /zhes bya ba ste/ nam mkha' rdo rje ni 'od gsal ba'o/ /de la gnas pa'i sems ni nam mkha' rdo rje'i sems te/ </text></item>
<item><p>155a.3</p><section></section><text>dngos po 'di dag kyang gnyid kyis log pa'am/ ma log pa'i gnas skabs na de la gnas so/ /sems las dngos po tha dad par gnas pa yod dam zhe na/ chos med ces gsungs te dngos po rnams kyi ngo bo nyid med pa'o/ /chos nyid 'ba' zhi ga yod dam zhe na/ chos nyid</text></item>
<item><p>155a.4</p><section></section><text>med pa'o zhes bya bar gsungs so/ /'dir gsungs pa/ phung po khams dang skye mched dbang sogs rnams/ /shes pa gnyis po de 'dir legs 'dus nas/ /stong chen gyur pas gang zhig gnyid log pa/ /rlung la brten pas nges par rmi lam mthong / /rmi lam 'bras</text></item>
<item><p>155a.5</p><section></section><text>bu 'dod pas kun brtags pa/ /gnyid log sad la dbye ba yod ma yin/ /chos rnams de kun rmi lam lta bu ste/ /brdzun dang bden pa dag kyang yod ma yin/ /zhes pa'o/ /de nas zhes bya ba la sogs pa la/ de bzhin gshegs pa thams cad ni bskyod pa la sogs</text></item>
<item><p>155a.6</p><section></section><text>pa'o/ /ngo mtshar du gyur pa ni rmi lam bstan pa'o/ /rmad du gyur pa ni rmi lam gyi 'bras bu thob pas so/ /de bzhin gshegs pa thams cad kyi dam tshig ni rdo rje sems dpa'i ting nge 'dzin te/ de'i the tshom gcod pa rdo rje sems dpa' la zhus pa'o/ /'di ci zhig lags</text></item>
<item><p>155a.7</p><section></section><text>zhes bya ba ni zhus pa ste/ 'di dag ni dka'o zhes bya bar dgongs so/ /chos rnams ngo bo med pa la/ /zhes pa ni/ dngos po med pa'i chos rnams kyi 'bras bu ston pa la chos kyi de nyid de 'bras bu thob pa'i de kho na nyid kun tu bshad do/ /de bas na nam mkha' la ste gzhir gyur</text></item>
<item><p>155b.1</p><section></section><text>pa la nam mkha' sgom pa ste/ nam mkha' rten pa por byas pa ni ji srid du ngo mtshar las byung ba ni ngo mtshar bstan pa'o/ /de bzhin gshegs pa'i dgongs pa nyid bstan par bya ba'i phyir/ de nas zhes bya ba la sogs pa gsungs te/ rdo rje 'chang chen pos de bzhin gshegs pa</text></item>
<item><p>155b.2</p><section></section><text>rnams la 'di skad ces gsungs te / bcom ldan 'das de bzhin gshegs pa thams cad ces bya ba ni bod pa'o/ /nam mkha' ni chos gang dang yang ste/ bum pa dang snam bu la sogs pa gang dang yang mi ldan te/ tha dad par yang mi snang pa'i phyir ro/ /mi ldan pa ma yin te/ </text></item>
<item><p>155b.3</p><section></section><text>dngos po thams cad de'i bdag nyid yin pa'i phyir ro/ /thams cad du gtogs pa ni yod pa'i chos rnams la yang khyab pa nyid yin la/ de rnams kyi ngo bo nyid la gnas pa'ang rjes su bltar med pa ste/ gnyis po de dag bdag la yod do zhes bya ba'i mngon pa'i nga rgyal yang 'di</text></item>
<item><p>155b.4</p><section></section><text>la med pas na/ nam mkha' steng ni chos thams cad du gtogs la thams cad kyi rjes su blta'o snyam du yang mi sems so zhes bya ba gsungs so/ /de ltar dpe gsungs nas/ de dang yang dag par sbyar ba bstan par bya ba'i phyir/ de bzhin du zhes bya ba la sogs pa</text></item>
<item><p>155b.5</p><section></section><text>gsungs te/ ji ltar nam mkha' chos gang dang yang mi ldan pas te/ mi ldan pa yang ma yin pa de bzhin du rmi lam dang / rmi lam gyi 'bras bu dag gis ldan pa dang bral ba dag kyang blta bar bya'o/ /ji ltar nam mkha' chos thams cad du gtogs pa dang / thams cad kyi</text></item>
<item><p>155b.6</p><section></section><text>rjes su blta'o snyam du mi sems pa de bzhin du/ rmi lam dang de'i 'bras bu yang de dang 'dra'o zhes bstan par bya ba'i phyir/ rmi lam lta bu dang rmi lam gyi dam tshig las byung bar rjes su gtogs par bya'o zhes bya ba gsungs so/ /de nyid kyi rnam par dag pa bstan par bya ba'i phyir/ </text></item>
<item><p>155b.7</p><section></section><text>bcom ldan 'das zhes bya ba la sogs pa gsungs te/ ji ltar nam mkha' brtag tu med cing bltar mi snang ba de bzhin du/ rmi lam gyi ngo bo nyid kyang de dang 'dra ste/ brtag tu med pa ni mig la sogs pa'i dbang pos gang yul du byar med pa'o/ /thogs pa med pa ni rtsig </text></item>
<item><p>156a.1</p><section></section><text>la sogs pa la rdugs pa med do/ /de bzhin du phung po la sogs pa'i chos thams cad kyang yongs su shes par bya na/ rmi lam dang rmi lam gyi 'bras bu lta smos kyang ci dgos/ yang bstan par bya ba'i phyir/ bcom ldan 'das zhes bya ba la sogs pa gsungs</text></item>
<item><p>156a.2</p><section></section><text>te/ lus dang ngag dang sems ni sems can gyi 'jig rten no/ /chos thams cad ni snod kyi 'jig rten no/ /rdo rje gnas pa'i dam tshig ni ngag gi rang bzhin ma lus pa'o/ /thams cad kyi rjes su song ba ni/ 'jig rten gyi khams mtha' yas mu med pa thams cad khyab</text></item>
<item><p>156a.3</p><section></section><text>pa'o/ /ngo bo nyid gcig pa ni mtshan nyid gcig par shes par bya'o/ /'di lta ste zhes bya ba ni ji lta bu yin pa'o/ /sems kyi ngo bo nyid ni sems kyi rang bzhin no/ /lus dang ngag dang sems kyi khams gang yin pa zhes bya ba ni chos thams cad de/ de dang nam mkha'i khams te gnyis</text></item>
<item><p>156a.4</p><section></section><text>po de dag ni gnyis su med cing gnyis su byar med pas/ tha dad med pa'i mtshan nyid can no/ /bcom ldan 'das zhes bya ba la sogs pa ni/ don 'di nyid rnam par 'brel te/ sems can thams cad ces bya ba ni sgo nga las skyes pa la sogs pa'o/ /de ni nam mkha' la gnas</text></item>
<item><p>156a.5</p><section></section><text>te nam mkha'i khams de ni/ 'dod pa'i khams la sogs pa la gnas pa ma yin no/ /de bas na chos gang khams gsum na mi gnas pa de ni skye ba med do/ /gang la skye ba med pa'i chos 'di ni chos gang gis kyang ste/ ngo bo nyid gang gis kyang brtag par mi nus shing 'jog par mi nus</text></item>
<item><p>156a.6</p><section></section><text>te/ /chos thams cad ni ngo bo nyid med pa'i phyir shin tu dbyer med pa'o/ /de bas na ste tshul de ltar byas na chos thams cad ni/ ngo bo nyid med pa ste 'od gsal ba'i ngo bo nyid do/ /kye bcom ldan 'das zhes bya ba la sogs pa la/ de bzhin gshegs pa thams cad ni dus gsum</text></item>
<item><p>156a.7</p><section></section><text>du gshegs pa'o/ /de rnams kyi ye shes ni ye shes kyi rang bzhin gyi sku'o/ /de'i 'byung bar byed pa rdo rje'i gnas lta bu ni/ rdo rje'i gnas lta bu'i rang bzhin te/ byang chub kyi sems nyid do/ /byang chub kyi sems de yang lus la mi gnas te/ 'dod pa'i khams na mi gnas</text></item>
<item><p>156b.1</p><section></section><text>so/ /ngag la mi gnas te gzugs kyi khams na mi gnas so/ /sems la mi gnas pa ste gzugs med pa'i khams na yang mi gnas so/ /de ltar chos gang khams gsum na mi gnas pa de ni skye ba med do/ /gang khams gsum na mi gnas pa'i mtshan nyid can yongs su shes</text></item>
<item><p>156b.2</p><section></section><text>pa de ni/ de bzhin gshegs pa thams cad kyi ye shes 'byung bar byed pa rdo rje'i gnas te/ mi phyed cing mi slu ba'i 'byung gnas so/ /de ltar rmi lam ngo bo nyid med pas dngos po rnams kyi ngo bo nyid med par nges par brtags nas/ gzhan yang rmi lam la dmigs pa de nyid bstan</text></item>
<item><p>156b.3</p><section></section><text>par bya ba'i phyir/ kye bcom ldan 'das zhes bya ba la sogs pa gsungs te/ bdag gi khams gsum du zhes pa ste/ sems can rnam pa gsum la rmi lam mthong bar bya'o zhes pa ste/ rmi lam gyi 'bras bu brtag par bya'o snyam pa rmi lam kun tu rtog par mi 'gyur</text></item>
<item><p>156b.4</p><section></section><text>ro/ /mi yang bdag gis rmi lam mthong ngo snyam du gsol ba 'debs par mi 'gyur ro/ /de bas na khams gsum gyi bya ba ste sems can gyi tshogs rnam pa gsum gyi gnyid ma log pa'i gnas skabs kyi dge ba dang mi dge ba'i bya ba rnams kyang rmi lam lta bu ste/ rmi lam dang</text></item>
<item><p>156b.5</p><section></section><text>mtshungs par mi bden pa dang / rmi lam dang 'dra ba ste de ni rmi lam ltar sna tshogs pa dang / rmi lam las byung ba ste rmi lam gyi ngo bo nyid du ston to/ /dpe de bzhin du rnam pa 'dis phyogs bcu'i 'jig rten gyi khams kyi sangs rgyas te/ rdzogs pa rnams dang byang chub sems</text></item>
<item><p>156b.6</p><section></section><text>dpa' ste rab tu dga' ba la sogs pa'i sa thob pa rnams dang / sems can ji snyed pa thams cad kyang ste/ sgo nga las skyes pa dang / mngal las skyes pa dang / drod gsher las skyes pa dang / rdzus te skyes pa rnams te/ de dag kyang rmi lam la bdag med pa'i gnas su rjes</text></item>
<item><p>156b.7</p><section></section><text>su rtogs par bya ste/ rmi lam dang 'dra bar sgyu ma lta bu'i ting nge 'dzin la gnas par khong du chud par bya'o/ /de ltar yid kyi rang bzhin gyi lha'i skus khyab par rab tu bstan nas/ de'i ngo bo nyid bstan par bya ba'i phyir/ bcom ldan 'das zhes bya ba la sogs pa gsungs te/ </text></item>
<item><p>157a.1</p><section></section><text>yid bzhin gyi nor bu rin po che ni/ 'jig rten pa'i rin po che thams cad kyi nang na shin tu khyad par du 'phags pa ste/ mngon par 'dod pa ster ba'i phyir lha dang mi dang mi ma yin pa'i yon tan thams cad dang ldan zhing / sems can thams cad kyis gsol ba btab</text></item>
<item><p>157a.2</p><section></section><text>na gser la sogs pa de bsams pa tsam gyis te mngon par 'dod pa tsam gyis gang 'byor bar byed de/ rin po che la sogs pa de dag ni/ sems can rnams kyi sems las kyang ma byung / yid bzhin gyi nor bu rin po che las kyang ma 'ongs so/ /dpe de bzhin du chos thams cad de sgyu ma'i</text></item>
<item><p>157a.3</p><section></section><text>mtshan nyid can dang sangs rgyas te rdzogs pa dang ma rdzogs pa'i sems can gyi tshogs so/ /de rnams kyi chos ni rgyur gyur pa drug pa ste/ de las dngos grub thams cad rjes su gtogs par bya zhing khong du chud par bya'o/ /de nas zhes bya ba la sogs pa la/ bcom ldan</text></item>
<item><p>157a.4</p><section></section><text>'das de bzhin gshegs pa thams cad ni mi bskyod pa la sogs pa'o/ /rab tu dgyes pa'i spyan gdangs nas/ /zhes bya ba ni/ dga' ba rgya chen po dang ldan pas spyan rgyas par 'gyur ba'o / /de bzhin gshegs pa thams cad kyi sku dang gsung dang thugs rdo rje ni/ rdo rje 'chang</text></item>
<item><p>157a.5</p><section></section><text>chen po ste de la 'di skad ces gsol pa'o/ /bcom ldan 'das gang zhes pa ni gang ngo mtshar du gyur pa'o/ /nam mkha'i rjes su 'brang ba'i chos rnams thams cad la zhes pa ni/ nam mkha' khyab pa'i chos mi gnas pa thams cad la'o/ /sangs rgyas kyi chos rnams ni ye</text></item>
<item><p>157a.6</p><section></section><text>shes kyi sku ste/ de rnams bsdu ba'i rjes su 'brang bar 'gyur zhing 'gro bar 'gyur ro/ /ngo mtshar du gyur pa ni rmad du byung ba'o/ /de ltar spro ba skyes nas de'i 'og tu ci zhig byas par 'gyur zhe na/ de nas zhes bya ba la sogs pa gsungs te/ sangs rgyas dang byang chub</text></item>
<item><p>157a.7</p><section></section><text>sems dpa' de dag thams cad kyis/ bcom ldan 'das phyag na rdo rje ste/ rdo rje 'chang chen po'i zhabs gnyis la btud cing phyag 'tshal nas 'di skad ces gsol to/ /bcom ldan 'das khyed kyis sngags thams cad kyi rdo rje'i dngos grub mdor bsdus te gsungs</text></item>
<item><p>157b.1</p><section></section><text>pa zhes bya ba ste/ sngags ni phreng ba'i sngags la sogs pa'o/ /rdo rje ni bsam gtan te des byas pa'i dngos grub rnams ni 'jig rten pa dang 'jig rten las 'das pa'o/ /de rnams kyi mdor bsdus pa ste/ tshogs gang gsungs shing bshad pa'i sngags thams cad kyi rdo rje'i mdo</text></item>
<item><p>157b.2</p><section></section><text>bsdus pa'i dngos grub de dag gang la gnas zhes bya ba ni zhus pa'o/ /de nas zhes bya ba la sogs pa ni lan te/ phyag na rdo rje zhes pa ni rdo rje 'chang chen po ste/ des de dag la legs so zhes bya ba byin nas/ de la 'di skad ces gsungs te/ bcom ldan 'das gang na yang mi</text></item>
<item><p>157b.3</p><section></section><text>gnas so zhes bya ba la sogs pa'o/ /sngags thams cad kyi rdo rje'i mdo btus pa'i dngos grub ces bya ba la/ sngags thams cad ni sgrub pa po rnams te/ de rnams kyi lus dang ngag sems la yang re zhig gnas par mi 'gyur ro/ /de bas na gang na yang mi gnas so/ /</text></item>
<item><p>157b.4</p><section></section><text>de ci'i phyir zhe na zhes pa ni/ rgyu gang gi phyir zhes pa ste/ don dam par bdag gi lus la sogs pa dang / sngags la sogs pa'i dngos grub don dam par ngo bo nyid med par rang grub pa'o/ /gsang ba ni rnam pa thams cad du med par gsungs pa'o/ /'on kyang zhes bya</text></item>
<item><p>157b.5</p><section></section><text>ba la sogs pa la/ kun rdzob kyi bden pa dngos grub thams cad dang / sangs rgyas kyi chos thams cad de/ stobs bcu dang mi 'jigs pa bzhi la sogs pa bdag gi lus dang ngag dang / sems rdo rje la ni gnas te/ rang gi lus dang ngag dang sems rdo rje'i ngo bo nyid ni yod</text></item>
<item><p>157b.6</p><section></section><text>do/ /de lta na ni lus la sogs pa yod pa nyid pas de la brten pa'i dngos grub rnams dmigs su yod do zhe na/ de la bzlog par bya ba'i phyir/ de yang zhes bya ba la sogs pa gsungs te/ lus la sogs pa de dag kyang 'dod pa'i khams la sogs pa la mi gnas so/ /khams</text></item>
<item><p>157b.7</p><section></section><text>gsum na gnas pa nyid du bstan nas/ phan tshun bsten par gyur pa dag kyang dgag par bya ba'i phyir/ sems kyang lus la mi gnas zhes bya ba la sogs pa gsungs te/ de yang sems kyang lus la mi gnas te/ lus kyang sems la mi gnas zhes pa ni/ gnyi ga</text></item>
<item><p>158a.1</p><section></section><text>yang rten dang brten pa dgag pa'o/ /de bzhin du ngag kyang sems la mi gnas la/ sems kyang ngag la mi gnas so/ /de bzhin du ngag kyang lus la mi gnas la/ lus kyang ngag la mi gnas so zhes blta bar bya'o/ /de ci'i phyir zhe na/ nam mkha' ltar</text></item>
<item><p>158a.2</p><section></section><text>ngo bo nyid dag pa'i phyir/ gsum po de dag kyang phan tshun rten dang brten pa nyid du med pa'i phyir ro/ /de nas zhes bya ba la sogs pa la/ rdo rje 'dzin pa de la 'di skad ces gsol ba'o/ /de bzhin gshegs pa thams cad ni mi bskyod pa la sogs pa'o/ /de 'dzin par byed</text></item>
<item><p>158a.3</p><section></section><text>pas na/ de bzhin gshegs pa thams cad kyi chos te drug pa'o/ /de gang na gnas/ gang nas byung zhes bya ba ni zhus pa'o/ /rang gi lus dang ngag dang sems las byung ngo zhes bya ba ni/ rdo rje 'chang chen pos gsungs pa ste/ rang gi lus dang ngag dang sems las byung ba'o/ /de</text></item>
<item><p>158a.4</p><section></section><text>bzhin gshegs pa thams cad kyis sems gang na gnas zhes gsol ba ni zhus pa ste/ thugs rdo rje gang na gnas zhes pa'o/ /nam mkha' la gnas so zhes bya ba ni / rdo rje 'chang bas lan gsungs pa ste/ 'od gsal ba la gnas pa'o/ /nam mkha' ste 'od gsal ba gang na</text></item>
<item><p>158a.5</p><section></section><text>gnas zhes bya ba ni/ de bzhin gshegs pa rnams kyis gsol ba'o/ /gang na yang mi gnas so zhes bya ba ni/ bcom ldan 'das kyis bka' stsal pa ste/ 'od gsal ba de ni gang na yang mi gnas te/ bdag nyid la gnas so zhes bya ba'i bar du'o/ /de nas zhes bya ba la</text></item>
<item><p>158a.6</p><section></section><text>sogs pa ni sdud par byed pa'i tshig ste/ sangs rgyas dang byang chub sems dpa' de dag ngo mtshar du gyur pa ni rgyu la'o/ /rmad du gyur pa ni 'bras bu la'o/ /rang gi sems kyi chos nyid la gnas pa ni rang gi sems kyi rol ba'o/ /sems shing zhes pa ni dmigs pa'o/ </text></item>
<item><p>158a.7</p><section></section><text>the tshom chod pa'i phyir cang mi smra bar 'khod pa ni cang mi smra bar gyur pa'o/ /gyur to zhes bya ba ni byung ba'o/ /rgyu ba dang mi rgyu ba'i bdag nyid can gyi sems ni sems thams cad do/ /de'i bdag nyid can gyi dam tshig ni/ sems can thams cad kyi dam tshig ste rdo rje 'chang chen</text></item>
<item><p>158b.1</p><section></section><text>po'o/ / snying po ni 'jig rten dang / 'jig rten las 'das pa'i dngos grub ste/ de 'di ltar bsgom pa rnams kyi rdo rje 'byung ba ni bstan pa yin te de ston pa'i gzhung gi tshogs gang yin pa de la de skad ces bya ste/ dgongs pas bshad pa'o/ /sgron ma gsal bar byed pa zhes</text></item>
<item><p>158b.2</p><section></section><text>bya ba'i rgya cher bshad pa las / le'u bco lnga pa mtha' drug gis bshad pa'o// //sngar bshad pa'i mtshan nyid can gyi dngos grub thams cad ni/ dkyil 'khor du dbang bskur ba nyid la 'grub par 'gyur ro zhes bstan pa'i phyir/ slob ma snod du rung bar bya ba'i</text></item>
<item><p>158b.3</p><section></section><text>don du/ dkyil 'khor gyi sgrub pa'i thabs bstan par bya ba'i phyir/ de nas bcom ldan 'das zhes bya ba la sogs pa le'u bcu drug pa gsungs te/ yang 'dus par gyur nas zhes bya ba ni/ dgongs pa gcig tu gyur nas bcom ldan 'das rdo rje 'chang chen po la/ de</text></item>
<item><p>158b.4</p><section></section><text>bzhin gshegs pa thams cad kyi sku dang gsung dang thugs kyi rdo rje'i tshig gis zhes pa ste/ 'jig rten gyi khams dpag tu med pa na bzhugs pa'i de bzhin gshegs pa'i sku dang gsung dang thugs rdo rje la gnas pa'i bstod pa/ de bzhin gshegs pa kun zhi ba/ /</text></item>
<item><p>158b.5</p><section></section><text>zhes bya ba la sogs pa'i rnam pas gsol ba btab cing mngon sum du byas nas/ de bzhin gshegs pa thams cad kyi rdo rje rin chen gyi mchod pa'i tshogs te/ lha'i yul du gyur pa'i sprin gyis mchod pa byas so zhes pa ste/ dkyil 'khor gyi cho ga nyan pa'i bsam</text></item>
<item><p>158b.6</p><section></section><text>pas so zhes bya ba ni lhag ma'o/ /rdo rje thams cad ni de bzhin gshegs pa rnams so/ /de rnams kyi dkyil 'khor ni sku'i dkyil 'khor ro/ /de nyid nyon mongs pa'i ri dgas rnam par 'jig pas na/ seng ge'i dam tshig gi rgyal po ste/ de la khyad par du 'bad pa byas</text></item>
<item><p>158b.7</p><section></section><text>shing des bskyed pa'i bkod pa dkyil 'khor lta bu'i ting nge 'dzin gang yin pa de la snyoms par zhugs pa'o/ /rdo rje'i sku ni rnam par snang mdzad do/ /de'i dkyil 'khor ni de bdag por gyur pa 'di nyid do/ /sangs rgyas thams cad kyi ste/ sgrub pa po thams cad kyi dgongs </text></item>
<item><p>159a.1</p><section></section><text>pa nyid kyi sku la sogs pa las phyung pa'o/ /de nas zhes bya ba ni tshig gi kha bskang ba'o/ /sku'i dkyil 'khor ni rnam par snang mdzad kyi dkyil 'khor ro/ /mchog ni dngos grub thams cad stsol ba'o/ /de ji lta bu zhe na/ thugs kyi zhes bya ba la sogs pa gsungs</text></item>
<item><p>159a.2</p><section></section><text>te/ thugs kyi dkyil 'khor rab 'dra ba/ /zhes bya ba ni/ mi bskyod pa'i dkyil 'khor dang 'dra ba'o/ /dkyil 'khor rnams ni kun gyi mchog /ces bya ba ni/ zur bzhi la sogs pa'i yon tan gyis gang dkyil 'khor thams cad las de mchog tu gyur pa ste/ de legs par</text></item>
<item><p>159a.3</p><section></section><text>rab tu bshad par bya'o zhes bya ba'i don to/ /khru ni bcu drug tshad du bya/ /zhes bya ba ni/ zur bzhi la ltos pa ste/ ngos re re zhing khru bzhi bzhir bya bar shes par bya'o/ /de ni gru bzhi lham pa ste zlum po ni ma yin no/ /gru bzhi zhes bya ba'i nye bar mtshon pas ni sgo bzhi la sogs pa yang</text></item>
<item><p>159a.4</p><section></section><text>gzung ngo / /rab tu mdzes pa ni dri ma med pa'i tshon gyis so/ /ji lta bu zhe na/ sangs rgyas kun gyi dkyil 'khor te/ /zhes bya ba ste/ de bzhin gshegs pa thams cad kyis rab tu bsngags pa'o/ /sku yi rdo rje rab tu gnas/ /zhes bya ba la sku'i rdo rje ni rnam par snang mdzad de/ </text></item>
<item><p>159a.5</p><section></section><text>de rab tu gnas shing bdag po nyid kyis mdzes par byas pa'o/ /de'i zhes bya ba ni/ dkyil 'khor gru bzhi pa'i nang du 'khor lo ni ste/ zlum po la 'khor lo'i phreng bas brgyan pa'o/ /de ji lta zhe na/ rdo rje'i cho gas bri bar bya/ /zhes bya ba gsungs te/ cho ga ni de kho na</text></item>
<item><p>159a.6</p><section></section><text>nyid bsdus pa las gsungs pa'i dkyil 'khor gyi thig gdab pa'i cho ga'o/ /de nyid rdo rje ste shin tu nges pa gang gis shes pa des bri bar bya'o/ /de ltar dkyil 'khor bris nas sngags rnams kyi ste/ lha rnams kyi dbus su rnam par snang mdzad gnas zhes pa la/ phyag rgya</text></item>
<item><p>159a.7</p><section></section><text>rdo rje'i gnas su bya/ /zhes pa ste/ rang gi phyag rgya dang ldan pa'i lha'i gzugs byas pa'o/ /mi bskyod pa la sogs pa'ang shar la sogs pa'i phyogs su bzhugs par gcig pu bri'o/ /sku dang gsung thugs rdo rje mchog /ces bya ba ni/ spyan la sogs pa'o/ /grwa rnams</text></item>
<item><p>159b.1</p><section></section><text>kun du dgod par bya/ /zhes bya ba ni/ shar lho la sogs pa'i mtshams rnams su ci rigs par bri bar bya'o/ /khro bo rnams ni gshin rje gshed la sogs pa gang yin pa ste/ gzhan gyis mi thub pa dang / rta mgrin dang / bdud rtsi thab sbyor te/ de dag ni sgo bzhir dgod</text></item>
<item><p>159b.2</p><section></section><text>par bya'o/ /stobs chen pha rol gnon pa zhes bya ba ni / mi g.yo ba la sogs pa mtshams rnams su bri bar bya'o/ /gzugs rdo rje dang byams pa la sogs pa'ang gnas ji lta ba bzhin du dgod par bya'o/ /sngags shes pa ni slob dpon te/ des rdo rje gsang ba rab</text></item>
<item><p>159b.3</p><section></section><text>bsgoms pas/ /zhes bya ba ste/ rdo rje dang pad+ma yang dag par 'dus par byas pa'i mchod pa dkyil 'khor gyi dbus su rang gi phyag rgya dang bcas pas bya ba 'di ni cho ga'o/ /sngags rnams thams cad kyi zhes pa ni/ sgrub pa po rnams kyi'o/ /dam tshig ni rnal 'byor gyi rgyud la gnas</text></item>
<item><p>159b.4</p><section></section><text>pa'i'o/ /shin tu 'da' bar dka' ba ni 'da' bar mi bya'o / /bshang ba dang gci ba la sogs pa zhes bya ba ni bdud rtsi lnga ste/ bye brag tu ni zhes pa sku'i dkyil 'khor 'dir nges par gcig tu dbul bar bya zhing bza' bar bya'o/ /de ltar bdud rtsi lnga bza' ba 'di ni sku'i</text></item>
<item><p>159b.5</p><section></section><text>rdo rje can te/ sku'i dkyil 'khor dang ldan pa'i sngags rnams thams cad kyi ste/ sgrub pa po thams cad kyi dam tshig ste/ 'da' bar mi bya ba'o/ /'di ni de bzhin gshegs pa thams cad mngon par dgyes pa'i sku'i dkyil 'khor ro/ /de nas zhes bya ba la sogs pas ni/ rdo rje</text></item>
<item><p>159b.6</p><section></section><text>'chang chen pos gsung gi dkyil 'khor gyi cho ga gsungs pa yin te/ gsung rdo rje thams cad kyi dam tshig ni/ 'od dpag tu med pa'i dkyil 'khor pa rnams so/ /de rnams kyi sprin ni tshogs so/ /de'i bkod pa ni gnas ji lta ba bzhin du yang dag par gzhag pa ste/ ting nge</text></item>
<item><p>159b.7</p><section></section><text>'dzin gang la ming de skad ces bya ba la snyoms par zhugs te/ gsung rdo rje'i dkyil 'khor 'di zhes pa de'i don gyi tshig gi tshogs nyid kyi sku la sogs pa las phyung ngo zhes pa ni de ston pa'o/ /de nas zhes bya ba la sogs pa'i don ni bshad zin to/ /khru ni nyi shu'i tshad du bya/ /zhes</text></item>
<item><p>160a.1</p><section></section><text>bya ba ni/ ngos re zhing khru lnga par thig gdab pa'o/ /rdo rje bsgom pas zhes bya ba ni/ de bzhin gshegs pa lnga'i kha dog can gyi srang bus so/ /de'i dbus zhes pa ni/ dkyil 'khor gru bzhi pa de'i dbus su 'khor lo chen po ni ste/ gtso bor gyur pa'o/ /zlum por kun du</text></item>
<item><p>160a.2</p><section></section><text>bri bar bya/ /zhes bya ba ni/ zlum po la pad+ma'i phreng bas brgyan pa bris la/ dkyil 'khor der phyag rgya thams cad yongs su rdzogs par bri'o/ /cho ga bzhin du zhes pa ni cho ga la mkhas pa'o/ /ji ltar zhe na/ tshe dpag med kyi phyag rgya che/ /zhes bya ba ste/ rang gi phyag rgya dang</text></item>
<item><p>160a.3</p><section></section><text>yang dag par ldan par de'i dbus su gzhag par bya'o/ /rdo rje'i gnas te zhes bya ba la sogs pa la/ rdo rje'i gnas ni sku dang thugs kyi dkyil 'khor dag tu de bzhin gshegs pa'i bkod pa gang yin pa thams cad kyang yongs su brtag par bya zhing dgod par bya'o/ /cho ga bzhin</text></item>
<item><p>160a.4</p><section></section><text>zhes bya ba ni rgyud las bshad pa'i cho gas dkyil 'khor yongs su gsal bar yang dag par byas la/ gsang ba'i mchod pa ste dbang po gnyis mnyam par sbyor ba'i mtshan nyid can gyi/ /de bzhin gshegs pa'i mchod pa byas na rdo rje can te/ phyogs bcu'i 'jig rten gyi</text></item>
<item><p>160a.5</p><section></section><text>khams na gnas pa'i sangs rgyas rnams/ de ltar byas pas mnyes par 'gyur zhing sgrub po pa la dgyes par 'gyur ro/ /bshang gci khu ba'i dam tshig gis/ /zhes bya ba ni/ bdud rtsi lnga ste des mchod na zhes pa ni bdag dang slob ma la mchod na dngos grub thob par 'gyur ba</text></item>
<item><p>160a.6</p><section></section><text>ste mngon par 'dod pa'i dngos grub thob par 'gyur ro/ /'di ni zhes bya ba la sogs pa'i don ni bshad zin to/ /de bzhin gshegs pa thams cad kyis bsngags pa'i 'od dpag med kyi dkyil 'khor ro/ /de ltar sku dang gsung dang thugs kyi dkyil 'khor gsum bshad</text></item>
<item><p>160a.7</p><section></section><text>nas/ de bzhin gshegs pa lhag ma gnyis dang dkyil 'khor pa gzhan gyi yang dbus su gtso bo gang zhig bya ba de'i tshul bstan par bya ba'i phyir/ de nas zhes bya ba la sogs pa gsungs te/ kun nas te sgo sna tshogs pa las sprin ltar/ don thams cad char du</text></item>
<item><p>160b.1</p><section></section><text>'bebs par byed pas na/ kun nas sprin te de bzhin gshegs pa rnams so/ /de rnams kyi tshogs ni phung po'o/ /de'i rdo rje ni so so'i dkyil 'khor te/ de'i ting nge 'dzin gang du nges par ston pa de ni/ kun nas sprin gyi tshogs rdo rje zhes bya ba'i ting nge 'dzin la thugs rtse gcig pa </text></item>
<item><p>160b.2</p><section></section><text>mngon sum du mdzad nas/ rab tu gsang zhing shin tu sba bar bya ba'i dkyil 'khor gsang chen te/ mngon tu mi bya ba blo la gzhag pa 'di nyid kyi sku la sogs pa las byung ngo / /rdo rje 'dzin pa zhes bya ba la sogs pa la/ rdo rje 'dzin mchog ces bya ba rdo rje 'dzin pa la sogs pa</text></item>
<item><p>160b.3</p><section></section><text>dkyil 'khor pa'i lha rnams gang yin pa'i gzugs kyi dkyil 'khor gyi dbus su bris shing gzhag par gyur pa'i dkyil 'khor de ni/ lha'i khyad par de'i dkyil 'khor gyi 'khor lor 'gyur ro/ /sku gsung thugs kyi gsang ba las byung ba ni gsang ba gsum gyi bdag</text></item>
<item><p>160b.4</p><section></section><text>nyid can no/ /rin po che dang las kyi rigs kyi dkyil 'khor pa dag kyang de'i nang du 'dus pa yin no/ /de bzhin gshegs pa thams cad ni mi bskyod pa la sogs pa ste/ de rnams kyi sku dang gsung dang thugs rdo rje'i gnas ni sku la sogs pa'i dkyil 'khor ro/ /</text></item>
<item><p>160b.5</p><section></section><text>de la ye shes ni thig gang ba pa la sogs pa'i cho ga'o/ /de'i gsang ba ni dkyil 'khor du yongs su gyur pa'i mtshan nyid can no/ /rab tu gsang ba ni man ngag gi mchog gang yin pa de la de skad ces bya'o/ /de nas zhes bya ba la sogs pa la/ dkyil 'khor</text></item>
<item><p>160b.6</p><section></section><text>thams cad kyi 'khor lo ni/ mi bskyod pa la sogs pa'i gzhir gyur pa'i dkyil 'khor te/ de 'byung bar byed pa'i ting nge 'dzin gang yin pa de la de skad ces bya ste/ ting nge 'dzin de la thugs rtse gcig par snyoms par zhugs nas/ dkyil 'khor de dag</text></item>
<item><p>160b.7</p><section></section><text>thams cad nyid kyi sku dang gsung dang thugs rdo rje'i ngo bo nyid kyi gsang ba 'di nyid kyi sku rdo rje la sogs pa las phyung zhing gsungs so/ /de la zhes bya ba la sogs pa la/ de la sku rdo rje la sogs pa'i gsang ba la/ 'og nas 'chad pa 'di ni rdo rje'i dkyil 'khor gyi</text></item>
<item><p>161a.1</p><section></section><text>ste/ de bzhin gshegs pa'i 'khor lo'o/ /de rnams kyi sngags ni yid skyob par byed cing sems dga' bar byed pa'i rang bzhin no/ /de nyid lha yin pas snying po'o/ /dkyil 'khor thig 'debs pa la nye bar 'tsham pas thig gdab pa'o/ /mi 'jig pa</text></item>
<item><p>161a.2</p><section></section><text>nyid pas na yi ge'o/ /sngags thams cad kyi gnas su gyur pas na gnas rnams so/ /gang yin zhe na/ oM AH hUM zhes bya ba'o/ /rdo rje zhes bya ba la sogs pa la/ rdo rje ni mi bskyod pa la sogs pa ste/ de'i kha dog tu bcos pa'i thig ni rdo rje'i thig go/ /de la des</text></item>
<item><p>161a.3</p><section></section><text>gdab pa ni dkyil 'khor gyi thig gdab pa'o/ /tshon rtsi rnams kyang tshon sna lngas dgye ba ni rnam par dgram pa ste/ oM zhes bya ba la sogs pa'i sngags kyis bya'o zhes bya ba ni lhag ma'o/ /sngags kyi sems pas na sngags la mchog tu gzhol ba ste/ des ni bshad pa'i</text></item>
<item><p>161a.4</p><section></section><text>rnam pas dkyil 'khor bri bar mi bya'o / /gal te byas na des byang chub ste rdo rje 'chang chen po nyid rnyed par dka' zhing ring bar 'gyur ro/ /gal te de kho na nyid bsdus pa la sogs pa las bshad pa'i cho gas byed na'o zhes bya bar dgongs so/ /de bas na zhes bya ba la</text></item>
<item><p>161a.5</p><section></section><text>sogs pa la/ des na rdzogs pa'i rim pa la gnas pa las gzhan bskyed pa'i rim pa la gnas pa/ rig pa'i brtul zhugs yang dag par spyad pas gal te dkyil 'khor 'dri bar byed na de'i cho ga ni dam tshig ste/ rigs kyi dbye bas bshad pa'i phyag rgya'o/ /de'i tshul</text></item>
<item><p>161a.6</p><section></section><text>ni 'dus pa las gsungs pa'i tshul gyis bskyed pa'o/ /shes pa ni sngags pa'o/ /sngags ni sgrub pa po'o/ /de'i lha ni rang gi phyag rgya ste/ de phab la mdun du gzhag pa'o/ /byin gyis brlab pa ni rigs lngar bya'o/ /de'i gnas ni gzhi ste de bsgom zhing</text></item>
<item><p>161a.7</p><section></section><text>bskyed la/ dkyil 'khor rnams te sku la sogs pa'i dkyil 'khor thig gdab pa la sogs pa'i rim gyis rnam par brtag cing bsgrub par bya'o/ /de ltar thun mong gi chog bstan nas rigs kyi dbye bas bya ba'i cho ga bstan par bya ba'i phyir/ rgyal chen zhes bya ba</text></item>
<item><p>161b.1</p><section></section><text>la sogs pa gsungs te/ de la sku'i dkyil 'khor 'dri bar 'dod pa'i sngags pas/ bdag nyid rnam par snang mdzad kyi sbyor ba dang ldan pas/ rang gi phyag rgya yang na spyan ni zhes pa spyan mngon sum pa bzhin du bskyed la/ de dang lhan cig dkyil 'khor thig gdab pa la sogs pa bya'o/ /</text></item>
<item><p>161b.2</p><section></section><text>bya ba 'di'i phan yon bstan par bya ba'i phyir/ sku'i dkyil 'khor zhes bya ba la sogs pa gsungs te/ sku ni rnam par snang mdzad do/ /de'i dkyil 'khor gyi gnas ni de'i dbang du byas pa'i 'khor lo'o/ /yid du 'ong ba ni 'dod pa'i 'bras bu rab tu ster bas yid 'phrog pa'o/ /</text></item>
<item><p>161b.3</p><section></section><text>rdo rje'i sku'i ni sku rdo rje'o/ /de'i yon tan ni 'jig rten gyi khams mtha' yas mu med par sems can rnams la sna tshogs pa'i gzugs kyis chos ston pa la rab tu 'jug pa ste sgrub pa pos de thob par 'gyur ba'o/ /rdo rje chos ni zhes bya ba la sogs pa la/ sngags pa chos</text></item>
<item><p>161b.4</p><section></section><text>kyi rgyal po chen por bdag nyid bsgoms la/ rang gi chos mas te rang gi rig ma gos dkar mor bsgoms la/ dbab par byas nas gsung gi dkyil 'khor bri bar bya ste/ rim pa 'di ni sngags rnams thams cad kyi ste/ pad+ma'i rigs dang ldan pa thams cad kyis gsang</text></item>
<item><p>161b.5</p><section></section><text>zhing sba bar bya ba dang / rtag pa ste thog ma med pa'i dus can gyi de bzhin gshegs pa rnams kyi yin no/ /rdo rje sems dpa' zhes bya ba la sogs pa la/ bdag nyid mi bskyod pa'i skur bsams la/ rang gi phyag rgya mA ma kIr byin gyis brlabs la dbab par byas nas</text></item>
<item><p>161b.6</p><section></section><text>thugs kyi dkyil 'khor bri bar bya'o/ /'di ni sngags rnams thams cad kyi/ /zhes bya ba ni/ /rdo rje'i rigs dang ldan pa'i sgrub pa po rnams kyi'o/ /gsang ba rmad du byung ba'o/ /zhes pa ni gong nas gong du gsang ba'o/ /de ltar zhes bya ba la sogs pa la/ de ltar byas pa'i</text></item>
<item><p>161b.7</p><section></section><text>dkyil 'khor gyi cho gas yid la dbang ba'i sangs rgyas dang byang chub sems dpa' rnams shin tu dang bas/ gshegs shing dgongs par mdzad nas rab tu dgyes par gyur cing / shin tu thugs rangs nas shin tu yang gsang ba'i mchog tu gyur pa'i dkyil 'khor 'dri zhing</text></item>
<item><p>162a.1</p><section></section><text>rdzogs par mdzad pa ste sgrub pa po phyag rgya dang bcas pa'i lus dang ngag dang yid byin gyis brlab par mdzad cing de gnyis kyi dkyil 'khor rdzogs par byed do zhes bya ba'i bar du'o/ /'di skad kyang gsungs so zhes bya ba ni sdud par byed pa'i tshig go/ /sngags kyi</text></item>
<item><p>162a.2</p><section></section><text>sems pas zhes bya ba la sogs pa la/ sems pas zhes pa ni/ sngar bshad ma thag pa'i cho gas dkyil 'khor rdzogs par byas pa'i sngags pas/ rdo rje gsang ba ste de bzhin gshegs pa'i gsang ba rmad du byung ba chen po ste/ mchog tu rmad du byung ba dang ldan pa bya'o/ /</text></item>
<item><p>162a.3</p><section></section><text>de gang yin zhe na/ khro bo'i zhes bya ba la sogs pa gsungs te/ khro bo'i rgyal pos zhes pa nges par gnod mdzes kyis sangs rgyas thams cad ces pa rdzogs par gyur pa 'dus nas/ nam mkha'i dkyil 'khor la bzhugs pa bkug nas gnas ji lta ba bzhin du bzhugs</text></item>
<item><p>162a.4</p><section></section><text>pa la bstims la mchod par bya'o/ /ji lta zhe na/ rdo rje zhes bya ba la sogs pa gsungs te/ rdo rje dri med gsum dag gi / /zhes pa dkyil 'khor pa rnams la dam tshig ces pa gzugs rdo rje la sogs pa ste/ de rnams kyis byas pa'i mchod pa ni dam tshig mchod</text></item>
<item><p>162a.5</p><section></section><text>pa'o/ /des dus gsum pa ste dus tshigs gsum du mchod par bya'o/ /ji ltar bya zhe na/ rdo rje gsum gyi sbyor bas bya/ /zhes bya ba ste/ rdo rje gsum ni dus gsum du bzhugs pa'i sangs rgyas rnams te/ de'i sbyor bas zhes pa ni/ dus gsum du bzhugs pa'i de bzhin</text></item>
<item><p>162a.6</p><section></section><text>gshegs pa rnams gcig tu bya bas mchod do zhes bya ba'i bar du'o/ /cho ga 'di dag ci zhig byed ce na/ sngags kyi dngos grub thob par byed/ /ces bya ba gsungs te/ sngags ni de bzhin gshegs pa rnams so/ /de rnams kyi dngos grub ni 'jig rten dang / 'jig rten</text></item>
<item><p>162a.7</p><section></section><text>las 'das pa'i mtshan nyid kyi dngos grub po/ /de thob par byed pa ni rdzogs par byed pa'o/ /'di skad kyang gsungs so/ /sngags rnams thams cad ces bya ba la sogs pa la/ yang dag par 'dus pa'i sngags rnams la rmad du byung zhing chen po'i ste/ shin tu rgya che</text></item>
<item><p>162b.1</p><section></section><text>ba'i gtor ma tshim par bya ba'i phyir dbul bar bya'o/ /nang gi gtor ma 'di nyid bstan par bya ba'i phyir/ bshang gci zhes bya ba la sogs pa gsungs te/ bshang ba la sogs pa ni yul rnam pa lnga ste/ sgra ji bzhin pa ma yin par 'dod do/ /gang gi tshe yul lnga ma 'byor</text></item>
<item><p>162b.2</p><section></section><text>na ji ltar bya zhe na/ khu ba dag gi zhes bya ba la sogs pa gsungs te/ shu ni mya ngan te de kra ka tsa ste/ sog le ltar gcod cing 'jig par byed pas na shu kra ste khu ba ni chad do/ /des sngags rnams kun te sgrub pa po rnams tshim par 'gyur zhing brtas par 'gyur par bshad do/ </text></item>
<item><p>162b.3</p><section></section><text>cho ga 'di ni 'da' bar mi bya ba'i dam tshig ste/ gtso bor gyur pas mchog yin no/ /sangs rgyas zhes pa ni sngags pa rnams te/ de rnams kyi byang chub ces pa sems de rdzogs par byed cing / tshim par byed pa ste sngags pa tshim par byed pa de bzhin du/ de bzhin gshegs</text></item>
<item><p>162b.4</p><section></section><text>pa rnams yang dag par tshim par byed pa'o zhes bya bar dgongs so/ /de ltar legs par bslabs pa'i phyag rgya dang lhan cig dkyil 'khor bri ba'i cho ga bshad nas/ de dang bral ba'i cho ga bstan par bya ba'i phyir/ thig gdab pa yi zhes bya ba la sogs pa gsungs te/ dkyil 'khor</text></item>
<item><p>162b.5</p><section></section><text>gyi thig gdab pa'i cho ga 'di/ shes rab med par bdag nyid gcig pu gang gi tshe spyod par gyur pa de'i tshe/ sku'i dkyil 'khor la bdag nyid rnam par snang mdzad du rab tu bsgoms nas/ slob ma rdo rje sems dpar rab tu bsgom mo/ /yang na slob ma rdo rje 'od po che ste bdud</text></item>
<item><p>162b.6</p><section></section><text>rtsi thab sbyor du bsgom zhing brtag par bya ste/ bshad ma thag pa'i las kyi go 'phang dkyil 'khor gyi bya ba ni/ sangs rgyas thams cad kyis nges par bstan cing bsngags pa'o/ /de bzhin du thugs kyi dkyil 'khor du bdag nyid mi bskyod par bsgoms la/ slob ma rnam</text></item>
<item><p>162b.7</p><section></section><text>par snang mdzad dam/ bdud rtsi thab sbyor rab tu brtag par bya'o/ /de bzhin du gsung gi dkyil 'khor la yang ci rigs par shes par bya'o/ /sangs rgyas rgyal chen lnga rnams ni/ mi bskyod pa la sogs pa'o/ /rdo rje'i thig skud dag la dgod/ /ces bya ba ni/ rdo rje'i </text></item>
<item><p>163a.1</p><section></section><text>thig skud nag po la sogs pa la dgod pa ste/ yi ge hUM la sogs pa'i gzugs kyis zhugs shing dgod par bsams te/ thig gdab pa'i cho ga 'di ni sangs rgyas thams cad kyi gsang ba khyab par mchog tu rmad du byung ba'o/ /rnam pa nyi shu rtsa lngar ni/ /zhes bya</text></item>
<item><p>163a.2</p><section></section><text>ba la sogs pa la/ tshon re re zhing yang rnam pa lnga'i bdag nyid can yin pa'i phyir/ nyi shu rtsa lnga ste rnam pa nyi shu rtsa lnga'i bye brag gis phye ba'i tshon rtsi phung po lnga rnam par dbye bar bya'o/ /'di ni tshon rtsi re re la yang gtso bor byas shing bsngags pa'i tshul gyis de bzhin gshegs pa lnga bar bsgom</text></item>
<item><p>163a.3</p><section></section><text>par bya'o zhes ston to/ /'di ni sangs rgyas thams cad kyi/ /zhes pa ni/ de bzhin gshegs pa thams cad kyi'o/ /gsang ba ni mchog tu gyur pa'o/ byang chub ni yang dag par bgrod pa dam pa'o/ /dkyil 'khor 'dri ba'i dus su bgegs rnams nye bar zhi bar bya ba'i cho ga bstan par bya ba'i phyir/ sngags rnams</text></item>
<item><p>163a.4</p><section></section><text>zhes bya ba la sogs pa gsungs te/ sngags rnams thams cad ni dkyil 'khor pa rnams te/ de rnams phyi rol gyi nye bar 'tshe ba rnams las bsrung bar bya ba'i phyir/ rdo rje hUM ni 'dir gshin rje gshed de de bsgom par bya'o/ /ji ltar zhe na/ sku dang zhes bya ba la sogs pa gsungs te/ phul du byung zhing thun</text></item>
<item><p>163a.5</p><section></section><text>mong ma yin pa'i sku dang gsung dang thugs kyi dam tshig ste/ sku dang gsung dang thugs kyi rnam par 'phrul pas sa la sogs pa las byung ba'i gnod pa 'byung ba rnams la gshin rje gshed kyi sbyor ba dang ldan pa bsgom par ston to/ /de la g.yas brkyang ba la sogs pas bgegs</text></item>
<item><p>163a.6</p><section></section><text>phye mar rlog pa ni sku'i rnam par 'phrul pa'o/ /'jig pa'i bskal pa'i dus kyi 'brug sgra sgrogs pa lta bur sngags 'don pa ni gsung gi rnam par 'phrul pa'o/ /bgegs thams cad stong pa nyid du dmigs pa ni thugs kyi rnam par 'phrul pa'o/ /de la shing dang bod pa la</text></item>
<item><p>163a.7</p><section></section><text>sogs pas skrag pa bskyed pa ni sa'i gnod pa'o/ /chu rlabs g.yo ba dang char 'bab pa la sogs pa las byung ba ni chu las byung ba'i gnod pa'o/ /tha mal pa'i me las byung ba ni me'i'o/ /rlung las byung ba ni rlung gi'o/ /dbang po las 'das pas nam mkha'i nye bar 'tshe ba ste/ </text></item>
<item><p>163b.1</p><section></section><text>gnas lnga bo de dag tu rdo rje hUM mdzad bsgom par bya'o/ /de ltar byas pas ni rdo rje mi phyed gsum zhes pa ni rdo rje 'chang chen po'i ste/ gal te de las byung zhing skyes pa'ang 'jigs shing skrag ste/ rang nyid 'jigs pa'i 'jigs pas skrag nas rdo rje sems dpa' blo ldan pa ste/ ye shes</text></item>
<item><p>163b.2</p><section></section><text>dang ldan pa'i sgrub pa po'i dkyil 'khor du nye bar 'gro bar mi 'gyur te bgegs byed par mi nus so/ /rdo rje bum pa gzhag pa ni/ /zhes bya ba ni/ bsang gtor bya ba dang rnam par rgyal ba'i bum pa la sogs pa'i dgod pa ji ltar bya zhe na/ sngags rgyud bdag pos shes bya ste/ /</text></item>
<item><p>163b.3</p><section></section><text>zhes bya ba ste/ sngags bsdus pa'i rgyud ni sngags rgyud do/ /de ltar lhag par bslabs shing ji skad du gsungs pa'i cho gas lhag par skyong bar byed pas na sngags rgyud bdag po ste/ de kho na nyid bsdus pa la sogs pa la mngon par brtson pa'o/ /des shes par bya ba ni gnas</text></item>
<item><p>163b.4</p><section></section><text>dang sman dang sa bon dang mtshan la sogs pa dgod par brtags shing spras par byas pa'i bum pa'o/ /rdo rje sems dpa'i ting nge 'dzin gnas/ /zhes pa ni dkyil 'khor gyi slob dpon no/ /brtan po'i blos ni zhes pa ni dran pa mi g.yeng bas so/ /brtag par bya zhes pa</text></item>
<item><p>163b.5</p><section></section><text>ni gnas ji lta ba bzhin du gzhag par bya ba ste sgra ji bzhin pa'o/ /de ltar dkyil 'khor yongs su rdzogs par byas nas/ de'i 'og tu sbyin sreg bya'o zhes bstan par bya ba'i phyir/ dngos grub ces bya ba la sogs pa gsungs te/ dngos grub kun gyi 'bras 'dod pa'i/ /</text></item>
<item><p>163b.6</p><section></section><text>zhes bya ba ni/ 'jig rten dang 'jig rten las 'das pa'i dngos grub 'dod pa'o/ /sngags shes pas ni zhes pa ni sngags pa'o/ /sbyin sreg bya zhes pa ni sbyin sreg gi mchod sbyin 'bul pa ste/ gnyis ka'i rgyud las 'byung ba zhes bya ba ni lhag ma'o/ /bshang gci zhes bya ba</text></item>
<item><p>163b.7</p><section></section><text>la sogs pas ni nang gi sbyin sreg gsungs pa yin te/ de la bshang ba ni zas so/ /gci ba ni tshod ma'o/ /'bru mar ni chang ngo / /sha ni bza' ba ste/ de la sogs pa'i bza' ba dang btung bas lus kyi dkyil 'khor la gnas pa'i lha rnams la sbyin sreg tu dbul zhing</text></item>
<item><p>164a.1</p><section></section><text>bstab par bya'o/ /rdo rje mi phyed ces bya ba la sogs pa la/ rdo rje mi phyed gsum gyi 'khor lo can te/ rnal 'byor pas zos pa'i lhag ma rnams gcig tu byas pas/ las kyi dbye bas ci snyed pa'i thab khung dang / bud shing gi me la rdo rje gang ba'i sbyin sreg dbul lo/ /</text></item>
<item><p>164a.2</p><section></section><text>ji lta bu zhe na/ dbus su ste/ thab kyi dbus su rang gi lha'i gzugs zhes bya ba zhi ba la sogs pa'i rnam pas phye ba'i lha'i gzugs bsams la/ zhal te de'i kha'i sgor dgang blugs dbul bar bya'o/ /de ltar tshogs kyi dkyil 'khor la gnas pa'i sbyin sreg rdzogs nas/ yang</text></item>
<item><p>164a.3</p><section></section><text>dbang po gnyis kyi rab tu sbyor ba'i lha'i ting nge 'dzin la gnas pas kha zas kyi lhag ma las las kyi dbye bas sbyin sreg brgya rtsa brgyad dbul bar bya zhing sbyin sreg bya'o/ /'di ni zhes bya ba la sogs pa ni go sla'o / /sgra ji bzhin pa ma yin par bshad pa'o/ /rnam par</text></item>
<item><p>164a.4</p><section></section><text>snang mdzad ces bya ba la sogs pas ni/ dbab pa sngon du 'gro bas slob ma gzhug pa'i cho ga ston to / /rnam pa sna tshogs pa'i tshul gyis 'bar bar gyur pas na/ rnam par snang mdzad de rdo rje 'chang chen po'o/ /de'i sbyor ba ni de yongs su gyur pa las zhe sdang rdo rjer bya</text></item>
<item><p>164a.5</p><section></section><text>ba'o/ /des rdo rje gsum ste oM la sogs pa gsum mo/ /de las byung ba gang yin pa de ni rdo rje gsum las byung ba ste/ der slob ma byas pa yi ge AHkha dog dmar po 'od zer dang bcas pa/ lus dang ngag dang sems zhes pa yan lag thams cad la bsams nas/ </text></item>
<item><p>164a.6</p><section></section><text>dbab pa'i cho ga bzhin du byas na rdo rje ste / dbab pa'i rdo rjes gzung bar bya zhing bdag gir byed par 'gyur ro/ /rgyal chen zhes bya ba la sogs pa gsungs te/ rgyal chen ni 'od dpag tu med pa'o/ /rdo rje sems dpa' ni mi bskyod pa'o/ /grags chen rnam par</text></item>
<item><p>164a.7</p><section></section><text>snang mdzad ni rnam par snang mdzad do/ /sku gsung thugs kyi dam tshig tu ni lus la sogs pa'i yul la'o/ /byin gyis brlab pa rab tu gsol ba ni der 'jug par mdzad pa'o/ /'di ni de'i yan lag tu gyur pa ste/ dkyil 'khor chen por 'jug par bya ba'i phyir</text></item>
<item><p>164b.1</p><section></section><text>rdo rje'i tshig yin no/ /de gang zhe na/ a khaM pI ra hUM zhes bya ba ste/ 'di ni dam tshig thams cad kyi ste/ de bzhin gshegs pa thams cad kyi'o/ /de rnams kyi lus dang ngag dang sems kyi bdag nyid snying po yin pas na/ lus ngag sems kyi snying po ste/ de ston par byed pa'i</text></item>
<item><p>164b.2</p><section></section><text>sngags kyi snying po ste / rdo rje ni 'di yin no/ /de la zhes bya ba la sogs pa la/ des ni dkyil 'khor gyi cho ga la'o/ /rdo rje chen po ni dbang bskur ba'i don gyi slob ma'o/ /de'i dbang bskur ba ni/ rdo rje chen po'i dbang bskur ba'o/ /de nyid sba bar bya ba yin pas na ye shes</text></item>
<item><p>164b.3</p><section></section><text>gsang ba'o/ /sangs rgyas kun gyis zhes pa ni rnam par snang mdzad la sogs pa ste/ des nam mkha'i khams zhes pa nam mkha'i gtos yongs su gang bar bsam zhing bsgom par bya'o/ /rdo rje'i rigs ni zhes bya ba la sogs pa la/ rdo rje'i rigs ni slob dpon</text></item>
<item><p>164b.4</p><section></section><text>te/ des sil snyan te sgra la sogs pa 'dod pa'i yon tan lngas de la gnas pa la mchod cing bsgoms la/ bdag nyid kyis bris pa'i rdul tshon gyi dkyil 'khor bsgom par bya zhing / rim pa ji lta ba bzhin du bstim par bya'o/ /'di skad kyang gsungs so/ /rdo rje sku</text></item>
<item><p>164b.5</p><section></section><text>gsum zhes bya ba la sogs pa la/ rdo rje sku gsum ni dam tshig rdo rje ste / rdo rje sku gsum sngags kyis ni/ /zhes pa ni/ bdag nyid rang gi phyag rgya dang gcig tu byas pa las byung ba'i yungs kar te/ byang chub kyi sems kyi thig le rnams kyis/ brtul zhugs can te slob dpon</text></item>
<item><p>164b.6</p><section></section><text>gyis de bzhin gshegs pa rnams su bsgoms la/ slob ma la dbang bskur bar bya ba'i phyir brdeg par bya zhing bskul bar bya'o/ /de'i tshe ste/ dus de'i tshe de bzhin gshegs pa rnams bskul na/ bdag nyid nye bar byon nas dbang bskur zhing byin gyis rlob pa stsol bar</text></item>
<item><p>164b.7</p><section></section><text>'gyur ro/ /rdo rje sems dpa'i ting nge 'dzin gyis/ yang na sangs rgyas te/ rnam par snang mdzad la sogs pa bsgom par bya'o/ /de ltar bsgoms nas de bum pa'i nang du chud pa ni/ spyan la sogs pas bzung bar mkhas pa ste slob dpon gyis bsgom par bya'o/ /des</text></item>
<item><p>165a.1</p><section></section><text>cir 'gyur zhe na/ slob ma blo brtan te sems rtsa gcig pa rdo rje rnam par snang mdzad du gyur par bsam mo/ /de'i 'og tu/ lus dang ngag sems rdo rje can/ /zhes pa ni/ slob ma'i lus kyi dkyil 'khor la sngags shes pas zhes pa/ lha bskyed pa'i sa bon shes pas ji lta ba bzhin du</text></item>
<item><p>165a.2</p><section></section><text>dgod par bya'o/ /de ltar dgod pa byas nas 'og nas bshad pa 'dis dkyil 'khor thams cad du dbang bskur ba ni dbang bskur ba thams cad de/ der gsang ba ni sba bar bya ba'o/ /slob dpon thams cad kyi zhes bya ba ni/ thugs kyi dkyil 'khor la sogs par dbang bskur ba</text></item>
<item><p>165a.3</p><section></section><text>stsol ba ste/ de rnams kyis slob ma'i don du rdo rje tshig tu smra bar bya ba ni rdo rje'i tshig brjod pa'o/ /de gang yin zhe na/ sangs rgyas zhes bya ba la sogs pa gsungs te/ sangs rgyas rnams ni thams cad kyi/ /zhes pa/ de bzhin gshegs pa thams cad kyi spyan sngar ro/ /rdo rje gsang ba</text></item>
<item><p>165a.4</p><section></section><text>gsum las byung / /zhes bya ba la/ rdo rje gsang ba gsum ni rdo rje 'chang chen po'o/ /de las byung ba ni de'i rigs las skyes pa'o/ /rdo rje chen po ni dor du med pa'o/ /dbang bskur ba chen po ni khams gsum gyi rgyal por rab tu bzhag pa ste/ de ngas deng sbyin par bya'o/ /khyed kyis</text></item>
<item><p>165a.5</p><section></section><text>kyang 'di la nan tan du bsgrub par bya'o zhes pa ni slob ma la dbugs dbyung ba'o/ /de la rdo rje slob dpon gyis de skad du smras pa dang / 'og nas bshad pa'i slob ma 'di dag thams cad rigs kyi dbye bas/ gnas pa de rnams kyis rdo rje chen po ste/ rdo rje slob dpon de la gsol ba bya</text></item>
<item><p>165a.6</p><section></section><text>ba ni gsol ba 'debs pa'o/ /de'i cho ga ni bya ba'i cho ga'o/ /de nyid ni gsang bar 'gyur ba'o/ /de gang yin zhe na/ byang chub rdo rje zhes bya ba la sogs pa ste/ byang chub rdo rje ni rdo rje 'chang chen po'o/ /sangs rgyas la zhes pa ni mi bskyod pa la sogs pa la'o/ /mchod</text></item>
<item><p>165a.7</p><section></section><text>chen ni dbang bskur ba chen po'o/ /ji ltar rnam pa gang gis stsal ba de bzhin du bdag kyang rab tu bsgral ba'i phyir zhes pa ste/ bdag 'khor ba ma lus pa'i rgya mtsho las bsgral bar bya ba'i phyir nam mkha'i rdo rje ste/ rdo rje 'chang chen po dang mnyam pa dang ste da ltar bdag</text></item>
<item><p>165b.1</p><section></section><text>khyed la skyabs su mchis pa la stsol cing gnang bar gsol zhes gsol ba 'debs pa'o/ /de'i tshe ste de'i dus su rab tu dgyes pas te/ gsol ba btab pas yi rangs par gyur pa'i bla mas dbang bskur ba sbyin par bya'o/ /lha'i gzugs ni phyi'i dkyil 'khor ro/ /de'i sbyor</text></item>
<item><p>165b.2</p><section></section><text>ba yis zhes pa ni/ slob ma'i lus kyi dkyil 'khor la ji lta ba bzhin du bkod pa'o/ /rgyu des na snying gar zhes pa'i de nyid kyi snying ga'i pad+ma la bdag po gzhag par bya zhing dgod par bya'o/ /de ltar dkyil 'khor gyi bdag nyid du byas pa'i rdo rje slob ma blo ldan la zhes pa shes</text></item>
<item><p>165b.3</p><section></section><text>rab dang ldan pa la/ dkyil 'khor dag ni bstan par bya/ /zhes bya ba ste/ dkyil 'khor rim pa ji lta ba bzhin du de kho na nyid bstan par bya'o/ /sangs rgyas zhes bya ba la sogs pa la/ sangs rgyas thams cad de rdzogs pa'i de bzhin gshegs pa rnams kyis gsungs</text></item>
<item><p>165b.4</p><section></section><text>shing bstan pa'i dam tshig ces bya ba 'da' bar mi bya bas/ bsgrub par bya ba bsgrags par bya zhing rdo rje slob ma la bstan par bya ste/ khyod kyis srog chags gsad par bya/ /zhes bya ba la sogs pa'i dam tshig bzhi ni/ le'u lnga pa las gsungs pa'i dgongs pas bshad pa</text></item>
<item><p>165b.5</p><section></section><text>bzhin du shes par bya'o/ /de ltar bshad ma thag pa'i rdo rje'i lam gyi mi phyed pa'i ting nge 'dzin 'di dag gis ni/ sems can thams cad de rdo rje slob ma rjes su bskul bar bya ste/ lam 'di ni sangs rgyas thams cad kyi 'da' bar dka' ba'i dam tshig dang sdom pa'o/ /ji lta bu zhe</text></item>
<item><p>165b.6</p><section></section><text>na/ mchog tu rtag pa ste thog ma dang tha ma med pa'i zhes kyang gsungs so/ /sngags kyi zhes bya ba la sogs pa la/ dam tshig dang sdom pa 'dzin pa la bla ma khyod dngos grub gang 'dod ces dri bar bya'o/ /de gal te bdag gis 'di 'tshal lo zhes smras na/ de'i tshe de la bya ba de</text></item>
<item><p>165b.7</p><section></section><text>bsgrub pa'i sngags sbyin par bya'o/ /ji ltar sbyin par bya zhe na/ sngags kyi bskul ba smras pa yis/ /zhes bya ba ste/ sngags kyi don du bskul ba der smras pas zhes pa ste/ smras pa de la sngags kyi bskul ba smra ba'i slob ma'i tshig ste/ slob dpon gyis de'i tshig las bsam pa</text></item>
<item><p>166a.1</p><section></section><text>shes par byas la sbyin par bya'o zhes bya bar sbyar ro/ /de nas sngags kyi rgyal po'i ting nge 'dzin/ /zhes pa dang rjes su mthun pa'i lha'i rnal 'byor byin la/ gsang ba zhes pa gsang ba'i dbang bskur ba 'og nas bshad pa grub pa'i phyir brtsam par bya'o/ /de nyid</text></item>
<item><p>166a.2</p><section></section><text>bstan par bya ba'i phyir/ khu ba zhes bya ba la sogs pa gsungs te/ 'am zhes bya ba'i sgras ni bdud rtsi lhag ma gsum gzung ste/ bdud rtsi lnga po 'di dag la cho ga bzhin du yi ge gsum gyis mngon par bsngags nas sbyang ba la sogs pa'i cho gas bdud rtsir byas pa la rdo rje'i</text></item>
<item><p>166a.3</p><section></section><text>blos zhes pa rdo rje slob dpon gyis rdo rje slob ma zar gzhug cing sbyin par bya'o/ /'on tang mngon par 'dod pa'i dngos grub rnyed par mi dka'o/ /de ltar phyi dang gsang ba'i dbang gis dbang bskur ba'i gsang ba bstan par bya ba'i phyir/ rnam pa 'di bzhi zhes bya ba la sogs</text></item>
<item><p>166a.4</p><section></section><text>pa gsungs te/ gang sa la sogs pa de nyid ni gsang chen rnam pa bzhi ste/ mchog tu gsang ba'o/ /rdo rje can ni kun gyi gsang / /zhes pa ni/ theg pa gsar la gnas pa'i sngags pa thams cad la gsang ba ste bstan par mi bya ba'o / /sngags kyi 'khor lo bud med</text></item>
<item><p>166a.5</p><section></section><text>gzugs/ /zhes bya ba ni/ de bzhin gshegs pa rnams bud med kyi gzugs yongs su bzung nas bzhugs pa'o/ /gang gi phyir zhe na/ sems can don spyod phyir gnas pa'o/ /zhes bya ba gsungs te/ sems can rnams kyi zhi ba la sogs pa'i don spyod pa'i phyir/ rnam par</text></item>
<item><p>166a.6</p><section></section><text>snang mdzad la sogs pa'i sku nyid sa la sogs pa ste/ yang skyes bu'i gzugs mi snang bar mdzad nas/ spyan la sogs par yongs su gyur to zhes bya ba'i bar du'o/ /de la zhes bya ba ni dam tshig sbyin pa'i dus su'o/ /rdo rje dkyil 'khor ni ste thugs kyi dkyil 'khor ro/ /</text></item>
<item><p>166a.7</p><section></section><text>der sngags ni lha rnams te/ de thams cad mnyes par bya ba ni dbang du bya ba ste der gsang ba'o/ /gang yin zhe na/ glang po'i sha dang zhes bya ba la sogs pa ste/ cho ga 'di dag ni bdag nyid kyis bslab cing sngags rnams zhes bya ba lha rnams la sbyin sreg dang / gtor</text></item>
<item><p>166b.1</p><section></section><text>ma'i tshul gyis dbul bar bya'o/ /de ltar byas na mgon po mnyes/ /zhes bya ba ni mngon par 'dod pa'i 'bras bu stsol zhing mnyes par 'gyur ro/ /nyin re zhes bya ba la sogs pa la/ rdo rje slob ma ste dbang bskur ba thob pa la/ mkhas pas zhes pa rdo rje slob dpon gyis/ dkyil</text></item>
<item><p>166b.2</p><section></section><text>'khor zhes pa tshogs kyi 'khor lo'i cho ga nyin re'am zla re'am/ lo re bya ba'i tshul bstan cing lung dbog par bya'o/ /ji ltar zhe na/ bshang gci sha yi bya ba dang / /zhes bya ba ste/ de la bshang gci smos pas ni bdud rtsi lnga char yongs su gzung ngo / /sha smos pas ni sha</text></item>
<item><p>166b.3</p><section></section><text>rnam pa lnga yongs su gzung ngo / /bya ba dang zhes bya ba smos pas ni/ bza' ba dang btung bar bya ba ma yin pa rnams gzung ste/ bshang ba la sogs pa 'di dag dang / rdo rje gsang ba'i tshig dag gis/ /zhes bya ba dbang po gnyis mnyam par sbyor ba dang / gar dang glu</text></item>
<item><p>166b.4</p><section></section><text>la sogs pa dag gis sdug pa thams cad dbul bar bya'o zhes bya bar dgongs so/ /bdud rtsi lnga la sogs pa bza' ba la nye bar spyod pa'i dus su/ yid ches par bstan par bya ba'i phyir sngags rnams zhes bya ba la sogs pa gsungs te/ sngags thams cad kyi dang</text></item>
<item><p>166b.5</p><section></section><text>por gyur pa yi ge oM bza' ba dang por sngar sbyang ba dang / rtogs par byas la bsgoms na/ de ma thag tu mngon sum du 'bar bar 'gyur ro zhes/ bcom ldan 'das rig pa'i skyes bu chen po ste/ rdo rje 'chang chen pos de skad ces bka' stsal to/ /'di la 'jig rten</text></item>
<item><p>166b.6</p><section></section><text>dang 'jig rten las 'das pa'i bsgrub par bya ba dag kyang yod do zhes bstan par bya ba'i phyir/ dngos grub thams cad ces bya ba la sogs pa gsungs te/ dngos grub thams cad ces bya ba ni/ zhi ba la sogs pa'i dngos grub phran chags bsgrub pa ni lam 'dis 'gyur ro/ /</text></item>
<item><p>166b.7</p><section></section><text>dam tshig chen po sgrub pa dang / /zhes bya ba ni/ ri lu la sogs pa'i dngos grub chen po rnam pa brgyad sgrub pa yang rab tu 'bad pa 'di nyid kyis 'grub bo/ /sangs rgyas byang chub nyid dag kyang / /zhes pa ni/ phyag rgya chen po grub pa'i mtshan nyid can sangs rgyas nyid kyang</text></item>
<item><p>167a.1</p><section></section><text>bdag nyid kyis thabs 'di lta bus bsgrub par bya'i / thabs gzhan gyis ni ma yin no zhes bya ba'i bar du'o/ /nan tan du ni bsgrub par bya/ /zhes bya ba ni/ pha rol tu phyin pa'i tshul gyis ni rab tu 'bad pas bsgrub par bya'o/ /don 'di nyid bstan par bya ba'i phyir/ mi snang</text></item>
<item><p>167a.2</p><section></section><text>pa zhes bya ba la sogs pa gsungs te/ mi snang stobs dang brtson 'grus dang / /zhes bya ba la sogs pa ni go sla'o/ /bshang gci zhes bya ba la sogs pa la/ bshang gci ni bdud rtsi lnga'o/ /sha chen zhes bya ba ni mar me rnam pa lnga ste/ gnyis po de dag cha mnyam par byas nas/ zla</text></item>
<item><p>167a.3</p><section></section><text>ba mar ngo'i tshes brgyad dam/ bcu bzhi la ri lu byas la grib ma la bskams nas/ kham phor sbyar mar zhes bya ba pad+ma'i snod la kha sbyar ba'i nang du bzhag la nyin re zhing re re bza'o/ /des cir 'gyur zhe na/ sangs rgyas kun dang lhan cig 'khod/ /ces bya ste/ sangs rgyas ni grub pa po</text></item>
<item><p>167a.4</p><section></section><text>rnams so/ /de dang lhan cig 'khod pa ni de dang 'dra bar dus zad par 'gyur ro zhes bya ba'i bar du'o/ /'di skad ces kyang gsungs te/ de la 'di ni zhes bya ba la sogs pa la/ de la zhes pa ni dngos grub kyi gnas skabs so/ /'di ni zhes pa ni 'og nas bshad pa'o/ /gsang ba</text></item>
<item><p>167a.5</p><section></section><text>thams cad kyi rdo rje ni gnod sbyin thams cad kyi gtso bo rnams so/ /de nyid ni bka' nod par byed pas na mngag gzhug pa'o/ /de rnams kyi sgrub pa'i tshig ni sgrub pa'i thabs 'di nyid do/ /hrIH ni kha dog dmar po 'bar ba'i 'od bzang po ni/ 'od zer lngas kun nas 'khrigs pa'o/ /</text></item>
<item><p>167a.6</p><section></section><text>nam mkha' rdo rje'i dbus su ni/ nam mkha'i dkyil du chud pa'o/ /bsam pa ni bsgom par bya ba'o/ /de ltar byas nas sangs rgyas kun gyis zhes bya ba mi bskyod pa nas khro bo'i mthar thug pa'i phyogs bcu'i sangs rgyas rnams kyis nam mkha'i khams te/ nam mkha'i</text></item>
<item><p>167a.7</p><section></section><text>gtos yongs su gang zhig khyab par rnam par bsgoms la/ sangs rgyas de rnams kyi sku gsung thugs kyi gnas zhes bya ba/ sku la sogs pa'i sa bon AH khaM d+hI zhes bya ba 'di gsum der ni sngags kyis zhes bya ba yi ge d+hIHla dbab par bya'o/ /de la 'di ni zhes bya ba</text></item>
<item><p>167b.1</p><section></section><text>la sogs pa la/ mngag gzhug bskyed pa de la sku dang gsung dang thugs kyi sngags rdo rje'i gsang bar gyur pa byin gyis rlob pa'i gnas te bskyed pa'i gzhi'o/ /de gang yin zhe na/ AH khaM d+hI zhes bya ba ste/ de ltar yi ge gsum gyi bdag nyid can gyi mngag gzhug pa bsgrubs nas/ </text></item>
<item><p>167b.2</p><section></section><text>ji ltar mngon par 'dod pa'i las la sbyar bar bya'o/ /gzhan yang mngag gzhug pa'i khyad par bstan par bya ba'i phyir/ phyag na rdo rje zhes bya ba gsungs te/ phyag na rdo rje ni mi bskyod pa ste/ de dang 'dra zhing mtshungs pa'i gzugs chen po drag po'i lus can gang yin pa de</text></item>
<item><p>167b.3</p><section></section><text>ni/ phyag na rdo rje'i gzugs chen dang / /zhes bya ste/ gnod mdzes rgyal po bsam pa'o/ /de bzhin du/ phyag na pad+mo 'od chen dang / /zhes bya ba ni/ 'od dpag tu med pa ste/ de dang 'dra ba'i 'od zer chen po dang ldan pa'i rta mgrin yang de bzhin du bsam pa'o/ /gzhan</text></item>
<item><p>167b.4</p><section></section><text>gyis mi thub gzugs chen dag /ces bya ba ni/ 'od kyi tshogs kyis mi mnyam zhing gzhan gyis mi pham pas na/ gzhan gyis mi thub pa ste/ rnam par snang mdzad yin la/ de las byung ba'i gzugs chen po ni/ mthu chen po dang ldan pa'i gshin rje gshed ces bya ba ste/ de dag</text></item>
<item><p>167b.5</p><section></section><text>rigs kyi dbye bas bsgoms nas/ de rnams kyi gsang ba'i gnas dag ste/ gsang ba'i mchog la gzhag cing dgod par bya'o/ /de la zhes pa ni de rnams la 'og nas bshad pa/ 'di ni rdo rje'i gsang ba'i zhes bya ba ni khro bo rnams te/ de rnams kyi gnas so zhes pa ni bka' bsgo</text></item>
<item><p>167b.6</p><section></section><text>ba la nges par gzung ba'o/ /de yang gang yin zhe na/ nyi ma'i dkyil 'khor zhes bya ba la sogs pa ste/ mi g.yo ba'i phyir dang rdo rje 'chang ba'i sprul pa yin pas ni mi bskyod pa ste/ gnod mdzes rgyal po de nyi ma'i dkyil 'khor la gnas par bya ste/ rdo rje gsang ba'i gnas</text></item>
<item><p>167b.7</p><section></section><text>zhes bya ba'i bka' bsgo bas rab tu brtag par bya ste / tshe dpag med pa'i 'khor lo che/ /zhes bya ba ni/ rta mgrin te de bzhin du pad+ma dang nyi ma'i dkyil 'khor la gnas pa'i mngag gzhug par byas la/ gsang ba'i gnas de la sbyar bar bya'o/ /rdo rje snang mdzad de bzhin</text></item>
<item><p>168a.1</p><section></section><text>zhes bya ba ni/ de bzhin du rnam par snang mdzad kyi mngag gzhug pa ste/ zla ba dang nyi ma'i dkyil 'khor la gnas par bya ste/ bka' bsgo bar bya'o/ /'od chen zhes pa ni rdo rje mngag gzhug de dag thams cad kyang 'od chen te/ 'od zer chen po dang ldan pa'o/ /</text></item>
<item><p>168a.2</p><section></section><text>sdug bsngal chen po yis zhes bya ba ni/ 'gro ba 'don pa'i sdug bsngal gyis sdug bsngal bar gyur pas/ sdug bsngal chen po ste mi bskyod pa la sogs pa'o/ /de la sdug bsngal chen po des bskul ba ni dngos grub stsol bar bya ba'i phyir yang dag par bskul bar bya'o/ /de la zhes</text></item>
<item><p>168a.3</p><section></section><text>bya ba ni/ yang dag par bskul ba la sa bon 'di yin te/ des rdo rje thams cad ces bya ba rnam par snang mdzad la sogs pa'o/ /de rnams kyi snying po ni thugs te/ bskul ba ni khro bo la bka' bsgo bar bya ba'i phyir so sor sbod pa'o/ /AHzhes bya ba ni khro bo bskul bar bya ba'i</text></item>
<item><p>168a.4</p><section></section><text>phyir bka' bsgo ba'i tshig go/ /de ltar khro bo rnams kyi bdag po yang dag par bskul nas/ de'i 'khor rnams la yang de nyid bya bar bsgo bar 'dod pa'i phyir/ mdung rtse che dang zhes bya ba la sogs pa gsungs te/ mdung rtse che zhes bya ba ni mdung rtse 'dzin pa la'o/ /rdo rje zhes</text></item>
<item><p>168a.5</p><section></section><text>bya ba ni rdo rje 'dzin pa la'o/ /lcags kyu zhes bya ba ni lcags kyu 'dzin pa la'o/ /sna tshogs zhes bya ba ni mtshon cha gzhan dang gzhan thogs pa rnams la'o/ /mchog rnams kyis zhes bya ba ni mi phyed pa'i 'khor gyi tshogs rnams la'o/ /rdo rje cho ga bzhin du bskul na</text></item>
<item><p>168a.6</p><section></section><text>zhes bya ba ni bshad pa'i rim pas bskul ba'o/ /de ltar byas pas cir 'gyur zhe na/ sangs rgyas byang chub rab tu 'grub/ /ces bya ba ste/ sangs rgyas ni sgrub pa po ste de'i byang chub ni/ mngon par 'dod pa'i don 'grub par 'gyur zhing mthar thug par 'gyur ba'o/ /'di</text></item>
<item><p>168a.7</p><section></section><text>skad ces kyang gsungs so zhes bya ba ni/ rdo rje 'chang chen pos de skad ces kyang gsungs so zhes pa'o/ /nyams dga' ba zhes bya ba la sogs pa'i don ni bshad zin to/ /sangs rgyas thob pa zhes bya ba 'dir bsgrub par brtsams pa nyid do/ /ri rab sum cu zhes bya ba la</text></item>
<item><p>168b.1</p><section></section><text>sogs pas ni sgrub pa'i 'bras bu gsungs pa yin te/ ri'i rgyal po ri rab sum cu rtsa drug gi rdul phran gyi rdul gyi cha shas ji snyed yod pa de snyed kyi tshad kyi phra mo la sogs pa'i dbye bas phye ba'i rdo rje sems dpa' la sogs pa de'i ste/ rdo rje sems dpa' la sogs pa'i mngag gzhug</text></item>
<item><p>168b.2</p><section></section><text>par gang gyur pa de dag thams cad/ byang chub rdo rje can zhes bya ba sgrub pa po'i 'khor du 'grub par 'gyur zhing / 'khor gyi tshul gyis bka' nod cing gnas par 'gyur ro/ /sum cu rtsa drug smos pa ni 'di las nyung bar mi 'gyur ro zhes bstan pa'i phyir gsungs pa yin no/ /phan</text></item>
<item><p>168b.3</p><section></section><text>yon gzhan yang bstan par bya ba'i phyir/ phyogs bcu'i zhes bya ba la sogs pa gsungs te/ shar la sogs pa phyogs bcu na sangs rgyas thams cad kyi zhes pa/ gang+gA'i klung gi bye ma snyed kyi sangs rgyas kyi zhing ji snyed yod pa de dag thams cad du 'gro bar 'gyur zhing</text></item>
<item><p>168b.4</p><section></section><text>phyin par 'gyur ro/ /der song nas kyang zab mo'i chos rdo rje 'chang chen po thob pa'i rgyur gyur pa/ de bzhin gshegs pa rnams las thos par 'gyur ro/ /de nas cir 'gyur zhe na/ sangs rgyas sa yang thob par 'gyur/ /zhes bya ba'o/ /'di skad ston par 'gyur te</text></item>
<item><p>168b.5</p><section></section><text>bskyed pa'i rim pa'i ting nge 'dzin la gnas nas/ bshad ma thag pa'i tshul gyis mngag gzhug pa'i dngos grub thob nas/ de bzhin gshegs pa mnyes par byas pas/ rdzogs pa'i rim pa'i ting nge 'dzin mngon du byas te/ rdo rje 'chang chen po'i go 'phang thob par</text></item>
<item><p>168b.6</p><section></section><text>'gyur ba'o/ /bcom ldan 'das dam tshig rdo rje bshad pas de skad ces bka' stsal to zhes bya ba ni rdo rje 'chang chen po'o/ /de la 'di ni zhes bya ba la sogs pa la/ mngag gzhug pa thams cad ni 'jig rten pa dang 'jig rten las 'das pa rnams so/ /de nyid sba</text></item>
<item><p>168b.7</p><section></section><text>bar bya ba yin pas na gsang ba'o/ /de rnams bsgrub par bya ba'i phyir rdo rje gsang ba zhes bya ba ste/ rdo rje sems dpas yang dag par bstan par gyur pa'i gsang ba'i las rtsom pa'o/ /rdo rje sems dpa' zhes bya ba la sogs pa la/ rdo rje sems dpa' mi bskyod</text></item>
<item><p>169a.1</p><section></section><text>pa'o/ /de'i ye shes chen po ni sems kyi ngo bo nyid yi ge hUM ngo / /gsung gi rdo rje ni 'od dpag tu med pa'o/ /de 'dzin cing skyed par byed pas na gsung gi rdo rje 'dzin pa ste/ yi ge AH'o/ /rdo rje'i sku ni rnam par snang mdzad do/ /de'i dgod pa chen po ni skyed par byed pa'i</text></item>
<item><p>169a.2</p><section></section><text>yi ge oM yin te/ yi ge gsum po de dag gis mngag gzhug pa rnams bskyed pa nas brtsams te/ dus thams cad du rtag tu bskul bar bya zhing byin gyis brlab par bya'o/ /de la zhes bya ba ni mngag gzhug pa bsgrub par bya ba'i yul la ste/ 'og nas bshad pa 'di ni rdo rje ye</text></item>
<item><p>169a.3</p><section></section><text>shes zhes pa/ de bzhin gshegs pa rnams te de rnams kyi 'khor lo ni tshogs so/ /des byas pa'i sngags kyi tshig de rnams kyi dam tshig gi gnas zhes pa ni/ 'da' bar mi bya ba'i gnas skabs de yang / dam tshig bskul ba la sogs pa'i dbye bas rnam pa bzhi'o/ /dam tshig bskul</text></item>
<item><p>169a.4</p><section></section><text>ba dang zhes bya ba la/ dam tshig ni rdo rje 'chang chen po'i bka'o/ /des bskul ba ni gsol ba btab pa'o/ /dam tshig gtong ba zhes bya ba ni/ dam tshig de nyid kyis bya ba rnams la sbyar nas dam tshig gi don sgrub pa'o/ /dam tshig bod pa ni dam tshig de las bod cing ming dang sbyar nas</text></item>
<item><p>169a.5</p><section></section><text>dam tshig tu byed pa'o/ /dam tshig 'ching ba'o zhes bya ba ni/ de la 'ching zhing drag pos nges par sbyor ba'o/ /de ltar grub pas ci zhig byed ce na/ mkha' dbyings rgya chen zhes bya ba la sogs pa gsungs te/ nam mkha'i dbyings rgya che zhing mtha' med la dag cing sgrib pa</text></item>
<item><p>169a.6</p><section></section><text>med pa dang / chos rnams thams cad rnam par spangs/ /zhes bya ba ste/ mthong ba las 'das pa 'di lta bu'i nam mkha'a'ang gong bu'i tshul gyis shes pa/ gzugs can gyi rang gi ngo bos rdo rje ltar sra ba'i gzugs su'ang / sgrub pa pos bskul na mngag gzhug pa rnams kyis</text></item>
<item><p>169a.7</p><section></section><text>byed par 'gyur na/ gzhan dag sgrub par byed pa lta smos kyang ci dgos zhes phul du byung ba'i khyad par du gsungs pa'o/ /bcom ldan 'das sangs rgyas thams cad kyi bu gcig pa zhes bya ba ni/ gang gis bu gcig pa sangs rgyas thams cad yin pa de ni/ rdo rje sems</text></item>
<item><p>169b.1</p><section></section><text>dpa' chen po ste de skad ces bka' stsal pa'o/ /da ni rgyal po la sogs pa dbang du bya ba bstan par bya ba'i phyir/ sangs rgyas zhes bya ba la sogs pa gsungs te/ sangs rgyas ni shes rab dang ldan zhing bstan bcos kyi rigs can no/ /rdo rje sems dpa' ni brtan po ste de dag kyang gal</text></item>
<item><p>169b.2</p><section></section><text>te dbang du bya bar 'dod cing rang gi mngon par 'dod pa la 'jog par 'dod na/ rdo rje mchog gsum 'dzin pa che/ /zhes bya ba sku la sogs pa'i ngo bo nyid 'jam dpal chen po'i sku gsang ba chen po ste/ sbas par gyur pa 'og nas bshad pa 'di bsam zhing bsgom par bya'o/ /ji ltar</text></item>
<item><p>169b.3</p><section></section><text>zhe na/ rdo rje 'jam pa zhes bya ba la sogs pa gsungs te/ skad cig gis bdag nyid rdo rje 'jam dpal stobs chen zhing / bsgrub par dka' ba sgrub pa nam mkha' rdo rje'i dbus su zhes pa/ 'od gsal ba las byung ba bsam zhing bsgom par bya'o/ /mda' lnga'i sbyor ba</text></item>
<item><p>169b.4</p><section></section><text>dag gis ni/ /zhes bya ba la/ mda' lnga ni dregs par byed pa dang / rmongs par byed pa dang / kun du rmongs par byed pa dang / brgyal bar byed pa dang / sems med par byed pa ste mda' lnga'o/ /de rnams kyi sbyor ba ni gtong ba ste/ dbu rgyan gyi rtse mor zhes pa/ bsgrub par bya</text></item>
<item><p>169b.5</p><section></section><text>ba'i mchog la yang dag spro zhes bya ba ste 'phang bar bya'o/ /ji ltar zhe na/ gnas lnga dag tu sngags shes pas/ /zhes bya ba ste/ snying ga dang spyi bo dang lta ba dang gsang ba dang rkang pa ste/ gnas lnga rnams su sngags shes pa/ /zhes bya ba sa bon shes pa'i sngags pas</text></item>
<item><p>169b.6</p><section></section><text>rdo rje khro bo ste lhag pa'i bsam pa brtan pas dbab par bya zhing mda' lnga bsgom par bya'o/ /byis pa'i blo ni grags chen gyis/ /zhes bya ba la/ byis pa ni 'jam pa'i dbyangs te de la blo sems pa gang yin pa de ni byis pa'i blo ste/ sgrub pa po chen po grags chen gyis/ /zhes</text></item>
<item><p>169b.7</p><section></section><text>pa ni/ /nus pa chen po dang ldan pa dregs par byed pa la sogs pa'i mdas bsgrub par bya ba sdangs shing skyabs med la brgyal zhing / rmongs par bsgom zhing bsam par bya ste/ dbang du bya ba'i bsam gtan 'di ni gsang ba'i bskul ba zhes bya ba/ nang gi bdag nyid la mchog</text></item>
<item><p>170a.1</p><section></section><text>tu gzhol bas zla ba phyed de zhag bco lnga'i bar du bsgom par bya ba ni/ sngags rnams kun gyis zhes pa/ de bzhin gshegs pa thams cad kyi rab tu gsang ba yin par/ rdo rje'i don gyi blo yis zhes pa rdo rje 'chang chen pos gsungs shing bshad pa yin no/ /gdul</text></item>
<item><p>170a.2</p><section></section><text>ba'i don gyi sbyor ba bstan par bya ba'i phyir/ sangs rgyas dkyil 'khor zhes bya ba la sogs pa gsungs te/ nam mkha'i dbyings kyi dbus su gnas pa'i hUM bsams la/ de yongs su gyur pa las sangs rgyas kyi dkyil 'khor zhes bya ba/ de bzhin gshegs pa thams cad kyi</text></item>
<item><p>170a.3</p><section></section><text>bkod pa'i mchog bsam par bya'o/ /sngags kyi rdo rje ni yi ge hUM ste de la sogs pa sa bon rnam pa lnga rnams kyis rdo rje gsum la sogs par zhes pa bsgrub par gyur pa'i gdug pa rnams rab tu bsgom par bya'o/ /de rnams kyi mig gi dbus su zhes pa mig gi sbubs su/ </text></item>
<item><p>170a.4</p><section></section><text>yi ge oM 'od rab tu 'phro ba bsams nas/ nam mkha'i khongs na bzhugs pa 'di dag gis mthong bar shog cig ces byin gyis brlab pa'i cho gas bstan par bya'o/ /de ltar byas na sngags rnams kun gyi zhes bya ba/ de bzhin gshegs pa thams cad kyi gzugs</text></item>
<item><p>170a.5</p><section></section><text>dag ni zhes bya ba/ phyag rgya chen po'i gzugs sku gsum rdo rje can du mthong zhes ba ste sgrub pa pos mthong bar 'gyur ro/ /bkres skom la sogs zhes bya ba la sogs pa la/ bkres pa dang skom pas gdungs pa la sogs pas zil gyis non pa'i sgrub pa pos/ sbyor ba 'di</text></item>
<item><p>170a.6</p><section></section><text>rnam par bsams na rdo rje thugs kyi bka' bzhin du zhes pa/ rdo rje 'chang chen pos gsungs pa bzhin du/ sdug bsngal thams cad byang bar 'gyur/ /zhes bya ba ste/ lus dang ngag dang yid kyi sdug bsngal thams cad rnam par 'jig par 'gyur ro/ /de nyid bstan par bya ba'i</text></item>
<item><p>170a.7</p><section></section><text>phyir/ rnam par snang mdzad ces bya ba la sogs pa gsungs te/ rnam par snang mdzad kyi gzugs don thams cad 'byor pa ste stsol bar bsams la/ yi ge baM zla ba'i dkyil 'khor rdzogs pa lta bu la bdud rtsi'i thigs pa 'bab pa kha'i nang du ste/ rkan gyi dbus su chud par</text></item>
<item><p>170b.1</p><section></section><text>bsgoms la/ yi ge oM kha dog dkar po bdud rtsi'i thigs pa 'bab pa'i nang du zhugs par bsams te/ bsam gtan de ni bza' bar bya ba kun du zhes bya ba kha zas 'phrod pa dang / mi 'phrod pa thams cad kyi gnas shes pa ste nad med pa'i gzhi'o/ /yid bzhin nor bus brgyan</text></item>
<item><p>170b.2</p><section></section><text>pa ste/ /zhes bya ba ni/ lang tsho dang nad med pa dang bde ba dam pa rab tu ster bas / yid bzhin gyi nor bu ltar mchod par bya ba'o/ /zhi ba ni nyon mongs pa thams cad zhi bar byed pa dang / sdug bsngal thams cad sel ba zhes bya ba ste/ dug dang sbyar ba'i dug dang 'byung po la</text></item>
<item><p>170b.3</p><section></section><text>sogs pa nye bar 'tshe ba thams cad zlog pa'o/ /ye shes rdo rje las byung ba'o/ /zhes bya ba ni/ rdo rje 'chang chen po nyid du skyes par bsgoms pa'o/ /bcom ldan 'das yid bzhin gyi nor bus de skad ces bka' stsal to zhes bya ba ni/ dkon mchog dpal gyi ngo bo nyid de de</text></item>
<item><p>170b.4</p><section></section><text>rdo rje 'chang chen po'o/ /de nas zhes bya ba la sogs pa la/ dpa' bo chen po rdo rje ni rdo rje 'chang chen po'o/ /de bzhin gshegs pa ni ting nge 'dzin 'ga' zhig gi khyad par ro/ /rdo rje bsgom pa ni de rdzogs par byed pa'i sems rtse gcig pa'o/ /des bskyed pa'i tshig gi</text></item>
<item><p>170b.5</p><section></section><text>mchog gi sa bon gyi khyad par te/ de rdo rje'i gsung las phyung ngo / /bIH zhes bya ba ni sa bon no/ /sangs rgyas dkyil 'khor 'od bzang po/ /nam mkha' rdo rje'i dbus su bsam/ /zhes bya ba ste/ mi bskyod pa la sogs pa'i sangs rgyas kyi 'khor los yongs su bskor ba'o/ /rdo rje</text></item>
<item><p>170b.6</p><section></section><text>sku gsum sbyor ba yis/ /zhes bya ba/ sku dang gsung dang thugs gcig tu byas pas rdo rje bskyed de 'di rnam par bsam par bya'o/ /rgyan rnams thams cad yongs rdzogs pa/ /zhes bya ba ni/ skyes bu chen po'i mtshan dang ldan pa'i phyir ro/ /cung zad ser ba ni rin chen 'byung</text></item>
<item><p>170b.7</p><section></section><text>ldan no/ /rdo rje 'gying ba ni de nyid kyi rnam par rol zhing 'gying ba gang yin pa de la de skad ces bya'o/ /zhi ba thor tshugs dbu rgyan can/ /bsams nas thams cad brtsam par bya/ /zhes bya ba ni/ 'di ltar bsams nas zhi ba la sogs pa thams cad brtsam par bya'o/ /rdo rje</text></item>
<item><p>171a.1</p><section></section><text>dpa' bo ni rdo rje 'chang chen po'o/ /de'i rlabs kyi phreng ba ni spro ba'i dba' rlabs kyi phreng ba ste/ de lta bu'i ting nge 'dzin gang la dmigs pa de la de skad ces bya'o/ /de nas zhes bya ba la sogs pa la/ kun nas sangs rgyas thams cad kyis rnam par bsgrags shing</text></item>
<item><p>171a.2</p><section></section><text>bstod pa/ skul byed ma'i gzugs kyi ting nge 'dzin gang yin pa de la de skad ces bya ste/ mi phyed pa'i ting nge 'dzin de la thugs rtse gcig tu mngon par 'du mdzad cing byin gyis brlabs nas/ rdo rje 'chang chen po bsgom zhing bskyed pas na/ rdo rje chen po bsgom pa ste skul byed</text></item>
<item><p>171a.3</p><section></section><text>ma'o/ /de'i tshig ni skyed par byed pa'i sa bon te/ nyid kyi sku dang gsung dang thugs rdo rje las phyung ngo / /de gang yin zhe na/ tsuM nam mkha' rdo rje la nyi ma'i dkyil 'khor rnam par bsams nas/ de'i steng du bshad ma thag pa'i sa bon rnam par bkod de sangs rgyas kyi sprin zhes bya ba/ </text></item>
<item><p>171a.4</p><section></section><text>rang gi dkyil 'khor pa rnams kyi/ /dbus su gnas par cho ga yis/ /zhes bya ba de bzhin gshegs pa spro ba dang bsdu ba byas pas so/ /rdo rje gsum gyis zhes pa ni sku rdo rje la sogs pas byin gyis brlabs pa'o/ /grags chen ni zhes bya ba ni/ sdug bsngal thams cad</text></item>
<item><p>171a.5</p><section></section><text>nges par sel bas grags pa chen po thob pa'o/ /sku dang gsung dang thugs kyi dbab pa zhes bya ba ni/ gdug pa rnams kyi sku dang gsung dang thugs rdo rjes 'joms par skul byed rdo rje ma bsgom par bya'o/ /ji ltar zhe na/ rgyan rnams thams cad yongs rdzogs pa/ /kha dog</text></item>
<item><p>171a.6</p><section></section><text>dkar mor rab tu bsgom/ /zhes bya ba'o/ /rdo rje sems dpa' rgyal po ste/ /bsams la sngags kyi tshig dgod do/ /zhes bya ba la/ sngags ni de bzhin gshegs pa rnams so/ /'di rnams kyi tshig ni mtshan ma ste de dgod par bya zhing / rdo rje sems dpa' mtshan</text></item>
<item><p>171a.7</p><section></section><text>ma'ang dgod par bya'o zhes bya ba'i bar du ste/ rdo rje ni mi bskyod pa'o/ /de dang snyoms par zhugs par mtshan mas rjes su byed pa'o/ /nam mkha' rdo rje'i dam tshig ni skul byed ma'i gzugs so/ /de la ye shes kyi 'od zer ni ye shes kyi snang ba ste/ ting nge 'dzin gang de</text></item>
<item><p>171b.1</p><section></section><text>la dmigs bde la de skad ces bya'o/ /de nas zhes bya ba la sogs pa la/ nor dang 'bru thams cad la sems pa ni bsam pa thams cad de/ rdo rje dang 'dra bar longs spyod cing dmigs par byed pas na/ rdo rje longs spyod pa ste de skad ces bya ba la snyoms par zhugs nas/ ting</text></item>
<item><p>171b.2</p><section></section><text>nge 'dzin gyi 'khor lo'i tshul zhes bya ba/ gnod gnas kyi ting nge 'dzin gyi khyad par sa bon gang gis bskyod pa 'di nyid kyi sku la sogs pa las phyung ngo / /dzi sangs rgyas zhes bya ba la sogs pa la/ nam mkha'i dbyings kyi dbus su gnas par sangs rgyas te/ gnod gnas so/ /</text></item>
<item><p>171b.3</p><section></section><text>de nyid snying por gyur pas na dkyil lo/ /de len cing bskyed pas na sangs rgyas dkyil 'khor te sa bon no/ /de la sangs rgyas kun zhes bya ba ni rin po che'i rigs dang ldan pa'o/ /cho ga yis zhes bya ba spro ba dang bsdu ba'i sbyor bas dbab bar bya zhing nang du bstim bar bya ste/ sa</text></item>
<item><p>171b.4</p><section></section><text>bon de yongs su gyur pa las/ gnod sbyin chen po gnod gnas gser gyi mdog can gsus pa che ba mi'u thung gi gzugs can/ zhal gsum pa/ phyag drug pa lag pa g.yas rnams kyis bi dza pU ra dang lcags kyu dang mda' thogs pa/ g.yon rnams las gcig gis</text></item>
<item><p>171b.5</p><section></section><text>rang gi rig ma 'khyud pa la brtson pa/ gzhan gnyis kyis zhags pa bzang po dang bcas ba'i ne'u le dang gzhu 'dzin pa/ thor tshugs dang dbu rgyan rdo rje can te/ 'di lta bu'i tshul du bdag nyid gnod gnas su rdzas sgrub pa la bsgom par bya zhing / sangs rgyas lnga zhes bya ba la </text></item>
<item><p>171b.6</p><section></section><text>rnam par snang mdzad la sogs pa/ cho ga yis zhes bya ba rim gyis mgo bo dang lkog ma dang snying ga dang lte ba dang byin pa rnams su/ oM la sogs pa'i sa bon las bsgom par bya'o/ /de nas rang gi snying ga las rang dang 'dra ba'i gnod gnas phyung la/ snga ma bzhin du</text></item>
<item><p>171b.7</p><section></section><text>thams cad byas nas de'i cod pan du/ bde ba chen po rang gi phyag rgya dang bcas pa'i yi ge dzaM las byang chub kyi sems kyi rgyun gyis dbang bskur bar bsams la/ de'i mgor rdo rje bdud rtsi'i chu oM dzaM b+ha la dza len+d+ra ye swA hA/ zhes bya ba'i sngags 'don pa sngon du 'gro bas bsgoms la sbyin</text></item>
<item><p>172a.1</p><section></section><text>par bya'o/ /de ltar sbyin pa ni/ rdo rje sems dpa'i cho ga yis/ /dbu rgyan de la rnam par bsam/ /zhes bya ba'o/ /de ltar byas pas na de mnyes shing sgrub pa po'i bsam pa yongs su rdzogs par byed do/ / rdo rje'i phyag rgya ni mi phyed pa'i gnod gnas kyi phyag</text></item>
<item><p>172a.2</p><section></section><text>rgya'o/ /de nyid 'da' bar mi bya bas na dam tshig go/ /des rdzas sgrub pa ni rdzas skyed pa'o/ /de nyid ni tog dang ldan par mtho zhing dpal te nus pa ldan pa'i ting nge 'dzin gang yin pa de la de skad ces bya'o/ /de nas zhes bya ba la sogs pas ni/ gnod sbyin mo sgrub pa gsungs pa yin</text></item>
<item><p>172a.3</p><section></section><text>te/ 'dod pa ni gzugs la sogs pa'i yul rnams so/ /de rnams la nye bar longs spyod pa'i dpal ni rnam par rol pa ste/ ting nge 'dzin gang la ming de skad ces bya ba la snyoms par zhugs nas/ gnod sbyin mo thams cad kyi dam tshig rdzogs par byed pa rdo rje'i tshig ste/ sa</text></item>
<item><p>172a.4</p><section></section><text>bon gyi yi ge 'og nas bshad pa 'di/ nyid kyi sku la sogs pa las nges par phyung ba ni k+ShiM zhes bya ba'o/ /mkha' dbyings rdo rje zhes bya ba la sogs pa la/ nam mkha'i dbyings la yi ge k+ShiM las byung ba'i khang pa brtsegs ma gru bzhi la sogs pa'i yon tan dang ldan pa bsam pa'o/ /</text></item>
<item><p>172a.5</p><section></section><text>me tog spos kyis kun tu 'khrigs/ /zhes bya ba ni/ phyi dang nang gi mchod pa rnams kyis legs par mchod la/ gnod sbyin mo zhes bya ba gnod sbyin mo'i tshogs kyis nam mkha'i dbyings zhes bya ba nam mkha'i khams te/ de yongs su gang bar bsam par bya'o/ /rdo rje</text></item>
<item><p>172a.6</p><section></section><text>gsum gyi sbyor bas dbab/ /ces bya ba ni/ gzhal yas khang gi nang du gzhug pa'o/ /gzugs kyi sprin dag rnam bsams la/ /zhes bya ba ni/ de'i 'og tu gnod sbyin mo'i gzugs kyi tshogs ma lus pa gnod sbyin mo gcig gi gzugs su bsam pa'o/ /sku gsum</text></item>
<item><p>172a.7</p><section></section><text>zhes bya ba la sogs pa la/ rdo rje gsum las bye brag gis/ /zhes bya ba ni/ sku la sogs pa byin gyis brlabs pas gnod sbyin mo de'i gzugs kyi bsam gtan rigs lngar bya ba bsam par bya'o/ /rdo rje 'jam pa'i ting 'dzin gnas/ /zhes pa ni sgrub pa po ste/ </text></item>
<item><p>172b.1</p><section></section><text>des dbu rgyan zhes bya ba gnod sbyin mo'i spyi bor khro bo ste gshin rje gshed la sogs pa gang yang rung ba'i gnon pa'i don du bsgom par bya'o/ /snying gar zhes bya ba gnod sbyin mo'i snying ga'i lte ba la/ sngags kyi tshig ces pa yi ge k+ShiM bsgoms la/ rdo rje'i sbyor ba ste snyoms par zhugs</text></item>
<item><p>172b.2</p><section></section><text>pa brtsam par bya'o/ /gnod sbyin mo thams cad dang mnyam pa nyid ni gcig tu byas pa'o/ /de nyid gnas pa ste rol pa'o/ /de'i sgom pa ni yang dang yang du slob par byed pa'o/ /de nyid rdo rje ltar mi phyed pa'i ting nge 'dzin gang yin pa de la de skad ces bya'o/ /dngos grub</text></item>
<item><p>172b.3</p><section></section><text>phra mo rnams bstan par bya ba'i phyir/ de nas zhes bya ba la sogs pa gsungs te/ rdo rje'i sngags ni de bzhin gshegs pa rnams so/ /dngos grub ni lha mo rnams so/ /de rnams kyi rnam par 'phrul pa ni snyoms par 'jug pa'i bya ba ste/ de gang du ston pa'i ting nge 'dzin de la snyoms</text></item>
<item><p>172b.4</p><section></section><text>par zhugs nas/ phra mo ste 'jig rten pa'i mkha' 'gro ma de rnams kyi dngos grub thob pa'i thabs nyid kyi sku dang / gsung dang thugs rdo rje las/ de dag nyid kyi lus dang ngag dang yid kyi rdzu 'phrul rab tu ston pas phyung zhing gsungs so/ /ji ltar zhe na/ sku dang gsung dang </text></item>
<item><p>172b.5</p><section></section><text>thugs zhes bya ba la sogs pa ste/ gzugs sna tshogs len pas sku yang dag par grub pa dang / sgra sna tshogs kyis gsung grub pa dang / ji ltar mngon par 'dod pa'i don 'thob pas thugs yang dag par grub pas rdo rje mkha' 'gro mar bshad de/ de rnams kyi gzugs</text></item>
<item><p>172b.6</p><section></section><text>'dzin pa ni de dang 'dra ba'o/ /shin tu gsal bas na 'od bzang po ste snang ba'o/ /'dzam bu chu bo'i gser 'od 'dra/ /zhes bya ba ni/ nye bar mtshon pa'i mtshan nyid kyis na gser la sogs pa'i mdog can no/ /dngos grub phra mo ni rang gi ngo bo yongs su sgyur ba la sogs pa'i</text></item>
<item><p>172b.7</p><section></section><text>mtshan nyid can te de la gnas pa'o/ /rdo rje mkha' 'gro dang 'jig rten pa'i mkha' 'gro ma'i snyoms par 'jug pa'i 'bras bu'i dbye ba bstan par bya ba'i phyir/ mi snang la sogs zhes bya ba la sogs pa gsungs te/ mi snang ba ni dngos po med par byas pa'o/ /de la sogs</text></item>
<item><p>173a.1</p><section></section><text>pa ni ldang ba la sogs pa gang yin pa de ni/ mi snang ba la sogs pa ste rdo rje mkha' 'gro ma rnams so/ /de rnams kyi grub pa ste snyoms par 'jug pas ni sgrub pa po gtso bo rdo rje sems dpar 'gyur ro/ /gnod sbyin rgyal po ni 'jig rten pa'i mkha' 'gro ma rnams te/ </text></item>
<item><p>173a.2</p><section></section><text>de rnams dang snyoms par 'jug pas ni sngags la mchog tu gzhol ba'i rig pa 'dzin pa dag gi dbang por 'gyur ro zhes bya ba ste khyad par ro/ /de la zhes bya ba la sogs pas ni 'di dag gi sgrub pa ston te/ rdo rje'i dngos grub ni lha mo rnams te/ de rnams kyi gzugs gsang</text></item>
<item><p>173a.3</p><section></section><text>ba ni gzugs phun sum tshogs pa'o/ /de la sngags kyi dngos grub ni bklags pas grub pa'i sngags kyi tshig rnams so/ /gzugs ji lta bu zhe na/ mdzes pa'i gzugs zhes bya ba la sogs pa gsungs te/ mdzes pa'i gzugs ni 'od gsal ba ste/ de mthong ba nyid kyis tshim</text></item>
<item><p>173a.4</p><section></section><text>zhing kun tu dga' bar 'gyur ba des mthong bar 'gyur ro/ /gtsug tor zhes bya ba la sogs pa la/ gtsug tor ni gtsug tor 'khor los sgyur ba'i sngags pa'o/ /thams cad grub pa ni zhes bya ba ni lha mo thams cad kyis grub pa la'o / /yid bzhin nor bu'i bdag por</text></item>
<item><p>173a.5</p><section></section><text>'gyur/ /zhes bya ba ni/ myur bar byed pas yid bzhin gyi nor bu dang 'dra bar 'dod pa'i don sgrub par 'gyur ro/ /ci 'di dag kho na sgrub par byed dam zhe na/ sangs rgyas byang chub ces bya ba la sogs pa gsungs te/ sangs rgyas kyi byang chub ni rdo rje'i mkha' 'gro ma rnams </text></item>
<item><p>173a.6</p><section></section><text>te/ de yang sgrub par byed pa'o/ / 'di dag 'ba' zhig byed par ma zad kyi gzhan yang / sangs rgyas rdo rje rab sgom pa'o/ /zhes bya ba ste/ sangs rgyas nyid dang rdo rje 'chang ba nyid sgrub pa'o zhes bcom ldan 'das bsam pa thams cad yongs su rdzogs par byed pa'i rdo rjes</text></item>
<item><p>173a.7</p><section></section><text>de skad ces bka' stsal to/ /de ltar bya ba byas pa'i phyag rgya thob pa'i thabs bstan nas/ de dang lhan cig tu spyad pa'i rim pa bstan par bya ba'i phyir/ de nas zhes bya ba la sogs pa gsungs te/ de bzhin gshegs pa thams cad ni sku rdo rje la sogs pa'o/ /de rnams</text></item>
<item><p>173b.1</p><section></section><text>kyi sku la sogs pa'i rig pa'i brtul zhugs ni cha lugs kyi khyad par ro/ /de yang dag par len pa'i spyod pa ste slob pa'o/ /de dag nyid kyi sku la sogs pa'i ngo bo ston pas phyung ba ni gsungs pa'o/ /sku zhes bya ba la sogs pa la/ rnam par snang mdzad la sogs pa'i</text></item>
<item><p>173b.2</p><section></section><text>rnal 'byor pa rnams kyis lus dang ngag dang sems bsgom pa ni ngang tshul nyid kyis zhes bya ba cha lugs bsgyur ba nyid kyis bya'i / bsgom pa tsam gyis ni ma yin te/ de lta bus ni de'i sku nyid ces bya ba 'di ltar phyag rgya chen po'i dngos grub thob par 'gyur ro/ /de la zhes bya ba la</text></item>
<item><p>173b.3</p><section></section><text>sogs pas ni/ rigs gsum gyi sdom pa ston te/ thor tshugs dbu rgyan zhes bya ba la sogs pa la/ gzugs ni lha'i sku ste de thor tshugs dang dbu rgyan gyis brgyan pa chen po ste/ mthong na yid dga' ba kha dog dkar po lta bur bya ba'o/ /sngags kyi zhes bya ba ni sku</text></item>
<item><p>173b.4</p><section></section><text>rdo rje ste/ de'i sdom pa ni 'og nas bshad pa'o/ /des kun du bsdams pa ni de dang ldan pa ste/ shing la sogs pa las cho ga bzhin du bya'o/ /lo grangs bcu drug lon pa'i phyag rgya dang lhan cig rnam par snang mdzad kyi rnal 'byor pas spyod pa spyad par bya'o/ /</text></item>
<item><p>173b.5</p><section></section><text>de'i cha lugs bsgyur ba bstan pa ni/ spyan gyi go 'phang longs spyod cing / /zhes bya ba ste/ spyan dang 'dra ba'i gdong dang mdog dang phyag mtshan dang ldan par bya'o/ /rdo rje'i mtshan mas bsgom par bya/ /zhes bya ba la/ rdo rje ni mi bskyod pa ste/ de'i mtshan mas zhes pa</text></item>
<item><p>173b.6</p><section></section><text>de'i zhal dang sku mdog dang / phyag mtshan dang ldan par mi bskyod pa'i rnal 'byor pas brtul zhugs spyad par bya'o/ /phyag rgya ni mA ma kI'i gzugs 'dzin pa'i rig pa'o/ /sngags ni rnal 'byor pa'o/ /de'i cho ga shes pa ni brda shes pa'o/ /sngags kyi rgyud ni legs</text></item>
<item><p>173b.7</p><section></section><text>par bslabs/ /zhes bya ba ni/ las kyi rab 'byams la mkhas pa ste/ de lta bu rnyed na brtul zhugs spyad par bya'o/ /bya ba zhes bya ba la sogs pa'i gzhung 'dis ni/ 'od dpag med kyi rnal 'byor pas chos la spyod pa ston te/ de bzhin gshegs pa zhes bya ba ni/ 'dir 'od dpag</text></item>
<item><p>174a.1</p><section></section><text>tu med pa la bya bar 'dod de/ de'i btsun mo ni sangs rgyas byang chub ces bya ba ste/ phyag rgya bshad pas de dang lhan cig spyod pa yang ston par 'gyur ro/ /de ltar rigs gsum gyi dam tshig gi sdom pas bsdams pa ni/ rig pa'i brtul zhugs chen po ste/ de dang</text></item>
<item><p>174a.2</p><section></section><text>lhan cig dus bzhir gsang ba'i mchod pa ste/ snyoms par 'jug par bya ba'o/ /sdong bu zhes bya ba la sogs pas ni sgrub pa po'i zas kyi cho ga bstan pa yin te/ sdong bu la longs spyod pas lus brtan par byas la/ brtul zhugs kyi spyod pa spyad par bya ba ste/ ltos pa dang bcas pa</text></item>
<item><p>174a.3</p><section></section><text>la zhugs pa spangs nas spyod pa'o/ /'on kyang zhes bya ba la sogs pas ni phan yon ston to/ /rtag tu gzhan gyi nor rku zhing / /zhes bya ba la sogs pa'i sdom pa ni/ le'u dgu pa las dgongs pas bshad pas rnam par phye ba de bzhin du 'dir yang blta bar bya'o/ /'dod chags</text></item>
<item><p>174a.4</p><section></section><text>rdo rje lcags kyu mo/ /zhes bya ba la sogs pas ni mA ma kI'i khyad par ston te/ de yi gsung gi rdo rje thugs mchog la/ /zhes bya ba 'od dpag tu med pa dang rnam par snang mdzad dang / mi bskyod pa'i sbyor bas kyang rnam par dbye zhing bsten par bya ste/ cho ga 'di ni rnam pa</text></item>
<item><p>174a.5</p><section></section><text>kun tu ste thams cad du rigs zhes pa bsngags pa yin no/ /bsam gtan zhes bya ba la sogs pas ni/ ye shes kyi phyag rgya dang lhan cig spyod pa bstan pa yin te/ bsam gtan yig gsum rdo rje can/ /zhes bya ba ni/ rnam par snang mdzad la sogs pa'i rnal 'byor</text></item>
<item><p>174a.6</p><section></section><text>pa phyi rol gyi bud med la ltos pa med pa la sbyin no/ /rang gi phyag rgya ni snying la gnas pa'i rdo rje dbyings kyi dbang phyug ma'o/ /de nyid kyi phyir de ltar zhes bya ba la sogs pa gsungs so/ /sgrub pa po ni zhes bya ba la sogs pa la/ sgrub pa po blo brtan zhing brtson 'grus</text></item>
<item><p>174a.7</p><section></section><text>drag po dang ldan pas nags tshal te dgon pa chen por bsod snyoms tshol zhing spyod pas na/ kha zas bzang po lha'i zhal zas mi dang thun mong ma yin pa/ lha rnams kyis bstar zhing sna tshogs pa'i zhal zas ster bar 'gyur te/ sgra ji bzhin pa'o/ /rdo rje'i zhes bya ba la sogs</text></item>
<item><p>174b.1</p><section></section><text>pas spyod pa'i 'bras bu gsungs pa yin te/ rdo rje'i bdag nyid gsum gyi rnal 'byor pas/ 'das par gyur cing mi'i dngos po spangs te 'jig cing mi rung bar 'gyur ba ste/ tha mal ba'i lus rnam par zhig nas/ de yongs su gyur pa ste rdo rje lta bu mi phyed ba'i yi ge ste rnam par mi 'jig par</text></item>
<item><p>174b.2</p><section></section><text>'gyur ro zhes bya ba ste/ dgongs pas bshad pa'o/ /lha mo zhes bya ba la sogs pa ni go sla'o/ /rdo rje gsum gyi ye shes zhes bya ba ni rnal 'byor pa rnams te/ des bsten pa ni rig pa'i brtul zhugs spyad pa ste thun mong gi cho ga'o/ /'di ni zhes bya ba ni bshad ma thag pa'i</text></item>
<item><p>174b.3</p><section></section><text>brtul zhugs spyod pa ste/ sngags rnams thams cad kyi zhes bya ba sgrub pa po thams cad kyi de nyid gsang ba'i ste shin tu gsang ba yin zhing / tshul chen yin zhes bya ba don chen po thob par byed pa yin la/ rdo rje gsum gyi ye shes 'byung / /zhes bya ba ste sku rdo rje la sogs</text></item>
<item><p>174b.4</p><section></section><text>pas sku rdo rje la sogs par skyed par byed pa'o/ /sangs rgyas byang chub ni don dam pa'i bden pa'o/ /de rab tu 'jug pa ni thob pa ste 'od gsal bas rnam par dag pa'i ye shes kyi sku thob par byed pa'o zhes bya ba'i bar du'o/ /bcom ldan 'das zhes bya ba la sogs</text></item>
<item><p>174b.5</p><section></section><text>pas ni/ sdud par byed pas le'u nye bar sdud par byed pa'o/ /dngos grub thams cad ni dkyil 'khor gyi tshogs so/ /de'i rdo rje ni sgrub pa bo rnams kyi mngon par byang chub pa'i ye shes bskyed pa'o/ /de'i don gyi gzhung gi tshogs ni rim par phye ba bcu drug pa ste sgra ji</text></item>
<item><p>174b.6</p><section></section><text>bzhin pa'o/ /sgron ma gsal par byed pa zhes bya ba'i rgya cher bshad pa las/ le'u bcu drug pa mtha' drug gis bshad pa'o// //rim pa gnyis khong du chud pas kyang 'jig rten dang / 'jig rten las 'das pa'i dam tshig dang sdom pa nyams su ma</text></item>
<item><p>174b.7</p><section></section><text>blangs na dngos grub ring bar 'gyur ro zhes de bstan par bya ba'i phyir le'u bcu bdun pa nye bar ston to/ /de bzhin gshegs pa thams cad gsol ba 'debs pa bstan par bya ba'i phyir/ sdud par byed pas de nas zhes bya ba la sogs pa smras te/ de nas zhes bya ba la sogs</text></item>
<item><p>175a.1</p><section></section><text>pa'i don ni bshad zin to/ /mi bskyod rdo rje zhes bya ba la sogs pa la/ nyon mongs pa'i tshogs thams cad kyis mi g.yo bas na/ mi bskyod rdo rje ste thugs gang yin pa'o/ /stong pa nyid bzhi'i bdag nyid can yin pas na ye shes che'o/ /rdo rje mi bskyod pa la sogs</text></item>
<item><p>175a.2</p><section></section><text>pa ste/ de 'dzin par byed pas na rdo rje dbyings so/ /bden pa gnyis kyi rnam par dbye ba yongs su mkhyen pas na mkhas pa che'o/ /sku rdo rje la sogs pa'i nang na gtso bor gyur pas na rdo rje gsum mchog go/ /don dam pa'i dkyil 'khor dang sku'i dkyil 'khor dang / phyur ba'i</text></item>
<item><p>175a.3</p><section></section><text>dkyil 'khor gyi ngo bo nyid yin pas na/ dkyil 'khor gsum ste/ gsang ba'i dam tshig gi de kho na nyid 'di'i dbyangs bshad du gsol zhes mi bskyod pa'i sgo nas bstod pa'o/ /'od gsal ba'i mi 'bar bar gyur pas na rnam par snang mdzad do/ /de nyid kyi phyir dag pa che'o/ /rdo rje</text></item>
<item><p>175a.4</p><section></section><text>ni de bzhin gshegs pa rnams so/ /de rnams rnam par dag pa'i ngo bo nyid kyis drug par gyur pas zhi ba'o/ /mchog tu dga' ba'i bdag nyid can yin pas na dga' ba che'o/ /rang bzhin gyis 'od gsal ba ni ngo bo nyid kyis dag pa'o/ /chos ston pa ni chos rnams bshad</text></item>
<item><p>175a.5</p><section></section><text>par mdzod cig pa ste/ rdo rje zhes pa ni bod pa'o/ /rin chen ni rin po che'i rigs dang ldan pa rnams so/ /de dga' zhing gsal bar mdzad pas na rin chen rgyal po'o / /mnyam pa nyid kyi ye shes kyi bdag nyid yin pas na rab tu zab bo/ /de nyid kyis na rdo rje nam mkha' dri ma</text></item>
<item><p>175a.6</p><section></section><text>med pa'o/ /gzod ma nyid nas dag pas na rang bzhin dag pa'o/ /chos thams cad kyis ma gos pas gos pa med pa'i gsang ba gsungs shig pa'o/ /rdo rje dpag med ni pad+ma'i rigs dang ldan pa rnams so/ /de rnams kyi bdag por gyur pas na rgyal po</text></item>
<item><p>175a.7</p><section></section><text>che'o/ /so sor rtog pa'i ye shes kyi bdag nyid can yin pas na mi rtog pa'o/ /de nyid kyis na nam mkha' rdo rje 'dzin no/ /'dod chags ni 'khor ba la zhen pa'i mtshan nyid can no/ /de'i pha rol ni mtha' ste der phyin pa ni son pa ste shes rab bo/ /de brnyes pas</text></item>
<item><p>175b.1</p><section></section><text>na 'dod chags pha rol phyin pa brnyes so/ /don yod pa'i ye shes rab tu stsol bas na/ don yod rdo rje ste zhes pa ni don yod par grub pa'i rigs rnams so/ /de rnams kyis rdzogs pa'i sangs rgyas su mdun du byas pas na don yod rdo rje rdzogs sangs rgyas so/ /zhi ba la sogs</text></item>
<item><p>175b.2</p><section></section><text>pa'i las rnams kyis sgrub pa po'i 'gro ba rnams kyi mngon par 'dod pa thams cad rdzogs par mdzad pas na bsam pa thams cad rdzogs mdzad pa'o/ /dag pa'i ngo bo nyid ni 'od gsal ba'o/ /de las byung bas na de nyid las byung ba ste/ de lta bu'i rdo rje sems dpa' khyed</text></item>
<item><p>175b.3</p><section></section><text>la kye phyag 'tshal lo zhes bstod pa nye bar bsdu ba ste/ dgongs pa ma yin pas bshad pa'o/ /sangs rgyas kun gyi bskul ba yi/ /zhes bya ba ni/ dus gsum du bzhugs pa'i de bzhin gshegs pa rnams kyis gsungs pa'o/ /bstod tshig zhi ba 'di rnams kyis/ /</text></item>
<item><p>175b.4</p><section></section><text>zhes bya ba ni/ de bzhin gshegs pa lnga'i ngo bo nyid ston pa'i bstod pa'i tshig /rang bzhin gyis yongs su dag cing zhi ba bshad ma thag pa 'di rnams kyis/ rdo rje longs spyod ces bya ba rdo rje 'chang chen po gang gis bstod cing mchod na/ de yang ste mchod pa po sangs rgyas dang 'dra ba zhes bya</text></item>
<item><p>175b.5</p><section></section><text>ba/ /rdo rje 'chang chen po dang mtshungs par de 'gyur ro zhes pa ni bstod pa'i phan yon te sgra ji bzhin pa'o/ /de nas zhes bya ba la sogs pas ni/ rdo rje 'chang chen po dgyes nas mngon du phyogs pa ston te/ nyon mongs pa dang nye ba'i nyon mongs pa thams cad nye bar zhi bar mdzad pas na</text></item>
<item><p>175b.6</p><section></section><text>ston pa'o/ /sangs rgyas kun la zhes pa ni/ phung po lnga'i bdag nyid can gyi sems can thams cad do/ /de rnams la ci rigs par mtho ris dang thar pa thob par mdzad pas na rjes su brtse ba'o/ /rdo rje gsang ba ni dam tshig bzhi'o/ /de'i gsung ni gzhir gyur pa'o/ /dag pa ni</text></item>
<item><p>175b.7</p><section></section><text>rnyog pa med pa ste/ de lta bu'i rdo rje gsum bka' stsal pa'o/ /e ma'o zhes bya ba la sogs pa la/ sangs rgyas thams cad kyi ste mi bskyod pa la sogs pa'i chos kyi dbyings kyi ngo bo nyid kyi yi ge chen po tshig gi rgyun ni e ma'o ngo mtshar che'o/ /ci'i phyir zhe na/ rang bzhin 'od</text></item>
<item><p>176a.1</p><section></section><text>gsal yongs su dag /nam mkha'i dbyings bzhin dri ma med/ /ces bya ba ste/ dgongs pa ma yin pas bshad pa'o/ /de ltar de bzhin gshegs pa rnams kyi bstod pa dang phan yon bdag gir mdzad nas dam tshig ji lta ba bzhin du ston par mdzad pa</text></item>
<item><p>176a.2</p><section></section><text>de bstan par bya ba'i phyir/ de nas zhes bya ba la sogs pa gsungs te/ sangs rgyas zhes bya ba ni rnam par snang mdzad la sogs pa'i rnal 'byor pa rnams so/ /dam tshig bzhi ni zhes bya ba ni srog gcod pa la sogs pa'o/ /sku gsung thugs kyi rdo rje yi/ /zhes bya ba ni/ </text></item>
<item><p>176a.3</p><section></section><text>rnam par snang mdzad la sogs pa'i rnal 'byor pa rnams kyi'o/ /dam tshig 'di ni rmad po che/ /zhes bya ba ni/ dam tshig gang rmad du gyur pa 'di ni sangs rgyas kun gyi zhes bya ba ste/ rnal 'byor pa thams cad kyi rtag pa zhes bya ba dus thams cad pa/ rdo rje 'dzin gyis bsrung bar bya/ /</text></item>
<item><p>176a.4</p><section></section><text>zhes pa rdo rje 'chang chen po thob par bya ba'i phyir yongs su bskyang bar bya ba'o/ /dam tshig 'di ni rnam par snang mdzad kyi rnal 'byor pa 'ba' zhig gi yin par ma zad kyi/ gzhan yang rdo rje 'chang chen po'i rnal 'byor pa rnams kyi yang 'di nyid yin no zhes bstan par bya ba'i phyir/ gang</text></item>
<item><p>176a.5</p><section></section><text>zhig ces bya ba la sogs pa gsungs te/ 'di ni go sla'o/ /de ltar yang dag par rdzogs pa'i sangs rgyas kyi theg pa pa'i dam tshig bstan nas/ rang sangs rgyas kyi byang chub la lhag par mos pa rnams kyi dam tshig bstan par bya ba'i phyir/ de nas zhes bya ba la sogs pa</text></item>
<item><p>176a.6</p><section></section><text>gsungs te/ dkon mchog gsum la dad pa bskyed pas 'gro ba'i don byed pa ni/ ston pa zhes bya ba de yang gtso bor ni lus dang ngag gis byed do/ /de yang rang sangs rgyas rnams la ni gzhan gyi lung la brten pa med pas/ de med kyi gzhan du na cho 'phrul ya ma zung la sogs</text></item>
<item><p>176a.7</p><section></section><text>pa rmad du byung ba ston pas/ des 'dul ba rnams kyi don gyi bya ba byed pas de dag ni lus kyis ston to/ /de bas na/ rdo rje sku la rab tu gnas/ /zhes bya ba gsungs te/ ngag gi ston pa med pas sems can rnams 'jug par 'gyur ba'i rgyur gyur pa'i lus kyi sdom pa</text></item>
<item><p>176b.1</p><section></section><text>gang yin pa de yang ston pa dang 'dra zhing rab tu rtag pa ste thog ma med pa'i dus can no/ /dam tshig ni rang sangs rgyas kyi rigs can dang 'tsham pa'i sdom pa'o/ /nyan thos kyi dam tshig bstan par bya ba'i phyir/ de nas zhes bya ba la sogs pa gsungs te/ gang zag la bdag</text></item>
<item><p>176b.2</p><section></section><text>med par rtog pas dgra bcom pa'i 'bras bu thob pa gang yin pa de ni nyan thos te / nyan thos nyid thob par bya ba'i phyir mngon par sbyor ba ni bslab pa'o/ /de nyid ni dam tshig ste nyan thos la lhag par mos pa'i rnal 'byor pa rnams kyi phyir/ lung ston pa nyid kyis nyid kyi sku la</text></item>
<item><p>176b.3</p><section></section><text>sogs pa las phyung ba ni/ dge ba bcu'i las kyi lam rnams zhes bya ba la sogs pa ste/ srog gcod pa la sogs pa spong ba'i mtshan nyid can ni/ dge ba bcu'i las kyi lam mo/ /ye shes spangs pa rnams zhes bya ba ni/ mi gnas pa'i mya ngan las 'das pa la rgyab kyis</text></item>
<item><p>176b.4</p><section></section><text>phyogs pa'o/ /dman par mos pa thams cad kyi/ /zhes bya ba ni/ bdag gcig pu mya ngan las 'das pa la mchog tu gzhol ba rnams te/ de rnams kyi dam tshig 'di ni rmad du byung ba chen po'o/ /tshangs pa'i sa la mos pa rnams la tshangs pa'i dam tshig bstan par bya</text></item>
<item><p>176b.5</p><section></section><text>ba'i phyir/ de nas zhes bya ba la sogs pa gsungs te/ tshangs par gyur pas grol bar sems pa ni gti mug ste/ de'i rab tu spyod pa ni lam mo/ /des las gang smyung ba sogs pa'i mtshan nyid can rnams byed pa ni/ 'jigs shing mi sdug pa ste bde ba 'dod pa rnams yang</text></item>
<item><p>176b.6</p><section></section><text>dag pa'i 'jigs pa bskyed pa'o/ /sangs rgyas ni tshangs pa'i lam la lhag par mos pa rnams so/ /byang chub ni de rnams kyi ye shes so/ /ston pa ni de thob par byed pa'o/ /dam tshig ni dam tshig nyid ngal bar byed pa'i mtshan nyid can no/ /de ni de lhag par mos pa rnams la</text></item>
<item><p>176b.7</p><section></section><text>ston te/ de bas na/ sku yi rdo rje nyid du 'gyur/ /zhes bya ba gsungs so/ /dbang phyug chen po'i gzugs kyis 'dul ba rnams la de'i dam tshig bstan par bya ba'i phyir/ de nas zhes bya ba la sogs pa gsungs te/ 'di ni go sla'o/ /khyab 'jug gi dam tshig bstan par bya ba'i</text></item>
<item><p>177a.1</p><section></section><text>phyir/ /de nas zhes bya ba la sogs pa gsungs te/ sgo nga las skyes pa la sogs pa ji snyed pa de thams cad/ bsam gtan gyi rdo rjes stong par byas pa ni gsad par bya ba'o/ /rdo rje nam mkha' ni nam mkha'i khams te/ snod kyi 'jig rten dang bdag nyid de/ de dag kyang stong</text></item>
<item><p>177a.2</p><section></section><text>pa nyid du byas pa ni khyab 'jug gi dam tshig go/ /de ltar tshangs pa la sogs pa la lhag par mos pa rnams la/ de rnams kyi dam tshig bstan nas sku rdo rje la sogs pa'i nang du 'dus pas/ dam tshig la 'khrul pa bsal bar bya ba'i phyir/ de nas zhes bya ba la sogs pa gsungs te/ </text></item>
<item><p>177a.3</p><section></section><text>rdo rje gsum gyi dam tshig ni sku rdo rje la sogs pa'i ngo bo nyid do/ /sku'i rdo rje ni zhes bya ba la sogs pa ni go sla'o/ /de ltar lha gtso bo rnams kyi dam tshig bstan nas/ gnod sbyin mo la sogs pa rdzu 'phrul chung ba rnams kyi dam tshig bstan par bya ba'i phyir/ de nas zhes bya ba la</text></item>
<item><p>177a.4</p><section></section><text>sogs pa gsungs te/ sha dang khrag dang chang la sogs pa za ba'i gnod sbyin mo 'khrig pa la mchog tu gzhol ba de ni rdo rje chen po ste/ gdug pa'i rang bzhin can la sha la sogs pa 'di dag sbyin pa'i mtshan nyid can gyi dam tshig dka' ba 'di rnams kyis mnyes par bya'o/ /</text></item>
<item><p>177a.5</p><section></section><text>klu'i bu mo'i dam tshig bstan par bya ba'i phyir/ de nas zhes bya ba la sogs pa gsungs te/ klu'i rgyal po ni nor rgyas la sogs pa'o/ /de rnams kyi rgyal mo ni chung ma rnams so/ /de'i dam tshig ni mngon par 'dod pa'i don no/ /phra ma ni rnam par 'byed par byed pa'i tshig ste/ </text></item>
<item><p>177a.6</p><section></section><text>klu mo de rnams phra ma la sogs pa'i dam tshig 'di rnams nyams su blangs pas/ bsgrub par bya zhing sngags pas dbang du bya ste/ gzhan du na rang dbang du mi 'gyur ro zhes bya ba'i bar du'o/ /gang lha ma yin rnams kyi bu mo dang lhan cig spyod par 'dod na/ de bsgrub par bya</text></item>
<item><p>177a.7</p><section></section><text>ba'i thabs bstan par bya ba'i phyir/ de nas zhes bya ba la sogs pa gsungs te/ khro zhing rnam par 'tshe ba'i bdag nyid can nga rgyal gyis khur bzhin du mngon par non cing / sbos la sogs pa nye bar spyod pa la kun tu chags pa 'di ni/ de rnams kyi dam tshig gi phyogs gcig go/ /</text></item>
<item><p>177b.1</p><section></section><text>dam tshig rgyas pa ni gdul dka' ba ste/ nyams su blang bar dka' ba'o/ /de nyid kyis na rdo rje 'jigs byed dang / rdo rje sa 'og gi rgyud las gsungs so/ /srin mo'i dam tshig bstan par bya ba'i phyir/ de nas zhes bya ba la sogs pa gsungs te/ thod pa'i rus pa'i phye ma dang 'bru mar dag</text></item>
<item><p>177b.2</p><section></section><text>dang / sha la sogs pa'i bdug pa de rnams la sbyin par bya ste/ 'di ni de rnams kyi dga' bar 'gyur ba'o/ /'byung po kun gyi zhes bya ba sha za la sogs pa rnams kyi yang dam tshig 'di nyid yin pas / dag byed ces bya ba ni bgegs 'jig par byed pa'o/ /don chen byed ces bya</text></item>
<item><p>177b.3</p><section></section><text>ba la/ don ni sgrub pa po rnams te de rnams kyi don chen po byed pa ni/ brtsams pa'i don sgrub pa'i phyir ro/ /rdo rje mkha' 'gro ma mnyes par bya ba'i phyir de'i dam tshig gsungs pa ni/ de nas zhes bya ba la sogs pa gsungs te/ rdo rje mkha' 'gro ma thams cad ni dkar mo la</text></item>
<item><p>177b.4</p><section></section><text>sogs pa ste/ de rnams kyi dam tshig nyid kyi sku la sogs pa las phyung ba'o/ /bshang ba la sogs pa sngags kyis sbyangs nas bza' ba dang chang ste sbyar ba'i chang la sogs pa btung zhing de rnams la byin na/ rdo rje mkha' 'gro'i sbyor ba yis/ /zhes bya ba dkar mo la</text></item>
<item><p>177b.5</p><section></section><text>sogs pa'i sbyor bas/ gnas kyi mtshan nyid kyis zhes pa gdug pa rnams rgyas btab la khrag drang ba la sogs pa'i sbyor bas/ gsad par bya ba 'di ni rdo rje mkha' 'gro ma'i dam tshig go/ /de ltar tshangs pa la sogs pa nas rdo rje mkha' 'gro ma'i mthar thug pa'i dam tshig bstan</text></item>
<item><p>177b.6</p><section></section><text>nas/ de bshad pa'i mtshams sbyor ba bstan par bya ba'i phyir/ ngo bo nyid kyis zhes bya ba la sogs pa gsungs te/ tshangs pa la sogs pa 'di dag ni rang gi ngo bo nyid kyis te/ rang dbang gis thog ma med pa'i dus can te/ snod kyi 'jig rten bzhin du/ /kun tu 'byung ba rdzu</text></item>
<item><p>177b.7</p><section></section><text>'phrul chen po dang ldan pa/ khams gsum du sems can rnams la phan 'dogs pa dang / tshar gcod par byed cing cha lugs sna tshogs pa'i gzugs dang rgyan rnams kyis rnam par spyod pa'o/ /de bas na de rnams kyi dam tshig ma lus pa dngos grub kun la phan zhing</text></item>
<item><p>178a.1</p><section></section><text>thob par byed pa la 'dus pa pas spyad par bya'o/ /sems can kun la zhes bya ba la sogs pas ni/ rab tu byed pa nye bar sdud par byed do/ /khams gsum du 'byung bas khams gsum pa ste/ khams gsum pa thams cad ni tshangs pa la sogs pa'i</text></item>
<item><p>178a.2</p><section></section><text>sems can rnams so/ /de rnams kyi rdo rje'i dam tshig ni mi 'da' bar nyams su blangs pa'i rdo rje 'chang gi bka'o/ /de'i rjes su 'brang ba ni 'jug pa ste/ de ston pa'i ting nge 'dzin gang yin pa de la yang de skad ces bya'o/ /'dir yang / pha rol rgol ba gang yang rung / /</text></item>
<item><p>178a.3</p><section></section><text>mtshan ma'i dbye bas gnas pa rnams/ /de 'dir brnyas par mi bya ste/ /rdo rje sems dpa'i rnam 'phrul yin/ /zhes gsungs pas so/ /da ni las kyi lam rnam par dag pa bstan par bya ba'i phyir/ de nas zhes bya ba la sogs pa gsungs te/ lus kyi dngos grub ni</text></item>
<item><p>178a.4</p><section></section><text>lus kyi bya ba rnams so/ /de nyid ni dam tshig rdo rje ste nyid kyi sku la sogs pa las phyung ngo / /lus kyi rnam gsum zhes bya ba ni/ srog gcod pa dang / ma byin par len pa dang / gzhan gyi chung ma'i thad du 'gro ba'o/ /rdo rje las byung ni 'od gsal ba'o/ /thams cad rab tu bya ba ni</text></item>
<item><p>178a.5</p><section></section><text>chos dang chos ma yin pa la ltos pa med par skyong bas nyams su len pa'o/ /sems can gyi khams ni khams gsum pa rnams so/ /sangs rgyas sku byed pa zhes bya ba ni mi 'jigs pa'i rdo rje'i sku byed cing bskyed pa ste/ bde 'gro dang ngan 'gror 'gro ba'i rgyu med pa'i phyir</text></item>
<item><p>178a.6</p><section></section><text>ro/ /de bzhin du ngag gi dngos grub ni ngag gi bya ba rnams so/ /tshig gi las lam zhes pa ni brdzun du smra ba dang phra ma dang tshig rtsub po dang ngag 'khyal par smra ba'i mtshan nyid can no/ /ma lus par zhes bya ba ni rnam pa bzhi'o/ /khams gsum dri med ces bya ba ni rdo rje 'chang chen</text></item>
<item><p>178a.7</p><section></section><text>po'o/ /de'i dkyil 'khor te zhes bya ba ni gnas so/ /de gang yin zhe na/ 'od gsal ba ste khams gsum dri ma med pa'i dkyil 'khor ni/ 'od gsal bas rnam par dag pa'i tshig gi lam gang yin pa de nyams su blang bar bya'o/ /des cir 'gyur zhe na/ tshig gi</text></item>
<item><p>178b.1</p><section></section><text>dngos grub ces bya ba la sogs pa gsungs te/ tshig gi dngos grub kyi gnas ni ngag gi dbang phyug go/ /des nyams dga' ba ni shin tu yid 'phrog pa ste/ 'di ni dam tshig shin tu 'da' bar dka' ba'o/ /de bzhin du sems rnam par dag pa ni sems kyi bya ba rnams so/ /</text></item>
<item><p>178b.2</p><section></section><text>yid kyi rdo rje'i rang bzhin kun/ /zhes bya ba ni/ brnab sems dang gnod sems dang log par lta ba'i mtshan nyid can gyi las rnam pa gsum ste/ de la gnod sems ni sems can la rnam par sdang ba'o/ /brnab sems ni gzhan gyi nor la mngon par 'dod pa'o/ /log</text></item>
<item><p>178b.3</p><section></section><text>par lta ba ni sbyin pa med do zhes bya ba la sogs pa ste/ gsum po 'di dag ni yid kyi las rnams so/ /rdo rje brtan pa 'dzin pas zhes bya ba ni 'od gsal ba la gzhol ba'i blo gros so/ /bsgom pa ni so sor brtag bzhin pas rab tu 'jug pa'o/ /rdo rje mi phyed ces bya ba</text></item>
<item><p>178b.4</p><section></section><text>la sogs pas ni rab tu byed pa nye bar sdud par byed de/ rdo rje mi phyed gsum ldan gyi/ /zhes bya ba ni/ rdzogs pa'i rim pa'i ting nge 'dzin la gnas pa rnams kyi dam tshig 'di yin gyi gzhan gyi ni ma yin te/ mi 'da' bar nan tan du bya ba'i dam tshig gsum po bshad ma thag</text></item>
<item><p>178b.5</p><section></section><text>pa 'di yin zhes bcom ldan 'das kun du mdzes dga' rdo rje sems dpas de skad ces bka' stsal to/ /da ni sgrub pa rtsom par byed pa'i sngags pa rnams kyi nan tan du bya ba bstan par bya ba'i phyir/ de nas zhes bya ba la sogs pa gsungs te/ sngags thams cad kyi rdo rje zhes bya</text></item>
<item><p>178b.6</p><section></section><text>ba ni sngags la mchog tu gzhol ba rnams te/ de rnams kyi dam tshig nyid kyi sku la sogs pa las phyung ngo / /sangs rgyas zhes bya ba la sogs pa la/ sku gsung thugs su sbyor ba na/ /zhes bya ba ni/ sku la sogs pa gcig tu gyur pas phyag mi bya ba ste/ dgos pa'i</text></item>
<item><p>178b.7</p><section></section><text>dbang gis lus sam ngag gam lus dang ngag gnyis kyis phyag bya ba la ni nyes pa med kyi/ yid dang bcas pa'i lus sam/ ngag gis phyag byas na mngon par 'dod pa'i dngos grub nyams par 'gyur ro/ /de bskyed pa'i rim pa la gnas pa rnams kyi gzhan la phyag bya ba bstan</text></item>
<item><p>179a.1</p><section></section><text>nas/ rdzogs pa'i rim pa rtogs pa rnams kyi bstan par bya ba'i phyir/ de nas zhes bya ba la sogs pa gsungs te/ de bzhin gshegs pa thams cad ni sems can thams cad do/ /de rnams kyi sku rdo rje la sogs pa'i bsam gtan gyi dam tshig ni/ dmigs pa'i</text></item>
<item><p>179a.2</p><section></section><text>rnam pa ste nyid kyi sku la sogs pa las phyung ngo / /kun tu rdo rje zhes bya ba la sogs pa la/ thams cad du sems can thams cad kyi sku dang gsung dang thugs kyi dkyil 'khor zhes pa lus la sogs pa'i tshogs la/ rdo rje sems dpa' zhes bya ba la sogs pa gang yin pa'i/ bsam</text></item>
<item><p>179a.3</p><section></section><text>gtan rdo rje gsum sbyor ba/ /zhes bya ba ni/ rdo rje gsum mi phyed pa'i rang bzhin du dmigs pas sngags zlos pas zhes pa rdo rje bzlas pa la dga' ba'i nang gi bdag nyid la mchog tu gzhol bas/ bsam gtan bya zhing bsam gtan dmigs pa la spyad par bya'o/ /de lta bu'i phyag bya ba</text></item>
<item><p>179a.4</p><section></section><text>gang yin zhe na/ de nas zhes bya ba la sogs pa gsungs te/ sngags thams cad kyi sgrub pa ni zung du 'jug pa'i rim pa la gnas pa ste/ de rnams kyi dam tshig dang sdom pa nyid kyi sku la sogs pa las phyung ngo / /mdor na zhes bya ba ni gcig tu gyur pas so/ /sems can</text></item>
<item><p>179a.5</p><section></section><text>khams rnams ni rdzogs pa dang ma rdzogs pa'i sems can rnams kyi tshogs so/ /bsam gtan rdo rjes zhes bya ba ni bshad ma thag pa'i rdo rje gsum gyi bsam gtan gyis so/ /bskul bar bya zhes bya ba ni bslab par bya ba'o/ /rdo rje gsum gyi phyag 'tshal ba ni/ de bzhin</text></item>
<item><p>179a.6</p><section></section><text>gshegs pa la sogs pa'i sku la sogs pa la phyag bya ba'o/ /de'i mchog ni shin tu khyad par du 'phags pa'o/ /rdo rje ni rdzogs pa'i rnal 'byor pa'o/ /'di las 'byung bas na 'byung ba ste/ rdo rje 'chang chen po nyid du skyed pa'i spyod pa zhes bya ba'i bar du'o/ /bsnyen pa la sogs</text></item>
<item><p>179a.7</p><section></section><text>pa rnal 'byor bzhi la zhugs pa rnams kyi bsgrub pa'i dus su sdom pa bstan par bya ba'i phyir/ de nas zhes bya ba la sogs pa smos te/ bsnyen pa zhes bya ba la sogs pa'i don ni bshad zin to/ /rdo rje bshang gci zhes bya ba ni yul dang dbang po rnams kyis so/ /nam mkha'i</text></item>
<item><p>179b.1</p><section></section><text>dbyings ni nam mkha' mtha' yas pa'o/ /yongs su gang bar zhes bya ba ni yang dag par khyab par rnam par bsams la/ de nas dus gsum rdo rje dag la zhes bya ba/ sku gsum rnams la dbul zhing rnam par bsten par bya'o/ /dus gsum du yang khams gsum gyi nang na yul</text></item>
<item><p>179b.2</p><section></section><text>dang dbang po'i ngo bo 'di thabs dang shes rab kyis khyab par bsgom mo zhes bya ba'i bar du'o/ /dam tshig rab tu rtag pa'o/ /zhes bya ba ni thog ma med pa'i dus can no/ /de ltar de kho na nyid rtogs pa'i tha mal pa'i lus spangs nas/ rnam par mi 'jig pa'i rdo rje'i sku 'dzin par</text></item>
<item><p>179b.3</p><section></section><text>byed pa'i thabs bstan par bya ba'i phyir/ de nas zhes bya ba la sogs pa gsungs te/ rdo rje mi snang ba thams cad kyi dam tshig ces bya ba la/ rdo rje thams cad ni thun mong gi sku dang gsung dang thugs te/ de'i mi snang ba ni 'od gsal bar 'jug pa'o/ /'di las rdo rje sku dang mnyam</text></item>
<item><p>179b.4</p><section></section><text>pas na dam tshig ste/ rdo rje dbyings mi snang ba dam tshig ste gnyis po 'di dag nyid kyi sku la sogs pa las phyung ngo / /dus bzhi zhes bya ba la sogs pa la/ dus bzhi zhes bya ba stong pa nyid bzhi'o/ /mchog ces pa bla na med pa'o/ /nyin re zhes bya ba rtag tu'o/ /spyad par</text></item>
<item><p>179b.5</p><section></section><text>bya zhes pa ni bsgom par bya ba'o/ /yang na rdzas zhes bya ba lus kyang dbrog par bya zhes bya ba blang bar bya'o/ /rtag tu zhes pa ni dus thams cad du 'jug par bya ba ste/ dgos pa'i dbang gis ldang ba yang bya'o zhes bya bar dgongs so/ /dam tshig rdo rje rdzogs byed pa'o/ /</text></item>
<item><p>179b.6</p><section></section><text>zhes bya ba ni/ de bzhin gshegs pa mnyes par byed pa'i dam tshig go/ /de kho na nyid rtogs pa rnams kyi 'gro ba'i don du yun ring du gnas par bya ba'i phyir/ phyi rol gyi bcud gang yin pa de la ltos pa med par rang gi lus gnas pa'i cho ga bstan par bya ba'i phyir/ de</text></item>
<item><p>179b.7</p><section></section><text>nas zhes bya ba la sogs pa gsungs te/ nam mkha'i rig pa ni de bzhin nyid do/ /de 'dzin par byed cing dmigs par byed pas na nam mkha'i rig 'dzin te rnal 'byor pa'o/ /de'i mnyam pa 'dis byed cing lus rgyas par byed pas na dam tshig ste/ brtan par bya</text></item>
<item><p>180a.1</p><section></section><text>ba'i cho ga 'di nyid kyi sku la sogs pa las phyung ngo / /sku gsung thugs kyi zhes bya ba la sogs pas sgrub pa pos bdag nyid kyi sku dang gsung dang thugs kyi rdo rje bde bar gnas par bya ba'i phyir/ dbu rgyan dag la bsam gtan te bdud rtsi zhes bya ba bsam par</text></item>
<item><p>180a.2</p><section></section><text>bya'o/ /de'i phan yon ni rdo rje gsum gyi zhes bya ba la sogs pa ste rdo rje gsum ni lus so/ /de skyes pa nas brtsams te mnyam par 'gro zhing rjes su 'gro bas na/ rdo rje gsum gyi dam tshig ste rlung la sogs pa nad gzhi rnams so/ /de dag thams cad kyi khros shing rab tu</text></item>
<item><p>180a.3</p><section></section><text>'khrugs pa rnams kyis brgyal zhing zil gyis gnon par lus 'di mi lus so/ /ji skad du bcom ldan 'das kyis shes rab kyi mdo las/ gang zhig bdud rtsi'i rang bzhin du/ /spyi bo rtag tu des 'bab pa/ /rnal 'byor dbang pos de 'thungs na/ /rga dang 'chi ba rnam</text></item>
<item><p>180a.4</p><section></section><text>par 'jig /ji ltar pad+ma'i sdong bu las/ /mi yi chu ni 'dren par byed/ /de bzhin nye bar 'thungs pa yis/ /rnal 'byor pa ni stobs chen 'tsho/ /zhes gsungs pa dang / rtsa ba'i rgyud las kyang / lce ni rkan la sbyar bya zhing / /sna yi rtse mor bsam par bya/ /rdo rje</text></item>
<item><p>180a.5</p><section></section><text>phra mor ba der reg pas/ /sems ni mnyam par gzhag par gyur/ /zhes gsungs pa'i phyir ro/ /de ltar nang gi bdag nyid la mchog tu gzhol ba rnams kyis tshim par bya ba'i cho ga bstan nas/ sngags la mchog tu gzhol ba rnams kyi bstan par bya ba'i phyir/ </text></item>
<item><p>180a.6</p><section></section><text>de nas zhes bya ba la sogs pa gsungs te/ sngags 'chang las dang po pa thams cad ni rnam par snang mdzad la sogs pa'i zlos pa po ste/ de rnams kyi dam tshig nyid kyi sku la sogs pa las phyung ngo / /sku'i zhes bya ba la sogs pa la/ bza' ba la sogs pa la longs</text></item>
<item><p>180a.7</p><section></section><text>spyod pa'i dus su ni sku rdo rje 'dzin par byin gyis brlab par bya'o/ /phyi rol rdo rje 'dzin pa dang / /zhes bya ba ni/ zas la spyod pa las gzhan pa'i yul rnams la ni rdo rje 'dzin par byin gyis brlab par bya'o/ /rtag par rdo rje chos su bya/ /zhes bya ba ni/ rdo rje chos te gsung</text></item>
<item><p>180b.1</p><section></section><text>rdo rjer rtag tu byin gyis brlab par bya'o/ /gang la zhe na/ mdo gdon cho ga'i bya ba la/ /zhes bya ba ste/ mdo ni gsung rab la sogs pa'o/ /de gdon pa ni klog pa'o/ /cho ga'i bya ba la zhes bya ba ni tshur spyon dang gshegs su gsol ba zhes bya ba la sogs pa'i dbang du bya ba'i cho</text></item>
<item><p>180b.2</p><section></section><text>ga'i bya ba ste/ chos thams cad tshig tu 'don pa dang / dbyangs len pa la sogs pa la 'od dpag tu med par byin gyis brlab par bya'o zhes bcom ldan 'das ngo bo nyid dag pa rdo rjes de skad ces bka' stsal pa'o/ /gang sngar bshad pa dang / 'og nas bshad pa'i las kyi tshogs</text></item>
<item><p>180b.3</p><section></section><text>la sogs pa byed pa na/ rnam par dag pa la sbyar ba de bshad pa'i don du ting nge 'dzin mngon sum du mdzad par bstan par bya ba'i phyir/ de nas zhes bya ba la sogs pa gsungs te/ rdo rje 'dzin pa thams cad ni rdzogs pa'i de bzhin gshegs pa rnams so/ /sku dang gsung dang</text></item>
<item><p>180b.4</p><section></section><text>thugs kyi rdo rje ni ma rdzogs pa'i sems can rnams te/ de rnams kyi mnyam pa nyid ni sems rang bzhin gyis 'od gsal ba la gcig tu gzhol ba'o/ /rnam par dgongs pa ni bsgoms nas cang mi gsung bar gyur to/ /de nas zhes bya ba la sogs pa ni go sla'o/ /bcom ldan</text></item>
<item><p>180b.5</p><section></section><text>'das zhes bya ba la sogs pa la/ sku dang gsung dang thugs kyi gang dmigs su med pa ni 'od gsal ba yin pa'i phyir ro/ /ngo bo nyid kyi yi ge'i tshig ces bya ba ni/ ngo bo nyid kyi de kho na nyid las mi 'gyur ba'i gnas te/ rigs kyi bu rdo rje 'chang chen po 'di ni ngo bo nyid med</text></item>
<item><p>180b.6</p><section></section><text>pa'i tshig ces bya ba ni/ brjod du med cing rnam par mi 'jig pa'i gnas la rnam par dpyod cing dgongs par mdzad de/ thugs su chud nas bdag cag rnams la de ston par mdzad pa'i phyir cang mi gsung bar bzhugs so zhes pa ste/ 'od gsal ba la zhugs par gyur</text></item>
<item><p>180b.7</p><section></section><text>to zhes bya ba'i don to/ /rigs kyi bu zhes bya ba la sogs pas ni don 'di nyid rnam par 'grel te/ sku mi 'gyur ba zhes bya ba la sogs pa la/ sku nyid sku mi 'gyur ba ste de ma skyes pa ni rgyu dang rkyen med pa'i phyir ro/ /mtshan ma med ces pa la 'dis mtshon pas na mtshan</text></item>
<item><p>181a.1</p><section></section><text>nyid de kha dog dang dbyibs kyi bdag nyid can no/ /de gang la med pa de ni mtshan ma med pa ste sku la sogs pa 'di dag go/ /nam mkha'i rdo rjer rtog pa ni de bzhin nyid do/ /de las byung ba ni thob pa ste/ nam mkha' rdo rjer rtog las byung / /zhes bya ba ste khams</text></item>
<item><p>181a.2</p><section></section><text>gsum pa'o/ /lha'i 'khor lor ji ltar 'gyur zhe na/ log par bzung bas zin pa yin/ /zhes bya ba gsungs te/ log pa ni sgyu ma'o/ /de yang dag par bzung zhing nye bar blangs pas na log par bzung ba ste/ sgyu ma lta bu'i sku'o/ /des bzung bas na zin pa ste de skad du/ rnal 'byor</text></item>
<item><p>181a.3</p><section></section><text>thams cad bcom ldan 'das/ /rdo rje sems dpa' de bzhin gshegs/ /de yi nye bar longs spyod ni/ /khams gsum ma lus 'di dag go/ /zhes gsungs pa'i phyir ro/ /log par gzung ba ni zhes bya ba'i rdo rje'i tshig 'di'i dgongs pa mi shes pa bzhin du byang chub sems dpa'</text></item>
<item><p>181a.4</p><section></section><text>rnams de gsal bar bya ba'i bsam pas/ de bzhin gshegs pa rnams la skul bar byed pa bstan par bya ba'i phyir/ de nas 'jam dpal zhes bya ba la sogs pa gsungs te/ gsung rdo rje'i tshig ces bya ba ni chos ston pa'o/ /phyin ci log ni brdzun pa'o/ /de 'di las kun du</text></item>
<item><p>181a.5</p><section></section><text>'byung bas na phyin ci log kun 'byung ba ste/ rgyu ni mi shes pa rgyur gyur par ma bzung shig pa'o/ /de dag kyang ji lta bu zhe na/ de ci'i slad du zhe na zhes bya ba la sogs pa gsungs te/ de bzhin gshegs pa thams cad ni 'das pa rnams so/ /de rnams kyi rdo rje'i dbyings ni mya ngan</text></item>
<item><p>181a.6</p><section></section><text>las 'das pa'i dbyings so/ /ngo bo nyid ni rang bzhin no/ /spyod pa ni spyad par gyur pa'o/ /gshegs pa dang byon pa ni 'od gsal bar 'jug pa dang bzhengs pa gang yin pa ste/ de dag la ni de bzhin gshegs pa thams cad kyi rdo rje dbyings kyi ngo bo nyid spyod par 'gyur ba gshegs</text></item>
<item><p>181a.7</p><section></section><text>pa dang byon pa ni/ de bzhin gshegs pa thams cad kyi bdag po 'di yin te/ de bas na gsung rdo rje'i tshig la phyin ci log tu ma rtog cig ces bya bar sbyar ro/ /gang bshad ma thag pa'i rnam pas zab pa dang rgya che bar bstan pa/ de'i dgos pa ci zhig yod ces rtog par 'gyur</text></item>
<item><p>181b.1</p><section></section><text>bas/ de ci'i slad du zhe na zhes bya ba gsungs te/ tshangs pa la sogs pa zhes bya ba ni/ skye dgu'i bdag po la sogs pa'o/ /byang chub chen po ni shes bya'i sgrib pa'i mtshan nyid can gyi nyon mongs pa can ma yin pa'i ma rig pa'o/ /de'i sems dpa' ste sems gang la yod pa de ni byang</text></item>
<item><p>181b.2</p><section></section><text>chub sems dpa' chen po'o/ /mngon par shes pa ni phra ba dang yang ba nyid la sogs pa'o/ /ye shes ni 'jig rten pa'i thams cad mkhyen pa ste de dag thob pa'o/ /de ltar yin du zin kyang chos thams cad kyi mtshan nyid kyi ngo bo nyid mi shes nas zhes bya ba la/ chos thams</text></item>
<item><p>181b.3</p><section></section><text>cad ni gzugs la sogs pa'o/ /de rnams kyi mtshan nyid ni sgyu ma dang mtshungs pa'i kun rdzob kyi bden pa'o/ /ngo bo nyid ni 'od gsal ba ste gnyis po de dag gi rnam par dbye ba mi shes nas/ 'di snyam du rnam par rtog go/ /ci zhes pa ni som nyir gyur pa'o/ /rdo rje'i bdag</text></item>
<item><p>181b.4</p><section></section><text>nyid 'di zhes bya ba ni ston pa po'o/ /chos thams cad ni rgyu ba dang mi rgyu ba rnams so/ /gang de rnams kyi chos kyi rdo rje de kho na nyid mthar thug pa'i ngo bo nyid de mngon par ma shes shing ma rtogs kyang / gsang ba'i yi ge sems can thams cad dang thun mong ma yin pa'i gsang ba</text></item>
<item><p>181b.5</p><section></section><text>'chad dam/ yang na shes nas ston zhes som nyir gyur te/ de rnams kyi som nyi bzlog par bya ba'i phyir dang / bdag nyid kyis bden pa gnyis thugs su chud par bstan par bya ba'i phyir/ 'od gsal bar zhugs pa dang bzhengs pa ston pa yin no zhes bya bar sbyar ro/ /</text></item>
<item><p>181b.6</p><section></section><text>de nas zhes bya ba la sogs pa la/ de bzhin gshegs pa thams cad ces pa mi bskyod pa la sogs pa de rnams kyis/ 'jam dpal la sogs pa byang chub sems dpa' de dag la 'di skad ces bka' stsal to/ /byang chub sems dpa' chen po khyed rnams lta ci smos te</text></item>
<item><p>181b.7</p><section></section><text>zhes bya ba la sogs pas ni tshangs pa la sogs pa yin par ston to/ /sku dang gsung dang thugs gsang ba'i yi ge zhes bya ba ni/ sku dang gsung dang thugs ston pa'i yi ge rdo rje'i tshig rnyed cing rdo rje 'chang chen po las mngon sum du thos kyang ngo / /sku dang gsung dang thugs kyi</text></item>
<item><p>182a.1</p><section></section><text>byang chub ces bya ba la/ sku dang gsung dang thugs ni rdo rje 'chang chen po ste/ de'i byang chub ni 'bras bu mngon par rtogs pa ste/ de ni nged kyis kyang mngon sum du ma byas na/ tshangs pa la sogs pas lta smos kyang ci dgos zhes mi bskyod pa la sogs pas gsungs</text></item>
<item><p>182a.2</p><section></section><text>so/ /de ci'i phyir zhe na zhes bya ba la sogs pas ni/ rang gis mi rtogs pa'i rgyu ston te/ skye ba med pa'i rdo rje ni rdo rje 'chang chen po'o/ /de'i mngon par byang chub pa ni rgyu dang 'bras bu gnyis su med pa'o/ /rtog pa thams cad kyi ngo bo nyid dang nges par bral bas na ngo bo nyid med</text></item>
<item><p>182a.3</p><section></section><text>pa'o/ /de nyid kyis na mi 'gyur ba ste don dam pa'i bden pa'o/ /de las byung ba ni rab tu skyes pa'o/ /de ltar rdo rje 'chang ba'i mngon par byang chub pa rnyed par dka' bar bstan nas/ yang sems can thams cad dang thun mong nyid kyis rnyed par sla bar bstan par bya ba'i phyir/ rigs</text></item>
<item><p>182a.4</p><section></section><text>kyi bu zhes bya ba la sogs pa gsungs te/ rigs kyi bu zhes bya ba ni byang chub sems dpa' rnams la bod pa'o/ /sems can chen po'i khongs su gtogs pa zhes bya ba ni/ sgo nga las skyes pa la sogs pa'i sems can ji snyed yod pa de dag thams cad byang chub la gnas pa</text></item>
<item><p>182a.5</p><section></section><text>zhes pa ste/ byang chub ni de kho na nyid khong du chud pa'o/ /de la gnas pa ni thos pa dang bsam pa dang bsgom pa'i rim gyis zhugs par gyur na'o/ /sangs rgyas rdo rje ste de bzhin gshegs pa nyid yin no/ /de ci'i phyir zhe na zhes bya ba la sogs pas ni 'dir rgyur gsungs pa'o/ /</text></item>
<item><p>182a.6</p><section></section><text>kye ma ni nges pa'o/ /sems can de dag ni zhes pa ni khams gsum par gtogs pa'o/ /sku gsum rdo rje ni chos kyi sku la sogs pa gsum mo/ /de 'dzin par mdzad pas na sku gsum rdo rje 'dzin pa ste drug pa'o/ /de'i ngo bo nyid yin pas na sku gsum rdo rje 'dzin pa nyid do/ /de nye</text></item>
<item><p>182a.7</p><section></section><text>bar blangs shing rgyur byas nas sems can thams cad ni sangs rgyas rdo rje'o zhes bya bar sbyar ro/ /sku dang gsung dang thugs rdo rje ni rdo rje 'chang chen po'o/ /de'i ye shes ni gnyis su med pa'i ye shes so/ /de thob pa ni thos pa dang bsgom pa la gnas pa 'thob par gyur pa dang 'dra</text></item>
<item><p>182b.1</p><section></section><text>bar nye bar gdags par mdzad pa yin no/ /de ltar byang chub sems dpa' dang de bzhin gshegs pa rnams rnam par smra bas/ bcom ldan 'das rab tu mnyes nas/ don de nyid rang gi gsung gis ston par mdzad pa bstan par bya ba'i phyir/ de nas zhes bya ba la sogs pa gsungs te/ </text></item>
<item><p>182b.2</p><section></section><text>rang bzhin dag cing zhes bya ba ni rgyu ba dang mi rgyu ba'i dngos po rnams so/ /de rnams kyi bdag med pa ni 'od gsal ba nyid do/ /chos kyi dbyings ni byang chub kyi sems rdo rje'o/ /de ni nges par dga' zhing ma lus pa'i skye ba'i gnas su gyur pas/ sku dang gsung dang thugs</text></item>
<item><p>182b.3</p><section></section><text>rdo rje las byung ba'o/ /rtog pa ni blo'i rnam par 'phrul pa la sogs pa'i bya ba'o/ /smra ba ni 'ja' tshon ltar snang bar gyur pa'i phyir ro/ /smra ba ma yin zhes pa ni rnam par brtags na mi rnyed pa'i phyir ro/ /de ltar rdo rje 'chang chen po'i ting nge 'dzin nges par byas nas/ slob pa'i</text></item>
<item><p>182b.4</p><section></section><text>rnal 'byor pa'i sangs rgyas nyid du 'grub pa'i rgyu zhus pa dang / lung bstan pa'i sgo nas bshad pa'i phyir/ de nas zhes bya ba la sogs pa gsungs te/ de bzhin gshegs pa thams cad ni sangs rgyas thams cad de/ de rnams kyi sku la sogs pa'i dngos grub rnams gang las</text></item>
<item><p>182b.5</p><section></section><text>yang dag par 'byung zhing skye bar 'gyur/ gang na gnas pa ste gang du thim par 'gyur zhes bya ba ni/ de bzhin gshegs pa rnams kyis zhus pa'o/ /rdo rje 'chang chen pos lan gsungs pa ni/ bcom ldan 'das zhes bya ba la sogs pa gsungs te/ rang gi sku dang gsung</text></item>
<item><p>182b.6</p><section></section><text>dang thugs kyi rgyun ni skad cig ma gcig nas gcig tu 'byung ba ste/ de nyid mi phyed pas rdo rje ste 'od gsal bar zhugs pa'o/ /gnas so zhes bya ba ni 'jig rten dang 'jig rten las 'das pa'i dngos grub thams cad de la brten cing de nyid las skye'o zhes bya bar bzung ste/ </text></item>
<item><p>182b.7</p><section></section><text>dngos grub thams cad 'byung ba dang gnas pa ste thim pa'i rgyu sku gsum mo zhes bya ba'i bar du'o/ /de bzhin gshegs pa thams cad kyis zhes bya ba la sogs pa la/ 'jig rten pa'i dngos grub 'ba' zhig sku gsum las 'byung bar ma zad kyi/ stobs bcu dang mi</text></item>
<item><p>183a.1</p><section></section><text>'jigs pa bzhi la sogs pa yon tan thams cad dang / khams gsum yang sku dang gsung dang thugs las byung zhing / sku dang gsung dang thugs nyid la gnas so zhes bya ba gsungs pa'o/ /de bzhin gshegs pa thams cad ces bya ba la sogs pa la/ de bzhin</text></item>
<item><p>183a.2</p><section></section><text>gshegs pa thams cad kyi sku dang gsung dang thugs kyi dngos grub dang zhes bya ba ni/ 'jig rten dang 'jig rten las 'das pa'i dngos grub kyi mtshan ma ste/ sku dang gsung dang thugs dang khams gsum ste/ sa la sogs pa gang na gnas zhes bya ba ni/ de bzhin gshegs</text></item>
<item><p>183a.3</p><section></section><text>pa rnams kyis zhus pa'o/ /nam mkha'i dbyings ni yang dag pa'i mtha' ste/ de la gnas so zhes bya ba ni lan no/ /nam mkha' gang na gnas zhes bya ba ni/ yang dag pa'i mtha' ci la gnas zhes yang zhus pa'o/ /rdo rje 'dzin gyis gsungs pa/ gang na yang ma yin no</text></item>
<item><p>183a.4</p><section></section><text>zhes gsungs pa ni lan no/ /de bzhin gshegs pa thams cad kyi ngo mtshar du gyur pa bstan par bya ba'i phyir/ de nas zhes bya ba la sogs pa gsungs te/ ngo mtshar du gyur pa ni rnam par dag pa la'o/ /rmad du gyur pa ni ldang ba la'o/ / e ma'o rdo rje yi bshad pa/ /zhes bya ba</text></item>
<item><p>183a.5</p><section></section><text>ni/ bshad pa rnyed par dka' ba nyid kyis ngo mtshar du gyur pa ste/ rdo rje'i zhes pa kun rdzob dang don dam pa'i bden pa'o/ /gang du zhe na/ don dam pa'i bden pa gang yin pa ni lus dang ngag dang sems med pa de ru ste/ de la rnam pa thams cad kyi mchog dang ldan pa'i bdag nyid can</text></item>
<item><p>183a.6</p><section></section><text>gyi lha'i skur rnam par bsgom zhing skyed par byed pa ni ngo mtshar gyi rgyu'o/ /de ltar mtshan ma med pa'i ting nge 'dzin nges par byas nas/ de'i thabs lha'i sku ji ltar bskyed par bya ba de bstan pa'i phyir ro/ / de nas zhes bya ba la sogs pa gsungs te/ rdo rje gsum ni sems can thams cad</text></item>
<item><p>183a.7</p><section></section><text>do/ /de rnams kyi mchog ni lha chen po dang khyab 'jug dang tshangs pa'o/ /de rnams kyi mchog ni nyan thos dang rang sangs rgyas rnams so/ /de rnams kyi mchog ni rdo rje 'chang chen po'o/ /rdo rje gsum gyi dbang phyug mchog ni zhes bya ba la/ rdo rje gsum ste sku dang gsung dang thugs</text></item>
<item><p>183b.1</p><section></section><text>rdo rje rnams la mchog ces pa khyad par du dbang bsgyur bas na rdo rje gsum gyi dbang phyug go/ /de yang / sku yi dbang phyug gsung gi dbang phyug dang / /de bzhin du ni thugs kyi dbang phyug dang / /rdzu 'phrul kun 'gro gnas kyi dbang phyug dang / /ci 'dod skyed dang yon tan brgyad pa'o/ /</text></item>
<item><p>183b.2</p><section></section><text>zhes gsungs pas so/ /dngos grub kun zhes bya ba ni/ 'jig rten dang 'jig rten las 'das pa'i sgrub par gyur pa'o/ /rig pa'i rang bzhin gyi skyes bu ni rig pa'i skyes bu ste/ de'i sgom pa ni bskyed pa'i rim pa'o/ /de bshad par mdzad pa ni gsungs pa'o/ /mkha' </text></item>
<item><p>183b.3</p><section></section><text>dbyings rdo rje zhes bya ba la sogs pa la/ sangs rgyas kyi dkyil 'khor ni rdzogs pa dang ma rdzogs pa'i sems can gyi khams te/ de mkha' dbyings rdo rje'i dbus gnas pa'o / /zhes bya ba 'od gsal ba'i nang du chud par bsgom zhing bsam par bya'o/ /de nas sems can gyi</text></item>
<item><p>183b.4</p><section></section><text>tshogs thams cad sku rdo rje'i rgyur gyur pa zla ba'i gzugs su bsgom mo/ /spyi bor rdo rje rab tu bsgom/ /zhes bya ba la/ spyi bor te zla ba'i dkyil 'khor gyi steng du rdo rje rtse lnga pa bsgoms nas/ de yongs su gyur pa las mi bskyod pa zhal gsum sku gsum las byung ba zhes pa</text></item>
<item><p>183b.5</p><section></section><text>sku gsum gyi bdag nyid can rnam par 'phro ba ste/ 'od zer lnga spro ba dang bsdu ba dang ldan pa bsam par bya'o/ /rdo rje 'khor lo ni mi bskyod pa'i lha rnams kyi tshogs te/ de'i bdag nyid can gyi 'khor gyi gzugs 'dzin cing spro bar byed pas na 'khor lo rdo rje 'dzin pa ste/ de lta bu'i</text></item>
<item><p>183b.6</p><section></section><text>lha'i sku bsams na rnal 'byor pas byang chub ste mi bskyod pa nyid myur du 'thob par 'gyur ro/ /rim pa 'di nyid dang / rnam par snang mdzad la sogs pa'i rnal 'byor pas 'khor lo la sogs pa yongs su gyur pa las/ thams cad ces bya ba rnam par snang mdzad la sogs pa'i</text></item>
<item><p>183b.7</p><section></section><text>gsang ba 'di/ rigs kyi bye brag gis lha'i gzugs 'dzin pa'i gsang ba rnam par bsam par bya ste/ gzhan du zhes pa rnam pa gzhan gyis bsgoms na/ rnam par snang mdzad la sogs pa de dag gi dngos grub mchog ste/ dngos grub kyi rgyur mi 'gyur ro zhes bcom ldan</text></item>
<item><p>184a.1</p><section></section><text>'das kyis gsungs so/ /de ltar bdag nyid bskyed nas de'i 'og tu ci zhig bya zhes / khams gsum las byung zhes bya ba la sogs pa ste/ khams gsum ni lus so/ /de las byung ba ni gnas pa'o/ /rgyal mo chen mo ni lha mo ste rdo rje dbyings kyi dbang phyug ma'o/ /mnyes</text></item>
<item><p>184a.2</p><section></section><text>par byed ma ni dbang bskur bar byed cing kun tu dga' ba bskyed par rnam par bsam zhing blta bar bya'o/ /ji ltar 'gyur zhe na/ rdo rje sku gsum gyis mtshan pa zhes bya ba ste/ rdo rje'i sku ste skyes pa dang bud med kyi dbang po gnyis kyis mtshan pa'i nyams su myong pa gsum ste/ chags pa</text></item>
<item><p>184a.3</p><section></section><text>dang chags pa dang bral ba dang chags pa bar ma ste/ de la ni rdo rje sku gsum gyis mtshan pa zhes bya ste / khyu mchog ni rdo rje lta bu'i ting nge 'dzin la gnas pa'i rnal 'byor pa'o/ /phan yon bstan par bya ba'i phyir/ gang zhig 'di dag ces bya ba gsungs te/ gang zhig 'di dag bsgom pa</text></item>
<item><p>184a.4</p><section></section><text>yi/ /zhes bya ba ni bden pa mthong ba'o/ /byang chub ni ye shes kyi phyag rgya'o/ /de sems pa'i sems gang la yod pa de ni byang chub sems dpa' ste/ bskyed pa'i rim pa dang rjes su mthun par gnas nas/ rdzogs pa'i rim pa la gnas pas grags chen rnams so/ /'od chen po ni</text></item>
<item><p>184a.5</p><section></section><text>brtson 'grus brtun pa can no/ /zhag bdun gyis zhes pa ni/ ye shes kyi phyag rgya dang snyoms par zhugs pas yun ring po mi thogs par 'thob pa'o/ /sku gsum ni rdo rje 'chang chen po ste de'i dngos grub 'thob par 'gyur ba'o/ /sems brtan pa thob pas phyi rol gyi phyag rgya dang</text></item>
<item><p>184a.6</p><section></section><text>snyoms par zhugs nas mchog tu bde ba nyams su myong bar bya'o zhes bstan par bya ba'i phyir/ de nas zhes bya ba la sogs pa gsungs te/ sku gsung thugs rdo rje'i 'dod chags kyi mes zhu bar gyur pa rnams/ gang du thig le'i gzugs kyis gcig tu gyur pa de ni sku dang gsung</text></item>
<item><p>184a.7</p><section></section><text>dang thugs rdo rje bsdus pa'o/ /de gang yin zhe na/ gsang ba ste/ chos 'byung ba'o/ /de'i sgrub pa'i yan lag la gnyid kyis sgrub pa'i cho ga ni gsang ba ste/ de nyid kyi sku la sogs pa las phyung ngo / /sku dang zhes bya ba la sogs pa la/ sku gsung thugs kyi dam tshig ni/ /zhes bya ba ste / </text></item>
<item><p>184b.1</p><section></section><text>mnyam zhing rjes su 'gro bas na sku gsung thugs kyi dam tshig ni phyag rgya chen po zhes bya'o/ /don ni sgrub pa po'i don te kun tu dga' ba'o/ /de 'khyud pa la sogs pas brtags shing rdzogs par byed pas na/ phyag rgya chen po'i don brtags pa ste/ lus dang ngag dang sems dam tshig</text></item>
<item><p>184b.2</p><section></section><text>gi phyag rgya chen po'i don brtags pa des lhan cig chos spyod pa dang / 'dod chags dang 'dod chags dang bral ba dang / chags pa bar ma thams cad kyi mtshan nyid yongs su shes pa'i rgyur/ cho ga bzhin du phyag rgya 'dus byas pa'i cho ga sngon du 'gro bas/ gang gis bsgoms shing nye</text></item>
<item><p>184b.3</p><section></section><text>bar spyad na de sangs rgyas nyid thob par 'gyur ro/ /de nas zhes bya ba la sogs pas ni/ mnyam par 'jog pa'i rnal 'byor pa rnams kyi spyod pa'i rnam pa ston pa yin te/ sgrub pa po thams cad ces bya ba ni/ rtog pa'i rnal 'byor pa rnams so/ /de rnams kyi lus dang ngag</text></item>
<item><p>184b.4</p><section></section><text>dang sems kyi yul ma yin pas gsang ba ste tshig de nyid kyi sku la sogs pa las phyung ngo / /gal te byang chub ces bya ba la sogs pa la/ byang chub kyi mchog rdo rje 'chang chen po de'i bdag nyid kyi ngo bo nyid du gyur par 'dod cing / bsgoms na lag pa'i phyag rgya phyi rol gyi lha la mngon par</text></item>
<item><p>184b.5</p><section></section><text>zhen par byed pa mi bcing ste/ bdag nyid rdo rje sems dpa' ni/ /mngon sum yin na gzhan ci tshol/ /zhes gsungs pas so/ /sngags rnams kun gyi zhes bya ba la sogs pa la/ don thams cad sgrub pa'i gsang ba'i sngags rnams ni sngags rnams thams cad de/ de lta</text></item>
<item><p>184b.6</p><section></section><text>bu'i gsang ba 'dus pa'i rnal 'byor pa rnams kyi/ dam tshig 'di ni rgyal ba rnams kyang ste/ de bzhin gshegs pa rnams kyis kyang gsang ba 'dus pa la mngon par brtson pas lag pa'i phyag rgya mi bcing ngo zhes bya ba'i dam tshig 'di las de 'da' bar mi mdzad do/ /gsang ba</text></item>
<item><p>184b.7</p><section></section><text>'dus par rtog pa'i rnal 'byor pa rnams kyi dam tshig bstan par bya ba'i phyir/ de nas zhes bya ba la sogs pa gsungs te/ sangs rgyas thams cad ni sku rdo rje'i rigs dang ldan pa rnams so/ /de rnams kyi dam tshig ni nyams su blang bar bya ba ste/ de nyid kyi sku la sogs pa las</text></item>
<item><p>185a.1</p><section></section><text>phyung ngo / /bshang gci zhes bya ba la sogs pa la/bshang ba la sogs pa la smad cing bshung ba nyid du sngags pas mi bya'o/ /de bas na cho ga bzhin du ste 'khyud pa la sogs pa'i sbyor bas/ bdud rtsi gang yang dag par bskyed pa ste rtag tu bza' bar bya zhing nye</text></item>
<item><p>185a.2</p><section></section><text>bar spyad par bya'o/ /ci'i phyir zhe na/ gsang 'di rdo rje gsum byung yin/ /zhes bya ba ste/ lus dang ngag dang yid bde bar gnas par byed pa'i bcud kyis len to zhes bya ba'i bar du'o/ / de nyid las brtsams te gsung gi rdo rje'i dam tshig bstan par bya ba'i phyir/ khams gsum</text></item>
<item><p>185a.3</p><section></section><text>dag gis zhes bya ba la sogs pa gsungs te/ mchog dang 'bring dang tha ma'i bud med ji snyed yod pa de rnams kyi khams gsum gyi lam ni nyams dga' ba ste/ khams gsum ni sems can rnams so/ /de rnams kyi lam ni bgrod par bya ba yin pas na/ khams gsum gyi lam</text></item>
<item><p>185a.4</p><section></section><text>ni snyoms par 'jug pa'i lam ste pad+ma'o/ /der nyams dga' ba ni 'gro ba thams cad tshim par byed pa'o/ /thams cad ni 'dod pa'i gdugs dang zla ba gang ba dang / rus sbal gyi rgyab lta bu zhes bya ba la sogs pa'i rtsa sbubs thams cad cho ga bzhin te/ rjes su mnyes par</text></item>
<item><p>185a.5</p><section></section><text>byed pa la sogs pa'i cho ga dang bcas pas/ ngag gi rdo rje ste ro 'dzin gyi bya bas bskyod la kun tu longs spyod cing dga' bar bya'o/ /de las byung ba rnams smad par mi bya zhing brtsal ba las byung ba de yongs su spang bar mi bya ste/ myang bar bya'o zhes bya ba'i bar du'o/ /de nas</text></item>
<item><p>185a.6</p><section></section><text>zhes bya ba la sogs pas ni/ thugs rdo rje'i dam tshig gsungs pa yin te/ rdo rje sku gsum la gnas pa/ /zhes bya ba ni/ rnam par snang mdzad la sogs pa'i ngo bo nyid do/ /dam tshig ji snyed yod pa kun/ /zhes bya ba ni/ pad+ma can zhes bya ba la sogs pa'i bud med rnams</text></item>
<item><p>185a.7</p><section></section><text>so/ /de rdo rje gsum gyi dam tshig gis / /zhes bya ba ste/ bdag nyid kyi lus dang ngag dang yid kyi bya ba rnams kyis mgu zhing dga' bar bya'o/ /thugs kyi rdo rje mi smad do/ /zhes bya ba ni/ de rnams kyi thugs 'byung bar mi bya ba ste/ sems kyi rtsa bar gyur pa ni lus yin la/ lus kyi rtsa</text></item>
<item><p>185b.1</p><section></section><text>bar gyur pa byang chub kyi sems yin no zhes bya bar dgongs so/ /rdo rje dam tshig gsum ni sku dang gsung dang thugs kyi dam tshig go/ /thun mong ma yin pas na chen po ste de ston par mdzad pas rdo rje 'chang chen po des de skad ces bka' stsal to zhes bya ba ste sdud par byed pa'i tshig go/ /</text></item>
<item><p>185b.2</p><section></section><text>spyod pa gsum la gnas pa'i rnal 'byor pa rnams kyis/ phyi rol gyi sangs rgyas dang byang chub sems dpa' mngon par zhen pa bsal bar bya ba'i phyir dang / bdag nyid lhag pa'i lhar bstan par bya ba'i phyir/ de nas zhes bya ba la sogs pa gsungs te/ de bzhin</text></item>
<item><p>185b.3</p><section></section><text>gshegs pa thams cad ni dus gsum gyi rgyal ba rnams te des bstan pa'o/ /dman pa la mos pa rnams las pa bar bya ba yin pas na/ gsang ba'i rdo rje ste de ston par mdzad pa'o/ /mdor na zhes bya ba ni rigs brgya mdor bsdus na rnam par snang mdzad la sogs pa</text></item>
<item><p>185b.4</p><section></section><text>sangs rgyas lngar ni rab tu grags pa/ de ni phung po lnga ste/ gzugs kyi phung po la sogs pa las gzhan ma yin no/ /de las ma gtogs pa'i phyi rol na gzung bar bya ba sa'i snying po la sogs pa byang chub sems dpa' rnams yod do zhes rtog par byed pa de bzlog par bya ba'i phyir/ </text></item>
<item><p>185b.5</p><section></section><text>rdo rje zhes bya ba la sogs pa gsungs te/ yul 'dzin par byed pa la gtso bor gyur pas na/ rdo rje ste dbang po rnams so/ /de'i skye mched ni gnas te mig la sogs pa gang yin pa de ni/ byang chub sems dpa'i dkyil 'khor ro zhes bya ba ste/ sa'i snying po la sogs pa rgyal</text></item>
<item><p>185b.6</p><section></section><text>ba'i sras rnams kyi 'khor lo gang yin pa de dag kyang / dbang po nyid las gzhan na byang chub sems dpa'i dkyil 'khor yod pa ma yin no/ /gang spyan la sogs pa'i rig pa rnams rang gi lhar mngon par zhen pa de rdzogs pa'i thabs bstan par bya ba'i phyir/ de nas zhes bya ba</text></item>
<item><p>185b.7</p><section></section><text>la sogs pa gsungs te/ khams gsum ni sems can gyi snod kyi 'jig rten du grags pa srid pa gsum mo/ /gang gis kun tu bsags shing nges par skyed par byed pa de ni/ khams gsum bsags pa ste sa la sogs pa'o/ /de kun du 'od gsal bar 'jug pa dang</text></item>
<item><p>186a.1</p><section></section><text>gnas pas na rdo rje ste de phyung bar gyur pa'o/ /sa la sogs pa gang yin pa rnams spyan la sogs par yongs su brtags pa ni/ zin pa dang ma zin pa'i sa'i khams la sogs pa las spyan la sogs pa gang na med pa'o/ /mkha' dbyings zhes bya ba la sogs pa la/ </text></item>
<item><p>186a.2</p><section></section><text>mkha' dbyings rdo rje ni nam mkha'i khams so/ /rgyu ba dang mi rgyu ba thams cad la mnyam par khyab cing rjes su 'gro bas na/ dam tshig ste de nyid rdo rje 'dzin pa yin/ zhes gsungs so/ /de bzhin gshegs pa thams cad ni/ phung po lnga'i ngo bo nyid rnam par snang mdzad la sogs pa'o/ /</text></item>
<item><p>186a.3</p><section></section><text>gnas ni spyan la sogs pa'i ngo bo nyid sa la sogs pa'i khams lnga ste de rnams kyi dbang phyug rdo rje 'chang chen pos de skad ces bka' stsal to/ /de ltar rnam par snang mdzad la sogs pa phung po lnga'i ngo bo nyid du bstan nas/ 'khor rnams la zhu ba'i skabs dbye ba'i don du bzhugs</text></item>
<item><p>186a.4</p><section></section><text>pa bstan par bya ba'i phyir/ de nas zhes bya ba la sogs pa gsungs te/ de bzhin gshegs pa thams cad kyi sku dang gsung dang thugs ni rdo rje 'chang chen po'o/ /de bzhin gshegs pa thams cad kyi mnyam pa nyid du gnas pa zhes bya ba la/ de bzhin gshegs pa thams cad ni</text></item>
<item><p>186a.5</p><section></section><text>rnam par snang mdzad la sogs pa dang / sa'i snying po la sogs pa dang spyan la sogs pa'o/ /de rnams kyi mnyam pa nyid ni phung po lnga la sogs pa dang gnyis su med pa nyid do/ /de la bzhugs pa ni ston pa ste/ ming de skad ces bya ba'i ting nge 'dzin la thugs rtse gcig tu</text></item>
<item><p>186a.6</p><section></section><text>snyoms par zhugs par mdzad pa'o/ /snyoms par zhugs nas kyang de ltar de bzhin gshegs pa thams cad kyi 'khor gyi dkyil 'khor bsdus te/ phung po lnga la sogs pa'i ngo bo nyid rnam par snang mdzad la sogs pa gnas ji lta ba bzhin du gnas pa la gzigs nas cang mi</text></item>
<item><p>186a.7</p><section></section><text>gsung bar gyur pa ste/ zhu ba'i skabs phye bar mdzad nas don dam pa'i bden pa la zhugs par gyur to zhes bya ba'i bar du'o/ /bcom ldan 'das rnam par snang mdzad chen pos rnam par snang mdzad la sogs pa'i ngo bo nyid yongs su mkhyen nas ston pa po'i yul la ngo bo nyid</text></item>
<item><p>186b.1</p><section></section><text>shes par bya ba la som nyi skyes nas/ bcom ldan 'das mi snang bar gyur pas zhur med pa dang / 'khor gyi de bzhin gshegs pa rnams la ji ltar 'dri ba de bstan par bya ba'i phyir/ de nas zhes bya ba la sogs pa gsungs te/ bcom ldan 'das zhes pa ni bod pa'o/ /de bzhin</text></item>
<item><p>186b.2</p><section></section><text>gshegs pa thams cad ni rdzogs pa dang ma rdzogs pa rnams so/ /de rnams kyi sku dang gsung dang thugs rdo rje'i gsang ba ni/ de kho na nyid de de ston pa'i gzhung bsdus pa ni 'dus pa ste/ der dbang bskur ba ni de bzhin gshegs pa thams cad kyis rjes su gnang zhing</text></item>
<item><p>186b.3</p><section></section><text>bdag por mdzad pa'o/ /'jig rten dang 'jig rten las 'das pa'i spyod pa ston pas na slob dpon te/ bdag po de bzhin gshegs pa thams cad ces pa khyed rnams dang / byang chub sems dpa' thams cad kyis zhes pa bdag cag rnams kyis ji ltar rnam pa gang gis</text></item>
<item><p>186b.4</p><section></section><text>blta bar bya zhing shes par bgyi zhes byams pas bskul ba dang / de bzhin gshegs pa rnams kyis gsungs pa ni rigs kyi bu zhes bya ba la sogs pa ste/ ston pa po de ni byang chub kyi sems rdo rje bzhin du blta zhes pa ste/ rdo rje 'chang chen po dang 'dra bar blta bar bya zhing shes par</text></item>
<item><p>186b.5</p><section></section><text>bya'o/ /de ci'i phyir zhe na/ byang chub kyi sems dang ste rdo rje 'chang chen po dang / slob dpon ni mi bskyod pa ste gnyis po 'di dag ni rnam pa gnyis su dbyer med de/ rgyu dang 'bras bu tha mi dad cing rgyu dang 'bras bu'i ngo bo nyid kyis dbyer med pa nyid yin pa'i phyir ro/ /rigs kyi bu</text></item>
<item><p>186b.6</p><section></section><text>zhes bya ba la sogs pa la/ rigs kyi bu zhes bya ba ni byams pa la bod pa'o/ /mdor bstan na zhes bya ba ni/ shin tu mdor bsdus na zhes bya ba'i don to/ /phyogs bcu'i 'jig rten gyi khams na zhes bya ba ni shar la sogs pa'i phyogs na gnas pa'i 'jig rten gyi khams grangs</text></item>
<item><p>186b.7</p><section></section><text>med pa na/ de bzhin du sangs rgyas dang byang chub sems dpa' grangs med pa ji snyed 'khod cing bzhugs pa rnams kyi chos kyi skus mi g.yo bas na 'khod pa dang / longs spyod pa'i skus 'tsho ba ste 'og min gyi gnas na rgyun mi 'chad par chos ston par mdzad pa'i phyir ro/ /</text></item>
<item><p>187a.1</p><section></section><text>skyong ba ni sprul pa'i skus sems can rnams mtho ris dang thar pa thob par mdzad pa ste/ de rnams dus gsum du byon nas gsang ba 'dus pa ston pa'i slob dpon de la/ de bzhin gshegs pa thams cad kyi mchod pas zhes bya ba/ sku dang gsung dang thugs kyi mchod</text></item>
<item><p>187a.2</p><section></section><text>pas yang dag par mchod nas/ rang gi sangs rgyas kyi zhing der yang 'gro zhing 'di skad du/ bdag cag gi pha'o zhes bya ba la sogs pa'i tshig gi tshogs 'byin cing smra'o/ /'di lta ste dper na zhes bya ba la sogs pa ni go sla'o/ /'jigs shing skrag pa'i rgyu ni slob dpon la</text></item>
<item><p>187a.3</p><section></section><text>de bzhin gshegs pa thams cad kyis ji ltar blta bar bya zhes the tshom gyi tshig tu mchod pa'i gnas la/ som nyi skye ba nyes pa chen po yod pa de'i phyir byams pa cang mi smra bar gyur to/ /de ltar byams pa cang mi smra bar gyur pas lan ma thob pa dang / yang don de nyid bskul bar bya</text></item>
<item><p>187a.4</p><section></section><text>ba'i phyir/ de las gzhan pa'i byang chub sems dpa' rnams la bos nas/ slar yang rdo rje 'chang chen po'i rang gi ngo bo nyid ji lta ba bzhin du bshad pa gang yin pa de bstan par bya ba'i phyir/ de nas zhes bya ba la sogs pa gsungs te/ rdo rje 'dzin thams cad kyi dngos grub kyi</text></item>
<item><p>187a.5</p><section></section><text>dam tshig la dmigs pa zhes bya ba la/ rdo rje ni bstan du med pa'i de kho na nyid de drug pa'o/ /de 'byin pa dang 'jug pa'i tshul gyis 'dzin par mdzad pas na/ rdo rje 'chang ba ste dkyil 'khor gyi bdag po'o/ /de'i dngos grub kyi dam tshig ni sprul pa'i sku'o/ /dngos grub kyi dam</text></item>
<item><p>187a.6</p><section></section><text>tshig kyang yin la thams cad kyang yin pas dngos grub kyi dam tshig thams cad do/ /de la dmigs pa ni mngon sum du byas pa'o/ /mi phyed pas na rdo rje ste de skad ces bya ba'i ting nge 'dzin la snyoms par zhugs nas/ byang chub sems dpa' de rnams la mi bskyod pa la</text></item>
<item><p>187a.7</p><section></section><text>sogs pas/ byang chub sems dpa' khyed ces bya ba la sogs pas bka' stsal to/ /de bzhin gshegs pa'i gsung thos nas yang byang chub sems dpa' rnams kyis gang zhus pa de bstan par bya ba'i phyir/ de nas zhes bya ba la sogs pa gsungs te/ de bzhin gshegs</text></item>
<item><p>187b.1</p><section></section><text>pa thams cad kyi sku dang gsung dang thugs kyi dngos grub rnams zhes bya ba ni/ de bzhin gshegs pa thams cad kyi bdag nyid can gyi sprul pa'i sku/ gang na bzhugs zhes byang chub sems dpa' rnams kyis zhus pa'o/ /sku gsum gsang ba'i sku dang gsung dang thugs ni rdo rje slob</text></item>
<item><p>187b.2</p><section></section><text>dpon gyi lus dang ngag dang yid la gnas so zhes bya ba ni/ mi bskyod pa'i sku dang gsung dang thugs la gnas so zhes lan gsungs pa'o/ /lus dang ngag dang sems rdo rje gang la gnas zhes bya ba ni zhus pa'o/ /gang la yang mi gnas so zhes bya ba ni lan te/ byang</text></item>
<item><p>187b.3</p><section></section><text>chub kyi sems rdo rje la gnas so zhes bya ba dang / lus dang ngag dang sems rdo rje la gnas so zhes bya ba de ni/ bshad par bya ba yin pa las gang la yang mi gnas so zhes bya ba'i tshig gis ni de ni 'di yin no zhes bstan par mi nus te/ bla ma'i man ngag las shes par bya ba'i</text></item>
<item><p>187b.4</p><section></section><text>phyir ro/ /de ltar byang chub sems dpa' rnams ji ltar the tshom dang bral ba de bstan par bya ba'i phyir/ de nas zhes bya ba la sogs pa gsungs te/ ngo mtshar du gyur pa ni ston pa po la'o/ /rmad du gyur pa ni de'i rgyu la'o/ /de nas byang chub sems dpa' byams pa zhes</text></item>
<item><p>187b.5</p><section></section><text>bya ba nas brtsams te/ gang na yang mi gnas so zhes bya ba'i bar gyi gzhung gi tshogs kyis/ ji ltar rdzogs par gyur pa'i sangs rgyas dang byang chub sems dpa' rnams kyis/ dkyil 'khor gyi bdag po mi bskyod pa gsang ba 'dus pa'i ston pa por gyur pas/ mchod par</text></item>
<item><p>187b.6</p><section></section><text>bya ba dang bla mar bya ba yin pas bdag cag rnams kyi pha'o zhes bya ba la sogs pa tshig snyan pas mngon par bstod de/ phyi dang nang gi mchod pa rnams kyis ji lta ba bzhin du yang dag par mchod nas / de bzhin du rim pa gnyis la yang dag par brten te/ rgyan rnam pa bdun dang</text></item>
<item><p>187b.7</p><section></section><text>bshad pa'i tshul rnams kyis/ gang gsang ba 'dus pa rnam par dbye ba de yang ma 'ongs pa'i lag na rdo rjes rdo rje 'chang chen po mngon sum pa bzhin du gus pa bskyed nas mchod pa bya'o zhes 'di'i don ston pa yin no/ /don 'di nyid gsal bar bya ba'i phyir/ dpal sgyu 'phrul</text></item>
<item><p>188a.1</p><section></section><text>dra ba zhes bya ba'i rgyud chen po las/ slob dpon ji 'drar lta zhe na/ bla ma sangs rgyas kun dang mnyam/ /de nyid rtag tu rdo rje 'chang / /de bzhin gshegs pa rin chen tog /de yi ye shes rgya mtsho che/ /yid bzhin nor bu rin chen sbyin/ /slob dpon gyi ni yon</text></item>
<item><p>188a.2</p><section></section><text>tan bzung / /skyon rnams nam yang ma yin no/ /yon tan gyis ni dngos grub cing / /skyon rnams kyis ni dngos grub nyams/ /de phyir kun nas rab bsgrims te/ /bsam yas 'bras bu smin byed pa/ /sangs rgyas 'bras bu 'dod pa yi/ /sems can dad pas de mchod cig / </text></item>
<item><p>188a.3</p><section></section><text>ces gsungs pa dang / de bzhin du rin chen rgyal po zhes bya ba'i theg pa chen po'i mdo las/ bcom ldan 'das phyag na rdo rje u rgyan gyi ri la bzhugs nas/ rdo rje theg pa la slob par byed pa thams cad la bka' stsal pa/ rdo rje theg pa ma lus pa la slob par byed pa rnams nyon cig / </text></item>
<item><p>188a.4</p><section></section><text>de bzhin gshegs pa ston pa yongs su mya ngan las 'das te mi mthong na yang / rdo rje slob dpon rdo rje bla ma de 'di ltar ston par 'gyur ro zhes gsungs pa dang / de bzhin du stong phrag brgya pa las kyang / sangs rgyas kyi byang chub ni dge ba'i bshes gnyen la nye bar brten pas so zhes</text></item>
<item><p>188a.5</p><section></section><text>gsungs pa'i phyir ro/ /de nas zhes bya ba la sogs pas ni/ byang chub sems dpa' rnams zhu ba'i dus su 'od gsal ba'i bdag nyid can du gyur to/ /de'i 'og tu phyag na rdo rje ni mi bskyod pa'o/ /gsang ba'i rdo rje ni de bzhin gshegs pa rnams te/ de ting nge 'dzin gang du gnas</text></item>
<item><p>188a.6</p><section></section><text>shing thim par gyur pa de ni gsang ba'i rdo rje'i ting nge 'dzin te/ yang dag pa'i mtha' ste de las bzhengs nas yang snga ma bzhin du zhe sdang rdo rjer gyur nas de bzhin gshegs pa la sogs pa rnams la nyon cig ces bos te/ ting nge 'dzin gyi dkyil 'khor ston par mdzad do/ /de bzhin</text></item>
<item><p>188a.7</p><section></section><text>gshegs pa thams cad ni rdzogs pa'i rim pa la gnas pa'i rnal 'byor pa chen po rnams so/ /de'i byang chub kyi sems 'byung zhing skye bar byed pa'i dkyil 'khor gang yin pa de la de skad ces bya ste/ rnam par mi 'jig pa'i ting nge 'dzin gyi dkyil 'khor te/ yid kyi dkyil 'khor</text></item>
<item><p>188b.1</p><section></section><text>nyon cig ces bos par gyur pa dang / sangs rgyas dang byang chub sems dpa' de rnams bcom ldan 'das kyi gsung gis yang dag par dga' bar gyur nas/ bcom ldan 'das kyi gsung ji lta ba bzhin du gsol ba 'debs par gyur pa de bstan par bya ba'i phyir/ de nas zhes bya ba</text></item>
<item><p>188b.2</p><section></section><text>la sogs pa gsungs te/ de gsan nas rdo rje 'chang chen pos/ nam mkha'i dbyings zhes bya ba la sogs pa gsungs te/ nam mkha'i dbyings ni nam mkha'i khams te/ de'i dbus su gnas pa'i dkyil 'khor bsam pa'o/ /gru bzhi lham pa zhes bya ba la/ zur bzhi ni sa la</text></item>
<item><p>188b.3</p><section></section><text>sogs pa'i ngo bo nyid spyan la sogs pa gang yin pa de ni gru bzhi pa'o / /rab tu mdzes zhes pa ni/ sku'i dkyil 'khor tha mal pa ma yin par bsam pa'o/ /sangs rgyas dkyil 'khor sbyor ba yis/ /zhes bya ba la/ sangs rgyas kyi dkyil 'khor ni/ gsang ba lnga'i de kho na</text></item>
<item><p>188b.4</p><section></section><text>nyid kyi bdag nyid can gyi lus de nyid de/ de'i bdag nyid can gyi sbyor ba'i ting nge 'dzin to/ /des bsam gtan rdo rje zhes bya ba rnal 'byor pa rnams kyis bsam zhing bsgom par bya ba yin pas na bsam gtan te mi bskyod pa'o/ /drug pa dang sbyor bar gyur pas rdo rje'o/ /de rab bskul</text></item>
<item><p>188b.5</p><section></section><text>bya zhes bya ba ni/ spro ba dang bsdu bas bdag nyid dang chu dang 'o ma ltar gcig tu bya'o zhes bya ba'i bar du'o/ /rdo rje'i dkyil 'khor ni mi bskyod pa'i dkyil 'khor ro/ /der lha rnams dgod pa'i rim pa ni bsam gtan te/ des rdo rje'i dkyil 'khor bsgom pas 'khor lo can kun zhes</text></item>
<item><p>188b.6</p><section></section><text>bya ba ni/ dkyil 'khor gyi lha rnams bzhugs par bya zhes bya ba ste gzhag par bya'o/ /de ltar thun mong gi sku'i dkyil 'khor bsgoms nas ci zhig bya ba bstan par bya ba'i phyir/ mchod pa'i cho ga zhes bya ba la sogs pa gsungs te/ cho ga de nyid kyis zhes bya ba thugs kyi dkyil</text></item>
<item><p>188b.7</p><section></section><text>'khor gyi cho ga nyid kyis/ blo dang ldan pa ste rang gi phyag rgya dang lhan cig tu mchod pa zhes bya ba snyoms par 'jug pa'i mtshan nyid can brtag par bya zhing nyams su blang bar bya'o/ /mchod pa brtsams pa nyid kyis slob ma la dbang bskur bar bya'o zhes bya ba bstan par bya ba'i</text></item>
<item><p>189a.1</p><section></section><text>phyir/ /slob dpon zhes bya ba la sogs pa gsungs te/ rang gi spyod pa spyad pas rang gi gnas 'thob cing reg par 'gyur bas na slob dpon te rdo rje 'chang chen po'o/ /de'i snying gar zhes bya ba snying ga'i pad+ma la ji lta ba bzhin du bsgoms nas yid kyi dbang bskur ba</text></item>
<item><p>189a.2</p><section></section><text>brtsam zhing spyad par bya'o/ /sangs rgyas kun gyis zhes bya ba la sogs pa la/ sangs rgyas thams cad kyis zhes bya ba thugs kyi dkyil 'khor dang 'dra bar yang dag par zhugs pas nam mkha'i dbyings zhes bya ba/ chos 'byung ba yongs su gang bar rnam par bsam zhing de'i dbus</text></item>
<item><p>189a.3</p><section></section><text>su slob ma dbang bskur bar gyur par bsam zhing bsgom par bya'o/ /de'i 'og tu rnam par snang mdzad la sogs pa'i sangs rgyas dang byang chub sems dpa' gsum gyis zhes bya ba/ oM zhes bya ba la sogs pa'i yi ge gsum srog dang rtsol ba la gnas pas cho ga bzhin du dbab</text></item>
<item><p>189a.4</p><section></section><text>par bya ste/ slob ma'i mgo la byang chub kyi sems rdo rjer gyur pa dbab cing babs par bsam mo/ /dbang bskur bar gyur pas bstan par bya ba'i phyir/ sems can zhes bya ba la sogs pa gsungs te/ dbang bskur ba'i mchog 'dis slob ma la dbang bskur na sems can</text></item>
<item><p>189a.5</p><section></section><text>thams cad rjes su 'dzin par 'os pa'i byang chub mi gnas pa'i mya ngan las 'das pa 'thob par 'gyur te gzhan gyi don phun sum tshogs pa'o/ /chos mthong ba 'di nyid kyi/ ngo mtshar chen po'i dngos grub kun/ /zhes bya ba la/ dngos grub thams cad ni stobs bcu la sogs pa'i</text></item>
<item><p>189a.6</p><section></section><text>sangs rgyas kyi yon tan rnams so/ /de ngo mtshar che zhing khyad par 'thob pa'i sku dang gsung dang thugs kyi dngos grub 'grub cing 'thob po zhes bya ba ste/ bdag gi don phun sum tshogs pa'o/ /sangs rgyas dang byang chub sems dpa' thams cad do / /rnam par snang mdzad</text></item>
<item><p>189a.7</p><section></section><text>la sogs pa dang sa'i snying po la sogs pa'o/ /de rnams ji lta ba bzhin du mnyam zhing gcig tu gyur par/ bsam gtan gang gis gang rdzogs par 'gyur zhing rab tu sbyangs pa'i 'gro ba dbang bskur bar byed pa de ni mi phyed pa'i bsam gtan gyi dkyil 'khor zhes bya'o/ /</text></item>
<item><p>189b.1</p><section></section><text>gzhan yang gdug pa rnams tshar gcad pa'i thabs kyi rnam pa bstan par bya ba'i phyir/ de nas zhes bya ba la sogs pa gsungs te/ yang zhes bya ba ni le'u bcu gsum pa dang / le'u bcu bzhi pa las gsungs pa'i drag po'i las la mngon par dga' ba rnams kyi 'brel pa ston pa yin</text></item>
<item><p>189b.2</p><section></section><text>no/ /phyag na rdo rje zhes bya ba ni ston pa'o/ /de bzhin gshegs pa thams cad kyi rdo rje'i sbyor ba zhes bya ba la/ thams cad ni skye bo dam pa rnams so/ /de rnams de bzhin nyid du 'chi bar gang 'gro ba de ni de bzhin gshegs pa thams cad de/ gdug pa sems dang ldan pa rnams</text></item>
<item><p>189b.3</p><section></section><text>so/ /de rnams kyi rdo rje sbyor ba ni tshar gcad pa'i thabs te/ de gang du ston pa de ni sku dang gsung dang thugs gsang ba zhes pa sku la sogs pa bskyed pa'i yi ge gsum ste/ rang gi sku la sogs pa las phyung ngo / /hUM hrIH khaM/ sha rus la sogs pa zhes bya ba la sogs pa la/ de la</text></item>
<item><p>189b.4</p><section></section><text>ji srid sgrub pa pos rang gi lus sha dang rus pa dang rtsa rgyus kyi rang bzhin du bltas la/ nam mkha'i khams kyi dbus su gnas pa ste/ 'od gsal bar zhugs par bsam par bya'o/ /de nas/ sku gsung thugs kyi snying po gsum/ /zhes bya ba bshad ma thag pa'i sku dang</text></item>
<item><p>189b.5</p><section></section><text>gsung dang thugs gsum gyi sa bon gyi yi ge rnam pa gsum ni/ rdo rje sems dpa' zhes bya ba stobs che zhing pha rol gnon pa'i rdo rje mkha' 'gro bskyed par bya ba'i phyir bsgom par bya'o/ /de nas drag po zhes pa gdug pa rnams kyi sha khrag za bar brtson pa/ mi sdug cing khros par </text></item>
<item><p>189b.6</p><section></section><text>ut+pal sngon po dang mdog 'dra ba/phyag bzhi par ni cho ga yis/ /zhes bya ba 'og nas bshad pa'i mtshon cha'i tshogs bsgom par bya'o/ /de ltar sngags pa mkha' 'gro'i gzugs su rnam par bsgoms nas/ de'i 'og tu ci zhig bya zhe na/ 'od zer zhes bya ba la sogs pa gsungs</text></item>
<item><p>189b.7</p><section></section><text>te/ 'od zer lnga ni ya ra la wa ha zhes bya ba rlung dang me la sogs pa lnga'i sa bon no/ /de rnams kyi 'od zer ni nag po la sogs pa ste/ des snang zhing 'bar bar gyur pa rang gi lce rdo rje rtse lnga par brtul zhugs can gyis bsgom par bya'o/ /bsam gtan rdo rje sbyor ba yis/ /</text></item>
<item><p>190a.1</p><section></section><text>zhes bya ba ni/ bshad ma thag pa'i rim pas bsgom pa'i lce'i rdo rje de ni bsam gtan rdo rje'o/ /de'i sbyor ba ni sa bon lnga brjod nas 'od zer lnga bsgrub par bya ba'i snying gar bcug la/ srin bu pad+ma ltar yan lag thams cad na gnas pa'i khrag drangs la/ de'i rus pa</text></item>
<item><p>190a.2</p><section></section><text>dang pags pa tsam lhag ma lus par bsams la 'od zer nye bar bsdus te/ rang gi lus la rab tu bcug nas bdag nyid la brlan par bsam pa ni/ khrag drang ba'i mchog yin no/ /sbyor ba 'di nyid kyis lag pa na gnas pa'i mtshon cha bshad pa'i sgo nas sbyor ba gzhan bstan par</text></item>
<item><p>190a.3</p><section></section><text>bya ba'i phyir/ rtse gsum zhes bya ba la sogs pa gsungs te/ g.yas kyi dang po la mdung rtse gsum pa/ gnyis pa la rdo rje gsum pa la drag po mchog dag ces bya ba shin tu yang drag po'i phur bu ste rdo rje rtse gcig pa dang / dang po la ni thod pa ste sngar bshad pa nyid do/ /rdo rje'i sbyor</text></item>
<item><p>190a.4</p><section></section><text>bas zhes bya ba sgrub pa pos/ rdo rje mkha' 'gro'i sbyor ba nyid kyis sangs rgyas nyid kyi sku dag ste/ de bzhin gsheg pa'i sku dag kyang mtshon cha 'dis btab cing bsnun na/ tha mal pa'i lus rnams lta smos kyang ci dgos zhes sbyor ba'i phul du byung ba'i khyad par bstan pa'o/ /de nas zhes</text></item>
<item><p>190a.5</p><section></section><text>bya ba la sogs pa gsungs te / yang zhes bya ba ni sngar bshad pa'i bza' ba'i dam tshig snga ma dran par bya ba'o/ /rdo rje ni sgrub pa po ste de'i kha zas kyi dam tshig ni kha zas kyi dus te/ der bya zhing nyams su blangs ba gang yin pa de nyid kyi sku la sogs pa las phyung ngo / /bza' ba ni</text></item>
<item><p>190a.6</p><section></section><text>'bras chan dang zan dron la sogs pa'o/ /btung ba ni 'o ma la sogs pa'o/ /brtul zhugs can ni sgrub pa po rnam pa gsum gyis bza' ba'am 'thung ba na de thams cad bshang gci dang sha'i sbyor bas cho ga bzhin du bza' ba ste/ snying ga dang lkog ma yongs su sbyang ba sngon du 'gro bas/ </text></item>
<item><p>190a.7</p><section></section><text>bza' ba dang btung ba ci 'byor ba sha dang khu ba la sogs pa yongs su gyur par bsams la/ lhag ma rnams bshang ba dang gci ba'i dngos por yongs su brtag par bya ste/ 'di ni nang gi sbyin sreg go/ /de nas zhes bya ba la sogs pa la/ de bzhin gshegs pa thams cad</text></item>
<item><p>190b.1</p><section></section><text>ni rnam par snang mdzad la sogs pa'i ngo bo nyid kyi sems can thams cad de/ 'gro ba 'di kun sangs rgyas lnga'i bdag nyid/ /ces gsungs pa'i phyir ro/ /de rnams kyi sku dang gsung dang thugs kyi mchod pa'i mchog ni mchod pa'i khyad par te/ de nyid kyi sku la sogs pa las phyung ngo / /</text></item>
<item><p>190b.2</p><section></section><text>mchod pa'i yo byad lnga ni yul rnam pa lnga'o/ /de rnams kyi mchod pa'i mchog ni yid du 'ong ba'i yul rnams te/ des bdag dang gzhan rnams la mchod par bya ba'i cho ga 'di ni/ rdo rje thams cad kyi zhes bya ba la rnal 'byor pa thams cad kyis so/ /dam tshig shin tu 'da' dka' ba'o/ /zhes</text></item>
<item><p>190b.3</p><section></section><text>bya ba 'da' bar mi bya ba'i dam tshig go/ /de ltar thun mong gi mchod pa bstan nas/ khyad par gyi mchod pa bstan par bya ba'i phyir/ de nas zhes bya ba la sogs pa gsungs te/ de bzhin gshegs pa thams cad ces bya ba ni bshad ma thag pa ste/ 'di rnams kyi lus dang ngag</text></item>
<item><p>190b.4</p><section></section><text>dang sems kyi mchod pa gsang zhig sbas pa phyung ba'o/ /dbang po gnyis kyi sbyor ba yis/ /zhes bya ba/ rdo rje dang pad+ma yang dag par sbyar bas so/ /bdag gis khu ba la sogs pa smos pas ni/ rang gi khu ba'i rdul chen po mer mer po la sogs par gyur par legs par bsams la/ </text></item>
<item><p>190b.5</p><section></section><text>bu dang tsha bo la sogs pa cho ga bzhin du zhes pa/ bsrung ba dang gso ba la sogs pa'i cho ga rnams kyis mchod cing yang dag par blang bar bya ste/ de ltar byas na sangs rgyas kyi byang chub thob par 'gyur ro zhes pa'o/ /de ltar bdag dang gzhan la mchod pa bstan nas/ sems can gyi khams</text></item>
<item><p>190b.6</p><section></section><text>ma lus pa rnams la mchod pa bstan pa'i phyir/ de nas zhes bya ba la sogs pa gsungs te/ de bzhin gshegs pa zhes bya ba ni/ /ji ltar skye ba'i tshe 'ongs pa rnam par 'jig pa na de bzhin du 'gro bas na/ de bzhin gsheg pa ste sems can thams cad do/ /lus dang ngag dang</text></item>
<item><p>190b.7</p><section></section><text>sems kyi sdom pa zhes bya ba ni/ rnal 'byor pa de rnams kyi sdom pa ni rjes su bzung ba ste/ de bcom ldan 'das kyi nyid kyi sku la sogs pa las phyung ngo / /sems can khams rnams mtha' yas kyi/ /zhes bya ba ni/ sgo nga las skyes pa la sogs pa'i sems can gyi tshogs rnams</text></item>
<item><p>191a.1</p><section></section><text>so/ /ma rnams la zhes bya ba ni spyan te/ de gang yin zhe na/ sa'o/ /ji lta bu zhe na dam tshig 'dzin pa'i zhes bya ba gsungs te/ sems can rnams skye ba dang gnas pa dang 'jig pa'i mtshan nyid can gsum gyi gnas skabs ni dam tshig ste de 'dzin par byed pas na dam tshig 'dzin</text></item>
<item><p>191a.2</p><section></section><text>pa'o/ /dam tshig 'dzin pa de ni sems can gyi khams ma lus pa dang bcas pa'i sa spyad par bya'o/ /dam tshig gsum gyi rdo rjes spyad/ /ces bya ba ni/ bdag nyid kyi lus dang ngag dang yid kyi bya ba dge ba/ phan zhing bde ba dang nye bar ldan pas spyad par bya zhing dga' bar bya la rjes su</text></item>
<item><p>191a.3</p><section></section><text>gzung bar bya'o/ /dam tshig 'di ni gsang ba 'dus pa rnams kyi rmad po che ste/ sems can gyi tshogs chen po yongs su 'dzin pa yin pa'i phyir phul du byung ba'o/ /de ltar mchod pa'i rnam pa bstan nas/ de rnam par dag pa bstan par bya ba'i phyir/ de nas zhes bya ba la sogs pa</text></item>
<item><p>191a.4</p><section></section><text>gsungs te/ bshad ma thag pa'i mchod pa'i cho ga thams cad dang thun mong du gyur pas/ byang chub kyi phyogs su 'gyur bas na de rnams yang dag par bzung ba ni sdom pa'o/ /de'i snying po ni rdo rje ste de phyung ba'o/ /lus dang ngag sems longs spyod ni/ /zhes bya ba ni/ mchod pa'i cho ga</text></item>
<item><p>191a.5</p><section></section><text>rnams la gang lus la sogs pa'i bya ba ste/ de gsang ba gsum gnas rdo rje skyes/ /zhes bya ba/ 'od gsal ba las yang dag par 'byung bar lhag par mos par bya'o zhes bya ba ni lhag ma'o/ /de ltar lhag par mos nas ci zhig bya zhe na/ bzang po bdag gis bsgrub par bya/ /zhes bya</text></item>
<item><p>191a.6</p><section></section><text>ba ste/ bzang po ni rdo rje 'dzin pa nyid dam/ sangs rgyas nyid do/ /bdag gis bsgrub par bya ba ni thob par bya ba'o zhes brtan pa bskyed par bya'o/ /gal te de ltar ma byas na de'i tshe cir 'gyur zhe na/ 'dir ni yong ye 'jig par 'gyur/ /zhes bya ba ste/ byang chub kyi tshogs thams</text></item>
<item><p>191a.7</p><section></section><text>cad du 'bras bu med par byed de/ dmigs pa dang bcas pa'i phyir ro/ /de ltar rnal 'byor pas sems can rnams kyi yul la rab tu 'jug pa bstan nas/ yang bdag nyid kyi lus brta bar bya ba'i cho ga bstan par bya ba'i phyir/ de nas zhes bya ba la sogs pa gsungs te/ sangs</text></item>
<item><p>191b.1</p><section></section><text>rgyas nyid la sogs pa 'dis sgrub par byed pas na/ sgrub pa po thams cad de rang gi lus so/ /de'i rdo rje sems dpa'i sdom pa ni/ rdo rje sems dpa'i sdom pa gang gis rdo rje sems dpa' skyed par byed pa ste de phyung ba'o/ /mtho gang tsam gyis zhes bya ba la sogs pa la/ rang gi mgo</text></item>
<item><p>191b.2</p><section></section><text>bo'i steng gi nam mkha' la yi ge baM yongs su gyur pa las yang dag par byung ba'i zla ba'i dkyil 'khor brtag par bya zhing dang por bsam par bya'o/ /de'i 'og tu yi ge oM 'jug pa'i bdag nyid can zla ba'i dkyil 'khor gyi dbus su gnas par bsams la/ bdud rtsi lnga po</text></item>
<item><p>191b.3</p><section></section><text>dbab par bya ste 'chi bar mi 'gyur bas na bdud rtsi ste/ bdud rtsi lnga ni de bzhin gshegs pa rnams so/ /de rnams dbab par bya ba ni 'od zer lnga'i ngo bo nyid kyis spyi bo nas rkang pa'i mthar thug pa'i bar du dbang bskur bar bya'o/ /rdo rje sbyor ba 'di yis ni/ /zhes bya ba ni/ </text></item>
<item><p>191b.4</p><section></section><text>bshad ma thag pa'i mtshan nyid can gyi rdo rje'i sbyor ba de bzhin gshegs pa la dmigs pa 'dis/ skad cig gis ni zhes bya ba ring por mi thogs par gzi can 'gyur zhes pa ste/ lus gzi mdangs dang ldan zhing / lus dang ngag dang sems bde bar gnas pa 'thob par 'gyur ro zhes bya ba</text></item>
<item><p>191b.5</p><section></section><text>ni phan yon no/ /rdzogs pa'i rim pa rtog par gyur cing / phyag rgya chen po sgrub pa la zhugs pa rnams kyi 'jug pa bstan par bya ba'i phyir/ de nas zhes bya ba la sogs pa gsungs te/ sngags thams cad kyi gsang ba gang yin pa de ni sngags thams cad de gsang ba 'dus pa'o/ /</text></item>
<item><p>191b.6</p><section></section><text>de 'dzin par byed pas na sngags 'dzin pa thams cad de/ gsang ba 'dus pa'i rnal 'byor pa chen po'o/ /de'i lus dang ngag dang sems kyi gsang ba ni/ lus la sogs pa'i 'jug pa gsang ba ste de nyid kyi sku la sogs pa las phyung ngo / /mchod rten dag gi zhes bya ba la sogs pa</text></item>
<item><p>191b.7</p><section></section><text>las / mchod rten gyi las ni sa dang bye ma la sogs pa las mchod rten gyi mchod pa'i las mi bya ste/ bdag nyid de bzhin gshegs pa thams cad kyi bdag nyid can/ mchod rten gyi mchod pa la mngon par zhen pa mi rigs pa'i phyir ro/ /glegs bam bklag pa'ang mi bya zhing / /zhes</text></item>
<item><p>192a.1</p><section></section><text>pa ni/ lhun gyis grub pa nyid kyis rdo rje bzlas pa la rab tu 'jug gi/ gzhan du 'jug pa la sogs pa mi rigs pa'i phyir ro/ /de bzhin du/ dkyil 'khor dag kyang yongs mi bri / /zhes bya ba ni/ phyi'i dkyil 'khor mi bya ba ste/ rang gi lus dkyil 'khor du bshad pas</text></item>
<item><p>192a.2</p><section></section><text>phyi'i dkyil 'khor de kho na nyid du med pa'i phyir ro/ /rdo rje mchog gsum phyag mi bya'o/ /zhes bya ba la/ rdo rje mchog gsum ni nyan thos dang rang sangs rgyas dang / yang dag par rdzogs pa'i sangs rgyas te/ de rnams la lus la sogs pa'i rab tu 'dud pa'i phyag mi bya ste/ bdag nyid de</text></item>
<item><p>192a.3</p><section></section><text>bzhin gshegs pa thams cad du gyur pa dang 'gal ba'i phyir ro/ /de dag thams cad ni 'jig rten gyis btags pa la brten nas mngon par zhen pa med pas bya ba la ni 'gal ba med do/ /le'u bco lnga pa las gsungs pa'i las phra mo'i lhag ma bstan par bya ba'i phyir/ de nas</text></item>
<item><p>192a.4</p><section></section><text>zhes bya ba la sogs pa gsungs te/ dug thams cad ni sems med pa dang sems yod pa'i rnam pa mang po/ /de'i 'byin pa la sogs pa sku la sogs pa las phyung ngo / /de ni 'di lta ste 'od zer dkar po zhes bya ba la sogs pa la/ oM dkar po las byung ba'i 'khor lo dkar po rtsibs brgyad</text></item>
<item><p>192a.5</p><section></section><text>pa'i lte ba la dug gis phog pa 'khor lo'i dbus su gzhag la/ mdog 'od zer ser po kun nas 'khrigs pa'i dug gi gzi brjid ser po rnams kyis/ lus ma lus pa khyab pa la 'khor lo dkar po nyid kyis mgo nas mnan te/ de'i 'od zer gyi tshogs kyis rim gyis rim gyis/ </text></item>
<item><p>192a.6</p><section></section><text>'od zer ser po bsal bar bya bar bsams la dug med par bya ste 'di ni dug bsal ba'i cho ga'o/ /ser po lta bur bsgom par bya/ /zhes bya ba ni/ 'di dag thams cad gnon pa'i bsam pas kha dog ser por bsam par bya ste/ 'di ni dug gnon pa'i cho ga'o/ /'di dag</text></item>
<item><p>192a.7</p><section></section><text>thams cad du ba'i mdog can du bsams la/ gang du 'dod pa der spo bar bya ste/ 'di ni dug 'dren pa'i cho ga bshad par gyur pa yin no/ /rdor gsum 'od zer dam tshig gis/ /zhes bya ba ni/ dkar po dang ser po dang dud ka'i 'od zer gyi sbyor bas so/ /sa bon gsang</text></item>
<item><p>192b.1</p><section></section><text>gsum las byung ba'o/ /zhes bya ba ni/ gsang ba las byung ba'i sa bon yi ge oM 'di/ dug 'byin pa la sogs pa'i de kho na nyid la gnas par yin par shes par bya'o/ /de ltar dug bsal ba la sogs pa dang ldan pa'i sngags pa bsrung ba'i phyir/ de nas zhes bya ba la sogs pa</text></item>
<item><p>192b.2</p><section></section><text>gsungs te/ lus dang ngag dang sems bsrung ba'i phyir 'khor lo ste/ de'i sngags rdo rje dang ldan pa ni sngags kyi snying po ste/ de sku la sogs pa las phyung ngo / /dang bo oM dang ldan zhing tha mar phaT yod pa'i sngags 'di ni ming mtha' med ces bya ste/ sngags 'di gro ga la sogs pa</text></item>
<item><p>192b.3</p><section></section><text>la 'khor lo rtsibs brgyad pa/ las kyi rdo rje la gnas par/ /zhes bya ba/ sna tshogs rdo rje'i lte ba la gnas par bri ba'o/ /haM ni dbus su bzhag nas su/ /zhes bya ba ni/ 'khor lo'i dbus su gnas par yi ge haM bri ba'o/ /ming ni dbus su bri bar bya/ /zhes bya ba ni/ de'i nang du</text></item>
<item><p>192b.4</p><section></section><text>bsrung bar bya ba'i ming bri ba'o/ /sngags kyi yi ge'i tshig rnams kyis/ /zhes bya ba ni/ oM zhes bya ba la sogs pas so/ /brgyan te rtag tu gzhag par bya/ /zhes bya ba ni/ rim du bzhin du 'khor lo'i rtsibs rnams la brgyan nas rtag tu ste/ dus thams cad du za ma tog la sogs</text></item>
<item><p>192b.5</p><section></section><text>par legs par bzhag nas mchod par bya ste/ rtsibs dang po la oM/ gnyis pa la hu lu hu lu/ gsum pa la tiSh+Tha tiSh+Tha/ bzhi pa la ban+d+ha ban+d+ha/ lnga pa la ha na ha na/ drug pa la da ha da ha/ bdun pa la a mr-i te/ rtsibs brgyad pa la hUM phaT ces bri ba ste/ 'di ni sngags kyi</text></item>
<item><p>192b.6</p><section></section><text>yi ge dgod pa'o/ /sngags kyi yi ge dgod pa 'di ni sngags rnams thams cad kyi zhes bya ba/ sgrub pa po rnams kyi gsang ba gsum gyi zhes bya ba/ sku dang gsung dang thugs te de'i gnas ni bsrung ba bsdus shing btus pa'o/ /de ni las kyi mtha' rdo rje any+dza na'i sbyor ba bstan</text></item>
<item><p>192b.7</p><section></section><text>par bya ba'i phyir/ de nas zhes bya ba la sogs pa gsungs te/ dbang du bya ba la sogs pa'i las rnams la mi slu bas na rdo rje any+dza na'o/ /de nyid phun sum tshogs pa thams cad kyi gzhir gyur pas ni / gnas zhes pa ni rten te de phyung ngo / /lam gyi zhes bya ba la sogs pa ni/ </text></item>
<item><p>193a.1</p><section></section><text>sgrub pa po'i gnas te lam gyi bzhi mdo la sogs pa ni grags par zad do/ /rdo rje any+dza na zhes bya ba la sogs pa la/ man ngag ni 'di yin te bdud rtsi lnga la spangs pa'i pad+ma'i skud pa las sdong bu byas la/ thod pa'i sgyed pu'i dbus na gnas pa'i zhag gis bkang</text></item>
<item><p>193a.2</p><section></section><text>ba'i thod pa'i nang du bzhag la/ de'i steng du chang gis bkang ba'i thod pa bzhag la/ bshad ma thag pa'i 'khor lo'i sngags brgya rtsa brgyad bzlas nas/ 'byung po'i nyin zhag gi nam phyed na thod pa'i stan la gnas pa'i sgrub pa pos/ bka'i 'khor lo spyod pa'i cho gas srung ba byas la dud</text></item>
<item><p>193a.3</p><section></section><text>pa dbab par bya ste/ rdo rje any+dza na'i cho ga'o/ /de nas du ba blangs la za ma tog tu legs par bzhag ste/ de nyid la sngags brgya rtsa brgyad kyis btab cing bzlas na/ mchog dang 'bring dang tha ma ste/ dngos grub rnam pa gsum 'grub par 'gyur te/ de la mi snang ba ni mchog go/ /</text></item>
<item><p>193a.4</p><section></section><text>sa 'og na gnas pa'i gter mthong ba ni 'bring ngo / /dbang du byed pa ni tha ma'i zhes bcom ldan 'das dpal kun tu bzang pos gsungs so/ /de nas sdud par byed pas rgyud kyi che ba nyid gsal bar bya ba'i phyir bstod pa smras pa ni/ de nas bcom ldan 'das de bzhin gshegs</text></item>
<item><p>193a.5</p><section></section><text>pa thams cad kyis/ phyag na rdo rje de bzhin gshegs pa thams cad kyi bdag po la 'di skad ces gsol to/ /bcom ldan 'das gsang ba'i yi ge du dang ldan na/ byang chub sems dpa' sems dpa' chen po de dag de bzhin gshegs pa thams cad kyi gsang ba'i dam</text></item>
<item><p>193a.6</p><section></section><text>tshig thos nas/ 'di la dad cing bsgom par 'gyur/ /zhes bcom ldan 'das la zhus par gyur pa'o/ /de nas phyag na rdo rjes de bzhin gshegs pa de dag thams cad la 'di skad ces gsungs so/ /bcom ldan 'das de bzhin gshegs pa thams cad gsang ba'i yi ge gsum dang ldan</text></item>
<item><p>193a.7</p><section></section><text>na/ /byang chub sems dpa' de dag de bzhin gshegs pa thams cad kyi byang chub kyi spyod pa'i rdo rje gang yin pa de la dad cing bsgom par 'gyur ro zhes bya ba ni lan no/ /de bzhin gshegs pa thams cad kyis gsol ba/ gsum po gang zhig lags zhes bya ba ni yang zhus</text></item>
<item><p>193b.1</p><section></section><text>pa'o/ /rdo rje 'dzin pas bka' stsal pa/ de bzhin gshegs pa thams cad kyi sku rdo rje dang / de bzhin gshegs pa thams cad kyi gsung rdo rje dang / de bzhin gshegs pa thams cad kyi thugs rdo rje ste de gsum mo zhes bya ba ni lan no/ /de nas de bzhin gshegs pa thams cad kyis</text></item>
<item><p>193b.2</p><section></section><text>bcom ldan 'das phyag na rdo rje la phyag 'tshal nas cang mi gsung bar gyur to zhes bya ba ni/ de ltar de bzhin gshegs pa rnams the tshom dang bral bar gyur pa'o/ /gzhan yang rgyud rnyed par dka' ba nyid bstan pas dad pa rnam par 'phel bar bya ba'i phyir/ de bzhin gshegs pa</text></item>
<item><p>193b.3</p><section></section><text>rnams la bos pa de bstan par bya ba'i phyir/ de nas phyag na rdo rje de bzhin gshegs pa thams cad kyi bdag pos/ de bzhin gshegs pa thams cad dang / byang chub sems dpa' de dag la bka' stsal pa/ bcom ldan 'das de bzhin gshegs pa thams cad sngon byung ba na</text></item>
<item><p>193b.4</p><section></section><text>brjod kyis mi lang ba'i yang brjod kyis mi lang ba'i sangs rgyas kyi zhing gi rdul rab tu phra ba dang mnyam pa'i bskal ba yang 'das nas/ gang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad 'das pa nas/ thub pa</text></item>
<item><p>193b.5</p><section></section><text>chen po 'od srungs mngon par sangs rgyas pa'i bar gyis kyang ma gsungs so/ /de ci'i phyir zhe na/ bcom ldan 'das gsang ba chen po'i gnas kyi don bshad pa de/ de'i tshe de'i dus na sems can rnams la skal ba med pa'i phyir ro zhes bya ba la/ bcom ldan 'das zhes</text></item>
<item><p>193b.6</p><section></section><text>bya ba la sogs pas ni/ 'das pa'i tshul gyis gtam bsdus pa yin te/ de bzhin gshegs pa 'od srungs yongs su mya ngan las 'das pa'i bar du ma byung bar bstan pa yin no/ /de ci'i phyir zhe na/ zhes bya ba la sogs pas ni/ ci'i phyir ma gsungs pa'i rgyu 'dir gsungs</text></item>
<item><p>193b.7</p><section></section><text>pa yin te/ dus de srid kyi bar du ni sems can rnams dman pa la lhag par mos shing / sbyin pa dang tshul khrims la sogs pa 'dod chags dang bral ba'i chos kyis 'dul ba/ zab mo bstan pas skrag pa'i yid dang ldan pa yin te/ de bas na skal ba med pas de'i</text></item>
<item><p>194a.1</p><section></section><text>tshe gsang ba chen po'i don bshad pa ma gsungs so/ /dus 'dir ni sems can 'dod chags la spyod cing snyigs ma lnga bdo ba'i 'gro ba rnams kyi mos pa mkhyen nas byon te/ de bzhin gshegs pa 'ba' zhig gis gsungs pa yin no/ /'on kyang sangs</text></item>
<item><p>194a.2</p><section></section><text>rgyas nyid 'dis 'thob par 'gyur ram zhes 'ga' zhig rtog par 'gyur bas de bsal bar bya ba'i phyir/ 'on kyang bcom ldan 'das de bzhin gshegs pa thams cad kyi gsang ba 'dus pa 'di la/ skad cig thang cig yud tsam gyis sangs rgyas kyi byang chub rdzogs par byed do/ /</text></item>
<item><p>194a.3</p><section></section><text>gang ga'i klung gi bye ma du ma snyed kyi bskal par byang chub sems dpa' rnams kyis 'bad cing btsal kyang byang chub thob par mi 'gyur ba gang yin pa de gsang ba 'dus pa la mngon par dga' ba'i byang chub sems dpa' tshe 'di nyid la/ de bzhin gshegs pa thams cad</text></item>
<item><p>194a.4</p><section></section><text>kyi sangs rgyas zhes bya ba'i grangs su 'gro zhing / sangs rgyas kyi byang chub skad cig thang cig yud tsam nyid kyis rdzogs par byed do zhes bya ba'i don ni 'di yin te/ nang gi mngon par byang chub pa'i rim gyis don dam pa'i bden pa la zhugs nas/ rnyog pa'i dri ma thams cad bkrus te</text></item>
<item><p>194a.5</p><section></section><text>skad cig thang cig yud tsam dang / mig 'dzums pa tsam gyis bdag la byin gyis brlab pa'i rim pas langs nas/ thams cad mkhyen pa'i phun sum tshogs pa dang ldan par 'gyur ro/ /gsang ba 'dus pa 'di la de kho na nyid rtogs pa rnams mthong ba'i chos nyid la/ tshe 'di</text></item>
<item><p>194a.6</p><section></section><text>nyid du sangs rgyas nyid 'thob pa thos shing / rgyud kyi gzhung ma lus par thos kyang mtha' drug gi tshig gi dbye bas/ rgyud kyi don la rmongs pa dang ma bral ba tsan+dan lta bu'i gang zag la sogs pa'i nyan pa po rnams sems ji lta ba bzhin du rangs pa ma thob par gyur pa de bstan par</text></item>
<item><p>194a.7</p><section></section><text>bya ba'i phyir/ de nas byang chub sems dpa' de dag gis gsung rdo rje'i tshig 'di thos nas rab tu ngus so zhes bya ba gsungs so/ /de ltar sdug bsngal ba'i yid kyis dbang po dman pa rnams rab tu ngu bar gzigs nas/ rin po che lta bu'i gang zag phyogs gnyi ga la 'jigs pa med</text></item>
<item><p>194b.1</p><section></section><text>pa ji ltar dbugs 'byin par byed pa de bstan par bya ba'i phyir/ de nas de bzhin gshegs pa de dag thams cad kyis byang chub sems dpa' de rnams la 'di skad ces bka' stsal to/ /byang chub sems dpa' khyed rnams ma ngu shig /sdug bsngal gsum la ma sgoms shig</text></item>
<item><p>194b.2</p><section></section><text>ces bya ba gsungs te/ de ltar rin po che lta bu'i gang zag gis tsan+dan lta bu'i gang zag la dbugs phyung nas/ bdag nyid kyi sdug bsngal gyi rgyur gyur pa ji lta ba bzhin du gsol ba 'debs pa de bstan par bya ba'i phyir/ de nas de bzhin gshegs pa de dag thams cad la/ byang</text></item>
<item><p>194b.3</p><section></section><text>chub sems dpa' de rnams kyis 'di skad ces gsol to/ /bcom ldan 'das de bzhin gshegs pa thams cad ji ltar mi ngu bar bgyi/ ji ltar sdug bsngal gsum mi sgom par bgyi/ /de ci'i phyir zhe na/ bcom ldan 'das gsang ba'i yi ge de bstan pa'i ming tsam thos pa'i skal</text></item>
<item><p>194b.4</p><section></section><text>ba yang ma mchis so zhes bya ba gsol te/ sdug bsngal gsum zhes bya ba ni/ sdug bsngal gyi sdug bsngal dang / 'gyur ba'i sdug bsngal dang / 'du byed kyi sdug bsngal lam/ lus dang ngag dang yid kyi sdug bsngal ni sdug bsngal gsum mo/ /gsang ba'i yi ge zhes</text></item>
<item><p>194b.5</p><section></section><text>bya ba la/ sku dang gsung dang thugs ni gsang ba gsum ste yi ge'i don to/ /yi ge gsum ni gsang ba gsum ste spyi'i don to/ /'jug pa dang gnas pa dang ldang ba gsum ni gsang ba gsum ste sbas pa'o/ /shes rab dang thabs dang nye bar thob pa gsum ni gsang ba gsum</text></item>
<item><p>194b.6</p><section></section><text>ste/ mthar thug pa'o/ /gsang ba'i yi ge gsum po de dag 'di ltar rnam par dag pa bstan par bya ba'i phyir/ de bzhin gshegs pa rnams kyis bka' stsal pa/ rigs kyi bu de skad ma zer cig /yi ge ni thun mong ste/ rigs kyi bu khyed rnams kyis ji ltar mi shes pa dang ma thos</text></item>
<item><p>194b.7</p><section></section><text>pa de bzhin du/ nged de bzhin gshegs pa thams cad dang byang chub sems dpa' thams cad kyis kyang / rigs kyi bu gsang ba'i yi ge 'di dag ma thos shing mngon par rdzogs pa sangs rgyas so/ /de ci'i phyir zhe na/ gsang ba'i yi ge gsum rnam par dag pa'i phyir ro/ /de nas</text></item>
<item><p>195a.1</p><section></section><text>byang chub sems dpa' de dag cang mi smra bar gyur to zhes bya ba gsungs te/ khyed rnams kyis ji ltar mi shes ma thos pa gang yin pa de/ de bzhin gshegs pa thams cad dang / byang chub sems dpa' rnams kyi yang 'di ni thun mong ngo / /ci'i phyir gsang ba'i yi ge de ma thob</text></item>
<item><p>195a.2</p><section></section><text>ce na/ gzung bar bya ba med pas ma thob cing 'dzin pa po med pas mngon par sangs ma rgyas so/ /de ci'i phyir zhe na/ gsang ba'i yi ge rnam par dag pa'i phyir ro zhes bya ba la/ gsang ba'i yi ge ni 'od gsal ba ste des rnam par dag pa'i phyir ro zhes de bzhin gshegs pa rnams kyis/ </text></item>
<item><p>195a.3</p><section></section><text>de kho na nyid gsal bar mdzad pa yin no/ /de ltar mgo smos pas go ba rin po che lta bu'i gang zag gis tsan+dan lta bu la sogs pa'i gang zag rnams kyi shes rab kyi rab rib kyi som nyi rnam par bsal nas/ de kho na nyid mngon par rtogs shing shin tu sbyangs pas/ gnas skabs gang 'thob</text></item>
<item><p>195a.4</p><section></section><text>par 'gyur ba de bstan par bya ba'i phyir/ de nas byang chub sems dpa' de dag cang mi smra bar gyur to zhes bya ba gsungs te dgongs pa ma yin pas bshad pa'o/ /de ltar de bzhin gshegs pa'i gsung gis the tshom dang bral bar gyur pa'i byang chub sems dpa' rnams kyi de'i</text></item>
<item><p>195a.5</p><section></section><text>'bras bu bstan par bya ba'i phyir/ de bzhin gshegs pa lnga po drug pa'i bdag nyid du ji ltar gyur pa de bstan par bya ba'i phyir/ de nas bcom ldan 'das de bzhin gshegs pa thams cad/ de bzhin gshegs pa thams cad kyi sku dang gsung dang thugs kyi btsun mo'i b+ha ga la</text></item>
<item><p>195a.6</p><section></section><text>bzhugs so zhes bya ba gsungs te/ 'di'i don ni bshad zin to/ /de ltar 'od gsal ba'i bdag nyid can rdo rje 'chang chen po la/ btsun mo bzhi de dang bral bas gdung ba'i yid kyis blta bar 'dod pa'i phyir/ snying rje dang bcas pas ji ltar smre ba de bstan par bya ba'i phyir/ de</text></item>
<item><p>195a.7</p><section></section><text>nas de bzhin gshegs pa thams cad kyi sku dang gsung dang thugs kyi btsun mos/ bcom ldan 'das de bzhin gshegs pa thams cad kyi bdag po rdo rje 'dzin pa chen po la dga' bas bstod pa zhes bya ba la sogs pa gsungs te/ de bzhin gshegs pa thams cad ni rnam par</text></item>
<item><p>195b.1</p><section></section><text>snang mdzad de/ de'i sku dang gsung dang thugs kyi btsun mo ni spyan te/ dga' bas snyoms par 'jug par 'dod pas bstod pa byed pa ste drug ldan la sogs pa sgeg cing snyan pa'i sna glu'i dbyangs kyis bstod pa sngon du 'gro bas skul bar byed pa'o/ /sems can khams zhes bya ba</text></item>
<item><p>195b.2</p><section></section><text>la sogs pa la/ sems can khams na zhes bya ba ni/ sems can thams cad kyi bdag nyid du gyur pas so/ /gnas kyi dbang phyug ces bya ba ni khams gsum gyi chos kyi rgyal srid brnyes ba'i phyir ro/ /khyod ni zhes bya ba ni mdun na gnas pa bzhin du bltas te smre ba'o/ /</text></item>
<item><p>195b.3</p><section></section><text>rdo rje thugs zhes bya ba ni/ thugs dbang du gyur pa brnyes pa'o/ /dga' ba ni rol pa'o/ /de'i yid du 'ong bas tshim pa skyed pas na dga' ba yid 'ong ngo / /don chen ni mchog tu dga' ba'o/ /de 'dod cing bskyed pas na don chen 'dod pa ste/ de lta bu'i dga' ba yid du 'ong ba'i</text></item>
<item><p>195b.4</p><section></section><text>don chen 'dod pas 'khyud pa la sogs pas/ bdag la bskyab tu gsol zhing rol par mdzod cig pa'o/ /mgon po zhes bya ba ni bdag po ste/ gal te de ring bdag gson zhing 'tsho bar mchis par bzhed na/ sems can thams cad skyed pa'i rgyur gyur pas yab yin</text></item>
<item><p>195b.5</p><section></section><text>zhing / sems can rnams kyi phan pa dang bde ba byed pas sems can gyi gnyen gyi mchog chen pos bdag la dgyes par mdzad du gsol zhing rol par mdzad du gsol zhes pa'o/ /yang mA ma kI'i bskul ba bstan par bya ba'i phyir/ de nas zhes bya ba la sogs pa gsungs</text></item>
<item><p>195b.6</p><section></section><text>te/ /de bzhin gshegs pa thams cad kyi thugs ni mi bskyod pa'o/ /de'i btsun mo ni 'phags ma mA ma kI'o/ /rdo rje 'dod pa'i dga' ba'i mchod pa'i mchog ni/ tha mal pa ma yin pa'i khyad par gyi shin tu dga' ba la zhugs pa ste/ de ston pa'i yi ge'i tshig gis bstod par</text></item>
<item><p>195b.7</p><section></section><text>gyur pa'o/ /rdo rje'i sku khyod ces bya ba ni mi 'jig pa'i sku dang ldan pa'i phyir ro/ /bka' yi 'khor lo sems can kun la phan/ /zhes bya ba la/ khyod ni sems can la rjes su phan par mdzad pa'i bka'i 'khor lo bskor bar mdzad pas na de skad ces bya'o/ /sangs rgyas</text></item>
<item><p>196a.1</p><section></section><text>don du byang chub don dam rjes su phan ston pa/ /zhes bya ba ni / sangs rgyas ni phung po lnga rnams so/ /de rnams kyi don ni kun rdzob kyi bden pa'o/ /byang chub ni don dam pa'o/ /de'i don dam ni de gnyis yang dag par 'dus pa las byung ba'i bde ba chen po'i sku ste/ de sems</text></item>
<item><p>196a.2</p><section></section><text>can rnams la phan pa'i dgongs pas rab tu ston par mdzad pas na phan pa rjes su ston pa'o/ /'dod chags zhes bya ba ni/ 'dod chags rnam par spyod pa'i phyir ro/ /dam tshig chags pa ni 'dod chags la spyod pa'i ngo bo nyid de/ bdag la dgyes par mdzad du gsol zhes pa'o/ /</text></item>
<item><p>196a.3</p><section></section><text>de nas zhes bya ba la sogs pa la/ 'jig rten gyi dbang phyug ni 'od dpag tu med pa'o/ /de'i sku dang gsung dang thugs rdo rje'i spyan ni gos dkar mo ste/ des rdo rje 'dzin pa chen po la bskul ba'o/ /khyod ni rdo rje'i gsung ste zhes bya ba ni/ ngag gi dbang phyug brnyes pas sems can</text></item>
<item><p>196a.4</p><section></section><text>gyi khams ma lus pa kun la phan zhing thugs brtse ba ste/ mchog tu thugs rje che ba'i bdag nyid do/ /de bas na tshangs pa'i gnas pa bzhis 'jig rten dag gi ste/ sems can ma lus pa'i dgos pa'i don mdzad pa la rtag tu ste/ dus thams cad du brtson zhing 'jug par mdzad</text></item>
<item><p>196a.5</p><section></section><text>pa'o/ /sems can gyi khams rnams kun nas bzang zhing dge ba thob par mdzad pas na kun tu bzang po ste/ bdag la dgyes shing rol par mdzod cig pa ste/ gzhan dag ni bshad zin to/ /de bzhin gshegs pa thams cad kyi sku dang gsung dang thugs kyi rdo rje ni don yod par grub</text></item>
<item><p>196a.6</p><section></section><text>pa'o/ /de'i btsun mo ni 'phags ma sgrol ma ste/ rdo rje 'chang chen po rang bzhin brgya drug cu'i rnam pa'i spyod pa 'gags shing / ye shes kyi gnyid kyis thams cad stong par bzhugs pa la bltas te skul bar byed pa'o/ /khyod ni rdo rje 'dod pa zhes bya ba ni/ don yod par grub pa'i</text></item>
<item><p>196a.7</p><section></section><text>sgo nas bod pa ste/ rdo rje dang pad+ma mnyam par sbyor ba las byung ba'i dkyil 'khor gyi lha rnams kyis zhe sdang la spyod pa la sogs pa'i sems can gyi khams rnam par sbyong bas na rdo rje 'dod pa'o/ /las kyi rigs kyi bdag por gyur pas na dam tshig mchog go/ /'dod</text></item>
<item><p>196b.1</p><section></section><text>chags la spyod pa'i sems can rnams kyi 'dod chags rnam par dag pa'i thabs kyis byang chub rab tu stsol bas na phan don che'o/ /shAkya'i rigs las byung ba rnams kyi mchog tu gyur pas na/ rdzogs sangs rgyas kyi gdung mchog go/ /yang na so sor rtog pa'i ye shes kyi ngo bo nyid</text></item>
<item><p>196b.2</p><section></section><text>kyis 'gro ba ma lus pa'i don mdzad pas na/ rdzogs sangs rgyas kyi gdung mchog go/ /rang dang gzhan du rnam par dbye ba'i dmigs pa dang bral ba nyid yin yang / sems can rnams la rjes su thugs brtse bas kun nas mnyam nyid rjes brtse ba'o/ /de lta bu'i khyad par</text></item>
<item><p>196b.3</p><section></section><text>can gyi yon tan dang ldan pa'i yon tan gyi rin po che mang po'i gter du gyur pas/ bdag la dgyes shing bsten par mdzod cig pa ste/ gang gi phyir 'dod chags dang 'dod chags dang bral ba dang 'dod chags bar ma dang / 'od gsal ba'i ye shes 'di skyed par byed pa'o</text></item>
<item><p>196b.4</p><section></section><text>zhes bdag nyid bstod par byed pa'o/ /mgon po gal te de ring bdag ni gson par mchis bzhed na/ /zhes bya ba ni/ 'dod chags dang zhe sdang dang gti mug rnam par dag pa'i thabs kyis rdo rje sems dpa'i tshe dang srog rtsol bas gson par mdzod cig ces bya bar dgongs so/ /</text></item>
<item><p>196b.5</p><section></section><text>de ltar tshangs pa'i gnas pa bzhi'i rang bzhin lha mo rnams kyis yang dag par bskul bar gyur pa dang / sngon gyi smon lam gyi rgyun gyi shugs kyis stong pa nyid kyi rnal 'byor las bzhengs nas/ dpal shin tu dga' ba'i bde bas 'dod chags la spyod par bstan par bya ba'i phyir/ </text></item>
<item><p>196b.6</p><section></section><text>'khyud pa dang 'o byed pa dang 'jib pa dang thal mo brdab pa dang so dang sen mos 'debs pa dang nyed pa dang khyud lding dang / rab tu brkyang ba dang / grong gi bya bas mu tig gi phreng ba dang gdu bu dang 'khor gdub dang / rkang gdub kyi sgra dang yul dang dbang po ste/ rdo rje dang pad+ma</text></item>
<item><p>196b.7</p><section></section><text>mnyam par sbyor zhing / shes rab dang thabs kyi snyoms par zhugs pas/ A li dang kA li ste 'dod pa'i gdugs dang rus sbal dang zla ba gang ba ste/ rtsa sbubs gsum sor mo gsum gyis bskyod cing / rab tu bskul ba'i dga' ba'i sgyu ma'i sgras mchog tu dga' ba'i bde ba</text></item>
<item><p>197a.1</p><section></section><text>nyams su myong bas/ phung po dang khams dang skye mched kyi ngo bo nyid spyi bo nas brtsams te/ dri ma med pa'i char gyi rgyun bzhin du bzhus la byang chub kyi sems kyi ngo bo nyid du 'dzag pas/ chos 'byung ba'i nang du yang dag par bzhag ste/ des 'dod chags la</text></item>
<item><p>197a.2</p><section></section><text>sogs pa la spyod pa'i sems can rnams rnam par sbyangs nas/ dkyil 'khor gyi 'khor lo phyung ste/ slar yang 'od gsal bar zhugs nas rnam par rtog pa med pa nyid du gyur to/ /don 'di nyid bstan par bya ba'i phyir/ de nas bcom ldan 'das phyag na rdo rje de bzhin gshegs</text></item>
<item><p>197a.3</p><section></section><text>pa 'dod chags thams cad nye bar longs spyod pa'i dpal zhes bya ba'i ting nge 'dzin la snyoms par zhugs nas/ de bzhin gshegs pa thams cad kyi btsun mo de dag la dam tshig gi 'khor los 'dod pa spyod cing cang mi gsung bar gyur to zhes bya ba gsungs te/ 'dod chags</text></item>
<item><p>197a.4</p><section></section><text>thams cad ni gzugs la sogs pa'i yul rnams so/ /de rnams la longs spyod pa ni rang gi ngo bo nyid yongs su shes pas mig la sogs pa dang mnyam par sbyor ba'o/ /de'i dpal ni mnyam pa nyid de/ kun du dga' ba'i bde ba'i gnas skabs so/ /ting nge 'dzin</text></item>
<item><p>197a.5</p><section></section><text>gang la de skad ces bya ba de la snyoms par zhugs pa ni brnyes pa'o/ /de bzhin gshegs pa ni bdag po ste/ de bzhin gshegs pa de dag thams cad kyi btsun mo de dag ni spyan la sogs pa'o/ /dam tshig gi 'khor lo zhes bya ba ni/ rnam par snang mdzad la sogs pa'i ngo</text></item>
<item><p>197a.6</p><section></section><text>bo nyid kyis 'dod pa spyod cing rol par mdzad nas mi gsung bar gyur pa ste/ ston pa la sogs pa'i bya ba dang bral zhing ye shes kyi phyag rgya dang / lhan cig snyoms par zhugs nas bzhugs so zhes bya ba'i bar du'o/ /de nas zhes bya ba ni bcom ldan 'das ye shes kyi</text></item>
<item><p>197a.7</p><section></section><text>phyag rgya la snyoms par zhugs pa'i 'og tu'o/ /nam mkha'i dbyings 'di dag thams cad la de bzhin gshegs pa thams cad kyi sku dang gsung dang thugs kyi rdo rje'i dam tshig gi khu bas yongs su gang ste/ bum pa rdo rje chus gang ba ltar gnas par gyur to zhes bya ba ni/ nam</text></item>
<item><p>197b.1</p><section></section><text>mkha'i gtos 'di rdo rje 'chang chen po'i ngo bo nyid rdo rje gsum dang yang dag par ldan pa/ rnam par snang mdzad la sogs pa de bzhin gshegs pa'i tshogs kyis yongs su gang zhing til gyi gang bu bzhin du bar mtshams med par gyur la/ bum pa rdo rje chus gang ba ltar zhes pa/ mchog tu</text></item>
<item><p>197b.2</p><section></section><text>dga' ba'i bum pa bzhin du gnas shing mi g.yo bar gyur to zhes bya ba'i don to/ /de ltar bcom ldan 'das kyi snyoms par zhugs pas 'gro ba'i don mdzad pa bstan par bya ba'i phyir/ de nas rdo rje nam mkha'i dbyings 'di na gang sems can sku gsum gyi dam tshig las yang dag par</text></item>
<item><p>197b.3</p><section></section><text>byung ba de rnams rdo rje dpal gyis reg nas thams cad de bzhin gshegs pa dgra bcom pa yang dag par rdzogs pa'i sangs rgyas rdo rje gsum gyi ye shes can du gyur to zhes bya ba gsungs so/ /'di'i don ni 'di yin te/ rdo rje nam mkha'i dbyings ni khams gsum na gnas</text></item>
<item><p>197b.4</p><section></section><text>pa'i sems can rnams so/ /sku gsum las yang dag par byung ba ni rdo rje gsum gyi ngo bo nyid do/ /rdo rje dpal gyis zhes bya ba ni/ rdo rje 'chang chen po'i dpal gyis te bde bas reg cing yul du byas pas thams cad kyis de bzhin gshegs pa nyid thob pa'o/ /rdo rje gsum ni</text></item>
<item><p>197b.5</p><section></section><text>rdo rje 'dzin pa chen po'o/ /de'i ye shes ni stobs bcu dang mi 'jigs pa bzhi la sogs pa ste/ de myong bar gyur pa'o/ /de nas brtsams te zhes bya ba ni/ rdo rje'i 'od zer gyis dbang bskur brtsams nas te/ de bzhin gshegs pa thams cad kyi sku dang gsung dang thugs</text></item>
<item><p>197b.6</p><section></section><text>kyi dbang bskur bar gyur nas/ kun du bzang po zhes sngon ma byung ba'i don gyi ming can du gyur to/ /de ltar sems can thams cad ye shes kyi dbang bskur bas dbang bskur nas/ sems can mnyam pa nyid du bstan pas ji ltar smra bar gyur pa de bstan par bya ba'i phyir/ de nas phyag</text></item>
<item><p>197b.7</p><section></section><text>na rdo rje de bzhin gshegs pas/ de bzhin gshegs pa de dag thams cad la 'di skad ces bka' stsal to/ /bcom ldan 'das de bzhin gshegs pa thams cad chos thams cad kyi mnyam pa nyid mthong ngam/ de nas bcom ldan 'das de bzhin gshegs pa thams cad kyis</text></item>
<item><p>198a.1</p><section></section><text>phyag na rdo rje de bzhin gshegs pa thams cad kyi bdag po la 'di skad ces gsol to/ /bcom ldan 'das de bzhin gshegs pa thams cad kyi rdo rje ye shes kyi spyod pa mthong lags so/ /bde bar gshegs pa mthong lags so zhes bya ba gsungs te/ 'dir de</text></item>
<item><p>198a.2</p><section></section><text>bzhin gshegs pa thams cad ni rdo rje 'dzin pa chen po'o/ /de'i rdo rje ye shes kyi spyod pa ni rang gi snyoms par 'jug pa'i bde ba nyams su myong ba nyid kyi / sems can thams cad kyi snyoms par 'jug pa'i bde ba bdag gir mdzad pa'o/ /de ltar bcom ldan 'das rdo rje ye shes kyi</text></item>
<item><p>198a.3</p><section></section><text>spyod pa nyams su myong bar mdzad nas/ yang snyoms par 'jug pa las bzhengs nas/ ji ltar thugs rab tu dgyes par gyur pas bcom ldan 'das la mngon par gsol ba de bstan par bya ba'i phyir/ de nas bcom ldan 'das de bzhin gshegs pa thams cad kyi btsun mo'i b+ha ga</text></item>
<item><p>198a.4</p><section></section><text>las mngon par byung nas/ bcom ldan 'das phyag na rdo rje chen po la 'di skad ces gsol to/ /gang 'dod chags kyi yi ge'i tshig gis sangs rgyas kyi byang chub rjes su rtogs par bya ba de ni bcom ldan 'das ngo mtshar to/ /bde bar gshegs pa ngo mtshar to zhes bya ba</text></item>
<item><p>198a.5</p><section></section><text>gsungs te/ gang zhes bya ba ni rgyu gang gi phyir ro/ /'dod chags kyi yi ge'i tshig ces bya ba ni/ 'dod chags kyi spyod pa thams cad sangs rgyas kyi byang chub ste/ rdo rje 'chang chen po nyid du rjes su chud cing thob pa gang yin pa de ngo mtshar rab tu che ba'o/ /de bzhin gshegs pa</text></item>
<item><p>198a.6</p><section></section><text>rnams kyi ngo mtshar gyi tshig thos nas/ de rnams kyi 'dod chags la sogs pa rnam par dag pa bstan pas/ ji ltar som nyi med par mdzad pa de bstan par bya ba'i phyir/ de nas phyag na rdo rje de bzhin gshegs pa thams cad kyi bdag pos/ de bzhin gshegs pa thams cad la</text></item>
<item><p>198a.7</p><section></section><text>'di skad ces gsungs so/ /bcom ldan 'das de bzhin gshegs pa thams cad de skad ma zer cig /de ci'i phyir zhe na/ chos thams cad ni nam mkha'i rdo rje'i dam tshig dang mtshungs pa'i phyir/ gzugs kyi phung po ma yin/ tshor ba'i phung po ma yin/ khams ma yin/ </text></item>
<item><p>198b.1</p><section></section><text>skye mched ma yin/ 'dod chags ma yin/ zhe sdang ma yin/ gti mug ma yin/ chos ma yin/ chos ma yin pa ma yin no zhes bya ba gsungs te/ nam mkha'i rdo rje'i dam tshig ni de bzhin gshegs pa drug pa ste/ chos thams cad de dang mnyam pa'i phyir de skad ces ma zer cig</text></item>
<item><p>198b.2</p><section></section><text>ces the tshom med par mdzad pa'o/ /gzugs kyi phung po ma yin zhes bya ba la sogs pas ni/ don 'di nyid spros nas ston pa ma yin no/ /de nas de bzhin gshegs pa de dag thams cad cang mi gsung bar gyur to zhes bya ba ni/ de bzhin gshegs pas chos thams cad 'od</text></item>
<item><p>198b.3</p><section></section><text>gsal ba nyid du gsungs pa'i tshig gi rjes thogs nyid la mngon sum du byas nas brjod du med pa'i chos nyid de nyid la bsgom zhing bzhugs par gyur pa'o zhes bya ba ni rdo rje'i tshig gi don yin no/ /de ltar gsang ba bstan pa yongs su rdzogs nas/ des 'dul ba'i sems can</text></item>
<item><p>198b.4</p><section></section><text>rnams de bzhin gshegs pa rnams la/ ji ltar yongs su gtad par mdzad pa de bstan par bya ba'i phyir/ de nas bcom ldan 'das de bzhin gshegs pa phyag na rdo rjes/ de bzhin gshegs pa thams cad dang byang chub sems dpa' de rnams la bka' stsal pa/ khyed</text></item>
<item><p>198b.5</p><section></section><text>rnams kyis 'jig rten gyi khams thams cad du/ de bzhin gshegs pa thams cad kyi sku dang gsung dang thugs rdo rje 'di bsgo bar gyis shig /de ci'i phyir zhe na/ phyogs bcu na gnas pa'i byang chub sems dpa' de dag chos kyi rnam grangs 'di la skal ba yod pa'i phyir ro zhes bya</text></item>
<item><p>198b.6</p><section></section><text>ba gsungs te/ sku dang gsung dang thugs rdo rje 'di bsgo bar gyis shig ces bya ba ni/ rdo rje 'dzin pa chen po'i ting nge 'dzin rnam pa gnyis dang / de ston par byed pa'i rgyud kyi rgyal po'o/ /de ni chos kyi rnam grangs 'di la skal ba dang ldan pa'i sems can 'dod chags las byung ba'i byang</text></item>
<item><p>198b.7</p><section></section><text>chub kyi gnas thob pa la snod du gyur pa'i phyir/ de ltar skal ba yod pa nyid yin no/ /de ltar yul la chags pa'i sems can rnams rgyud 'di'i snod du gyur par bstan nas/ ma 'ongs pa'i sems can rnams la yang dag par ston par 'gyur ba'i phyir/ rdo rje chos la rgyud</text></item>
<item><p>199a.1</p><section></section><text>gtad pa bstan par bya ba'i phyir/ de nas phyag na rdo rje de bzhin gshegs pa thams cad kyi bdag pos rdo rje chos la bka' stsal pa/ rigs kyi bu de bzhin gshegs pa thams cad kyi dam tshig gi de kho na nyid 'di [(]zung [,]zungs [)] shig /khyod kyang de bzhin gshegs pa thams</text></item>
<item><p>199a.2</p><section></section><text>cad kyis chos kyi dbang phyug rdo rje zhes bya bar dbang bskur ro/ /de nas byang chub sems dpa' sems dpa' chen po rdo rje chos kyis de bzhin du bgyi'o zhes gsol nas cang mi smra bar gyur to zhes bya ba gsungs so/ /'di'i don ni 'di yin te/ de bzhin gshegs pa thams cad kyi dam tshig gi</text></item>
<item><p>199a.3</p><section></section><text>de kho na nyid de/ de bzhin gshegs pa thams cad las gcig nas gcig tu brgyud de 'ongs pa/ 'da' bar mi bya ba'i dam tshig gi de kho na nyid sku dang gsung dang thugs kyi gsang chen/ gsang ba 'dus pa'i tshul 'di de ltar ngas bshad pa khyod kyis yid la zhog la zung zhig/ gang gi phyir rnam</text></item>
<item><p>199a.4</p><section></section><text>par snang mdzad la sogs pa/ de bzhin gshegs pa thams cad kyis gzhung du byas pa'i bstan pa'i chos thams cad de/ chos de rnams la spobs pa dpag tu med pas na dbang phyug ste/ gtso bor dbang bskur zhing rjes su gnang ba ste/ bstan pa 'di dag la ni gsung gi rdo rje gtso bo</text></item>
<item><p>199a.5</p><section></section><text>yin pa'i phyir ro/ /sems can chen po cang mi smra bar gyur pa ni/ de bzhin gshegs pa'i gsung ji lta ba bzhin du khas blangs pa'i phyir ro/ /rgyud gtad pa'i 'og tu brjod du med pa'i sangs rgyas kyi zhing gi rdul phra rab dang mnyam pa'i de bzhin gshegs pa rnams kyis ci zhig</text></item>
<item><p>199a.6</p><section></section><text>mdzad ce na/ de nas bcom ldan 'das de bzhin gshegs pa thams cad rdo rje sems dpa'i yi ge gsum la rang gi sku dang gsung dang thugs zhugs par gyur to zhes bya ba gsungs so/ /'di skad ston par 'gyur te/ rigs lnga dang ldan pa'i sprul pa'i sku dpag tu med cing mtha'</text></item>
<item><p>199a.7</p><section></section><text>yas pa'i sangs rgyas dang byang chub sems dpa' rnams dang / khro bo'i rgyal po la sogs pa thams cad rnam par snang mdzad dang / 'od dpag tu med pa dang mi bskyod pa nyid thob par gyur to zhes bya ba'i bar du'o/ /de la de bzhin gshegs pa rnam par snang mdzad ni khams</text></item>
<item><p>199b.1</p><section></section><text>gsum pa thams cad kyi sku rdo rje'i ngo bo nyid du ji ltar gyur pa de bstan par bya ba'i phyir/ de nas bcom ldan 'das de bzhin gshegs pa rnam par snang mdzad ces bya ba la sogs pa gsungs te/ srid pa gsum gyi gnas 'di na sgo nga las skyes pa la sogs pa'i sems can mchog dang</text></item>
<item><p>199b.2</p><section></section><text>'bring dang tha ma'i tshogs rnams kyi lus gang yin pa de ni rnam par snang mdzad do zhes bya ba 'di'i don ni khams gsum thams cad kyi lus rdo rje la gnas shing zhes bya ba 'dis ston to/ /lus dang rnam par snang mdzad ni rten dang brten pa nyid du med cing de bzhin du rdzogs pa dang ma rdzogs</text></item>
<item><p>199b.3</p><section></section><text>pa'i lus ngag ni dbyer med par bstan par bya ba'i phyir/ de bzhin gshegs pa thams cad kyi sku mnyam pa nyid sgyu ma lta bu la dmigs nas cang mi gsung bar gyur to/ /de bzhin du khams gsum pa'i sems can thams cad kyi ngag gang yin pa de ni 'od dpag tu med pa'o zhes bya ba'i don ni 'di</text></item>
<item><p>199b.4</p><section></section><text>yin te/ de nas gsung rdo rje de bzhin gshegs pa khams gsum thams cad kyi ngag rdo rje la gnas shing zhes bya bas bstan to/ /de bzhin du sems can thams cad kyi sems gang yin pa de ni mi bskyod pa'o zhes bya ba'i don ni 'di yin te/ de nas phyag na rdo rje de bzhin</text></item>
<item><p>199b.5</p><section></section><text>gshegs pa khams gsum thams cad kyi sems rdo rje la gnas shing zhes bya ba'i rdo rje'i tshig gis ston to/ /de bzhin gshegs pa thams cad kyi thugs gang yin pa dang / sems can thams cad kyi sems gang yin pa gcig pa nyid du bstan par bya ba'i phyir/ de bzhin</text></item>
<item><p>199b.6</p><section></section><text>gshegs pa thams cad kyi thugs mnyam pa nyid du gyur pas/ bden pa gnyis gnyis su med cing gcig pa nyid la dmigs par mdzad nas cang mi gsung bar gyur to zhes mthar thug pa gsungs pa yin no/ /slob dpon gyi zhal snga nas kyi bka' drin gyis rgyud kyi don dang / tshul</text></item>
<item><p>199b.7</p><section></section><text>dang chos nyid la som nyi dang bral mod kyi/ som nyi gzhan 'ga' zhig bdag la yod de/ mtha' drug gis bshad pa rgyab kyis phyogs pa'i sngags pa rnams sgra ji bzhin du gsungs pa'i tshig la brten te/ rang gi slob dpon gyi man ngag gis mngon par byang chub pa rnam pa lnga'i rim</text></item>
<item><p>200a.1</p><section></section><text>pa dang / zla ba dang rdo rje'i rim pa'am/ srid pa 'byung ba'i rim gyis yongs su brtags pa'i lha'i rnal 'byor la slob pa dang yongs su dag pa'i lha'i rnal 'byor yang rtogs pa thams cad las 'das pa so so rang gis rig pa/ sangs rgyas rnams kyi spyod yul phung po</text></item>
<item><p>200a.2</p><section></section><text>rin po che'i za ma tog gi nang na gnas pa/ yod pa dang med pa'i phyogs dang bral ba / yi ge'i rjes su 'brang ba rnams dang / rtog ge pa rnams kyi yul ma yin pa/ bla ma'i man ngag 'ba' zhig las shes par bya ba ste/ 'di lta bu'i lha'i de kho na nyid de bzhin gshegs pa yongs su mya</text></item>
<item><p>200a.3</p><section></section><text>ngan las 'das shing / phyag na rdo rje la sogs pa sdud pa po rnams kyang med par gyur pa'i phyi ma'i dus na/ sangs rgyas kyis yang dag par bshad pa 'di rgyun mi 'chad par su zhig ston par 'gyur/ gdul bya'i sems can rnams kyi rgyud la ji ltar 'jug par 'gyur/ smras pa/ ma</text></item>
<item><p>200a.4</p><section></section><text>'ongs pa'i don 'di ni lang kar gshegs pa'i mdo las/ de bzhin gshegs pa la byang chub sems dpa' 'jam dpal gyis zhus pa de 'dir bstan par bya ste/ rtog ge rnams kyi yul min pa/ /so so rang rig ye shes ni/ /phyi ma'i dus su gyur pa na/ /mgon po su zhig</text></item>
<item><p>200a.5</p><section></section><text>'dzin 'gyur gsungs/ /bde gshegs mya ngan 'das pa'i 'og /dus dag 'das nas 'byung ba ni/ /gang zhig bstan par 'dzin 'gyur te/ /blo gros chen po khyod shes byos/ /lho phyogs b+he ta'i yul du ni/ /dge slong dpal ldan zhes bya ba/ /de ming klu zhes bod pa ste/ /</text></item>
<item><p>200a.6</p><section></section><text>yod dang med pa'i phyogs 'dzin pa/ /nga yi bstan pa 'jig rten 'dir/ /bla med theg chen rab bshad nas/ /rab tu dga' ba'i sa bsgrubs te/ /bde ba can du de 'gro'o/ /zhes pa'i rim pa 'dis na/ de bzhin gshegs pa yongs su mya ngan las 'das kyang / ji srid 'jig</text></item>
<item><p>200a.7</p><section></section><text>rten du dam pa'i chos gnas pa de srid kyi bar du/ rdo rje theg pa la rnal 'byor chen po'i rgyud kyi lung la brten nas/ bskyed pa'i rim pa'i go rims kyis rdzogs pa'i rim pa rtogs par bya ba/ slob dpon chen po klu sgrub kyi zhal snga nas brtsams te gter dang 'dra bar/ slob</text></item>
<item><p>200b.1</p><section></section><text>dpon rnams brgyud pa'i rim gyis bla ma'i zhal snga nas/ gsang ba 'dus pa rnams kyi tshe 'di nyid la sangs rgyas nyid du 'gyur ba'i rgyud la 'jug cing 'pho'o / /de ltar slob dpon chen po dpal klu sgrub kyi zhal snga nas kyis nyid kyi don rjes su brnyes nas/ so sor rang rig pa rdo rje</text></item>
<item><p>200b.2</p><section></section><text>'dzin pa chen po'i ting nge 'dzin 'jig rten du bstan nas/ lha dang mi'i bde ba las 'das shing / mu stegs dang nyan thos dang rang sangs rgyas kyi bsam gtan dang snyoms par 'jug pa'i bde ba las 'das nas/ skye ba dang 'gag pa dang bral ba'i de bzhin gshegs</text></item>
<item><p>200b.3</p><section></section><text>pa'i sku rnam pa thams cad kyi mchog dang ldan pa/ sku lta bas chog mi shes pa stobs bcu dang mi 'jigs pa la sogs pa sangs rgyas kyi yon tan rnams kyis brgyan pa brnyes nas/ bde ba can du gshegs te/ yon tan gyi dbang phyug brgyad dang ldan pas bzhugs so/ /</text></item>
<item><p>200b.4</p><section></section><text>de ltar lung bstan pa dang lung ma bstan pa'i rnam par rtog pa bsal la/ ngo bo nyid shes pas 'di dang pha rol gyi mtha' nges par bya'o/ /da ni gzhung nye bar sdud par byed de/ 'di skad bdag gis thos pa zhes bya ba la sogs pa/ rgyud ma lus par rgyun rnam pa bdun dang / bshad pa'i</text></item>
<item><p>200b.5</p><section></section><text>tshul gyis thos nas/ don dang tshul dang chos nyid khong du chud de/ rim pa gnyis kyi man ngag sbyin pa sngon du 'gro bas/ nyan pa po rnams la yang dag par bshad de brtsams pa'i don yongs su rdzogs nas/ bdag nyid kyis dam bcas pa'i bsam pa yongs su rdzogs par ston</text></item>
<item><p>200b.6</p><section></section><text>pa ni/ sdud par byed pas de skad ces bka' stsal to zhes bya ba smras te/ gsang ba 'dus pa'i rgyud 'di de skad ces bka' stsal pa ste/ rdo rje 'chang chen po bde ba chen pos rab tu bstan pa'o/ /de bzhin gshegs pa thams cad kyi sku dang gsung dang thugs kyi gsang</text></item>
<item><p>200b.7</p><section></section><text>ba gtso bor byas nas zhugs pa ste/ gang du gsang ba rnams kyi 'dus pa ni 'tshogs pa ste/ gsang ba 'dus pa'i rgyud kyi rgyal po der de bzhin gshegs pa thams cad kyi dam tshig dang / sdom pa rdo rje byin gyi rlabs kyi rgyal po zhes bya ba'i le'u zhes bya ba la/ de bzhin gshegs</text></item>
<item><p>201a.1</p><section></section><text>pa thams cad ni rnam par snang mdzad la sogs pa'o/ /de rnams kyi dam tshig ni nyams su blang ba'i don bsrung ba la sogs pa lnga'o/ /sdom pa ni nan tan du bsgrub pa ste/ de bzhin gshegs pa'i rigs la sogs pa lnga'o/ /de ni gnyis su med cing 'da' bar bya ba ma</text></item>
<item><p>201a.2</p><section></section><text>yin pas na rdo rje'o/ /de'i byin gyi rlabs kyi rgyal po rdo rje ni rdo rje 'chang chen po rigs thams cad kyi bdag nyid can/ thog ma dang tha ma med pa dang po'i sangs rgyas/ rig pa chen po'i skyes bu'i gzugs/ ye shes kyi sku/ rang bzhin gyis 'od gsal ba'i bdag nyid can/ 'jig rten gsum gyi</text></item>
<item><p>201a.3</p><section></section><text>bdag nyid can/ sku gsum gyi bdag nyid can/ theg pa gsum gyi bdag nyid can/ dus gsum gyi bdag nyid can/ rdo rje gsum gyi bdag nyid can/ bden pa gnyis kyi bdag nyid can/ zhes bya ba la sogs pa de bzhin gshegs pa drug pa'i mtshan gyi rnam grangs mtha' yas te/ </text></item>
<item><p>201a.4</p><section></section><text>de ston pa'i gzhung bsdus pa ma lus pa ni/ snga ma bzhin du gos dang 'dra ba'i phyir na le'u zhes bya'o// //bde bar gshegs gsung shin tu phra ba'i rnal 'byor rgyud/ /mtha' drug bral bar nges par rtogs zhes gang smra ba/ /de ni de nyid mthong mig yi ge tsam lta ste/ /zla ba lta</text></item>
<item><p>201a.5</p><section></section><text>'dod sor mo'i rtse la lta dang mtshungs/ /gzhan yang rgyal ba skyes mchog rnams kyis rnam par bshad pa'i mtha' drug lam gang yin/ /gang zhig 'di dang rgyud tshul ma lus rnam 'byed rgyud kyi mthar thug bshad byas pas/ /bdag gis dge ba gang thob des ni sgron 'bar rgya cher</text></item>
<item><p>201a.6</p><section></section><text>bshad 'di ring gnas shing / /bde ba dam pa'i gnas mchog zla ba'i blo dang 'gro ba rnams ni ldan par shog /sgron ma gsal bar byed pa zhes bya ba'i rgya cher bshad pa las/ le'u bcu bdun pa mtha' drug gis bshad pa'o// //de bzhin gshegs pa thams cad kyi sku dang</text></item>
<item><p>201a.7</p><section></section><text>gsung dang thugs kyi gsang ba 'dus pa'i rgya cher bshad pa/ sgron ma gsal bar byed pa zhes bya ba slob dpon chen po nA ga rdzu na'i man ngag la brten te/ slob dpon zla ba grags pas mdzad pa rdzogs so// //rgya gar gyi mkhan po shrad+d+hA ka ra warma dang / zhu chen gyi lo</text></item>
<item><p>201b.1</p><section></section><text>tsA ba dge slong rin chen bzang pos bsgyur cing zhus te gtan la phab pa'o // //rgya gar gyi mkhan po shrI dz+nyA nA ka ra bas bshad nas/ bod kyi zhu chen gyi lo tsA ba 'gos lhas btsas kyis zhu gtugs g.yar khral 'tshal ba'o/ /yang slad kyis rgya gar gyi paN+Di ta chen po nag po'i</text></item>
<item><p>201b.2</p><section></section><text>zhal snga nas kyis bshad nas/ bod kyi lo tsA ba 'gos lhas btsas kyis yul dbus kyi dpe dang gtugs te bcos pa'o// @#/ /sbyor ba yan lag drug pa zhes bya ba'i 'grel pa/ @##/ /rgya gar skad du/ ShaT aM ga yo ga nA ma TI ka/ /bod skad du/ sbyor ba yan lag drug pa zhes bya ba'i 'grel pa/ dpal</text></item>
<item><p>201b.3</p><section></section><text>rdo rje sems dpa' la phyag 'tshal lo/ /dbang po rnams dang dbang po rnams kyi yul gnyi ga'i dbang po ste/ dbang po bcu po yul dang yul can de rnams kyi rang gi 'jug pa ni/ ji ltar rang nyid kyi gzung ba dang / 'dzin pa'i rang bzhin gyis 'jug pa ni rang gi 'jug pa'o/ /der</text></item>
<item><p>201b.4</p><section></section><text>gnas pas na rang gi 'jug pa gnas so/ /thams cad du dman pa dang / bar ma dang / mchog gi bye brag gis so/ /'dod pa so sor sdud pas na/ /zhes bya ba ni 'dod cing chags par bya ba yin pas na/ 'dod pa ste gzugs la sogs pa'o/ /de rnams la ni dbang po</text></item>
<item><p>201b.5</p><section></section><text>rnams kyis gang so sor yang dang yang du sdud cing len pas na sdud pa zhes bya ste/ yan lag dang po'i bshad pa'o/ /so sor sdud pa rnam par sbyang bar bya ba'i don du yan lag gnyis pa bstan pa'i phyir 'dod pa lnga ni zhes bya ba la sogs pa gsungs te/ 'dod pa lnga ni</text></item>
<item><p>201b.6</p><section></section><text>dbang po lnga'i yul du gyur pa gzugs la sogs pa ni mdor bsdus nas te/ dbang po rnams dang gcig tu gyur nas so/ /sangs rgyas lnga ni mig la sogs pa ste/ de rnams kyi sbyor ba ni yang dag par sbyor bas sangs rgyas lnga ru sbyor ba yin te/ de bas na gzugs la sogs</text></item>
<item><p>201b.7</p><section></section><text>pa rnams kyang sangs rgyas yin no/ /de ltar gyur pa'i yongs su dag pa'i brtag pa de nyid bsam gtan zhes bshad do/ /de yang rtog pa la sogs pa'i dbye bas rnam pa lngar 'gyur te/ rtog pa dang zhes bya ba la sogs pa ni de'i dbye ba bshad pa'o/ /dbang po dang / </text></item>
<item><p>202a.1</p><section></section><text>yul dang / dbang po'i shes pa ni gsang ba gsum ste/ dbang po lnga dang / dbang po'i shes pa dang / de'i yul rnams ni de bzhin gshegs pa rnam pa lnga'i bdag nyid yin no zhes gang rtog pa de ni rtog pa'o/ /de nyid la rnam par dpyod pa ni gnas pa la spyod pa'o/ /</text></item>
<item><p>202a.2</p><section></section><text>de ltar dpyad nas de kho na nyid la 'jug pa la mngon par phyogs pas gang yid la bde ba'i mtshan nyid can de nyid dga' ba la reg pa'o/ /de kho na nyid la mngon par zhugs pas lus shin tu sbyangs pa la sogs pa'i mtshan nyid can gyi bde ba gang thob pa de ni bde bas bsdus</text></item>
<item><p>202a.3</p><section></section><text>pa'o/ /de ltar sbyangs pa las rab kyi mthar thug par son pa'i phyir shes pa ste/ mig la sogs pa drug gi 'jug pa'i rnam par shes pa dang shes bya ste/ gzugs la sogs pa nas chos kyi khams kyi bar du 'byung ba ni shes pa dang shes bya byung ba'o/ /de'i zad pa ni sems</text></item>
<item><p>202a.4</p><section></section><text>kyi gzung ba dang 'dzin pa stong pa nyid de/ de bas na ye shes kyi mtshan nyid can gyi sems rtse gcig pa la ni rang sems zhes bya'o/ /de lta bu'i sems de ni sangs rgyas kun dngos zhi ba ste/ snang ba tsam dang thams cad stong par gcig tu mthar thug par 'byung bar 'gyur te/ yan</text></item>
<item><p>202a.5</p><section></section><text>lag gnyis pa'i dbye ba rnam pa lnga'o/ /ye shes lnga'i zhes bya ba la sogs pa'i ye shes lnga'i rang bzhin gyis dbugs te/ yang de nyid sa la sogs pa'i bdag nyid du rang gi rdo rje'i bu gnas byung nas pad+ma'i sna'i rtse mor gong bu'i gzugs kyis te/ byang chub kyi sems</text></item>
<item><p>202a.6</p><section></section><text>kyi thig le'i gzugs kyis bsgom par bya'o/ /de nyid gyen du 'gro ba'i dbugs ni kha dog sna lnga pa ste/ de bzhin gshegs pa lnga'i bdag nyid can no/ /de nyid kyis na rin po che'o/ /srog ni 'tsho ba'o/ /rtsol zhing ring du spros pa gang yin pa de ni srog dang rtsol ba</text></item>
<item><p>202a.7</p><section></section><text>zhes byar bshad ces bya ba ste/ de nyid du 'jug pa la sogs pa'i ngo bo nyid kyis nyin dang mtshan du zlos par gyur pa'i phyir ro/ /rang sngags snying gar bsams te/ rang gi snying gar bsams te/ rang gi snying ga'i pad+ma la bsams nas/ srog ni thig ler gyur par bzhag /ces bya ba mi shigs pa gtogs</text></item>
<item><p>202b.1</p><section></section><text>par dgod pa ste yan lag gsum pa'o/ /rang gi gzugs la sogs pa'o/ /dbang po ni mig la sogs pa ste/ de la dbang po gnyis dgag cing nges par thim nas de'i 'og tu yul dang dbang po'i rten du gyur pa'i rin po che ste/ sems kyi rin po che srog dang rtsol ba dang bcas</text></item>
<item><p>202b.2</p><section></section><text>par bkag cing nub par gyur pa'i gzung ba gang yin pa de 'dzin pa yin par bshad de/ de yang gang zhe na/ yang dag pa'i mtha' zhes bya ba ste/ sems ni 'gog pa'i rdo rjer 'gyur/ /mtshan ma nyer 'dzin 'byung par 'gyur/ /zhes bya ba la/ 'gog pa'i rdo rje ni 'od gsal</text></item>
<item><p>202b.3</p><section></section><text>ba'o/ /der gyur pa ni sems der gyur ba'o/ /mtshan ma rnams kyi nye bar 'dzin pa na mtshan mar nyer 'dzin te/ mtshan mar snang ba'o/ /'byung bar gyur pa ni skye bar gyur pa'o/ /mtshan ma'i khams ni rnam pa lngar/ /byang chub rdo rje gsungs pa yin/ /zhes bya ba ni sa chu la thim</text></item>
<item><p>202b.4</p><section></section><text>par gyur pa las smig rgyu dang 'dra bar snang bar gyur pa ni mtshan ma dang po'o/ /de bzhin du chu me la thim par gyur pa las du ba lta bu ste gnyis pa'o/ /me rlung la thim par gyur pa las/ nam mkha' snang bar gyur pa lta bu ste gsum pa'o/ /khams phra ba kun du snang ba gsum du</text></item>
<item><p>202b.5</p><section></section><text>song ba las mar me ltar snang ba'i tshogs kyi ngo bo nyid ni bzhi pa'o/ /rang bzhin kun du snang ba la thim par gyur pa las sprin med pa'i nam mkha' dang 'dra zhing rtag tu snang ba 'od gsal ba tsam du gyur pa ni lnga pa'o/ /mtshan ma lnga po de dag gis mya ngan las 'das pa thob par</text></item>
<item><p>202b.6</p><section></section><text>'gyur ro/ /de yang ji skad du las kyi mtha' rnam par 'byed pa las/ dang po sa ni chu la thim/ /chu yang me la thim par gyur/ /me ni rlung la thim 'gyur zhing / /rlung yang rnam par shes la 'jug /rnam shes gzung ba de nyid ni/ /'od gsal par yang 'jug pa yin/ /zhes</text></item>
<item><p>202b.7</p><section></section><text>gsungs pas so/ /brtan par gyur cing rnam par dag par gyur nas/ rdo rje'i lam nas 'da' bar mi bya ba'i mtshan ma lnga'i rim gyis 'od gsal bar 'jug pas nam mkha'i khams te/ 'jig rten gyi khams su spro bar bya zhing chos kyi sku'i tshul gyis khyab par bya'o// </text></item>
<item><p>203a.1</p><section></section><text>de dag ni 'dzin pa'i yan lag ces bya ba ste bzhi pa'o/ /de ltar bdag nyid 'od gsal bar song bar rnam par bsgom zhing mngon sum du byas nas/ gang sngon rjes su dran pa smig rgyu 'dra ba la sogs pa'i rnam pas yang dag pa'i mtha' thob pa de dang 'dra zhing / de nyid</text></item>
<item><p>203a.2</p><section></section><text>kyi rim pas spro bar bya zhing bskyed par bya ste/ bshad ma thag pa de dag ni rjes su dran pa zhes bshad pa yin par shes shing khong du chud par bya'o/ /so sor snang ba de las skye/ /zhes bya ba la/ so sor snang ba ni yang dag par rig pa ste/ de las rjes su dran pa'i yan lag skye bar 'gyur gyi</text></item>
<item><p>203a.3</p><section></section><text>gzhan du ni ma yin no/ /thabs dang zhes bya ba la sogs pa la/ thabs dang shes rab snyoms par 'jug pa ste/ kun rdzob dang don dam pa'i bden pa'i sbyor bas dngos po thams cad de rgyu ba dang / mi rgyu ba la gnas pa gong bu'i tshul gyis te/ phyag rgya chen po'i gzugs kyis</text></item>
<item><p>203a.4</p><section></section><text>gcig tu byas nas rgyu ba dang / mi rgyu ba de'i dbus su zung du 'jug pa'i bdag nyid can rdo rje 'chang chen po'i gzugs rnam par bsgom par bya'o/ /rim pa 'di nyid kyis yud kyi zhes pa ste/ skad cig tsam gyis so/ /ye shes rdzogs par byed pa zhes pa ste/ ye shes kyi sku rdzogs par byed</text></item>
<item><p>203a.5</p><section></section><text>pa ni ting nge 'dzin te/ yan lag drug pa yin par bshad do/ /dpal sgyu 'phrul dra ba las kyang lha bskyed pa'i dbye ba 'di nyid gsal bar gsungs te/ rnal 'byor rnam gsum shes bya ste/ /byin gyis brlabs dang yongs brtag dang / /gzugs nyid yongs su rdzogs pa ste / /</text></item>
<item><p>203a.6</p><section></section><text>rnal 'byor sangs rgyas rnams kyi bsngags/ /sngags kyis byin brlabs nga rgyal bskyed/ /rnal 'byor byin rlabs yin par gsungs/ /byang chub sems ni dag pa dang / /gsang sngags sa bon skye ba che/ /phyag rgya'i tshogs su brtag pa yis/ /rim gyis gzugs ni</text></item>
<item><p>203a.7</p><section></section><text>rdzogs byas pa/ /de ni brtag par brjod pa ste/ /rnal 'byor cho ga yin par gsungs/ /sdud dang spro bar byas pa las/ /rnam pa'i mchog kun ldan pa dag /skad cig ye shes kyis rdzogs pa/ /rdzogs pa'i rnal 'byor zhes bshad do/ /zhes bya ba dang / rnam par</text></item>
<item><p>203b.1</p><section></section><text>snang mdzad mngon par byang chub pa las kyang / lha'i rnal 'byor pa rnam pa gnyis ston te/ gsang ba'i bdag po lha'i gzugs kyang rnam pa gnyis te/ yongs su dag pa dang / yongs su ma dag pa'o/ /de la yongs su dag pa ni rtog pa'i ngo bo ste/ mtshan ma thams cad dang bral ba'o/ /yongs</text></item>
<item><p>203b.2</p><section></section><text>su ma dag pa ni mtshan ma dang bcas pa'i gzugs te/ kha dog dang dbyibs so/ /de la lha'i gzugs rnam pa gnyis kyis bya ba gnyis 'grub par 'gyur te/ mtshan ma dang bcas pas ni mtshan ma dang bcas pa'o/ /mtshan ma med pas ni mtshan ma dang bcas pa'i dngos</text></item>
<item><p>203b.3</p><section></section><text>grub kyang 'byung bar 'gyur ro/ /mtshan mar bcas pas mtshan bcas kyis/ /dngos grub rgyal ba dam pa bzhed/ /mtshan ma med la gnas pas ni/ /mtshan ma can yang 'grub tu rung / /de bas rnam pa thams cad du/ /mtshan ma med pa bsten par bya/ /zhes bya ba ste dgongs pas</text></item>
<item><p>203b.4</p><section></section><text>bshad pa'o/ /sbyor ba yan lag drug pa zhes bya ba'i 'grel pa slob dpon chen po zla ba grags pas mdzad pa rdzogs so// //rgya gar gyi mkhan po A R+Ya shrad+hA ka ra war+m+ma dang / zhu chen gyi lo tsA ba dge slong rin chen bzang pos bsgyur cing bcos te gtan la phab pa'o// </text></item>
<item><p>203b.5</p><section></section><text>@##/ /rgya gar skad du/ sar+b+ba gu h+ya pra tI pa TI ka/ /bod skad du/ gsang ba thams cad kyi sgron ma'i rgya cher 'grel pa/ dpal rdo rje rnon po la phyag 'tshal lo/ /stong pa shin tu stong pa dang / /chen po stong pa thams cad stong / /zung 'jug rdo rje sems dpa' la/ /btud de phyi</text></item>
<item><p>203b.6</p><section></section><text>ma'i rgyud bshad bya/ /de bzhin gshegs pa thams cad kyi sku dang gsung dang thugs kyi gsang ba 'dus pa'i rgyud kyi/ rgyud phyi ma 'dis gong du le'u bcu bdun po rtsa ba'i rgyud kyi don thams cad gsal bar ston pa dang / don ma tshang ba rnams kyang rgyas par byed pa dang / le'u so so'i nges</text></item>
<item><p>203b.7</p><section></section><text>pa'i dbye ba ston pa dang / rgyud kyi rgyal po 'di'i don gyi gtso bo bsnyen sgrub bzhi yin par ston pa'i phyir/ de nas zhes bya ba la sogs gsungs te/ le'u bco brgyad po 'di'i don kyang bstod pa bstan pa dang / rgyud phyi ma'i don zhus pa po bstan pa'o/ /bstod pa bstan pa la</text></item>
<item><p>204a.1</p><section></section><text>yang gsum ste/ rtsa ba'i rgyud rdzogs pa dang / rten dang brten pa dbyer med pa la bstod pa dang / the tshom thams cad chod nas de bzhin gshegs pa la bstod pa dang / rgyud kyi don thams cad bsdus pa'i sgo nas bstod pa'o/ /de la de nas zhes bya ba la/ a tha zhes bya ba'i</text></item>
<item><p>204a.2</p><section></section><text>sgra'i don ni bkra shis pa'i tshig yin te/ rtsa ba'i rgyud rdzogs nas phyi ma'i rgyud 'chad pa'i skabs sbyor ba ste yi ge'i don to/ /a tha zhes bya ba ni a kA ro mu khaM sar+b+ba d+harmA nAM zhes bya ba ni/ chos thams cad rang bzhin med pa ye shes kyi tshogs so/ /tha ni bsod nams kyi tshogs te/ /tshogs gnyis</text></item>
<item><p>204a.3</p><section></section><text>ston par byed pa'i rgyud/ /ces bya ste spyi'i don to/ /a ni shes rab kyi pad+ma ste chos kyang dbyings skyed par byed pa'o/ /tha ni thabs kyi rdo rje sbas pa'i don to/ /a ni skye ba med pa rnam par dag pa'i shes rab po/ /tha ni dmigs pa med pa'i snying rje ste mthar thug par bshad pa'o/ /byams</text></item>
<item><p>204a.4</p><section></section><text>pa la sogs zhes bya ba la/ byams pa ni skye ba gcig gi thogs pa'i byang chub sems dpa' ste/ des ma 'ongs pa'i 'gro ba'i don du rgyud zhus pa yin te drang ba'i don to/ /byams pa ni rdo rje 'chang chen po nyid kyis sems can rnams la byams pa chen po'i sgo nas rtsa ba'i rgyud gsal bar bya</text></item>
<item><p>204a.5</p><section></section><text>ba'i phyir 'khor du sprul nas zhus pa yin te nges pa'i don to/ /byang chub sems dpa' zhes bya ba ni 'og nas ston to/ /de bzhin gshegs pa zhes bya ba la/ de bzhin nyid du gshegs pas na de bzhin gshegs pa zhes bya ste/ spyi'i don to/ /de bzhin gshegs pa zhes bya ba ni ji ltar</text></item>
<item><p>204a.6</p><section></section><text>skyed pa'i tshe ma 'ongs pa rnam par 'jigs pas na/ de bzhin du 'gro ba nas de bzhin gshegs pa ste/ sbas pa'i don to/ /de bzhin gshegs pa zhes bya ba ni/ ye shes phun sum tshogs pa mnga' ba'i phyir de bzhin gshegs pa ste/ mthar thug par bshad pa'o/ /dbang bskur ba la</text></item>
<item><p>204a.7</p><section></section><text>sogs pa yang 'og nas bshad par bya'o/ /dngos po thams cad ces bya ba ni rang gi ye shes mtha' dag gis rtogs pas chos nyid kyi don ji lta ba dang / ma nor ba ji bzhin du mnyan pa'i sgo nas mthong zhing / bsam pa'i sgo nas thos la/ bsgom pa'i sgo nas khong du chud par gyur</text></item>
<item><p>204b.1</p><section></section><text>to zhes pa'i don to/ /chos ni phung po la sogs pa'o/ /gzigs pa zhes pa ni thams cad stong par ro/ /de dag thams cad ces pa ni phyogs bcu'i sangs rgyas thams cad kyi rang bzhin/ bsdus pa rdo rje 'chang chen po yin pas de skad ces bya'o/ /da ni bstod pa gsum las/ dang po</text></item>
<item><p>204b.2</p><section></section><text>rtsa ba'i rgyud rdzogs par gyur pa la bstod pa'i phyir/ e ma'o zhes pa la sogs pa gsungs te/ e ma'o zhes pa ni gsang ba 'dus pa'i rtsa ba'i rgyud bshad pa la ngo mtshar du gyur pa'o/ /gang la ngo mtshar na/ kun du bzang po zhes bya ba ni rnam par rtog pa'i spros pa thams</text></item>
<item><p>204b.3</p><section></section><text>cad dang bral ba'i rdo rje 'chang chen po la bya ste/ de'i sku dang gsung dang thugs ni/ rnam par snang mdzad dang / snang ba mtha' yas dang mi bskyod pa'o/ /de gsum nges pa'i rdo rje gsum gyis zhes pa ni/ de gsum gyi sku gsung thugs rdo rje gsum la kun du bzhugs zhes pa ni/ de</text></item>
<item><p>204b.4</p><section></section><text>bzhin gshegs pa thams cad kyi sku gsung thugs mnyam pa nyid sgyu ma lta bu la dmigs nas cang mi gsung bar gyur pa la bya'o/ /sems can thams cad dus gsum gyis/ /rdo rje'i ngo bor yang dag byung / /zhes pa ni/ sems can thams cad kyi lus dang rnam par snang</text></item>
<item><p>204b.5</p><section></section><text>mdzad ni rten dang brten pa nyid du med cing de bzhin nyid du rdzogs pa dang / ma rdzogs pa'i lus ngag dbyer med par bstan pa dang / de bzhin du khams gsum pa'i ngag dang yid gang yin pa de ni snang ba mtha' yas dang mi bskyod pa gcig par bstan to/ /'di skad ston par</text></item>
<item><p>204b.6</p><section></section><text>'gyur te/ rigs lnga dang ldan pa'i sprul pa'i sku dpag tu med cing mtha' yas pa'i sangs rgyas dang / byang chub sems dpa' rnams dang / khro bo'i rgyal po la sogs pa thams cad rnam par snang mdzad dang 'od dpag med dang / mi bskyod pa nyid thob par 'gyur to zhes bya'o/ /</text></item>
<item><p>204b.7</p><section></section><text>sangs rgyas thams cad rdzu 'phrul che/ /zhes pa ni sangs rgyas thams cad rigs gsum du gyur pas so/ /byang chub rdo rje'i gnas thob pa/ /zhes pa ni/ khams gsum gyi sems can thams cad kyang rigs gsum dang rten dang brten par dbyer med pa'i gnas thob par gyur</text></item>
<item><p>205a.1</p><section></section><text>pa'o/ /e ma'o 'di rab ngo mtshar che/ /e ma'o zhi ba dbang po 'das/ /zhes pa ni/ sangs rgyas thams cad rigs gsum du 'dus shing / 'od gsal gyi rang bzhin can du cang mi gsung bar gyur pas so/ /dbang po spyod yul las 'das pa ni zhi ba ste/ 'di la</text></item>
<item><p>205a.2</p><section></section><text>rab tu ngo mtshar che/ /zhes dgongs pa'o/ /e ma'o 'khor ba dag gi rgyun/ /zhes pa ni khams gsum gyi sems can thams cad kyi lus dang ngag dang sems kyi rgyun rigs gsum du mchog tu mya ngan las 'das pa la ngo mtshar ba'o/ /de yang le'u bcu bdun pa las/ de nas de bzhin</text></item>
<item><p>205a.3</p><section></section><text>gshegs pa sku rdo rje rnam par snang mdzad khams gsum thams cad kyi lus la gnas shing / de bzhin gshegs pa thams cad kyi sku mnyam pa nyid la dmigs nas cang mi gsung bar gyur to zhes bya ba la bstod pa yin no/ /rdo rje 'chang chen po bstod pa la dgyes nas snang ba</text></item>
<item><p>205a.4</p><section></section><text>gsungs pa/ de nas zhes pa la sogs pa ste/ de de bzhin no zhes pa ni sangs rgyas su gyur pa'o/ /de de bzhin te zhes pa ni khams gsum thams cad kyang rigs gsum du snang ba'o/ /de ltar bstod pa bstan nas/ de ni rgyud phyi ma'i don zhus pa bstan pa ni/ de nas byang chub sems</text></item>
<item><p>205a.5</p><section></section><text>dpa' zhes pa la sogs pa bstan te/ byang chub sems dpa' sems dpa' chen po 'dus par zhes pa ni byams pa la sogs pa brjod kyis mi lang ba rnams so/ /gsang ba'i mchod pa zhes pa la sogs pa ni zhu ba'i phyir sbyor ba bstan pa ste/ gsang ba ni rdo rje dang pad+ma'i mchod</text></item>
<item><p>205a.6</p><section></section><text>pa'o/ /phyi'i mchod pa ni 'dod pa lnga dang / rin po che sna bdun la sogs pa'o/ /phyag byas te zhes pa ni lus kyi yan lag lnga gtugs pa ste drang ba'i don to/ /rang gi sems kyi chos nyid ye shes kyi rig par 'gyur la/ de nyid phyag yin te nges pa'i don to/ /rgyud phyi ma'i don spyir</text></item>
<item><p>205a.7</p><section></section><text>zhus pa bstan pa'i phyir/ e ma'o zhes pa la sogs pa gsungs te/ shin tu rnyed dka' ba zhes pa ni/ dad pa 'phel bar bya ba'i phyir rgyud rnyed par dka' ba bstan pa yin te/ de yang sangs rgyas mar me mdzad kyis kyang ma gsungs la/ de bzhin gshegs pa 'od srungs</text></item>
<item><p>205b.1</p><section></section><text>mya ngan las 'das nas yang ma byung bar bstan pa yin no/ /de ci'i phyir zhe na/ dus de srid kyi bar du ni sems can dman pa la lhag par mos shing sbyin pa dang / tshul khrims la sogs pa 'dod chags dang bral ba'i chos kyi 'dul ba zab mo bstan pas skrag pa'i yid dang ldan pa yin</text></item>
<item><p>205b.2</p><section></section><text>te/ /de bas na skal ba med pas de'i tshe gsang ba chen po'i don gyi bshad pa ma gsungs la/ dus 'dir ni sems can 'dod chags la spyod cing snyigs ma lnga bdo ba'i sems can rnams kyi mos pa mkhyen nas byon te/ rdo rje 'chang 'ba' zhig gis gsungs pa yin pa'i phyir/ </text></item>
<item><p>205b.3</p><section></section><text>shin tu rnyed dka' ba'i byang chub sgrub pa'i thabs 'di yin zhes pa ni/ gang gA'i klung gi bye ma snyed dpag tu med pa snyed kyi bskal par byang chub sems dpa' rnams kyis 'bad cing brtsal kyang byang chub thob par mi 'gyur ba gang yin pa gsang ba 'dus pa la dga' ba'i byang chub</text></item>
<item><p>205b.4</p><section></section><text>sems dpa'i nang gi mngon par byang chub pa'i rim pas don dam pa'i bden pa la zhugs nas rnyog pa'i dri ma thams cad bkrus te/ skad cig dang / thang cig dang / yud tsam dang / mig btsums pa tsam gyis bdag la byin gyis brlab pa'i rim pa langs nas thams cad mkhyen</text></item>
<item><p>205b.5</p><section></section><text>pa'i phun sum tshogs pa dang ldan par gyur pas na'o/ /rgyu ni mchog gyur zhes pa ni rgyud thams cad kyi rtsa ba'i rgyud ni de kho na nyid bsdus pa yin la/ de'i rgyud phyi ma ni gsang ba 'dus pa yin no/ /de'i yang rgyud phyi mar gyur pa ni le'u bco brgyad po 'di yin no/ /</text></item>
<item><p>205b.6</p><section></section><text>sbas pa zhes pa ni gter sbas pa dang 'dra bar 'dod chags kyi chos la sogs pa rtsa ba'i rgyud du tshig don mi gsal bar gsungs pa de ni rtogs par bya ba'i phyir rgyud phyi ma zhus zhes pa'o/ /de ltar bdag gi don zhus nas gzhan gyi don gyi phyir zhus pa ni/ sems can</text></item>
<item><p>205b.7</p><section></section><text>rnams la zhes pa'o/ /gang bshad ces pa ni rtsa ba'i rgyud do/ /rdo rje 'chang gis snang ba gsungs pa'i phyir/ de nas zhes pa la sogs pa gsungs te/ legs so zhes pa sems can thams cad kyi don du zhus pa'i phyir ro/ /rgyud phyi ma'i the tshom rnams zhu ba</text></item>
<item><p>206a.1</p><section></section><text>bstan pa'i phyir/ de nas byang chub sems dpa' kun/ rab tu dga' bas mig ces pa la sogs pa gsungs te/ yang dang yang du zhes pa don chen po ni zhu ba mang pos 'thob par byed pa'i phyir ro/ /rgyud 'di yi ming ci yin zhe na/ dpal gsang ba 'dus pa rnal</text></item>
<item><p>206a.2</p><section></section><text>'byor gyi rgyud ces ston te/ gsang ba dang / 'dus pa dang / dpal gyi don 'brel pa dang / rgyud dang / rnal 'byor zhes the tshom bzhi zhus te/ rgyud kyi don thams cad mdor bsdus te zhus pa yin no/ /le'u dang po la rigs lngar bstan pa zhus pa ni/ de nyid rnams pa du ru bshad/ /ces</text></item>
<item><p>206a.3</p><section></section><text>pa'o/ /sku gsung thugs kyi tshul du bstan pa'i phyir/ de bzhin gsang ba rnam pa du/ /zhes pa'o/ /rdo rje 'chang chen po'i gcig pu'i don zhus pa ni/ gsang chen yang ni gang la bgyi/ /zhes pa'o/ /lus rnam par dben pa rgyas par zhus pa ni/ dam pa rnam pa du zhes pa'o/ /le'u gnyis</text></item>
<item><p>206a.4</p><section></section><text>pa las/ byang chub kyi sems bstan pa'i don zhus pa ni/ byang chub sems zhes gang la bgyi/ /zhes pa'o/ /le'u dang po las/ rig pa'i skyes bu chen po'i gzugs bstan pa'i don zhus pa ni/ rig pa'i skyes bu zhes pa'o/ /le'u dang po las/ lha bcu gsum gyi sngags</text></item>
<item><p>206a.5</p><section></section><text>bstan pa'i don la the tshom bcu drug zhus pa ni/ badzra d+h+raM ka ces pa nas/ de bzhin big+h+nan ta kri ta ces pa'i bar gyis bstan to/ /le'u dgu pa las byang chub sems dpa'i spyod pa dang / de bzhin gshegs pa'i spyod pa bstan pa'i don zhus pa ni/ kun du spyod pa gang zhig</text></item>
<item><p>206a.6</p><section></section><text>lags/ /zhes pa'o/ /le'u lnga pa dang bdun pa las/ sngags kyi spyod pa bstan pa'i don zhus pa ni/ de bzhin sngags kyi spyod pa gang / /zhes pa ste/ rnal 'byor gyi spyod pa'o/ /le'u gsum pa las/ bzlas brjod gsungs pa'i don zhus pa ni/ bzlas pa gang zhig lags zhes</text></item>
<item><p>206a.7</p><section></section><text>pa'o/ /le'u bco lnga pa las/ lha dbang bskur ba'i don zhus pa ni/ rgyas gdab pa zhes gang la bshad/ /ces pa'o/ /le'u bcu gsum pa las/ khro bo bcu'i bsam gtan gsungs pa la zhus pa ni/ chos kyi 'byung gnas zhes pa'o/ /le'u bcu bdun po thams cad kyi</text></item>
<item><p>206b.1</p><section></section><text>bsdus pa'i sdom zhus pa ni/ sdo ma pa ji lta bu zhes pa'o/ /le'u dgu pa las gsungs pa'i nyon mongs pa dbang du byed pa'i don zhus pa ni/ sems can don mdzad ji lta bu zhes pa'o/ /le'u bzhi pa dang bcu drug pa las gsungs pa'i dkyil 'khor gyi don zhus pa ni/ dkyil 'khor</text></item>
<item><p>206b.2</p><section></section><text>zhes ni gang la bgyi/ /zhes pa'o/ /le'u de dag nyid kyi don zhus pa ni/ phyag rgya dgod pa ji lta bu/ /zhes pa'o/ /le'u brgyad pa las gsungs pa'i don zhus pa ni/ me tog ces pa dang / mchod rten zhes pa'o/ /le'u bcu gsum pa las gsungs pa'i dkyil 'khor gyi don zhus pa ni</text></item>
<item><p>206b.3</p><section></section><text>ye shes dkyil 'khor zhes pa dang / 'dir ni gnas zhes gang la bshad/ /ces pa'o/ /le'u bcu drug pa'i mngag gzhug pa gsungs pa'i don zhus pa ni/ mgon po bskul ba dang / gtong ba dang / spyan drang ba dang / bcing ba'o/ /le'u brgyad pa dang bcu drug pa'i don</text></item>
<item><p>206b.4</p><section></section><text>zhus pa ni/ dbang bskur ba ni ji ltar lags/ /zhes pa'o/ /le'u bcu drug pa las gsungs pa'o zhes pa ni/ rig pa'i brtul zhugs zhes pa'o/ /le'u bzhi pa dang lnga pa dang drug pa dang brgyad pa dang / bcu gnyis pa dang bco lnga pa dang bcu drug pa dang bcu bdun pa rnams</text></item>
<item><p>206b.5</p><section></section><text>las gsungs pa'i don zhus pa ni/ bdud rtsi lnga rnams zhes pa dang / dbang po lnga zhes pa'o/ /le'u bcu gcig pa dang bcu bdun pa'i don gsungs pa ni/ dngos grub tha ma mchog ji lta bu zhes pa'o/ /rgyud kyi dbu zhabs kyi don zhus pa ni/ de la thabs ni rnam pa du/ /zhes pa dang / </text></item>
<item><p>206b.6</p><section></section><text>de bzhin thabs 'byung ji lta bu/ /zhes pa'o/ /le'u bcu gsum pa dang / bcu bzhi pa dang / bco lnga pa'i don la bka' ni ji ltar bsgo zhes zhus pa dang / rdo rje 'chang chen pos gnang bar bstan pa'i phyir/ 'od gsal la zhugs te cang mi gsung bar bstan pa'i phyir/ de nas</text></item>
<item><p>206b.7</p><section></section><text>de bzhin gshegs pa de dag thams cad ces pa la sogs pa gsungs te/ rdo rje 'dzin pa la dmigs zhes pa ni/ gnyis su med pa'i ye shes so/ /de nas rdo rje 'chang 'od gsal la zhugs pa las yang dang yang du bskul ba bstan pa'i phyir/ de nas byang chub sems dpa'</text></item>
<item><p>207a.1</p><section></section><text>che/ /zhes pa la sogs pa ste/ snying rje'i bdag nyid ces pa ni/ byang chub sems dpa' rnams snying rjes gzhan gyi dbang du gyur pa'o/ /khyad par gyi chos bshad nas mnyam gzhag dgos pa bstan pa'i phyir/ de nas de bzhin gshegs pa zhes pa la sogs</text></item>
<item><p>207a.2</p><section></section><text>pa gsungs te/ sku gsung thugs ni rdo rje la/ /zhes pa ni le'u gnyis pa las ston te/ sems lus lta bu sku rdo rje lta bu dang / lus sems lta bu thugs rdo rje lta bu dang / sems tshig tu brjod pa lta bu gsung rdo rje lta bur bskyed cig ces pa ste/ rdo rje gsum mi phyed pa'i ngo bo nyid</text></item>
<item><p>207a.3</p><section></section><text>kyis byang chub skyed cig pa'o/ /sku gsung thugs ni rdo rje la/ /bzhag nas zhes pa ni sku gsung thugs rnams nam mkha' lta bu stong pa nyid kyi ngo bo nyid du yang dag par sbyar zhing gcig tu gyis la byang chub sems dpa' dbang po rnams la zhus pa la rgya cher mnyam par gyis shig pas te/ </text></item>
<item><p>207a.4</p><section></section><text>drang ba'i don to/ /sku gsung thugs ni rdo rjer gyis/ /zhes pa ni/ yid kyi rang bzhin gyis lus skyed cig pa ste/ sems lus lta bu sems gsum po khams phra ba dang lhan cig tu longs spyod rdzogs pa'i sku lta bur lus gang bskyed pa dang / lus sems lta bu dang / sems nyid</text></item>
<item><p>207a.5</p><section></section><text>las gzhan ci yang med pa dang / sems tshig tu brjod pa lta bu ste tshig tu brjod pa gang yin pa de dang / de'i ngo bor sems nyid skyed cig pa'o/ /sku gsung thugs ni rdo rje las/ /bzhag nas byang chub sems dbang po/ /zhes pa ni/ byang chub sems dpa'i dbang po</text></item>
<item><p>207a.6</p><section></section><text>khyed rnams sku gsung thugs nam mkha'i ngo bo nyid 'od gsal bar yang dag par sbyar zhing gcig tu byas nas rdo rje 'chang chen por bdag nyid bskyed par gyis shig pa'o/ /don de nyid bstan pa'i phyir/ de nas zhes bya ba gsungs te/ bka' spyi bos rab tu mnos te/ /zhes pa ni/ </text></item>
<item><p>207a.7</p><section></section><text>mgu bar gyur nas/ legs par gsol te/ gdams pa bzhin du ting nge 'dzin la mnyam par gzhag pa'o/ /byang chub sems dpa' rnams kyis zhus pa'i don bstan pa ni/ de nas zhes bya ba la sogs pa gsungs te/ rang gi thugs rdo rje chen po la dmigs zhes ba ni/ </text></item>
<item><p>207b.1</p><section></section><text>sangs rgyas dang byang chub sems dpa' thams cad rdo rje 'chang gi don la gnas nas zhus pa'i don gsung gcig gi bka' stsal pa'o/ /'di skad ston te/ phyogs bcu'i sangs rgyas thams cad gzhal yas khang chen por 'dus te/ til gyi gang bu bzhin du gyur nas/ dgongs pa</text></item>
<item><p>207b.2</p><section></section><text>gcig gis de kho na nyid kyis don gcig tu gsung gcig gis ston pa yin no/ /da ni rgyud kyi mtshan bstan pa'i phyir/ sku gsung thugs ni rnam pa gsum/ /gsang ba zhes su bstan pa yin/ /zhes bya ba la/ dam tshig dang sdom pa la sogs pa ste rigs gsum du yongs</text></item>
<item><p>207b.3</p><section></section><text>su gyur pa ni/ yi ge'i don bshad pa'o/ /gsang ba ni/ oM AH hUM zhes bya ba'i yi ge gsum ste spyi'i don to/ /gsang ba ni ye shes gsum po rang bzhin gyis snang ba rlung gi bzhon pa dang ldan pas te sbas pa'o/ /gsang ba ni ye shes kyi rang bzhin gyi sku ste mthar thug</text></item>
<item><p>207b.4</p><section></section><text>par bshad pa'o/ /'dus pa zhes bya ba bstan pa'i phyir/ sangs rgyas thams cad ces bya ba/ /tshogs pa 'dus pa yin par bshad/ /ces bya ba la/ sangs rgyas thams cad tshogs pa ni gnyis gcig tu gyur pa ni 'dus pa ste/ yi ge'i don to/ /sangs rgyas thams</text></item>
<item><p>207b.5</p><section></section><text>cad ces bya ba ni rdo rje 'chang yab yum yin la/ de'i rdo rje dang pad+ma yang dag par sbyor ba ni tshogs shing 'dus pa ste spyi'i don to/ /sangs rgyas thams cad ces bya ba ni thabs dang shes rab la bya ste/ de gnyis tshogs shing yang dag par sbyor ba ni 'dus pa ste sbas</text></item>
<item><p>207b.6</p><section></section><text>pa'o/ /sangs rgyas thams cad ces pa ni kun rdzob dang don dam pa'i bden pa ste/ de dag gnyis 'dus shing tshogs pa ni/ gnyis su med pa'i ye shes kyi bdag nyid can rdo rje 'chang chen po zhes bya ba ni 'dus pa ste mthar thug pa'i don te/ 'di skad ston te/ de bzhin</text></item>
<item><p>207b.7</p><section></section><text>gshegs pa dang / pad+ma dang rdo rje gsum du sku gsung thugs snang ba de nyid sangs rgyas dang / pad+ma dang rdo rje 'chang gcig tu gyur pa ni/ ye shes don gyi gsang ba 'dus pa'o/ /yi ge gsum las/ rdo rje 'chang chen po'i skur gyur nas/ rig ma dang rdo rje pad+ma 'dus</text></item>
<item><p>208a.1</p><section></section><text>bar gyur pa ni/ spyi don gyi gsang ba 'dus pa zhes bya'o/ /rnam pa gsum gyi rlung gi bzhon pa dang ldan pa de nyid thabs dang shes rab kyi bdag nyid sgyu ma lta bu'i skur gyur pa ni/ sbas pa'i don gyis gsang ba 'dus pa'o/ /bden pa rnam pa gnyis zung du 'jug</text></item>
<item><p>208a.2</p><section></section><text>pa gnyis su med par gyur pa ni/ mthar thug pa'i don gyis gsang ba 'dus pa zhes bya'o/ /des ni rgyud kyi don thams cad ston pa yin/ rgyud kyi 'brel pa ni/ don thams cad phun sum tshogs pa dpal gyi sgrar bstan pa yin no/ /spyir/ /lnga pa dgu pa nyid dang yang / /zhes bya ba la sogs</text></item>
<item><p>208a.3</p><section></section><text>pa gsungs te/ le'u lnga pa las ni rnal 'byor gyi spyod pa gsungs so/ /le'u dgu pa las ni rmad du byung ba'i lung bstan pa gsungs so/ /bcu bdun pa dang bcu gsum pa zhes bya ba la/ le'u bcu bdun pa las ni dam tshig dang sdom pa rab tu ston pa yin no/ /le'u bcu gsum pa</text></item>
<item><p>208a.4</p><section></section><text>las ni nang la mchog tu gzhol ba'i las kyi tshogs gsungs so/ /sangs rgyas zhes pa ni/ sangs rgyas dang byang chub sems dpa' rnams kyi sgrub pa chen po'i spyod pa ni le'u 'di rnams kyis bstan pa yin no/ /'di skad ston te/ lnga pa ni rnal 'byor gyi spyod pa gsum spros pa dang / spros</text></item>
<item><p>208a.5</p><section></section><text>pa med pa dang / shin tu spros pa med pa gsum la spyod pa nyams 'og tu chud nas/ le'u dgu pa'i nyon mongs pa lnga'i spyod pa rmad du byung ba rtsom par byed la/ de mngon du gyur nas 'jig rten dang 'jig rten las 'das pa'i spyod pa thams cad la bcu bdun pa'i sgo nas spyod par byed</text></item>
<item><p>208a.6</p><section></section><text>do/ /de ltar byang chub sems dpa'i spyod pa rnal 'byor gyi spros pa gsum rtogs nas/ de bzhin gshegs pa'i spyod pa rmad du byung ba dang dam tshig dang sdom pa spyod pas bdag gi don rdzogs par byas nas/ gzhan gyi don du nang mchog tu gzhol ba las le'u bcu gsum pa'i</text></item>
<item><p>208a.7</p><section></section><text>las kyi tshogs rnams spyod par 'gyur ro zhes ston te/ bzhi pa dang ni bcu drug pa/ /brgyad pa de bzhin bcu gnyis pa/ /zhes bya ba la/ le'u bzhi pa las ni dbang bskur ba'i dkyil 'khor gsungs so/ /le'u bcu drug pa las ni bzhi pa'i rdul tshon gyi dkyil 'khor spros te</text></item>
<item><p>208b.1</p><section></section><text>rgyas par gsungs so/ /de yang bzhi pa ni slob ma'i dkyil 'khor yin la/ bcu drug pa ni dngos grub kyi dkyil 'khor yin no/ /le'u brgyad pa las ni gsang ba'i dbang bskur ba gsungs so/ /le'u bcu gnyis pa las ni phyag rgya chen po yongs su gyur pa gsungs so/ /slob dpon</text></item>
<item><p>208b.2</p><section></section><text>spyi'i las dang ni/ /zhes pa ni/ slob dpon thams cad kyi phrin las thams cad ni/ dkyil 'khor bris te bum pa dang / /gsang ba dang shes rab ye shes kyi dbang bskur ba yin no/ /dngos grub brtul zhugs sdom pa yin/ /zhes pa ni/ dkyil 'khor bris te rig pa brtul zhugs sngon</text></item>
<item><p>208b.3</p><section></section><text>du song bas/ rig pa brtul zhugs kyi phyag rgya'i sgo nas dngos grub rnam pa gnyis sgrub par byed pa'o/ /'di skad ston par 'gyur te/ bdag gi don du dkyil 'khor bris te rig pa brtul zhugs kyi spyod pas dngos grub bsgrub par bya zhing / gzhan gyi don du dkyil 'khor bris te slob ma</text></item>
<item><p>208b.4</p><section></section><text>gzhug pa'i cho gas bcug la/ dbang rnam pa bzhi bskur bar byed pa ni sgrub pa yin no zhes ston par 'gyur ro/ /drug pa dang ni gnyis pa dang / /bcu pa dang ni bcu bzhi pa/ /zhes bya ba la/ le'u drug pa las ni sku gsung thugs byin gyis brlab pa gsungs so/ /le'u bzhi</text></item>
<item><p>208b.5</p><section></section><text>ba las ni rdzogs pa'i rim pa 'ba' zhig ston to/ /le'u bcu pa las ni mngon par 'dod pa'i dngos grub mngon du bya ba'i phyir/ phyi dang nang gi bdag nyid can gyi snying po bskul ba gsungs so/ /le'u bcu bzhi pa las ni sngags la mchog tu gzhol ba'i las kyi tshogs gsungs</text></item>
<item><p>208b.6</p><section></section><text>so/ /drag spyod rjes su chags pa dang / nye bar sgrub pa'i sdom pa'o/ /zhes pa ni/ le'u bcu pa dang bcu bzhi pa las ni drag por spyod pa yin la/ le'u bcu drug pa las ni thabs dang shes rab kyis rjes su chags pa gsungs pa de dag ni rang gi lha nye bar bsgrub pa'i sdom pa'o/ /</text></item>
<item><p>208b.7</p><section></section><text>'di skad ston par 'gyur te/ le'u drug pa ni bskyed pa'i rim pa dang / le'u gnyis pa rdzogs pa'i rim pa dang ldan pa'i rnal 'byor pas ma grub na rang gi lha bskul bcu pa ltar byas te/ bdag gi don rdzogs nas gzhan gyi don sngags la mchog tu gzhol ba'i sgo nas/ bcu</text></item>
<item><p>209a.1</p><section></section><text>bzhi pa'i sgo nas mdzad par 'gyur ro zhes ston to/ /bdun pa dang ni gsum pa dang / /bcu gcig pa dang bco lnga pa/ /zhes bya ba la/ le'u bdun pa las ni rnal 'byor gyi spyod pa spros pa gsum gsungs so/ /le'u gsum pa las ni yongs su dag pa dang / yongs su ma dag</text></item>
<item><p>209a.2</p><section></section><text>pa'i lha'i rnal 'byor gsungs so/ /le'u bcu gcig pa las ni bskyed pa'i rim pa'i sngags kyi sku dang / rdzogs pa'i rim pa'i ye shes kyi sku bskyed pa ston to/ /le'u bco lnga pa las ni las kyi tshogs dngos grub thams cad rmi lam gyi ltas dang / sgyu ma lta bu'i ting nge 'dzin gsungs</text></item>
<item><p>209a.3</p><section></section><text>so/ /dngos grub bzhi zhes pa ni/ le'u bco lnga pa'i las kyi tshogs dang / le'u bcu gcig pa'i thun mong ma yin pa'i dngos grub yin no/ /ltas zhes pa ni le'u bco lnga pa'i rmi lam gyi ltas dang sgyu ma lta bu'i ltas ston te/ de dag ni bsnyen pa'i sdom pa yin no/ /'di skad ston te/ bdag</text></item>
<item><p>209a.4</p><section></section><text>gi don gsum pa dang bcu gcig pa las 'byung ba'i rim pa gnyis kyi sgo nas bsgrub cing / bdun pa'i rnal 'byor gyi spyod pas grogs bya ste rdzogs par byas la/ gzhan gyi don du le'u bco lnga pa'i las kyi tshogs kyis sgrub par byed de zhes ston to/ /bsdus pa'i don ni bsnyen pa'i dngos</text></item>
<item><p>209a.5</p><section></section><text>grub kyi ltas byung ba dang / nye bar sgrub pas gzhan don du lha bskul ba la zhugs te/ bdag gi don rdzogs par gyur pa des bsgrubs pas gzhan don du dkyil 'khor dang / bdag don du thun mong gi dngos grub sgrub par byed la/ phyag rgya chen po mchog gi dngos grub ni/ sgrub pa chen</text></item>
<item><p>209a.6</p><section></section><text>po'i sgo nas sgrub par byed ces pa ni/ le'u so so'i 'brel ba dang / rgyud kyi gzhung gi bsdus pa'i don yin no/ /le'u dang po ni bcu gcig pa zhes bya ba la/ bcu zhes bya ba ni mi mngon par byas pa'i nang du 'dus te/ bsnyen sgrub bzhi'i mdor bstan pa'i le'u yin te/ le'u de las ni brjod</text></item>
<item><p>209a.7</p><section></section><text>pa dang rjod par byed pa'i bdag nyid rdo rje 'chang chen po'i sgrub pa'i dkyil 'khor du nyan pa'i skal ba dang ldan pa rnams la rig pa'i dbang bskur ba byin nas/ drang ba dang nges pa'i don gyi bye brag gis brtags pa dang / rdzogs pa'i rim pa'i sgrub pa'i thabs so sor ston cing 'og</text></item>
<item><p>209b.1</p><section></section><text>nas 'byung ba'i le'u bcu drug po kun gyi don mdor bsdus te bstan pa yin par rig par bya'o/ /da ni le'u de dag gi don ji lta bu yin pa de gsal bar bstan pa'i phyir/ de bzhin gshegs pa kun gyi las/ /tshar gcod phan 'dogs byed pa dag /ces pa ni/ nye bar sgrub pa'i</text></item>
<item><p>209b.2</p><section></section><text>le'u bzhi pa las ni de bzhin gshegs pa thams cad kyi sems can dul ba dang zhi ba la phan 'dogs pa'i spyod pas sangs rgyas kyi bstan pa la 'jug par byed pa dang / sems can gdul dka' ba rnams ni tshar gcod pa'i spyod pas 'jug par byed pas na/ dul dang gdul</text></item>
<item><p>209b.3</p><section></section><text>dka' zhi ba yi/ /sems can rnams kyi gzhug pa'o/ /zhes bya'o/ /bskyed pa'i rim pa dang rdzogs pa'i/ /bsnyen pa rdo rje cho ga bzhi/ /zhes pa'i bsnyen pa'i le'u bzhi pa las ni/ bskyed pa'i rim pa dang rdzogs pa'i rim pa rdo rje cho ga bzhi bstan pas/ thun mong gi dngos</text></item>
<item><p>209b.4</p><section></section><text>grub sgrub par byed pa'i phyir ro/ /thun mong dngos grub 'brel ba yi/ /mchog tu gyur pa'i gzhung nyid do/ /zhes gsungs so/ /dkyil 'khor brtul zhugs 'brel pa yi/ /zhes pa ni/ sgrub pa'i le'u bzhi las ni/ dkyil 'khor dang dngos grub bsgrub pa'i tshe/ rig pa'i</text></item>
<item><p>209b.5</p><section></section><text>brtul zhugs dang 'brel la/ dkyil 'khor dang slob dpon las kyi tshe slob ma yongs su smin pa dang 'brel to/ /de yang bla ma sngags kyi lam gyis ni/ /zhes ston to/ /brtul zhugs bzang dang zhes pa ni/ sgrub pa chen po'i le'u bzhi ston te/ dbang bskur bas/ rang gi slob mar</text></item>
<item><p>209b.6</p><section></section><text>gyur pa des rnal 'byor gyi spyod pa'i brtul zhugs bzang po la spros pa'i spyod pa dang / bdag nyid chen po'i sangs rgyas dang / byang chub sems dpa'i spyod pa dang / rmad du byung ba dang dam tshig dang sdom pa'i spyod pa bstan pa'i sgor zhugs pas rang sems yongs su grol te/ 'od</text></item>
<item><p>209b.7</p><section></section><text>gsal ba thob par 'gyur ro zhes ston to/ /de ltar rgyud kyi mtshan la dpal gsang ba 'dus pa zhes bya ba bshad nas/ da ni rnal 'byor gyi rgyud ces bya ba bstan pa'i phyir/ rnal 'byor zhes ni gang la bgyi/ /zhes pa'i lan du/ thabs dang shes rab snyoms 'jug pa/ /zhes pa</text></item>
<item><p>210a.1</p><section></section><text>la sogs pas ston to/ /shes rab ces pa ni snang ba dang stong pa dang don dam pa'i mtshan nyid chos thams cad dngos po med pa'i shes rab la bya'o/ /thabs zhes bya ba ni snang ba mched pa dang shin tu stong pa dang thabs dang kun rdzob kyi mtshan nyid chos thams</text></item>
<item><p>210a.2</p><section></section><text>cad sgyu ma lta bu'i dngos po'i mtshan nyid kyi thabs la bya'o/ /snyoms par 'jug pa zhes pa ni snang ba thob pa dang / stong pa chen po dang / nye bar thob pa gnyis su med pa'i rnal 'byor sgyu ma lta bu ste/ sbas pa'i don to/ /shes rab ces bya ba ni don dam pa'i bden pa chos thams cad</text></item>
<item><p>210a.3</p><section></section><text>dngos po med pa'i shes rab ste/ de skad du yang / gang zhig dmigs pa thams cad kyi/ /gnas dang tshig tu ma gyur pa/ /'jug dang thugs kyi rdo rje yis/ /shes rab ces su rnam par bshad/ /ces pa'o/ /thabs ni snang ba gsum kun rdzob kyi dngos po'i mtshan nyid la bya'o/ /de</text></item>
<item><p>210a.4</p><section></section><text>yang slob dpon klu sgrub kyis/ snang ba gsum po'i bstan pa ni/ /kun rdzob ces su grags zhes bshad/ /ces pas so/ /snyoms par 'jug pa zhes pa ni/ kun rdzob dang don dam pa'i rnal 'byor pas rgyu ba dang mi rgyu ba'i chos thams cad phyag rgya chen po'i gzugs kyis gcig tu</text></item>
<item><p>210a.5</p><section></section><text>byas nas zung du 'jug pa'i bdag nyid rdo rje 'chang chen po'i gzugs ni rnal 'byor zhes bya ste/ don gyi rgyud mthar thug pa'o/ /rgyud ces pa'i don bstan pa'i phyir/ rgyud ni rgyun zhes bya bar grags/ /zhes pa ni/ rgyud kyi nges pa'i tshig bstan pa yin te/ tan tra zhes pa'i sgras bsnyen</text></item>
<item><p>210a.6</p><section></section><text>sgrub bzhi'i don le'u 'khrugs par snang yang don du 'brel par gyur pa la rgyud ces bya'o/ /yang na 'og nas 'byung ba'i rgyud kyi rang gi ngo bo gsum/ rgyun du 'brel par gyur pa la/ rgyud dam rgyun zhes par bshad do/ /da ni rgyud kyi dbye bas rgyud kyi rang gi ngo bo bshad pa'i phyir/ rgyud sde</text></item>
<item><p>210a.7</p><section></section><text>rnam pa gsum 'gyur te/ /bzhi dang de bzhin rang bzhin dang / /mi 'phrogs pa yi rab phye ba/ /zhes bya ba la sogs pa gsungs te/ rgyu'i rgyud dang / rang bzhin thabs kyi rgyud dang / 'bras bu'i rgyud mi 'phrogs pa gsum du rab tu phye ba'o/ /de yang rgyu dang 'bras bu gnyis su</text></item>
<item><p>210b.1</p><section></section><text>dbye ba ni/ bzhi dang rang bzhin rgyu yin te/ /de bzhin mi 'phrogs 'bras bu'o/ /zhes bya'o/ /bzhi gang yin pa bstan pa'i phyir/ bzhi ni thabs zhes bya ba ste/ /zhes pa ni bsnyen sgrub yan lag bzhi ni rgyud 'di'i thabs kyi rgyud yin te/ de yang 'di nyid las/ thabs ni rnam pa bzhi po</text></item>
<item><p>210b.2</p><section></section><text>dag /byang chub rdo rje can gyis gsungs/ /rnal 'byor rgyud ni thams cad du/ /rnal 'byor pa yi brtags par bsngags/ /bsnyen pa'i chog dang po ste/ /nye bar sgrub pa gnyis pa yin/ /sgrub pa yang ni gsum pa yin/ /sgrub pa chen po bzhi pa yin/ /zhes 'byung ba yin no/ /</text></item>
<item><p>210b.3</p><section></section><text>de bas na rgyu'i rgyud sgrub pa po rin po che lta bu'i gang zag gi rang bzhin dang / thabs kyi rgyud bsnyen sgrub yan lag bzhi dang / 'bras bu'i rgyud mi gnas pa'i mya ngan las 'das pa rdo rje 'chang zung 'jug gi sku gang yin pa gzhan gyis 'phrogs bar mi nus pa dang / gsum ni rgyud</text></item>
<item><p>210b.4</p><section></section><text>kyi rang gi ngo bo ste/ de'i phyir gsum gyis rgyud kyi don bsdus pa'o/ /zhes pa'o/ /da ni rigs dbye ba bstan pa'i phyir/ rigs ni lnga dang gsum dag dang / /zhes pa la sogs pa gsungs te/ rigs ni lnga zhes pa mdor bstan pa gsal bar phye ba ni/ de nyid rnam pa lnga ru bshad/ /</text></item>
<item><p>210b.5</p><section></section><text>ces bya ba yin te/ khams bzhi po de dag las lus kyi phung po mngon par 'grub par 'gyur te/ khams rnams tshogs las 'byung zhing skye ste/ de bas na gang gzugs kyi phung po la sogs pa 'byung ba las gyur pa ni/ de bzhin gshegs pa'i rigs can te/ de ni sa'i</text></item>
<item><p>210b.6</p><section></section><text>khams sdud pas nye bar 'gro'o/ /de bzhin du rin po che'i rigs can rnams ni chu'i khams so/ /pad+ma'i rigs can rnams ni me'i khams so/ /las kyi rigs can rnams ni rlung gi khams so/ /rdo rje'i rigs can rnams ni rnam par shes pa'i khams bsdus</text></item>
<item><p>210b.7</p><section></section><text>par gyur pa yin te/ tshul 'di ni rang gi lus kyi dkyil 'khor 'byung ba dang 'byung ba las gyur pa'i dbye bas phung po rnams gsang ba lnga'i rang bzhin du 'byung ba chen po lnga'i da khon nyid du 'gyur ro/ /rtsa ba'i rgyud las kyang / mdor na phung po lnga rnams ni/ /sangs rgyas lngar</text></item>
<item><p>211a.1</p><section></section><text>ni rab tu grags/ /zhes gsungs so/ /gsum dag ces pa mdor bstan pa gsal bar bshad pa ni/ gsang ba rnam pa gsum du bshad/ /ces bya ba yin te/ de bzhin gshegs pa lnga po las gsum du bsdu bar bya ste/ de yang rin chen 'byung ldan ni sku rdo rje</text></item>
<item><p>211a.2</p><section></section><text>dang lhan cig gnyis su med par gyur pa'o/ /don yod grub pa ni/ gsung rdo rje dang gnyis su med par gyur pa'o/ /mi bskyod pa ni drug pa rdo rje 'chang dang lhan cig tu gnyis su med par gyur pa'o/ /de ltar na sangs rgyas dang byang chub sems dpa' thams cad ni rang gi lus dang ngag</text></item>
<item><p>211a.3</p><section></section><text>dang yid kyis bsdus par gyur pa'i phyir gsum du bshad do/ /zla gsang thig le las kyang / lus ngag yid kyi sbyor ba yis/ /gsum du yang ni 'gyur ba yin/ /zhes gsungs so/ /ngo bo nyid mdor bstan pa gsal bar bshad pa ni/ lhag pa'i lha ni gsang chen te/ /zhes</text></item>
<item><p>211a.4</p><section></section><text>bya ba yin te/ rdo rje gsum mi phyed pa'i mtshan nyid rdo rje 'chang chen por lhag par mos par bya ba ni/ byin gyis brlab pa'i rnal 'byor te/ rdzogs pa'i rim pa'i skur byung ba dang po de la de skad ces bya ba'am/ yang na phyogs bcu'i sangs rgyas thams cad kyi bsdus pa'i sku ni rdo rje</text></item>
<item><p>211a.5</p><section></section><text>'chang chen po yin la/ 'jig rten dang 'jig rten las 'das pa'i lha thams cad kyi ngo bo nyid du snang ba'i sku/ zung du 'jug pa'i ye shes kyi sku de la lhag pa'i lha zhes bya/ de ni sku gsung thugs kyi gsang ba 'dus pa ste/ shin tu rdzogs pa chen por gyur pas de la de skad ces bya'o/ /</text></item>
<item><p>211a.6</p><section></section><text>bde mchog las kyang / 'di ni rang 'byung bcom ldan 'das/ /gcig pu rab tu che ba'i lha/ /zhes gsungs so/ /rigs brgya zhes mdor bstan pa gsal bar bshad pa ni/ dam pa'i rigs ni rnam pa brgya/ /zhes bya ba yin te/ phung po lnga dang 'byung ba bzhi ni/ dbang po</text></item>
<item><p>211a.7</p><section></section><text>lnga dang / yul lnga re re las rigs lnga lnga'i dbang du byas pas rigs brgyar 'gyur te/ de yang gang zhe na/ rnam par snang mdzad kyi ting nge 'dzin gyi dbang du byas te bshad pa'i/ gzugs kyi phung po la de bzhin gshegs pa lngas byin gyis brlabs pa'i rigs lnga dang / rin chen</text></item>
<item><p>211b.1</p><section></section><text>'byung ldan gyi ting nge 'dzin gyi dbang du byas te bshad pa'i tshor ba'i phung po la de bzhin gshegs pa lngas byin gyis brlabs pa'i rigs lnga dang / snang ba mtha' yas kyi ting nge 'dzin gyi dbang du byas te bshad pa'i/ 'du shes kyi phung po la de bzhin gshegs pa lngas byin gyis</text></item>
<item><p>211b.2</p><section></section><text>brlabs pa'i rigs lnga dang / don yod grub pa'i ting nge 'dzin gyi dbang du byas te bshad pa'i/ 'du byed kyi phung po la de bzhin gshegs pa lngas byin gyis brlabs pa'i rigs lnga dang / mi bskyod pa'i ting nge 'dzin gyi dbang du byas te bshad pa'i/ rnam par shes pa'i phung po la</text></item>
<item><p>211b.3</p><section></section><text>de bzhin gshegs pa lngas byin gyis brlabs pa'i rigs lnga ste/ spyir phung po lnga'i dbang du byas pa'i dam pa'i rigs ni nyi shu rtsa lnga'o/ /sa'i khams la sangs rgyas spyan gyi ting nge 'dzin gyi dbang du byas te/ bshad pa'i phyi dang nang gi sa'i khams la de bzhin gshegs pa lngas</text></item>
<item><p>211b.4</p><section></section><text>byin gyis brlabs pas bcur 'gyur yang rigs lngar bgrang ba dang / mA ma kI'i ting nge 'dzin gyi dbang du byas te bshad pa'i/ phyi nang gi chu'i khams la de bzhin gshegs pa lngas byin gyis brlabs pas bcur 'gyur yang rigs lngar bgrang ba dang / gos dkar mo'i ting</text></item>
<item><p>211b.5</p><section></section><text>nge 'dzin gyi dbang du byas te bshad pa'i/ phyi nang gi me'i khams la de bzhin gshegs pa lngas byin gyis brlabs pas phyi nang gi dbang gis bcur 'gyur yang rigs lngar bgrang ba dang / sgrol ma'i ting nge 'dzin gyi dbang du byas te bshad pa'i/ phyi nang gi rlung gi khams la de bzhin</text></item>
<item><p>211b.6</p><section></section><text>gshegs pa lngas byin gyis brlabs pas phyi nang gi dbang gis bcur 'gyur yang rlung du gcig pas rigs lngar bgrang ba ste/ spyir dam pa'i rigs nyi shu'o/ /byang chub sems dpa' rnams kyi ting nge 'dzin gyi dbang du byas te bshad pa las/ rigs lnga bcur 'gyur ba ni 'di yin te/ </text></item>
<item><p>211b.7</p><section></section><text>sa'i snying po'i ting nge 'dzin gyi dbang du byas pas mig gi skye mched la de bzhin gshegs pa lngas byin gyis brlabs pa'i rigs lnga dang / phyag na rdo rje'i ting nge 'dzin gyi dbang du byas pa'i bshad pa/ rna ba'i skye mched la de bzhin gshegs pa lngas byin gyis brlabs pa'i rigs lnga</text></item>
<item><p>212a.1</p><section></section><text>dang / /nam mkha'i snying po'i ting nge 'dzin gyi dbang du byas pa'i sna'i skye mched la de bzhin gshegs pa lngas byin gyis brlabs pa'i rigs lnga dang / 'jig rten dbang phyug gi ting nge 'dzin gyi dbang du byas te bshad pa'i/ lce'i skye mched la de bzhin gshegs pa lngas byin</text></item>
<item><p>212a.2</p><section></section><text>gyis brlabs pa'i rigs lnga dang / sgrib pa rnam par sel ba'i ting nge 'dzin gyi dbang du byas te bshad pa'i/ lus kyi skye mched la de bzhin gshegs pa lngas byin gyis brlabs pa'i rigs lnga dang / spyir dam pa rigs brgya nyi shu rtsa lnga'o/ /yul rnams lha mo'i ting nge 'dzin gyi dbang du</text></item>
<item><p>212a.3</p><section></section><text>byas te bshad pa'i/ rigs lnga bcur 'gyur ba ni 'di yin te/ gzugs rdo rje ma'i ting nge 'dzin gyi dbang du byas te bshad pa'i/ gzugs rnams de bzhin gshegs pa lngas byin gyis brlabs pa na de bzhin gshegs pa rigs lnga dang / sgra rdo rje ma'i ting nge 'dzin gyi dbang du byas te</text></item>
<item><p>212a.4</p><section></section><text>bshad pa'i/ sgra rnams de bzhin gshegs pa lngas byin gyis brlabs pa'i rigs lnga dang / dri rdo rje ma'i ting nge 'dzin gyi dbang du byas te bshad pa'i dri rnams de bzhin gshegs pa lngas byin gyis brlabs pa'i rigs lnga dang / reg rdo rje ma'i ting nge 'dzin gyi dbang du byas te bshad pa'i/ ro rnams</text></item>
<item><p>212a.5</p><section></section><text>de bzhin gshegs pa lngas byin gyis brlabs pa'i rigs lnga dang / reg rdo rje ma'i ting nge 'dzin gyi dbang du byas te bshad pa'i/ reg bya thams cad de bzhin gshegs pa lngas byin gyis brlabs pa'i rigs lnga dang / spyir dam pa'i rigs brgya nyi shu rtsa lnga'o/ /rim pa lnga po nyid la 'jug</text></item>
<item><p>212a.6</p><section></section><text>pa'i ye shes lnga dang / spyir dam pa'i rigs ni brgya yin te/ zla gsang thig le las/ rigs ni rnam pa brgyar bshad pa/ /mdo ru bsdu na rnam pa lnga/ /zhes 'byung ba yin no/ /yid kyi rnam par shes pa'i dbang po la gsum ste/ dbang po thams cad kyi bdag po ste/ phyi'i yul ni med kyi/ so</text></item>
<item><p>212a.7</p><section></section><text>so rang rig pas chos kyi dbyings yul du byas nas/ rdo rje 'chang chen po'i sgyu ma lta bu'i ting nge 'dzin zhes bya ste/ rigs brgya po kun la khyab par byed pa zhes bshad do/ /byang chub rdo rje bcas gsungs pa/ /zhes pa ni/ rdo rje 'chang chen po ni 'dir ming gzhan byang chub kyi sems rdo rje</text></item>
<item><p>212b.1</p><section></section><text>zhes bya ste/ de dang bcas pa ni rigs lnga nas brgya'i bar du snang ba ste/ de dag thams cad kyang rtsa ba'i rgyud chen po las ma gsungs shing / phyi ma'i rgyud 'dir bshad cing bstan pa'i phyir rgyud phyi ma zhes bya'o/ /de ltar rgyud kyi mtshan bstan nas/ da ni rgyud kyi don ston pa'i</text></item>
<item><p>212b.2</p><section></section><text>mtshan bstan pa'i phyir/ /byang chub kyi sems rig pa'i skyes bu rdo rje 'chang zhes bya ba ni/ thog ma tha ma med zhi ba/ /dngos dang dngos med mi bzad gtso/ /zhes bya ba ni/ byang chub ces pa la thog ma nas snang ba ste/ zla ba'i dkyil 'khor lta bu'o/ /tha ma ni snang ba thob pa ste mun pa lta bu'o/ /shugs</text></item>
<item><p>212b.3</p><section></section><text>kyis na bar ma ni snang ba mched pa ste nyi ma'i dkyil 'khor lta bu'o/ /med ces pa ni de lta bu'i kun rdzob kyi bden pa snang ba gsum stong par thim zhing / zhi ba la de skad ces bya'o/ /dngos dang zhes pa ni kun rdzob kyi bden pa snang ba gsum mo/ /dngos med ces pa ni thams cad stong pa don</text></item>
<item><p>212b.4</p><section></section><text>dam pa'i bden pa'i ngang du snang ba gsum gyi dngos po med cing mi dmigs pa la byang chub ces bya ste/ mngon par byang chub pa'i rgyud las kyang / byang chub nam mkha'i mtshan nyid de/ /kun du rtog pa thams cad spangs/ /gang zhig der rtogs 'dod pa ste/ /byang chub sems dpa'</text></item>
<item><p>212b.5</p><section></section><text>zhes bya'o/ /gsang ba'i bdag po de la byang chub gang zhe na/ rang rang gi sems yang dag pa ji lta ba bzhin du rtogs pa ste/ de yang bla na med pa yang dag par rdzogs pa'i byang chub po zhes 'byung ngo / /mi bzad gtso zhes pa ni/ zung 'jug gi sku la mi bzad pa'am gtso bo zhes bya ste/ </text></item>
<item><p>212b.6</p><section></section><text>slob dpon klu sgrub kyis kyang / gtso bo bde ba kun rang bzhin/ /sems dpa' chen po 'gro dang 'dug /gnas dang zas dang gos la sogs/ /mkha' las skad cig dag gis rnyed/ /ye shes rang bzhin mi yi seng ge bdag /mi bzad lus thob ma lus 'gro ba'i rgyu/ /zhes gsungs</text></item>
<item><p>212b.7</p><section></section><text>so/ /stong nyid snying rje mi phyed ba/ /byang chub sems zhes bya ba yin/ /zhes pa ni/ gtso bo zung 'jug de nyid 'od gsal ba dang / snying rje chen po sems can thams cad la khyab pa tha mi dad cing dbyer med pa de la de skad ces bya ste/ de skad du yang / slob dpon klu sgrub kyi zhal snga nas/ </text></item>
<item><p>213a.1</p><section></section><text>shes rab snying rje gcig par ni/ /shes nas zung du 'jug gyur pa/ /zung 'jug ces byar bshad pa yin/ /rim 'di sangs rgyas spyod yul lo/ /zhes gsungs so/ /da ni rig pa'i skyes bu zhes bya ba'i don bshad pa'i phyir/ sku gsung thugs kyi rdo rje yis/ /</text></item>
<item><p>213a.2</p><section></section><text>mi phyed pa dang zhes pa ni/ /sku gsung thugs ni sna nga ba rnam pa gsum gyi bdag nyid la skyes bu zhes bya ba yin la/ rdo rje yis zhes pa ni/ rig pa ste don dam pa'i bden pa'o/ /mi phyed pa zhes pa ni/ de dag las skyes bu rnam pa thams cad kyi mchog dang ldan pa la sogs pa</text></item>
<item><p>213a.3</p><section></section><text>dang bcas pa'i/ rig pa'i skyes bus te nges pa'o/ /sku gsung thugs kyi rdo rje yis/ /mi phyed phyed pa'i dngos po nyid/ /ces pa la/ sku gsung thugs ni yi ge gsum mo/ /rdo rje yis zhes pa ni zla ba dang nyi ma dang pad+ma dang / yi ge las tha mar rdo rjer gyur pa ste/ de dag so sor phye</text></item>
<item><p>213a.4</p><section></section><text>ba'i dngos po las skyes bu'i gzugs bskyed pa ste/ yi ge gsum gyi rig pa las skyes bu bskyed ces bya ba'i don to/ /'di skad ston te/ drang don du sgrub thabs bzhin du rnal 'byor rnam pa bzhi'i rim gyi sngags thams cad kyi gzugs kyi sku rdo rje 'chang du bskyed pa dang / nges pa'i don</text></item>
<item><p>213a.5</p><section></section><text>du bden pa gnyis las zung 'jug gi skur bzhengs par ston pa yin no/ /rgyud kyi ston pa'i mtshan byang chub kyi sems rig pa'i skyes bu rdo rje 'chang zhes bya la/ da ni rdo rje 'chang zhes bya ba'i don bstan pa'i phyir/ rgyu lnga dang ni 'bras bu lnga/ /rdo rje zhes ni bshad pa yin/ /</text></item>
<item><p>213a.6</p><section></section><text>zhes bya ba la/ rgyu lnga ni rnam par shes pa lnga'o/ /'bras bu lnga ni ye shes lnga ste/ de nyid kyi mngon par byang chub pa lnga yang dag par ston pa'i rdo rje 'dzin par mdzad pas na rdo rje 'chang ste/ drang ba'i don to/ /rgyu lnga ni kun rdzob kyi bden pa'o/ /'bras bu lnga ni don dam pa'i</text></item>
<item><p>213a.7</p><section></section><text>bden pa'o/ /rnam shes yid kyi snang ba gsum yin la/ rdo rje zhes pa ni don dam pa'i bden pa'i 'bras bu bstan pa'o/ /'chang ba 'dzin zhes grags pa ste/ /zhes pa ni/ bden pa gnyis kyi bdag nyid can gyi rdo rje'i ye shes 'dzin par mdzad pas na rdo rje 'chang ste/ </text></item>
<item><p>213b.1</p><section></section><text>nges pa'i don to/ /slob dpon klu sgrub kyi zhal snga nas kyang / bdag byin brlab pa'i ting nge 'dzin/ /de dag 'od gsal ba yi gnas/ /rgyu dang 'bras bu'i khyad par gyis/ /bden pa gnyis su bstan pa yin/ /zhes gsungs so/ /yang na phyogs gzhan bstan pa'i phyir/ </text></item>
<item><p>213b.2</p><section></section><text>rgyu lnga dang ni 'bras bu lnga/ /rdo rje zhes su bstan pa yin/ /zhes bya ba ni/ phyi dang nang gi bdag nyid can gyi rgyu dang 'bras bu snang ba'i yul dang dbang po 'di rnams ni rang bzhin 'od gsal ba'i phyir/ dngos po med pa ste/ de bas na chos rnams kyang med cing de rnams kyi</text></item>
<item><p>213b.3</p><section></section><text>chos nyid kyang yod pa ma yin te/ chos rnams med pa'i phyir ro/ /de bas na 'di ltar nam mkha' lta bu bdag med pa'i bdag nyid can rnam par shes pa'i yid 'ong 'od gsal 'di ni rdo rje zhes bya ba yin te/ de 'dzin pas na 'chang zhes bya'o/ /rnam par snang mdzad kyi byang</text></item>
<item><p>213b.4</p><section></section><text>chub kyi sems bstan pa'i phyir/ yod dang med dang dbus las 'das/ /'byung dang 'byung las gyur las byung / /sems can kun gyi lus yin te/ /skye las zhes pa ni snod du gyur pa'i dngos po thams cad dang bral ba dang / 'byung dang 'byung las gyur las byung / /sems</text></item>
<item><p>213b.5</p><section></section><text>can kun gyi lus yin te/ /zhes pa ni/ yang phung po ste/ khams dang skye mched kyi bdag nyid can gyi gzung ba dang 'dzin pa rnam par spangs pa'o/ /yod dang med dang dbus las 'das/ /zhes pa ni/ rang bzhin gyis 'od gsal ba'i chos bdag med pa mnyam pa nyid gnyis su</text></item>
<item><p>213b.6</p><section></section><text>med pa de ni yod pa ste/ rtag pa ma yin zhing med pa ste/ chad pa ma yin zhing de nyid kyi dbus las 'das pa'i chos mnyam pa nyid yin no/ /skye las rgyal bzhes pa ni/ rang gi sems ye nas ma skyes pa rdo rje gsum mi phyed pa'i lus stong pa nyid kyi ngo bo mig gi spyod yul tsam</text></item>
<item><p>213b.7</p><section></section><text>yin pa'i phyir ro/ /dzi na dzika ces pa ni/ rgyal pa'i ngang tshul can yin pas na rgyal ba ste/ rtsibs bcu gnyis pa'i chos kyi 'khor los bdud rnams las rgyal bas na rgyal ba ste drang ba'i don to/ /rdo rje lta bu'i ting nge 'dzin gyis bdud bzhi zil gyis gnon pas na rgyal bas</text></item>
<item><p>214a.1</p><section></section><text>na rgyal ba ste/ nges pa'i don to/ /rin chen 'byung ldan gyi byang chub kyi sems bstan pa'i phyir/ tshor ba yis ni tshor bas zhes pa la/ tshor ba ni zag pa dang bcas pa dang zag pa med pa rnams so/ /nges par tshor ba dngos po med cing mtshan ma med pa'i phyir/ chos</text></item>
<item><p>214a.2</p><section></section><text>kyi mtshan nyid ma grub pas nges par tshor ba zhes bya'o/ /'o na lha'i sku ji ltar bskyed ce na/ don rnams thams cad 'byung bas na/ /sems ni rin po che zhes bya/ /zhes bya ba ni/ bdag med pa'i chos don dam pa'i bden pa de las rang la byin gyis brlab pa'i rim gyis kun tu</text></item>
<item><p>214a.3</p><section></section><text>'byung ba ste/ sngon gyi 'phen pa'i shugs kyis nor bu rin po che ltar 'byung ngo / /ra t+na d+h+ri ka ces pa ni bsam pa thams cad yongs su rdzogs par byed pa'i rin po che 'dzin par mdzad pas na/ rin chen 'chang ste/ drang ba'i don to/ /yang dag pa'i mtha' rin po che 'dzin par mdzad</text></item>
<item><p>214a.4</p><section></section><text>pas na rin chen 'chang ste/ nges pa'i don to/ /'od dpag tu med pa'i byang chub kyi sems bstan pa'i phyir/ mtshan gzhi mtshan nyid dngos po yis/ /zhes pa la/ mtshan gzhi ni 'dus byas dang 'dus ma byas rnams so/ /mtshan nyid ces pa ni chos rnams kyi chos nyid ma grub na</text></item>
<item><p>214a.5</p><section></section><text>de rnams kyi mtshan nyid gang la yod de/ mo gsham bu'i kha dog ljang ba dang dkar ba la sogs pa dang 'dra'o/ /kun la zhes pa ni bsgom par bya ba med pa'o/ /kun gyis zhes pa ni bsgom pa med pa'o/ /thams cad du zhes pa ni sgom pa dang bsgom par bya ba'i rang bzhin med pa'i</text></item>
<item><p>214a.6</p><section></section><text>phyir ro/ /'o na lha'i rnal 'byor du ji ltar 'gyur zhe na/ dga' ba'i mtshan nyid mtshan gzhi ni/ /zhes bya ba ni/ dga' ba'i mtshan nyid ces pa ni 'du shes kyi dga' bas te kun rdzob kyi bden pa'o/ /mtshan gzhi ni don dam par 'dus byas dang 'dus ma byas kyi chos rnams</text></item>
<item><p>214a.7</p><section></section><text>rang bzhin med pa'o/ /de gnyis gcig tu sbyor ba las lha'i sku 'byung ngo / /A ro l-i ka ces pa ni/ a ni ma lus pa'o/ /ro ni 'khor ba'o/ /l-i ka ni de las 'das pas na/ A ro l-i ka ste drang ba'i don to/ /a ni ma lus pa'o/ /ro ni ye shes gsum mo/ /de bas na don dam</text></item>
<item><p>214b.1</p><section></section><text>ba'i bden par bgrod par 'gyur ba ste/ nges pa'i don to/ /don yod grub pa'i byang chub kyi sems bstan pa'i phyir/ rnam shes zhes pa ni kun rdzob kyi bden pa'o/ /rab mthar 'byin byed ces pa ni/ don dam pa'i bden pa ste/ phyi nang gi dngos po rnams ni bden pa gnyis kyi ngo bo</text></item>
<item><p>214b.2</p><section></section><text>nyid gcig tu 'du shes pa gang yin pa de ni shes rab ste/ 'du byed sems dpa' 'dzin pa na/ /zhes pa ni/ mngon par rtogs pa'i rgyud dang / 'bras bu'i ngo bo nyid byang chub gnyis rgyu dang 'bras bu dbyer mi phyed par yid 'du byed sems dpa' rtogs par byed cing 'dzin par byed</text></item>
<item><p>214b.3</p><section></section><text>de/ rgyu dang 'bras bu mi phyed par yongs su shes pa nyid ni shes rab 'dzin zhes bya'o/ /pradz+nyA d+h+ra ka ces pa ni chos rab tu 'dzin par byed pa'i mtshan nyid de 'dzin par byed pas na shes rab 'dzin te/ drang ba'i don to/ /shes rab ni zla ba snang ba ste/ de khams phra ba 'dzin par mdzad</text></item>
<item><p>214b.4</p><section></section><text>pas na shes rab 'dzin pa ste/ nges pa'i don to/ /da ni zhe sdang gi rigs la sogs pa'i don bstan pa la/ dang po rigs thams cad kyi gzhi bstan pa'i phyir/ rigs ni rgyud ces bya bar bshad/ /rgyud ni thog ma zhes brjod do/ /zhes pa la/ rigs ni rang gi sems kyi rgyud ces bya ba yin</text></item>
<item><p>214b.5</p><section></section><text>te/ rang gi sems kyi rang bzhin de ni thog ma med pa'i dus nas yang dag pa'i kun rdzob tu ye shes sgyu ma snang ba de la thog ma med pa zhes bya ba dang / rigs dang rgyun dang rgyud ces bya'o/ /de nyid sems rnam par dag pa yang dag par rtogs pa'i dus na/ yang dag pa'i rigs zhes bya ba</text></item>
<item><p>214b.6</p><section></section><text>yin no/ /mi 'jig skye ba med gang yin/ /zhes pa la/ don dam pa sems kyi rgyun de skye ba med pa gang yin pa de/ kun rdzob tu ni sems kyi rgyud de sgyu ma lta bur snang bas mi 'jig pa zhes bya'o/ /de bas na/ mi 'jig skye ba med pa'i sems de ni gtso bo 'am mgon po'am rten nam</text></item>
<item><p>214b.7</p><section></section><text>rgyu'am thog ma zhes bya'o/ /'di skad ston te/ rang gi sems kyi rgyun sgyu ma lta bur snang ba de/ don dam pa skye 'jig med par rtogs pa de las ye shes lnga'i tshul du rigs thams cad 'byung bar 'gyur ro zhes ston to/ /da ni zhe sdang gi rigs zhes bya ba bstan pa'i phyir/ rgyu 'bras</text></item>
<item><p>215a.1</p><section></section><text>gnyis la zhes pa ni rgyu rnam par shes pa las 'bras bu zhe sdang skye ste/ de gnyis kyi chos kyi dbyings kyi ye shes kyi skye ba med par sdang bas na rnam par shes pa nyid dag pa zhe sdang zhes bya'o/ /'di skad ston to/ /thugs rje chen po'i thabs kyi khro bo ni zhe sdang yin la/ de'i</text></item>
<item><p>215a.2</p><section></section><text>rigs ni zhe sdang gi rigs so/ /gti mug bstan pa'i phyir/ bems po bcings pa'i rang bzhin can/ /zhes pa ni/ rang gi sems kyi rgyun stong pa nyid las me long lta bu'i ye shes kyi gzugs kyi skur snang ba ni/ gzung 'dzin gyi rtog pa bems po dang bral bas na de'i rang bzhin</text></item>
<item><p>215a.3</p><section></section><text>de la gti mug ces bya ste/ zhi ba'i ngang tshul de la gzugs dang gti mug ces bya'o/ /'di skad ston te/ sems rmongs pa rnams sbyang ba'i phyir/ zhi ba'i ngang tshul can gang yin pas na gti mug ste de'i rigs so/ /nga rgyal bstan pa'i phyir/ bdag tu slob pa'i ngo bo yis/ /tshor</text></item>
<item><p>215a.4</p><section></section><text>ba dregs pa yin par bshad/ /ces pa la/ rang gi sems kyi rgyun skye 'jig med pa de nyid bdag dang chos thams cad mnyam pa nyid kyi ye shes su slob ma'i ngo bo chen pos nges par dregs pa'o/ /'di skad ston te/ bsam pa thams cad rdzogs par byed pas na/ yang dag pa'i tshor</text></item>
<item><p>215a.5</p><section></section><text>ba ni yid bzhin gyi nor bu ste de'i rigs zhes bya'o/ /'dod chags bstan pa'i phyir/ dngos la chags pa'i mtshan nyid can/ /'du shes yang dag chags bdag nyid/ /ces bya ba la/ rang gi sems kyi rgyun gnyis su med pa de nyid so sor rtog pa'i ye shes su snang bas dngos po thams</text></item>
<item><p>215a.6</p><section></section><text>cad la thugs rjes chags pa dang / yang dag pa'i ye shes kyi 'du shes kyis yang dag pa'i mtha' la chags pa'i bdag nyid de la de skad ces bya'o/ /'di skad ston te/ so sor rtog pa'i ye shes kun tu chags pa ni 'dod chags te/ de ni rigs so zhes pa'o/ /phrag dog bstan</text></item>
<item><p>215a.7</p><section></section><text>pa'i phyir/ rkyen gyis drang ba'i bdag nyid can/ /'du shes rtag tu phrag dog yin/ /zhes pa ni/ sems kyi rgyun gnyis su med pa de nyid bya ba nan tan gyi ye shes su snang bas snying rje chen po'i dam tshig gi rkyen gyis drangs te sems can rnams 'don pa'i bdag nyid can gyi</text></item>
<item><p>215b.1</p><section></section><text>yang dag pa'i 'du byed dang / gzhan gyi 'gro ba'i don byed pa'i skabs mi 'byed pa'i phrag dog la de skad ces bya'o/ /de nyid la dam tshig gi rigs zhes bya'o/ /da ni de ltar bstan pa'i don bsdu ba'i phyir/ srid pa kun 'byung thams cad du/ /byang chub sems kyi ngo bo nyid/ /</text></item>
<item><p>215b.2</p><section></section><text>ces pa ni/ sems kyi 'dod pa las 'dod chags la sogs pa'i srid pa'i mtshan nyid thams cad 'byung ba ltar snang yang don dam par byang chub sems kya mtshan nyid skye med du bshad pa'o/ /des ni rigs lnga'i mjug gi don bsdus pa'o/ /da ni mo ha ra tI zhes bya ba</text></item>
<item><p>215b.3</p><section></section><text>la sogs pa ste yum bzhi'i sngags kyi don bstan pa'i phyir/ dam tshig sna tshogs 'dra ba yi/ /zhes pa la sogs pa gsungs te/ mo ha ra tI zhes pa ni gti mug rnam par snang mdzad do/ /de la dga' bas na gti mug dga' ste drang pa'i don to/ /gnyis med ye shes</text></item>
<item><p>215b.4</p><section></section><text>tshogs rnams la/ /nga rgyal byed pa zhes bya ba la gnyis su med pa'i ye shes gti mug rnam par dag pa la yang dag pa'i nga rgyal byed pa ni rmongs pa ste/ de ni gti mug dga' ba ste nges pa'i don to/ /de la phan tshun 'dzer pa ni/ /zhe sdang zhes bya ba ste zhe sdang ni mi bskyod pa'o/ /</text></item>
<item><p>215b.5</p><section></section><text>de la dga' bas na zhe sdang dga' ste drang ba'i don to/ /nyon mongs pa zhe sdang rnam par dag pa'i ngang du phan tshun 'tshe ba la dga' bas na/ zhe sdang dga' ba ste nges pa'i don to/ /mtshan nyid 'dod chags zhen pa yin/ /zhes bya ba ni/ 'dod chags ni 'od dpag</text></item>
<item><p>215b.6</p><section></section><text>tu med pa'o/ /de la zhen cing rjes su chags par byed pa'i mtshan nyid ni gos dkar mo ste drang ba'i don to/ /'dod chags kyi mtshan nyid rnam par dag par zhen pa ni 'dod chags dga' ba ste nges pa'i don to/ /ye shes thabs ni rdo rje bshad/ /ces pa ni/ rdo rje ni don yod par</text></item>
<item><p>215b.7</p><section></section><text>grub pa'o/ /de la ye shes kyi thabs kyis dga' bas na rdo rje dga' ba ste drang ba'i don to/ /rdo rje ye shes thabs kyi dga' bas na rdo rje dga' ba ste nges pa'i don to/ /phun sum tshogs pa'i don gyi yum gyis nye bar sdud pa'i tshig bstan pa'i phyir/ dga' ba rdzogs pa'i</text></item>
<item><p>216a.1</p><section></section><text>longs spyod mchog /ces pa ni/ dga' ba ste lha mo bzhi po 'di dag dang lhan cig spyod pas/ de bzhin gshegs pa thams cad kyi bde ba'i longs spyod kyi mchog sgrub par byed pa'o/ /bud med bde mchog phun sum tshogs/ /zhes pa ni/ 'dod pa'i dbang phyug</text></item>
<item><p>216a.2</p><section></section><text>khyad par can yin pas btsun mo'i mchog dam tshig phun sum tshogs pa'i yon tan sgrub par byed pa'o/ /gti mug ces pa la sogs pa gong du bstan pa rnams so/ /de rnams ni sangs rgyas rnams kyi thabs rdo rje theg pa ste/ gnyis su med pa'i theg pa zhes kyang bya'o/ /da ni khro bo</text></item>
<item><p>216a.3</p><section></section><text>chen po bzhi'i sngags bstan pa'i phyir/ mi 'jig chos rnams bdag nyid ni/ /zhes pa la sogs pa gsungs te/ mi 'jig chos rnams bdag nyid ces pa ni/ kun rdzob tu lus kyi chos thams cad sgyu ma lta bu yin pas mi 'jig ces bya'o/ /ma skyes pa yi ngo bo</text></item>
<item><p>216a.4</p><section></section><text>nyid/ /ces pa ni/ don dam par na de rnams ma skyes shing skye ba med pa ste/ de ltar bden pa gnyis su snang ba las dngos po rnams mi 'da' bas/ dngos po kun gyi dam tshig las/ de nyid rtag pa dang chad pa'i gshin rje las thar bas na ya man+ta kr-i ta ces bya'o/ /gzhan gyis mi</text></item>
<item><p>216a.5</p><section></section><text>thub pa'i sngags bstan pa'i phyir/ rnam shes mig bdag chos rnams ni/ /zhes rnam par shes pa'i sems kyi cha'i chos rnams de nyid yang dag pa ma yin te/ don dam par ni chos nyid du mi 'gyur zhing / gzung 'dzin gyi dag pa de ni sems kyi dam tshig de las mi 'da' ba las shes</text></item>
<item><p>216a.6</p><section></section><text>rab ste/ sems yang dag pa'i mthar thar pa zhes bya'o/ /rta mgrin gyi sngags bstan pa'i phyir/ brjod med bdag nyid chos rnams ni/ /zhes bya ba la/ ngag gis brjod pa'i ming dang / gzugs kyi blo'i rtog pa rnams brjod du med par don dam par rtogs pa ni/ chos</text></item>
<item><p>216a.7</p><section></section><text>rnams kyi dam tshig mi 'da' ba yin pas na ngag yang dag pa'i mthar phyin pa'o/ /bdud rtsi 'khyil pa'i don bstan pa'i phyir/ mi rtog bdag nyid chos rnams ni/ /zhes bya ba la/ lus ngag yid gsum gyi chos rnams stong pa zhi bar rtogs pa ni/ rdo rje kun zhes pa ni/ sangs</text></item>
<item><p>216b.1</p><section></section><text>rgyas kun gyi mi 'da' pa'i dam tshig yin zhes bya'o/ /mi 'jig ces pa la sogs pa ni rab tu byed pa'i tshig sdud pa'o/ /de ltar khro bo bzhi'i nges pa'i don bstan nas/ da ni drang ba dang nges pa'i don gnyis kyis khro bo bzhi bstan pa'i phyir/ gti mug ces pa ni rmongs pa'i mun pa ste</text></item>
<item><p>216b.2</p><section></section><text>ma rig pa'o/ /gti mug longs spyod pas zhes pa ni yang dag pa'i gti mug gdon dam pa'i bden pa ste/ de mthar thug par mdzad cing 'jig par mdzad pas gshin rje gshed de drang ba'i don to/ /gshin rje gshed ces pa ni/ gshin rje ni dmyal ba ste/ de bcom ldan</text></item>
<item><p>216b.3</p><section></section><text>'das kyi khro bo chen po'i ting nge 'dzin gyis mthar thug par mdzad cing 'jig par mdzad pa ste/ des na lus ngan song du mi 'gro bas lus mthar byed cing / rgyu des na ma rig pa dag pas shes bya'i sgrib pa dag cing mthar byed par 'gyur te nges pa'i don to/ /nyes pa zad pa</text></item>
<item><p>216b.4</p><section></section><text>longs spyod pas/ /zhes pa ni/ shes rab kyi nyon mongs pa'i nyes pa 'jig par mdzad pas nyes pa de zad par byed pas shes rab mthar byed de drang ba'i don to/ /rnam par rtog pa'i bdag nyid ni/ shes rab ste nyes pa'o/ /de 'od gsal ba'i nyes pas longs spyod pa'i nyes pa</text></item>
<item><p>216b.5</p><section></section><text>zad pa'i phyir/ shes rab mthar byed pa/ des na sems rnam par dag par byed pas/ nyon mongs pa'i sgrib pa mthar byed par 'gyur te nges pa'i don to/ /'dod chags 'dod pa longs spyod pas/ /zhes pa ni/ 'dod chags kyi ting nge 'dzin gyis pad+ma chus ma gos bzhin du/ </text></item>
<item><p>216b.6</p><section></section><text>nyon mongs pa rnams kyis gos par ma gyur cing phyin ci log la longs spyod pas de nyid 'jig par mdzad pas na pad+ma mthar byed pa ste drang ba'i don te/ pad+ma ni skye gnas so/ /mtha' ni nang ste der 'dod chags kyi dbang po gnyis snyoms par 'jug pa'i phyir bde ba'i thabs</text></item>
<item><p>216b.7</p><section></section><text>kyi mchog tu dga' ba'i bde ba skyed par mdzad pas phyin ci log gi 'dod chags mthar byed dang / des na chags pa mthar byed de/ de bzhin snyoms 'jug ni 'dod chags yin la/ de mthar byed par 'gyur te nges pa'i don to/ /nyon mongs kun zad gang yin dang / /zhes</text></item>
<item><p>217a.1</p><section></section><text>pa ni/ bdud rtsi 'khyil pa'i ting nge 'dzin ston te/ nyon mongs pa ni/ gti mug dang / nyes pa dang / 'dod chags so/ /de dag kun zad pa gang yin pa dang / de bzhin du lus dang ngag dang yid kyi las ni gang yin pa zad pa'i ye shes dang shes bya'i sgrib pa dang / nyon</text></item>
<item><p>217a.2</p><section></section><text>mongs pa'i sgrib pa dang / snyoms par 'jug pa'i sgrib pa'i rtog pa thams cad zad pa'i ye shes de la de skad ces bya'o/ /de ltar nyon mongs pa dang sgrib pa dang / las thams cad rnam par dag pas ye shes chen po'i 'bras bu la bdud rtsi 'khyil pa zhes bya'o/ /bgegs</text></item>
<item><p>217a.3</p><section></section><text>mthar ces pa ni gdon stong phrag mang po rnams mthar mdzad cing 'jig par mdzad pas na bgegs mthar byed pa ste drang ba'i don to/ /bgegs ni bzhi po ste/ de dag 'phel ba dang 'grib pas lus gzir bas na bgegs so/ /de rnams thabs kyi ye shes shar bas</text></item>
<item><p>217a.4</p><section></section><text>rnam par 'jig par mdzad pas na bgegs mthar byed do nges pa'i don to/ /khro bo chen po bzhi'i zhar la khro bo drug bstan pa'i phyir/ gzung dang chags pa nyid dang ni/ /zhes pa la sogs pa smos te/ khro bo drug gang yin pa gsal bar bya ba'i phyir/ 'dod pa'i rgyal po la</text></item>
<item><p>217a.5</p><section></section><text>sogs pa drug /ces bstan te/ 'og nas/ 'dod rgyal dbyug sngon stobs mi g.yo/ /steng du 'khor lo 'og gnod mdzes/ /zhes pa rim pa bzhin du sbyar ro/ /drug las thugs ni kun tu 'byung / /zhes pa ni/ khro bo drug gi rnam par shes pa la sogs pa la/ rnam par shes pa</text></item>
<item><p>217a.6</p><section></section><text>drug rim pa bzhin du sbyar ro/ /de ltar gleng gzhi'i lha bcu gsum dang khro bo drug bstan nas/ da ni dkyil 'khor gzhan rnams zhar la 'byung ba bstan pa'i phyir/ dam tshig rdo rje zhes bya ba la sogs pa la/ dam tshig rdo rje zhes pa ni sgrib pa rnam par sel ba'o/ /sogs</text></item>
<item><p>217a.7</p><section></section><text>zhes pa ni sku rdo rje ni sa'i snying po'o/ /gsung rdo rje ni 'jig rten dbang phyug go/ /thugs rdo rje ni phyag na rdo rje'o/ /ting nge 'dzin rdo rje ni nam mkha'i snying po'o/ /rgyal ba rdo rje ni byams pa ste drug pa'o/ /sa ni sangs rgyas spyan no/ /sogs pas ni chu mA ma kI'o/ /me ni gos</text></item>
<item><p>217b.1</p><section></section><text>dkar mo'o/ /rlung ni dam tshig sgrol ma'o/ /nam mkha' ni 'jam dpal lo/ /'byung zhes pa ni yum bzhi'o/ /'byung las gyur ni dbang po drug ste/ byang chub sems dpa'o/ /reg pa ni lha mo'o/ /rgyal ba ni byang chub sems dpa'o/ /gzugs kyi rdo rje la sogs gang / /</text></item>
<item><p>217b.2</p><section></section><text>zhes pa ni gzugs rdo rje dang sgra rdo rje dang / dri rdo rje dang ro rdo rje dang reg rdo rje dang chos kyi dbyings kyi rdo rje dang kun tu bzang po drug ste/ de yan chad du dkyil 'khor tshang bar rdzogs par bstan nas/ de rnams kyi bdag po ni/ rdo rje 'chang yin pa'i phyir/ rdo rje'i bdag po zhes bshad</text></item>
<item><p>217b.3</p><section></section><text>do zhes bya'o/ /de bas na rtsa ba'i rgyud du lha bcu gsum bstan pa las/ rgyud phyi ma las lha sum cu rtsa gnyis kha bskang ba yin no/ /de lta bu'i lha rnams rdo rje 'chang chen po las sprul par bstan cing yi ge gsum las 'byung bar bstan pa'i phyir/ sku gsung thugs kyi</text></item>
<item><p>217b.4</p><section></section><text>rdo rje las/ /bdag nyid chen pos lha sum cu rtsa gnyis kun tu 'byung bar bstan pa yin no zhes bya'o/ /da ni rnal 'byor pa'i spyod pa bstan pa'i phyir/ thabs dang shes rab las byung ba'i/ /zhes bya ba la sogs pa gsungs te/ rnal 'byor gyi spyod pa'i thabs dang / shes rab</text></item>
<item><p>217b.5</p><section></section><text>kyi spyod pas spros pa dang bcas pa dang / spros pa med pa dang / shin tu spros pa med pa las byung ba'i spyod pa dang ldan pas/ phung po zhes pa lha sum cu rtsa gnyis/ rdzogs pa'i rim par sbyor zhing sbyor ba des/ /byas zhes pa snang ba gsum du nges pa de nyid thams cad dag pa zhes pa 'od gsal</text></item>
<item><p>217b.6</p><section></section><text>du mos pa byas la/ rmad du byung ba'i spyod pa bstan pa'i phyir/ 'jigs pa thams cad spangs nas su/ /zhes pa ni gdon dang lha la sogs pa'i bdud do/ /dogs pa med pa'i zhes pa ni ngan song la sogs pa'o/ /seng ge zhes pa ni seng ge lta bu'i spyod pa spyad par bya</text></item>
<item><p>217b.7</p><section></section><text>ba ni/ chos thams cad sgyu ma lta bur rtogs shing snying rje chen pos 'gro ba'i don rdzogs par byed pa'o/ /seng ge lta bu de nyid rgyas par bstan pa ni/ 'di la mi bya cung zad med/ /ces pa la sogs pa'o/ /mnyam par gzhag dang ma bzhag sbyor/ /zhes pa ni/ chos</text></item>
<item><p>218a.1</p><section></section><text>thams cad sgyu ma lta bur rtogs pa las/ mnyam par gzhag pa dang / ma bzhag pa'i rtog pa med pa ni/ kun du smyon pa lta bur rgyu bas na kun du spyod pa zhes bya'o/ /spyod pa de la yang gnyis te/ byang chub sems dpa'i spyod pa ni 'jig rten pa dang 'gal na yang</text></item>
<item><p>218a.2</p><section></section><text>rung / mi 'gal na yang rung / rnam pa gang dang gang gis sems can gyi don rdzogs par 'gyur ba'i rnam pa de dang des sngags pa rnams ni ci nus par rab tu 'jug pa'o/ /de bzhin gshegs pa'i spyod pa ni/ slob dpon gang dag gis de kho na nyid 'don zhing zlos pa'i rin po che lta bu'i gang</text></item>
<item><p>218a.3</p><section></section><text>zag de rnams kyi spyod pa ni/ rdzogs pa'i go rims btags nas/ gang dag mnyam par ma bzhag pa'i sbyor bas spyod pa de nyid ni/ tshe 'di nyid la rang gi ngo bo nyid yongs su brje ba yin pa'i phyir ro/ /da ni sngags kyi nges pa'i tshig bstan pa'i phyir/ dbang po dang ni yul rnams</text></item>
<item><p>218a.4</p><section></section><text>kyis/ /zhes pa ni/ mig la sogs pa'i dbang po lnga dang / gzugs la sogs pa'i yul lnga'i rkyen gyis sems dang sems las byung ba dang / ma rig pa'i yid de la/ man zhes bya bar brjod ces pa'o/ /tra ni skyob par byed pa'i don zhes pa ni/ de ltar sems dang</text></item>
<item><p>218a.5</p><section></section><text>sems las byung ba dang / ma rig pa dang gsum/ snang ba dang / snang ba mched pa dang / snang pa thob pa dang / shes rab dang / thabs dang / nye bar thob pa dang / stong pa nyid dang / shin tu stong pa dang / stong pa chen po gsum du kun rdzob tu shes par byas nas/ thams cad stong</text></item>
<item><p>218a.6</p><section></section><text>pa don dam pa'i bden par rtogs pa'i dus su rang bzhin brgya drug cu'i yid skyob par gyur pas na sngags zhes bya'o/ /sngags kyi spyod pa bstan pa'i phyir/ /'jig rten spyod las rnam grol bar/ /zhes pa ni/ spyod pa de dang ldan nas 'jig rten pa'i spyod pa sna tshogs pa</text></item>
<item><p>218a.7</p><section></section><text>rnam par grol bar byed do/ /de yang gang yin zhe na/ sngar bshad dam tshig sdom pa ste/ /zhes pa ni/ sngar rtsa ba'i rgyud le'u bcu bdun pa las/ lha dang / klu dang / lha ma yin dang / srin po dang / sha za dang / mkha' 'gro ma la sogs pa'i dam tshig dang / sdom pa bstan pa de</text></item>
<item><p>218b.1</p><section></section><text>rnams rnal 'byor pas spyod cing srung ba ni/ sngags kyi spyod pa zhes bya'o/ /da ni bzlas brjod bstan pa'i phyir/ rang rang gi ngo bo nyid ces pa la sogs pa gsungs te/ rang rang zhes pa ni sku dang gsung dang thugs dang rin po che dang / thogs med do/ /ngo bo nyid ni rdo rje 'dzin pa</text></item>
<item><p>218b.2</p><section></section><text>gcig pu'i mthar phyin pa'o/ /snying po yid kyis rnam bsams te/ /zhes pa ni/ oM AHhUM gsum 'jug pa dang gnas pa dang ldang ba'i ngo bor shes par bya'o/ /gsang sngags bzlas pa'i dbye ba yis/ /zhes pa ni/ lha re re'i sprul pa yang sku gsung thugs kyi dbye ba gsum</text></item>
<item><p>218b.3</p><section></section><text>gyis so/ /bzlas par byed cing spro zhing bsdu/ /zhes pa ni/ so so tha dad par spro zhing / rang gi lus kyi dkyil 'khor las nye bar 'byin pa'i bya ba byed pa'o/ /zung du sbyar ba bstan pa'i phyir/ /sangs rgyas sna tshogs rdo rje'i bdag /ye shes sa bon dag gis bsdu/ /</text></item>
<item><p>218b.4</p><section></section><text>zhes pa ni/ sprul pa'i lha'i sku brjod pa ste/ gnas nas bskyod nas spro ba ste/ phung po la sogs pa'i rang bzhin gyis bdag nyid du gzhag par bya ba dang / zung du sbyar ba'i gnas skabs su rab tu bsdu ba ste/ ting nge 'dzin gyi sems par gzhag par bya'o/ /byang chub</text></item>
<item><p>218b.5</p><section></section><text>bdag med sa bon gyi/ /brtul zhugs can gyis bdag med gzung / /zhes pa ni/ lus ngag yid gsum dngos po med cing bdag med pa'i byang chub ste/ brtul zhugs zhes pa ni so sor rtog pa'i bdag nyid can gyi ye shes kyi khyad par can bdag med par gzung</text></item>
<item><p>218b.6</p><section></section><text>zhing spro zhing gsal bar bya'o/ /sna tshogs de bzhin sna tshogs spro/ /zhes pa ni/ sku gsung thugs kyi dbye bas rang gi lus kyi dkyil 'khor las gong ma bzhin du 'byin cing spro ba'o/ /dus gsum sa bon dag gis bzla/ /zhes pa ni/ sku rdo rje sa bon oM ni gzung ba'i dngos po dang</text></item>
<item><p>218b.7</p><section></section><text>'dzin pa'i dngos po med par spyad pa ni sku'i bzlas pa'o/ /gsung rdo rje'i sa bon AHni sgra zin pa dang ma zin pa mngon par byang chub pa'o/ /thugs rdo rje'i sa bon hUM ni thugs ji lta ba bzhin du mngon par byang chub pas tshol ba ni thugs kyi bzlas pa'o/ /de ltar yid kyi</text></item>
<item><p>219a.1</p><section></section><text>bzlas pa bshad nas/ da ni ngag gi bzlas pa bstan pa'i phyir/ bzlas pa smra bar grags pa yin/ /zhes pa ni/ khro bo gshin rje gshed la sogs pa'i dam tshig las bskrad pa la sogs pa'i dus su rang gi lces sgra bsgrags shing smra ba ste/ rang ngam gzhan gyis</text></item>
<item><p>219a.2</p><section></section><text>thos par ro/ /ngag kun bzlas pa zhes pa ni sprul zhes pa la sogs pa'i sngags kyi tshig go/ /sngags ni 'bod pa zhes pa ni/ lces sgra bsgrags shing skad du 'don pa'o/ /de nyid bskul bar smra ba yi/ /zhes pa ni/ rang gi lha'i dkyil 'khor bskul ba'o/ /rgyas 'debs pa'i</text></item>
<item><p>219a.3</p><section></section><text>don bstan pa'i phyir/ ji ltar thugs sogs byin brlabs te/ /zhes pa ni/ sku gsung thugs byin gyis brlabs nas ye shes sems dpa' bskyed pa dang / ting nge 'dzin sems dpa' yang de bzhin du rig par bya'o/ /de ltar phyag rgya bzhis rgyas btabs nas/ dbu rgyan</text></item>
<item><p>219a.4</p><section></section><text>ji ltar bya ba bstan pa'i phyir/ de rnams spyi bor dbang zhes pa ni/ lha so so la spyi bor lha bzhag pa'o/ /de bzhin kun du mchod pa'o/ /zhes pa ni/ dbang bskur ba'i lha la mchod nas gsol ba gdab ste dbang bskur ba'o/ /rdo rje 'chang ba gang yin pa'i/ /rig pa yod</text></item>
<item><p>219a.5</p><section></section><text>pa'i sbyor ba dang / /bdag byin brlab sogs de bzhin te/ /zhes pa ni/ dkyil 'khor pa'i lha rnams la rtsa ba'i rgyud kyi le'u bco lnga pa las bstan pa bzhin te/ rdo rje 'chang ba'i dbu la dpal rdo rje sems dpas dbang bskur ba'o/ /rig pa spyan ma la sogs pa so so</text></item>
<item><p>219a.6</p><section></section><text>la rnam par snang mdzad la sogs pas dbang bskur ro/ /de bzhin du rdo rje'i rigs la mi bskyod pas dbang bskur ro/ /de bzhin gshegs pa'i rigs la sku rdo rjes dbang bskur ro/ /pad+ma'i rigs la gsung rdo rjes dbang bskur ro/ /rin po che'i rigs la rin chen</text></item>
<item><p>219a.7</p><section></section><text>'byung ldan gyis dbang bskur ro/ /las kyi rigs la don yod grub pas dbang bskur ro/ /de bas bdag la dbu rgyan gyi byin gyis brlabs pa de bzhin du shes par bya'o/ /de bzhin longs spyod bzhir shes bya/ /zhes pa ni phyag rgya bzhi'o/ /de ltar dkyil 'khor</text></item>
<item><p>219b.1</p><section></section><text>pa'i dbu rgyan bstan nas/ da ni dpa' bo gcig pa'i dbu rgyan bstan pa'i phyir/ dpa' bo rdo rje gcig pu yi/ /zhes pa la sogs pa'o/ /dbu rgyan gyi tshul yang gsum ste/ snying po zhes pa ni/ oM AHhUM gsum mo/ /phyag rgya ni lha'i sku'i sku'o/ /sngags ni badzra</text></item>
<item><p>219b.2</p><section></section><text>d+h+r-i ka la sogs pa'o/ /rang rig ces pa ni bshad zin to/ /'bras bu zhes pa ni mi bskyod pa la sogs pa'o/ /rgyu zhes pa ni rdo rje 'chang ba'o/ /chos 'byung ba bstan pa'i phyir/ longs spyod bzhi dang yang dag ldan/ /zhes pa la sogs pa ste/ longs spyod bzhi zhes pa</text></item>
<item><p>219b.3</p><section></section><text>ni/ /sku rdo rje dang gsung rdo rje dang thugs rdo rje dang ye shes sems dpa'o/ /yang dag ldan la sogs pa'o/ /rig pa'i skyes bu zhes pa ni rdo rje 'chang ba chen po'o/ /gru gsum zhes pa ni/ sku gsung thugs kyi dbye ba chos kyi 'byung gnas gru gsum du bsgoms la/ de'i</text></item>
<item><p>219b.4</p><section></section><text>phyi rol du bka'i 'khor lo bsgom pa'i phyir/ kun nas ser po'i 'khor lo ni/ dbus su chos 'byung bsgoms la/ de'i dbus su rig pa'i skyes bu rdo rje 'chang bsgom pa'o/ /rtsibs kun la ni khro bo bcu/ /zhes pa ni/ rtsibs bcu la khro bo gshin rje gshed la sogs</text></item>
<item><p>219b.5</p><section></section><text>pa bsam gtan gyi dkyil 'khor du bsgoms la/ bka' bsgo bas dbang po la sogs pa'i phyogs skyong la bgegs byed pa rnams bsrung zhing bzlog par bya ba dang / sgrub pa po rnams kyi sems rnam par g.yeng ba bsrung ba'i phyir ro/ /'gog pa'i rdo rje zhes pa ni/ </text></item>
<item><p>219b.6</p><section></section><text>rtse gcig pas gnas pa ni/mi g.yo ba dang mtshungs par 'khor/ /zhes pa ni/lha rnams mi g.yo bar 'khor lo 'khor zhes pa'o/ /sangs rgyas zhes pa ni sangs rgyas kyi ye shes so/ /da ni rgyud kyi sdom pa bstan pa'i phyir/ rdo rje 'chang gi chos bstan pa/ /zhes ni/ </text></item>
<item><p>219b.7</p><section></section><text>rdo rje 'chang bar mdzad pas/ rdo rje 'dzin pa ste yi ge'i don to/ /me long lta bu la sogs pa'i ye shes lnga bo de'i rang bzhin gyis rdo rje 'chang bar mdzad pas na rdo rje 'dzin pa ste spyi'i don to/ /yid kyi rang bzhin gyi sku lus 'dzin par mdzad pas na rdo rje 'dzin pa ste sbas</text></item>
<item><p>220a.1</p><section></section><text>pa'i don to/ /rdo rje ni gnyis su med pa'i ye shes te/ de'i ngo bo nyid kyis 'chang bar mdzad pas na rdo rje 'dzin pa ste mthar thug pa'o/ /bskyed pa yi ni rim nyid dang / /zhes pa ni/ thog mar gnas kyi nges pa dang / snying rje chen po la dmigs pa dang / </text></item>
<item><p>220a.2</p><section></section><text>bka'i 'khor lo dang / srung ba'i 'khor lo la dmigs pa dang / stong pa nyid la dmigs pa dang / sa'i cha gzhal yas khang bskyed pa dang / lhag par mos pas lha bskyed pa dang / don dam pa'i dkyil 'khor la gzhag pa dang / slar nyi ma la dmigs pa dang / </text></item>
<item><p>220a.3</p><section></section><text>mthar zla ba'i dkyil 'khor la dmigs pa dang / rdo rje 'chang chen po bskyed pa dang / sngags kyis byin gyis brlab pa dang / phung po la sogs pa dag pa dang / sku gsung thugs byin gyis brlab pa dang / sems dpa' sum brtsegs bsgom pa dang / rdo rje pad+ma 'dus</text></item>
<item><p>220a.4</p><section></section><text>byas te byin gyis brlab pa dang / rjes su chags pa dang / mchod pa'i sngags dang / nang gi dkyil 'khor dang / phyung ba'i dkyil 'khor dang / ngag gi bzlas pa dang / rdo rje'i bzlas pa dang / don dam pa zhugs pa dang / bskul ba dang / bstod pa dang / nye bar bsdu ba dang / </text></item>
<item><p>220a.5</p><section></section><text>sngags la mchog tu gzhol ba'i las dang / nang la mchog tu gzhol ba'i las dang / kha zad kyi bsam gtan dang / thun mong gi dngos grub brgyad bsgrub pa rnams ni bskyed pa'i rim pa'o/ /de bzhin rdzogs pa'i rim pa'o/ /zhes pa ni sngags kyi de kho na nyid dang / </text></item>
<item><p>220a.6</p><section></section><text>phyag rgya'i de kho na nyid dang / bdag gi de kho na nyid dang / ye shes kyi de kho na nyid do/ /sgrub pa yin zhes pa ni/ dkyil 'khor bris pa las kyi tshogs dang / grub pa brgyad dang sangs rgyas nyid sgrub pa'i/ /nan tan zhes pa ni mngon par 'dod pa'i dngos grub mngon du</text></item>
<item><p>220a.7</p><section></section><text>bya ba'i phyir/ phyi dang nang gi bdag nyid can gyi rang gi lha la snying po bskul ba'o/ /de bzhin zhes pa ni/ rtsa ba'i rgyud le'u lnga pa dang / bdun pa dang / dgu pa dang / bcu bdun pa'o/ /dam tshig sdom pa ni/ rnal 'byor gyi spyod pa dang / rmad du byung ba'i spyod pa dang / </text></item>
<item><p>220b.1</p><section></section><text>dam tshig dang sdom pa rnams/ sngar ni de kun rgyas par ni/ /rim pa'i dbye bas phye ba yin/ /zhes pa ni/ sngar rtsa ba'i le'u de dag tu gsal bar bshad pa'o/ /'di skad ston te/ rgyud kyi sdom ni/ bskyed pa'i rim pa dang / rdzogs pa'i rim pa dang / dkyil 'khor</text></item>
<item><p>220b.2</p><section></section><text>du sgrub pa dang / nan tan gyis snying po bskul ba dang / rnal 'byor gyi spyod pa dang / rmad du byung ba'i spyod pa dang / dam tshig dang / sdom pa rnams kyi rim pa'i dbye bas phye ba de rnams sngar rtsa ba'i rgyud du bstan pa yin no zhes pa ni/ rgyud kyi don bsdus pa'i sdom yin no / /</text></item>
<item><p>220b.3</p><section></section><text>'dod chags zhe sdang gti mug gsum gyi bsam gtan bstan pa'i phyir/ gzugs dang sgra sogs 'dod pa ni/ /zhes pa la sogs pa gsungs te/ bde ba ni 'dod chags so/ /sdug bsngal ni zhe sdang ngo / /'dod pa de rnams dam tshig mtshungs/ /zhes pa ni/ thams</text></item>
<item><p>220b.4</p><section></section><text>cad stong pa 'od gsal bar dang dam tshig gsungs zhes pa'o/ /da ni rnam pa bden pa dang / rnam pa brdzun pa dang gnyis bstan pa'i phyir/ rnam bcas dang ni rnam pa med/ /ces pa'o/ /yi ge gsum ni oM AHhUM gsum mo/ /sa gsum ni sku gsungs thugs so/ /</text></item>
<item><p>220b.5</p><section></section><text>gsang ba dag pa zhes pa ni rigs gsum mo/ /de ltar gsum gyis ting nge 'dzin mdor bstan nas/ da ni de dag nyid rgyas pas bshad pa'i phyir/ zhe sdang sbyor bas rnal 'byor pa/ /zhes bya ba la/ rdo rje 'chang chen po yongs su gyur pa las mi bskyod pa bskyed</text></item>
<item><p>220b.6</p><section></section><text>na/ /rdo rje la sogs pa phyag tu bsgoms nas/ dkyil 'khor pa rnams bskyed de/ phyag gi rdo rje las 'od zer 'phro ba bsgoms te/ de dus gsum du byung ba'i de bzhin gshegs pa dmigs te/ des phye mar brlags shing 'jig par 'gyur ba ste/ de lta bu'i spro ba dang bsdu</text></item>
<item><p>220b.7</p><section></section><text>ba des ni las kyi tshogs drag po nus par 'gyur zhing / sems kyi dbang phyug 'thob par 'gyur ro/ /gti mug sbyor bas rnal 'byor bas/ /gti mug 'khor lo bskyed nas ni/ /zhes pa rnam par snang mdzad dkyil 'khor gyi gtso bor bsgoms la/ mi bskyod pa</text></item>
<item><p>221a.1</p><section></section><text>la sogs pa'i 'khor rnams spros te/ rgyan rin po che la sogs pa gang dang gang de bzhin gshegs pa gang dang gang mdog mthun pa de dang de 'don zhing bskul bar bya'o/ /de ltar de bzhin gshegs pa thams cad yang dag par btang nas sgrub pa pos 'od zer</text></item>
<item><p>221a.2</p><section></section><text>dkar po la sogs pa'i zhags pas mngon par 'dod pa'i rin po che'i rigs bcings la mi g.yo bar bya'o/ /de nas rang gi lce'i pad+ma las byung ba'i yi ge hri'i lcags kyus drangs nas rang gi khyim du gzhag par bya ba'i phyir/ rin chen kun gyis rab tu gang / /zhes pa'o/ /de ser</text></item>
<item><p>221a.3</p><section></section><text>sna'i nyon mongs pa'i dri ma rnam par dag pa'i phyir/ gti mug sems kyi rgya mtsho bsgom/ /zhes pa'o/ /sbyin pa'i char ni rab tu 'bebs/ /zhes pa ni/ de nas phongs pa rnams la sbyin pa'i char dbab cing sbyin par bya'o/ /'dod chags 'khor lo bskyed nas ni/ /zhes pa ni/ rdo rje</text></item>
<item><p>221a.4</p><section></section><text>'chang chen po yongs su gyur pa las 'od dpag med bskyed la/ dkyil 'khor pa'i lha rnams kyi gzhal yas khang gi nang thams cad du dag cing spros pa'o/ /lha mo thams cad phrogs pas su/ /zhes pa ni/ dkyil 'khor gyi lha yab yum rnams rjes su mnyes pa la sogs pa</text></item>
<item><p>221a.5</p><section></section><text>sngon du 'gro ba'i/ rdo rje dang pad+ma mnyam par sbyar la dga' ba spyad cing / bdag nyid rol par bya ba dag gis skad cig nye bar spyad par bya'o/ /de yi yon tan bstan pa'i phyir/ /khams gsum dag du 'byung ba yi/ /zhes pa la sogs pas bstan to/ /da ni spyod pa de spyod pa'i</text></item>
<item><p>221a.6</p><section></section><text>dgos pa bstan pa'i phyir/ dkyil 'khor dang ni zhes pa ni/ bskyed pa'i rim pa phyung ba'i dkyil 'khor dang / rdzogs pa'i rim pa spros pa'i zung 'jug gi sku gsung thugs kyi dkyil 'khor ro/ /dbang bskur dang zhes pa ni/ gsang ba dang / shes rab ye shes dang / bzhi ba'o/ /</text></item>
<item><p>221a.7</p><section></section><text>lam mchog ni tshogs rnams zhes pa ni/ nang la mchog tu gzhol pa'i tshogs/ grub pa'i bgrod pa zhes pa ni/ de rnams phyag rgya la brten nas grub par gyur to/ /drang ba'i don to/ /nges pa'i don ni dgongs pa lung ston gyi le'u dgu pa las bshad do/ /'di skad ston par 'gyur</text></item>
<item><p>221b.1</p><section></section><text>te/ /zhe sdang gi dam tshig ni ma rig pa 'od gsal bar 'gyur te/ ye shes kyi rang bzhin gyi skur gyur pa'o/ /gti mug gi dam tshig ni rdzogs pa'i byang chub sgrub par byed pa'o/ /'dod chags kyi dam tshig ni stong pa bzhi dang mnyam par sbyar nas/ bden pa gnyis kyi dbang po zung</text></item>
<item><p>221b.2</p><section></section><text>'jug du sbyar nas sbyor ba'i zhes ston to/ /rdo rje dra ba rin chen 'byung / /zhes pa ni/ rdo rje 'chang chen po yongs su gyur pa las/ dkon mchog dpal bsgoms la/ gzhal yas khang gi nang du dkyil 'khor pas gang bar spro ste/ brtse ba med pa'i rtsub pa'i ngag gis bsdus pa'i don thams</text></item>
<item><p>221b.3</p><section></section><text>cad 'byung ba'i phyir smra bar bya ste drang ba'i don to/ /phung po la sogs med ston tshig /yang dag don gyi brdzun ngag sogs/ /brlab na byang chub 'thob par 'gyur/ /zhes bya ba ste/ de bzhin gshegs pa'i don to/ /rin chen bzhin du dam tshig ces/ /zhes pa ni/ rdo rje</text></item>
<item><p>221b.4</p><section></section><text>'chang chen po yongs su gyur pa las don yong grub pa bsgoms la/ de'i 'og tu dkyil 'khor thams cad bsgom par bya'o/ /de nas sems can thams cad kyang / de nyid du gnas par bsgom zhing / de rnams la chos thams cad sgyu ma lta bu yin pas/ chos thams cad brdzun</text></item>
<item><p>221b.5</p><section></section><text>pa'o zhes rdo rje'i tshig don la gnas pa ste/ de bzhin gshegs pa thams cad dang sems can thams cad la slu ba po lta bu'i ngo bo nyid kyis tshig brjod par bsgom pa ni drang ba'i don to/ /gang zhig phyi nang bdag nyid che/ /'di dag thams cad brdzun par 'dod/ /rnam</text></item>
<item><p>221b.6</p><section></section><text>rtog 'ching las grol byang chub/ /'di ni don yod dam tshig go/ /zhes pa ni nges pa'i don to/ /dkyil 'khor gyi don bstan pa'i phyir/ b+ha ga dkyil 'khor zhes grags dang / /zhes pa ni/ nang du gnas pa dang / phyir phyung ba'i dkyil 'khor ro/ /byang chub sems kyi dkyil</text></item>
<item><p>221b.7</p><section></section><text>'khor ro/ /zhes pa ni/ don dam pa'i dkyil 'khor ro/ /lus kyi dkyil 'khor zhes bya dang / /zhes pa ni/ sku'i dkyil 'khor te rdo rje 'chang gi sku la lha sum cu rtsa gnyis bkod pa'o/ /phyag rgya dgod pa'i don bstan pa'i phyir/ phung po khams dang skye mched rnams/ /zhes pa ni</text></item>
<item><p>222a.1</p><section></section><text>gong gi lus kyi dkyil 'khor rgyas pa bstan pa'i phyir/ lus la lha dgod pa de nyid phyag rgya dgod pa zhes bya'o/ /da ni gong du dkyil 'khor gyi lha bstan pa de rnams dkyil 'khor du dgod pa'i phyir/ phyag rgya brtan dgos pa'o/ /lha bcu gsum ni le'u bzhi bar</text></item>
<item><p>222a.2</p><section></section><text>bstan la/ de'i lhag ma rnams kyi phyag rgya bstan pa'i phyir/ lcags kyu dbyug to zhes pa la sogs pa khro bo drug dang / byang chub sems dpa' brgyad dang / lha mo lnga dang / yum bzhi rnams kyi phyag rgya bstan pa yin no/ /me tog ces pa'i don bstan pa'i phyir/ lha mo dgu</text></item>
<item><p>222a.3</p><section></section><text>dang zhes pa ni/ srog ces pa'i rlung dang / thur du sel ba'i rlung dang / gyen du rgyu ba'i rlung dang / rgyu ba dang / yang dag bar rgyu ba dang / rab tu rgyu ba dang / nges par rgyu ba dang / kun du rgyu ba'o/ /nam mkha'i khams zhes pa ni khyab byed kyi rlung ngo / /sku gsung thugs zhes pa ni/ 'jug</text></item>
<item><p>222a.4</p><section></section><text>pa dang / gnas pa dang ldang ba'i mtshan nyid kyi rlung ngo / /rigs kyi rim pa zhes pa ni/ de nyid yi ge gsum du shes par bya zhing rigs gsum gyi sngags ston par rig par bya'o/ /mchod rten zhes pa'i don bstan pa'i phyir/ rin chen sna bzhi'i bdag nyid can gyi dkyil 'khor gyi</text></item>
<item><p>222a.5</p><section></section><text>gzhal yas khang ni mchod rten dang 'dra bas na de nyid la/ mchod rten sangs rgyas thams cad kyi/ /bzhugs gnas pho brang yin par bshad/ /ces bya'o/ /ye shes 'khor lo'i don bstan pa'i phyir/ ye shes sems dpa' gang reg pa/ /zhes pa ni/ de bzhin gshegs pa</text></item>
<item><p>222a.6</p><section></section><text>thams cad kyi 'khor lo thugs ka'i sa bon gyi 'od zer gyis ye shes dkyil 'khor la reg par byed pa'o/ /de nyid sa bon gang yin pa bstan pa'i phyir/ mi 'gyur rdo rje gsum yi ge /zhes pa ni/ oM AH hUM bstan pa yin no/ /bskul ba la sogs pa bzhi bstan pa'i phyir/ sku</text></item>
<item><p>222a.7</p><section></section><text>gsung thugs kyi de nyid ni/ yi ge gsum mo/ /sad par bya ba ni/ rdo rje 'chang chen po'i bkas gsol ba gdab cing bskul bar bya ste/ gshin rje gshed kyis so/ /phyogs bcu'i 'jig rten khams rnams su/ /zhes pa ni/ dam tshig de nyid kyis dam pa rnams la sbyar zhing</text></item>
<item><p>222b.1</p><section></section><text>dam tshig gi don sgrub pa ni/ bdud rtsi 'khyil pa dang dam tshig stong pa'o/ /rdo rje can kun spyan 'dren pa/ /zhes pa ni/ dam tshig bod pa ste/ dam tshig de las bod cing ming dang sbyar nas/ gzhan gyis mi thub pas dam tshig tu byed pa'o/ /rdo rje can gyi gnas de yi/ /zhes pa ni/ dam</text></item>
<item><p>222b.2</p><section></section><text>tshig 'ching ba ste rta mgrin gyis de la 'ching zhing drag pos nges par sbyor te bcings pa'o/ /dbang bskur ba'i don bstan pa'i phyir/ sku gsung thugs kyi rdo rje yis/ /sku gsung thugs kyi dkyil 'khor du/ /zhes pa ni/ rnam par snang mdzad dang / snang ba mtha' yas dang / mi</text></item>
<item><p>222b.3</p><section></section><text>bskyod pa'i dkyil 'khor ro/ /dbang bskur dbye ba rnam gsum mo/ /rgyud 'di la ni rab tu brtag /ces pa ni bsdus pa'o/ /bum pa'i dbang bskur dang po ste/ /zhes pa ni/ rig pa'i dbang bskur byin nas slob dpon gyi dbang bskur bar bya ste/ de yang bla ma'i man ngag</text></item>
<item><p>222b.4</p><section></section><text>gis/ slob ma gzhug pa'i cho ga sngon du 'gro bas/ bcas pa'i lha de nyid kyi mgo la bcing ba/ gdong g.yogs bkrol ba ste dkyil 'khor bstan pa dang / bum pa la mi bskyod par gyur pas khrus bya ba dang / dbu rgyan la rin chen 'byung ldan bsgoms bas dbang bskur ba dang / </text></item>
<item><p>222b.5</p><section></section><text>rdo rje la 'od dpag med du bsgoms pas dbang bskur ba dang / dril bu la don yod grub par bsgoms pas dbang bskur ba dang / me long bstan pa dang / spyi bor rnam par snang mdzad bsgoms la dbang bskur ba dang / rigs lnga'i dam tshig sbyin pa dang / slob dpon gyi dbang</text></item>
<item><p>222b.6</p><section></section><text>bskur ba byas nas/ slob ma de la dkyil 'khor dang / lha'i de kho na nyid bstan te/ brtul zhugs dang / shAkya thub par lung bstan pa dang / rdo rje 'dzin pas dbugs dbyung ba dang / rjes su gnang ba la sogs te dbang dgu po rdo rje 'chang chen por sprul pa'i dkyil 'khor du rig</text></item>
<item><p>222b.7</p><section></section><text>pa'i dbang bskur pa ni bum pa'i dbang gi cho ga yin no/ /gnyis pa la ni gsang ba'i dbang / /zhes bya ba rgyas par bstan pa'i phyir/ mig yangs sngags kyi snod du rung / /zhes pa la sogs pas bstan te/ sngags kyi snod du rung bas phyag rgya mo gnyis su med pa'i mig</text></item>
<item><p>223a.1</p><section></section><text>yangs pa'o/ /me tog ces pa ni rang byung ba'o/ /sa bon zhes pa ni khu ba'o/ /gsang ba'i dbang zhes pa ni/ thabs dang shes rab kyi snyoms par 'jug pa'i mtshan nyid kyi chog 'di ni de khon nyid gsang ba'i mchod pa zhes bya ste/ 'di 'dod chags dang / 'dod chags dang bral ba dang / 'dod</text></item>
<item><p>223a.2</p><section></section><text>chags bar ma'i rigs kyi nyon mongs pa'i gnas rnam par dag pa mngon sum du byed pa'i phyir ro/ /sngags pa ni slob dpon no/ /slob ma dag la sbyin zhes pa ni 'og nas 'byung ba bzhin du'o/ /nam mkha'i dbyings zhes pa ni/ slob dpon yab</text></item>
<item><p>223a.3</p><section></section><text>yum rdo rje dang pad+ma'i nam mkha'i khams su phrad pa las/ dri chu dang ni rkang ste sa bon dang / yang dag ldan zhes pa/ bdud rtsi phyi ma rnams sbyar ba'o/ /'di skad ston to/ /slob mas bstabs pa'i chog bzhin/ mdzes pa'i lus la gnas pa ji lta ba bzhin du/ oM la sogs pa'i sa bon rnams la/ </text></item>
<item><p>223a.4</p><section></section><text>rnam par snang mdzad la sogs pa'i rigs lngar byin gyis brlab pa byas la/ snyoms par 'jug pa'i cho gas byang chub sems dung phor la sogs par bzhag la/ dri chu dang bsres te/ bkra shis kyi tshigs su bcad pa la sogs pa sngon du 'gro bas slob ma dbang bskur bar bya ste/ byang chub</text></item>
<item><p>223a.5</p><section></section><text>sems ni rin chen 'bar phyung ba/ /ma lus rgyal ba rnams kyis lus skams la/ /rnam dag rdo rje las byung ye shes chu/ /dri med rin chen spyi dbab dbang bskur ro/ /slob mas kyang byang chub las mi g.yo ba'i bsam pas bza' ba dang / rang gi lus la gnas pa'i de bzhin gshegs</text></item>
<item><p>223a.6</p><section></section><text>pa rnams tshim par bya'o zhes bsams nas bza' zhes spyad par bya ste myang ngo / /bla mas kyang sangs rgyas thams cad man ngag bla ma brgyud pa las 'ongs pa sgyu ma'i dpe bcu gnyis nye bar mtshon pa kun rdzob kyi man ngag ji lta ba bzhin du bstan to/ /de ltar gsang ba'i dbang bskur ba bstan nas/ </text></item>
<item><p>223a.7</p><section></section><text>da ni mchog tu gsang ba'i dbang bskur ba bstan pa'i phyir/ rdo rje pad+ma sbyor ba yis/ /rdo rje can kun yang dag bsdu/ /zhes pa ni rdo rje hUM las skyes pa dang / pad+ma a las bskyed nas/ rdo rje pad+ma'i mtshams su 'od zer spros te/ phyogs bcu'i sangs rgyas thams cad 'dus pa lha sum cu rtsa gnyis rang</text></item>
<item><p>223b.1</p><section></section><text>gi sku bzhi'i dkyil 'khor la gnas pa rnams rang gi snying gar bsdus te/ sa bon gyi gzugs su rdo rje'i lam nas phyung la slob ma'i khar dbab par bya'o/ /dbang bskur ba yi go 'phang mchog /ces pa ni/ mchog tu 'ang gsang ba'i dbang bskur ba'i cho ga 'di yin te/ 'di'i yon tan</text></item>
<item><p>223b.2</p><section></section><text>ni las rgyal mchog ces pa la sogs pas ston te/ de yang zla gsang thig le las/ /rdo rje pad+mo las drangs pa/ /sbom po dang ni dbang gi bla/ /rdo rje can du gzhag bya ste/ /rtag pa dga' ba bde ba che/ /kye ma dam tshig 'di brjod cing / /kye ma rdo rje blang bar bya/ /de ni gsang ba zhes bya ste/ /</text></item>
<item><p>223b.3</p><section></section><text>dbang bskur ba yi thabs mchog go/ /rdo rje slob dpon bdag nyid che/ /rang gi khar ni rdo rje bzhag /sems dpa' chen pos drangs byas na/ /sems kyi byang chub bde ba 'thob/ /'di ni mchog tu gsang ba ste/ /dbang bskur ba yi bde ba'o/ /slob ma mi shes pa rnams la/ /'di dag thams cad</text></item>
<item><p>223b.4</p><section></section><text>bsgrag mi bya/ /rdo rje slob dpon gyis bya ba/ /yang nas yang du brtags te bya/ /'di yis dbang ni bskur ma thag /slob ma tshogs kyi bdag por 'gyur/ /sangs rgyas rdo rje 'dzin pa yi/ /slob dpon nyid du bde bar 'gyur/ /gzungs ma rnams kyi dag pa'i bdag /sangs rgyas</text></item>
<item><p>223b.5</p><section></section><text>rnams kyi rdo rjer bshad/ /mkha' la 'gro ba'i spyod 'gyur te/ ri dang 'gro ba kun gyi bdag /des na shes rab ye shes dbang / /slob ma mchog la sbyin par bya'o/ /zhes 'byung ngo / /de ltar gsang ba'i dbang bskur nas/ da ni shes rab ye shes kyi dbang bskur ba'i phyir/ mchog tu dad</text></item>
<item><p>223b.6</p><section></section><text>cing shes rab che/ /zhes pa la sogs pas ston to/ shes rab kyi mtshan nyid dad pa che ba dang / shes rab che ba dang / gzugs bzang ba dang / sgrub pa po la mos pa dang / rnal 'byor la goms pa dang / dam tshig ldan pa ste bla ma la dbul ste/ bla mas 'og nas 'byung ba bzhin byin</text></item>
<item><p>223b.7</p><section></section><text>gyis brlabs te/ sgrub pa po la 'og nas 'byung ba'i cho gas sbyin par bya'o/ /byin gyis brlab pa'i thabs rgyas par bstan ba ni/ rmongs pas bdag nyid gti mug sbyar/ /zhes ba ni/ rnal 'byor pas gti mug rnam par snang mdzad du bsgoms la/ rig ma gti mug dga'</text></item>
<item><p>224a.1</p><section></section><text>mar byin gyis brlabs la/ rnam par snang mdzad kyi ye shes kyi rgyun la gnas pa'i dbang bskur na rnam par snang mdzad du 'gyur ro/ /rig pa'i brtul zhugs bstan pa'i phyir/ slob ma la shes rab sbyin pa'i cho ga bstan pa ni/ rig pa'i lha mo de nyid ni/ /zhes pa ni/ gong du byin</text></item>
<item><p>224a.2</p><section></section><text>gyis brlabs pa'i yum gang yang rung ba de nyid do/ /lag par zhes pa ni/ slob ma'i lag par rig ma'i lag pa bzhag la/ slob dpon gyi lag pa slob ma'i mgor bzhag la/ slob ma la bsgo ba'i tshigs su bcad pa ni/ thabs gzhan gyis ni sangs mi rgya/ /zhes pa la sogs pas</text></item>
<item><p>224a.3</p><section></section><text>bstan to/ /de'i don ni 'di skad de/ slob mas phyis mngon par byang chub pa dang / nang gi mngon par byang chub pa'i rim gyis 'dod chags dang / chags bral dang / 'dod chags par ma'i rim gyis 'od gsal ba'i ye shes mngon du byas la phyag rgya chen po bsgrub par bya ba ni/ shes rab</text></item>
<item><p>224a.4</p><section></section><text>ye shes kyi dbang thob par bya'o/ /bzhi pa ni bdag gis ma bshad do/ /da ni bdud rtsi za ba'i thabs bstan pa'i phyir/ tha mal lus kyi chos la ni/ /zhes pa la/ rang las byung ba'i rdzas/ bshang ba dang / gci ba dang / sa bon dang / khrag dang / mchil ma lnga po rnams ye shes lngar byin gyis</text></item>
<item><p>224a.5</p><section></section><text>brlabs la bza' bar bya'o/ /sbar dang de bzhin bsreg ces pa ni/ yaM las rlung gi dkyil 'khor gyi steng du/ raM las me'i dkyil 'khor bsams te/ a las pad+ma ka pA lar bsgom mo/ /de nas rlung gis me 'bar/ mes bdud rtsi bskol bas bdud rtsi'i gzugs su bya'o/ /rdo rje</text></item>
<item><p>224a.6</p><section></section><text>hUM las byung ba zhes pa/ bar snang du nyi ma'i steng du hUM las rdo rje rtse lnga pa hUM gis mtshan pa dang / bdud rtsi nyid yi ge oM gyis mtshan par bsgoms la/ oM gyi 'od zer gyis bsdus pa dang / hUM gi 'od zer gyis bdud rtsir gyur pa'o/ /bdag yab yum gyi sbyor mtshams las kyang 'od zer dang</text></item>
<item><p>224a.7</p><section></section><text>mtshungs pa spros pas phyogs bcu'i ye shes kyi bdud rtsi lcags kyus drangs nas bdud rtsir bab pa la bza' bar bya'o/ /bza' ba'i sbyor bas bza' bar bya/ /zhes pa ni/ rang gi lha'i rnal 'byor dang ldan pas lkog ma dang mgrin pa sbyang ba byas la/ dpa' bo lnga bstan pa'i phyir/ </text></item>
<item><p>224b.1</p><section></section><text>bsgrub bya'i dngos grub cho ga yis/ /zhes pa ni/ bdud rtsi lnga'i cho ga gong du bstan/ cho gas dpa' bo lnga ste/ sha lnga oM AH hUM du bsams la bza' bar bya'o/ /dngos grub tha ma la ji lta bu/ /zhes pa ni don bstan pa'i phyir/ mi snang ba la sogs pa'i dngos grub ni zhes pa la mi snang ba dang / mngon par shes</text></item>
<item><p>224b.2</p><section></section><text>ba dang / rig 'dzin dang mngag gzhug pa dang / las kyi tshogs rnams ni tha mal pa'i dngos grub ste/ lha dang mi dang gnod sbyin la sogs pa dang thun mong du gyur pa'o/ /bshad pa'i rgyud lha mo bzhis zhus pa las/ ri lu mig sman dngos grub dang / /sa 'og ral gri'i dngos grub dang / /nam</text></item>
<item><p>224b.3</p><section></section><text>mkhar 'phur dang mig sman dang / /'chi ba med dang nad 'joms dang / /grub pa brgyad ces grags pa yin/ /zhes bshad do/ /dngos grub mchog bstan pa'i phyir/ sangs rgyas nyid 'grub ces pa ni/ phyag rgya chen po'i dngos grub gnyis su med pa'i ye shes zung du</text></item>
<item><p>224b.4</p><section></section><text>'jug pa'i mtshan nyid yan lag nyi shu rtsa gcig dang ldan pa de ni/ sangs rgyas rnams kyi dngos grub mchog /ces bya ba'o/ /'bras bu'i rgyud mi 'phrogs ba zhes bya bar gsungs so zhes bshad do/ /rgyud gsang ba 'dus pa la thabs kyi rgyud du yod ces bya bar grags pa'i</text></item>
<item><p>224b.5</p><section></section><text>phyir/ thabs ni rnam pa bzhi po dag /ces bya ba la/ rnal 'byor rgyud ni thams cad du/ /zhes bya ba ni/ gnyis su med par ston pa'i rgyud thams cad do/ /bsnyen pa'i cho ga dang po ste/ /zhes pa la sogs pa ni/ bskyed pa'i rim pa dang / rdzogs pa'i rim pa gnyis kyi rnal 'byor</text></item>
<item><p>224b.6</p><section></section><text>bsnyen sgrub bzhir 'dus par byang sems rdo rje can gyis gsungs so/ /rim pa gnyis kyi tshul du bsnyen bsgrub bzhi rgyas par bshad pa'i phyir/ thun mong mchog gi bye brag gis/ /bsnyen pa rnam pa gnyis su gsungs/ /zhes pa la/ sbyor ba bzhi'i rim gyis rdo rje sems</text></item>
<item><p>224b.7</p><section></section><text>dpa' mnyes par bya ba bskyed pas thun mong gi dngos grub sgrub par byed pa dang / yan lag drug gis rdo rje 'chang chen po rdzogs pa'i rim pa bskyed pas mchog gi dngos grub sgrub par byed pas gnyis su 'gyur zhes bya'o/ /de la bskyed pa'i rim pa bsnyen sgrub</text></item>
<item><p>225a.1</p><section></section><text>bzhi dang / rdzogs pa'i rim pa bsnyen sgrub bzhir rgyud 'di las ston pa la/ dang por rdzogs pa'i bsnyen sgrub bstan te/ /dang por bsnyen pa la gnyis te/ thun mong gi bsnyen pa rdo rje 'chang gi bzhi dang / mchog gi bsnyen pa ye shes bdud rtsi mchog</text></item>
<item><p>225a.2</p><section></section><text>ston pa'o/ /rdo rje bzhi bstan pa'i phyir/ dang po stong nyid byang chub ste/ /zhes pa la/ dngos po med par bsgom pa la sogs pa'i stong pa nyid du bsgom pa dang / yi ge gsum bkod pa la sogs pa'i yi ge bkod pa phyag rgya chen po'i gzugs bskyed nas/ skye mched la yi ge</text></item>
<item><p>225a.3</p><section></section><text>bkod pa dang / sku gsung thugs kyi yi ge dang / ting nge 'dzin sems dpa' dang / rig ma'i lus dang / rdo rje pad+ma'i yi ge dang / 'byin pa'i yi ge la sogs pas lha rnams bskyed pa ste drang ba'i don to/ /mchog gi sgrub pa la gnas pa rnams kyis kyang / rdo rje rnam</text></item>
<item><p>225a.4</p><section></section><text>pa bzhi ni stong pa nyid rnam pa bzhi yin te/ des bsnyen pa bya zhing rdo rje 'chang chen po'i go 'phang thob par bya ba'i phyir 'bad par bya'o/ /ye shes bdud rtsi mchog bstan pa'i phyir/ mchog gi ye shes bdud rtsi nyid/ /ces pa la sogs pas bstan te/ mchog</text></item>
<item><p>225a.5</p><section></section><text>gi ye shes ni 'od gsal ba'i ye shes so/ /bdud rtsi nyid ces pa ni sa bon gyi thig les bsgrub pa'o/ /de'i thabs ni sbyor ba yan lag drug gis 'grub par 'gyur gyi/ gzhan gyis mi 'grub ces ston to/ /sbyor ba yan lag drug bstan pa'i phyir/ so sor sdud</text></item>
<item><p>225a.6</p><section></section><text>dang zhes pa sogs ni mdor bstan pa'o/ /rgyas par bstan pa'i phyir/ dbang po bcu po rnams zhes bya ba ni/ dbang po lnga dang dbang po'i yul te/ gnyis ka la dbang po zhes bya'o/ /rang gi 'jug gnas zhes bya ba ni/ dbang po bcu'i yul dang yul can</text></item>
<item><p>225a.7</p><section></section><text>rnams kyis gzung ba dang 'dzin pa'i rang bzhin gyis 'jug pa'o/ /der 'jug pas na rang gi 'jug gnas so/ /thams cad ces pa ni dman pa dang bar ma dag mchog gi bye brag gis so/ /'dod pas zhes pa ni/ 'dod cing chags par bya ba yin pas na</text></item>
<item><p>225b.1</p><section></section><text>'dod pas te gzugs la sogs pa'o/ /so sor sdud pa ni zhes pa la/ de rnams la dbang po rnams kyis gang so sor yang dang yang du sdud cing len pas na so sor sdud pa zhes bya ste/ yan lag dang po'i bshad pa'o/ /so sor sdud pa rnam par sbyang ba'i ched du yan lag</text></item>
<item><p>225b.2</p><section></section><text>gnyis pa bstan pa'i phyir/ 'dod pa lnga po zhes bya ba gsungs te/ 'dod pa lnga po dbang po lnga'i yul du gyur pa/ gzugs la sogs pa'o/ /mdor bsdu na zhes pa ni dbang po lnga dang gcig tu gyur nas so/ /sangs rgyas lnga ru sbyor ba yis/ /zhes pa ni/ mig la</text></item>
<item><p>225b.3</p><section></section><text>sogs pa ste/ de rnams kyi sbyor ba ni yang dag par sbyor bas sangs rgyas lnga ru sbyor ba yin te/ de bas na gzugs la sogs pa rnams kyang sangs rgyas yin no/ /brtag pa bsam gtan zhes bshad do/ /zhes bshad do zhes pa ni/ de ltar gyur pa'i yongs su</text></item>
<item><p>225b.4</p><section></section><text>dag pa'i bsam gtan zhes bshad do/ /de yang rtog pa la sogs pa'i dbye bas rnam pa lnga ru 'gyur te/ /rtog dang zhes pa la sogs pa mdor bstan pa'o/ /rgyas par dbye ba bstan pa'i phyir/ gsang ba gsum byung brtag pa ste/ /zhes pa la/ gsang ba</text></item>
<item><p>225b.5</p><section></section><text>gsum ni/ dbang po lnga dang / yul dang dbang po'i shes pa ni gsang ba gsum mo/ /brtag pa ni dbang po lnga dang / dbang po'i shes pa dang / de'i yul rnams ni/ de bzhin gshegs pa lnga'i bdag nyid yin no zhes gang brtag pa'o/ /de yi longs spyod pa'i zhes pa ni/ de nyid</text></item>
<item><p>225b.6</p><section></section><text>rnam par spyod pa ni gnas pa la spyod pa'o/ /de ltar spyad nas de khon nyid la 'jug pa la mngon par phyogs pa gang yin pa bde ba'i mtshan nyid can gang yin pa de ni de dang 'dra ba'o/ /de khon nyid la mngon par zhugs pas lus yongs su dag pa la sogs pa'i mtshan nyid</text></item>
<item><p>225b.7</p><section></section><text>can gyi bde ba gang thob de ni bde bas bsdus pa'o/ /de ltar sbyang ba la sogs pa rab kyi mthar son pa'i phyir/ shes dang shes bya byung zad pa'i/ /zhes pa la/ shes pa ni/ mig la sogs pa drug gi 'jug pa'i rnam par shes pa dang / shes bya ste/ gzugs la sogs pa nas/ </text></item>
<item><p>226a.1</p><section></section><text>chos kyi khams kyi bar du byung ba ni shes bya shes pa las byung ba'o/ /zad pa'o zhes pa ni sems kyis gzung ba dang 'dzin pa stong pa nyid de/ de bas na ye shes mtshan nyid sems rtse gcig pa la ni rang sems rnam par shes par bya gsungs so/ /de lta bu'i</text></item>
<item><p>226a.2</p><section></section><text>sems ni/ sangs rgyas kun dngos bzhi pa ni/ /zhes pa la/ snang ba tsam dang / thams cad stong par gcig par mthar thug par 'gyur te/ yan lag gnyis pa'i dbye ba rnam pa lnga'o/ /rdo rje bzlas pa bstan pa'i phyir/ ye shes lnga yi rang bzhin dbugs/ /zhes pa la sogs pa</text></item>
<item><p>226a.3</p><section></section><text>gsungs te/ me long lta bu la sogs pa ye shes lnga'i rang gi dbugs te/ de nyid g.yas pa me long la sogs pa yin pas na/ 'byung ba lnga yi ngo bo nyid/ /ces gsungs so/ /gong bu'i gzugs kyis phyung zhes pa ni/ yang de nyid la sogs pa'i bdag nyid can rang rang gi</text></item>
<item><p>226a.4</p><section></section><text>rdo rje'i bu ga las phyung pad+ma'i sna'i rtse mor gong bu'i gzugs kyis te/ byang chub sems thig le'i gzugs kyis bsgom par bya'o/ /rin chen kha dog sna lnga pa/ /zhes pa ni/ de nyid gyen du 'gro ba'i dbugs ni kha dog lnga ste/ de bzhin gshegs pa lnga'i bdag nyid can no/ /de nyid kyis</text></item>
<item><p>226a.5</p><section></section><text>rin po che'i srog dang rtsol ba zhes pa ni/ rang gi snying ga'i pad+ma las a thung ngu bsams te/ srog ni thig ler gyur par gzhag /ces pa ni/ mi shigs par rtog par bkod pa ste/ yan lag bzhi pa'o/ /rang dbang zhes pa ni rang gi gzugs la sogs pa'o/ /dbang po ni mig</text></item>
<item><p>226a.6</p><section></section><text>la sogs pa'o/ /de la dbang po gnyis dgag cing nges par de'i rlung thim nas so/ /rin chen dgag ces pa ni/ de'i 'og tu yul dang dbang po'i rten du gyur pa'i rin po che ste/ sems kyi rin po che srog dang rtsol ba dang bcas par bkag cing nub par gyur pa'i gzung ba</text></item>
<item><p>226a.7</p><section></section><text>gang yin pa de ni 'dzin par bshad/ de gang yin zhe na/ yang dag pa'i mtha' ste/ de dag ni 'dzin pa zhes bya ba'i yan lag bzhi bstan pa'o/ /sems ni 'gog pa'i rdo rjer 'gyur/ /zhes pa ni/ 'gog pa'i rdo rje ni 'od gsal ba'o/ /der gyur pa ni sems der gyur pa'o/ /mtshan</text></item>
<item><p>226b.1</p><section></section><text>ma nyer 'dzin 'byung bar 'gyur/ /zhes pa ni mtshan ma rnams ni nyer 'dzin pa ni/ mtshan ma nye bar 'dzin te/ mtshan mar snang ba'o/ /'byung bar 'gyur ba ni skye bar 'gyur ba'o/ /mtshan ma'i khams ni rnam pa lngar/ /byang chub rdo rjes gsungs pa yin/ sa chu la thim par gyur pa las</text></item>
<item><p>226b.2</p><section></section><text>smig rgyu 'dra bar gyur ba ni mtshan ma dang po'o/ /de bzhin du chu me la thim par gyur pa las du ba lta bu ste gnyis pa'o/ /me rlung la thim par gyur pa las nam mkha' snang bar gyur pa lta bu ste gsum pa'o/ /khams phra ba kun tu snang ba gsum du yod pa las mar me ltar snang ba'i</text></item>
<item><p>226b.3</p><section></section><text>tshogs kyi ngo bo nyid ni bzhi pa'o/ /rang gzhan kun du snang ba la thim par gyur pa las/ sprin med nam mkha'i rang bzhin rtag tu snang ba 'od gsal tsam du gyur pa ni lnga pa'o/ /mtshan ma lnga po de dag gis ni mya ngan las 'das pa thob par 'gyur ro/ /de skad du las kyi mtha' rnam par</text></item>
<item><p>226b.4</p><section></section><text>'byed pa las/ sa ni dang po chu la thim/ /chu ni me la thim par gyur/ /me ni rlung la thim par gyur/ /rlung yang rnam par shes la 'jug /rnam shes gzung ba de nyid ni/ /'od gsal bar yang 'jug pa yin/ /zhes gsungs so/ /rjes su dran pa bstan pa'i phyir/ brtan par gyur cing rnam par dag par gyur</text></item>
<item><p>226b.5</p><section></section><text>nas so/ /rdo rje'i lam nas 'das par mi bya ba'i mtshan ma lnga'i rim gyis 'od gsal bar 'jug pas/ nam mkha'i khams su spro bar bya/ /zhes pa ni/ 'jig rten gyi khams su spro bar bya zhing chos kyi sku'i tshul gyis khyab par bya'o/ /rjes su dran gang zhig rnam bsgom pa/ /zhes</text></item>
<item><p>226b.6</p><section></section><text>pa ni/ de ltar gsal bar song ba rnam par bsgom zhing mngon du byas nas zhes pa'o/ /de dang 'dra bar spro bar bya/ /zhes pa ni/ gang sngon du rjes su dran pa smig rgyu dang 'dra ba la sogs pa'i rnam pas yang dag pa'i mtha' thob pa de 'dra zhing de nyid kyi rim gyis spro bar bya zhing bskyed</text></item>
<item><p>226b.7</p><section></section><text>par bya ste/ bshad ma thag pa de dag ni rjes su dran pa zhes bshad par bya zhing khong du chud par bya'o/ /so sor snang ba de las skye/ /zhes pa de ni/ so sor snang ba ni/ kun rdzob de la rjes su dran pa'i yan lag skye bar 'gyur gyi gzhan du ma yin no/ /ting nge 'dzin bstan pa'i</text></item>
<item><p>227a.1</p><section></section><text>phyir/ /thabs dang shes rab ces gsungs te/ kun rdzob dang don dam pa'i sbyor bas so/ /dngos po thams cad mdor zhes pa ni rgyu ba dang mi rgyu bas gnas pa'o/ /gong bu'i tshul gyis zhes pa ni/ phyag rgya chen po'i gzugs kyis gcig tu byas nas rgyu ba dang mi rgyu ba de'i</text></item>
<item><p>227a.2</p><section></section><text>dbus su zung du 'jug pa'i bdag nyid can rdo rje 'chang chen po'i gzugs rnam par bsgom par shes par bya'o/ /rim pa 'di nyid kyis yud tsam zhes pa ni skad cig tsam gyis so/ /ye shes rdzogs byed pa ni ye shes kyi sku rdzogs par byed pa ni ting nge 'dzin te/ yan lag drug pa'o/ /</text></item>
<item><p>227a.3</p><section></section><text>da ni sbyor ba yan lag drug gi yon tan bstan pa'i phyir/ so sor sdud la snyoms zhugs na/ /sngags rnams thams cad byin gyis brlabs/ /zhes pa la sogs pa ste go sla'o/ /de ltar bsnyen pa bstan nas/ da ni nye bar sgrub pa la/ snying po de ni thugs ka ru/ /zhes pa</text></item>
<item><p>227a.4</p><section></section><text>la sogs pas ston te/ de la snying bo zhes pa ni/ dkyil 'khor pa'i lha rnams re re'i snying ga'i dbus su chud pa'i thugs kar zla ba dang / gnas pa'i ye shes sems dpa' bsgom par bya'o/ /zla ba rdo rje'i sbyor ba lta/ /zhes pa ni/ ye shes sems dpa' de rnams</text></item>
<item><p>227a.5</p><section></section><text>kyi thugs ka'i zla bar chud par rang rang gi phyag mtshan la brten nas bya'o/ /sems ni sngags kyi dngos po byas/ /zhes pa ni/ phyag mtshan bum pa la rang gi sems yi ge mchog tu mi 'gyur ba'i tshig bsam mo/ /mtshon cha mchog gis drangs nas su/ /zhes pa ni/ de nas</text></item>
<item><p>227a.6</p><section></section><text>bdag po la sogs pa sems dpa' gsum gyi bdag nyid can gyis dkyil 'khor pa rnams gcig tu gyur pa'i 'od zer gyi tshogs lcags kyu lta bur gyur pas/ bsgrub bya'i thugs ka'i sems dpa' gsum du grags pa bskul bar bya'o/ /de ltar rdo rje</text></item>
<item><p>227a.7</p><section></section><text>lcags kyus btab pas sgrub pa po la bkod par bya ba'i skyed pa'i 'og nas gnod mdzes la bka' bsgo ba'i phyir/ sngags kyi gzugs kyi tshul gyis su/ /zhes pa ni/ gnod mdzes rgyal po mdun du bkug ste bka' lung nod par bsams la/ byang chub tshigs</text></item>
<item><p>227b.1</p><section></section><text>bcad brjod par bya/ /zhes pa ni/ gnod mdzes kyis 'di skad du/ de bzhin gshegs pa thams cad kyi sgrub pa po la byang chub kyi dngos grub khyad par myur du stsol zhes bka' bsgo ba'i cho ga zhes pa ni gong gi cho ga'o/ /rang gi dkyil 'khor zhes pa ni/ rang gi lhag pa'i</text></item>
<item><p>227b.2</p><section></section><text>lha'o/ /sems de ye shes gzugs zhes pa ni/ rdzogs pa'i rim pas rang gi lta bskul ba ston to/ /phung po la sogs pa rnams shes rab kyi pha rol tu phyin pas mi snang bar byas nas/ tha mar kun rdzob dang don dam pa'i bden pas gcig tu byas la zung du 'jug pa</text></item>
<item><p>227b.3</p><section></section><text>bsgom par bya ba ni nye bar sgrub pa ste/ le'u bcu pa'i don ston pa yin no// //da ni sgrub pa bstan pa'i phyir/ ji srid mthong ba de srid du/ /zhes pa la sogs pa gsungs te/ bsdus pa'i don ni 'dod pa la longs spyod pa'i ting nge 'dzin dang / spogs</text></item>
<item><p>227b.4</p><section></section><text>pa'i cho ga dang drag shul gyi cho ga'o/ /de la 'dod pa la longs spyod pa'i ting nge 'dzin mdor bstan pa'i phyir/ ji srid mthong ba zhes pa ni/ dngos grub thun mong dang mchog go/ /zla ba drug ces pa ni/ 'og nas 'byung ba'i ting nge 'dzin gyis zla ba drug tu 'dod pa spyad par</text></item>
<item><p>227b.5</p><section></section><text>bya ste/ 'jig rten gyi khams mtha' yas shing mu med pa thams cad na/ rab dang 'bring dang tha mas phye ba'i bdud rtsi ji snyed yod par grags pa rnams gzugs rdo rje la sogs par yongs su brtags la/ sngags kyi sku dang ye shes kyi skus spros pa gsum gyis spyod</text></item>
<item><p>227b.6</p><section></section><text>pa bya'o/ /gal te zla ba drug gis ni/ /zhes pa la/ zla ba drug rig pa'i brtul zhugs chad pas dngos grub ma thob na zhes pa'o/ /spogs pa'i cho ga bstan pa'i phyir/ sdom pa lan gsum brtsam par bya/ /zhes pa ni/ zla ba bco brgyad du spros pa gsum gyi spyod pa</text></item>
<item><p>227b.7</p><section></section><text>spyad par bya'o/ /des kyang bla na med pa'i byang chub ma grub na/ drag shul gyi cho ga bstan pa'i phyir/ drag shul sbyor ba bsgrub par bya/ /zhes pa ni/ rigs kyi dbye ba'i sbyor ba yis/ /rdo rje phur bu phur bus gdab/ /ces pas bstan pa yin te/ rdo rje dang pad+ma</text></item>
<item><p>228a.1</p><section></section><text>mnyam par sbyar bas phur bus gdab par bya'o/ /'di skad ston te/ /rnam par snang mdzad kyi sbyor ba dang ldan pas/ sangs rgyas spyan mdun du bzhag la/ lag pa phan tshun 'khyud pa dang dkri ba la sogs pa bya ba ni sku'i cho ga'o/ /snang ba mtha' yas kyi sbyor ba</text></item>
<item><p>228a.2</p><section></section><text>dang ldan pas/ gos dkar mo mdun du bzhag la/ snang ba dang / snang ba mched pa dang / snang ba thob pa gsum 'byung ba'i pad+ma lha mo'i b+ha ga la rdo rje rtse lnga pa bsgoms la/ chos 'byung yod pa'i nang du chud par bya'o/ /mi bskyod pa'i sbyor ba dang ldan pas mA mA kI mdun du bzhag</text></item>
<item><p>228a.3</p><section></section><text>la/ /rang gi rdo rje rtse mo lnga par bsgoms la/ rang gi phyag rgya'i chos 'byung gi nang du chud pa'i me'i dkyil 'khor dang ldan par rang gi rdo rjes gdan brdab cing brdung na 'od gsal thob par 'gyur ro/ /'dod pa longs spyod pa'i ting nge 'dzin bstan pa'i phyir/ 'dod chags chen</text></item>
<item><p>228a.4</p><section></section><text>po'i tshul gyis zhes pa ni/ 'dod chags kyis 'dod chags spang bar bya ba'i phyir 'dod chags dang bral ba'i sku spangs nas/ rdo rje 'chang chen po'i skur bdag nyid sprul par mdzad pa'o/ /der yang sems can smin cing grol bar mdzad pas yul rnams la chags par mdzad pa ste/ </text></item>
<item><p>228a.5</p><section></section><text>de'i tshul dang ldan pa'i ting nge 'dzin to/ /ye shes 'khor lo can rnams bsdu/ /zhes pa ni/ rang gi sa bon gyi 'od zer gyi lcags kyus rang gi dkyil 'khor pa drangs nas nyid kyi sku las phung po dang khams la sogs pa'i ngo bo nyid kyis zhugs par gyur pa'o zhes pa'o/ /</text></item>
<item><p>228a.6</p><section></section><text>lha mo dgu ni spros nas su/ /zhes pa ni/ bcom ldan 'das mchog tu dga' ba'i sgras tshim par byed pa'i phyir gnas skabs snga ma spangs te/ lha'i bu mo'i lus su mngon par sprul nas bcom ldan 'das kyi sku las byung bar gyur to/ /lha mo dgu ni sa'i khams ni sangs</text></item>
<item><p>228a.7</p><section></section><text>rgyas spyan lta bu dang / chu'i khams ni mA ma kI lta bu dang / me'i khams ni gos dkar mo lta bu dang / rlung gi khams ni sgrol ma lta bu dang / rnam par snang mdzad ni gzugs kyi ngo bo lta bu dang / rin chen 'byung ldan ni sgra'i ngo bo lta bu dang / snang ba mtha' yas ni</text></item>
<item><p>228b.1</p><section></section><text>dri'i ngo bo lta bu dang / don yod grub pa ni ro'i ngo bo lta bu dang / mi bskyod pa ni reg bya'i ngo bo lta bur spros nas zhes bya ste drang ba'i don to/ /'dod chags chen po'i tshul gyis zhes pa ni/ 'dod chags dang / 'dod chags par ma la sogs pa'i rim gyis rnam par dag pa mngon du</text></item>
<item><p>228b.2</p><section></section><text>'byin pa'i thabs de'i ting nge 'dzin to/ /ye shes 'khor lo can rnams bsdu/ /zhes pa ni/ phyi rol gyi de bzhin gshegs pa'i 'khor lo de dag du dmigs pa'i mngon par zhen pa spangs nas/ des thams cad la sgrub pa'i sku ni bdag yin no zhes byin gyis brlabs pa dang</text></item>
<item><p>228b.3</p><section></section><text>ldan pa ste/ lha mo dgu ni snga ma dang 'dra ste nges pa'i don to/ /de ltar gzugs kyi dkyil 'khor drug sprul pas 'dod pa'i dbang phyug du bstan nas/ da ni rgyud 'di la sems gtso bo yin pas mi bskyod pas bsdus pa'i dkyil 'khor gyi bya ba bstan pa'i phyir/ yongs</text></item>
<item><p>228b.4</p><section></section><text>su gyur las phyag rgya bzhi/ /zhes pas ston te/ lha mo rnams lus la bkod nas/ yongs su gyur pa las/ shes rab kyi gnas der phyag rgya bzhi'i dkyil 'khor gru bzhi pa rdul med pa dam tshig chen po'i dkyil 'khor byin gyis brlabs te/ sprul par mdzad pa'o/ /bdag</text></item>
<item><p>228b.5</p><section></section><text>nyid dbus su gnas byas la/ /zhes pa ni/ rdo rje 'chang chen po de bshad ma thag pa'i dam tshig chen po'i dkyil 'khor gyi dbus su bdag nyid bzhag par gyur to/ /'khor lo can kun bsdu bar bya/ /zhes pa ni/ rig sngags bsdus pa'i 'khor lo slar yang byang chub kyi sems</text></item>
<item><p>228b.6</p><section></section><text>rdo rje'i sku la zhugs par gyur to zhes bya'o/ /thams cad rdo rje'i dngos byas la/ /thams cad byang chub bsgom par bya/ /zhes pa ni/ byang chub kyi sems rdo rje ste drang ba'i don to/ /phyag rgya bzhi'i dkyil 'khor zhes pa ni/ gzugs kyi phung po yin la/ de rnams</text></item>
<item><p>228b.7</p><section></section><text>kyis gang bstan cing bzhugs pa'i gnas su mdzad pa'i btsun mo shes rab kyi pha rol tu phyin pa'o/ /de nyid ni dkyil 'khor te/ sangs rgyas bskyed pa'i rgyur gyur pas na skye gnas yin te/ dgongs pa lung bstan pa'i rgyud las kyang / sangs rgyas kun gyis gang bstan pa'i/ /</text></item>
<item><p>229a.1</p><section></section><text>sa gyur de ni bcu gsum pa/ /de ni btsun mor yang dag bshad/ /dam chos b+ha ga zhes brjod do/ /zhes pa nges pa'i don to/ /bdag nyid dbus su gnas byas la/ /zhes pa ni/ dam tshig chen po 'di la dri ma med pa der bdag nyid gnas par gyur pa ni 'jog</text></item>
<item><p>229a.2</p><section></section><text>par mdzad pa'o/ /'khor lo can kun bsdu bar bya/ /zhes pa ni/ dam tshig chen po'i dkyil 'khor 'od gsal bar rab tu gyur pa'o/ /thams cad rdo rje dngos byas la/ /de'i tshe byang chub bsgom par bya/ /zhes pa ni/ de nas 'od gsal ba la zhugs pa'i 'og tu bcom ldan</text></item>
<item><p>229a.3</p><section></section><text>'das rdo rje 'chang chen po rigs thams cad kyi bdag nyid can/ bdag nyid don dam pa'i bden pa las bzhengs nas srid pa dang mya ngan las 'das pa ro gcig pa'i ngo bo nyid kyis/ dam tshig chen po'i dkyil 'khor gyi dbus su 'jig rten gsum bdag nyid du bzhag par</text></item>
<item><p>229a.4</p><section></section><text>gyur to zhes bya ba'i don to/ /de yang / nam mkha' kun gyi skabs na dpal/ /rdo rje sems dpa' rab tu bzhugs/ /zhes bde ba mchog gis bshad do/ /de ltar de bzhin gshegs pa lnga po drug pa'i bdag nyid du gyur pa bstan nas/ de ni rdo rje 'chang chen po la btsun</text></item>
<item><p>229a.5</p><section></section><text>mo bzhi de la dad cing 'dun pa'i yid kyis lta bar 'dod pa'i phyir snying rje dang bcas pas smra ba bstan pa'i phyir/ bskul ba'i glu dbyangs bzhi yis ni/ /zhes pa drug ldan la sogs pa'i sgeg cing snyan pa'i glu dbyangs kyis spyan la sogs pa bzhis bstod pa sngon du 'gro bas</text></item>
<item><p>229a.6</p><section></section><text>skul bar byed do/ /de yang / sems can khams na gnas kyi dbang phyug khyod ni rdo rje'i thugs/ /zhes pa la sogs pa'o/ /lha mos snying po bskul ba yis/ /zhes pa ni/ de ltar tshangs pa'i gnas pa bzhi'i rang bzhin dang lha mo rnams kyis yang dag par bskul bar gyur</text></item>
<item><p>229a.7</p><section></section><text>pa'o/ /dus gsum rdo rje'i rang bzhin sems/ /zhes pa ni/ bskul bar gyur pa'o/ /sngon gyi smon lam gyi shugs kyis stong pa nyid kyi rnal 'byor bzhengs nas/ dpal shin tu dga' ba'i bde bas 'dod chags la spyod pa bstan pa yin te/ de yang gzugs la sogs</text></item>
<item><p>229b.1</p><section></section><text>pa'i yul rnams kyi ngo bo nyid yongs su shes pas mig la sogs pa gcig tu byas te/ kun du dga' ba'i bde ba'i gnas skabs kyi spyan la sogs pa la rol pa mdzad nas cang mi gsung bar gyur pa'o/ /ye shes lta bur lus bsgom mo/ /zhes pa ni/ nyon mongs pa la sogs pa'i bya ba dang</text></item>
<item><p>229b.2</p><section></section><text>bral zhing / ye shes phyag rgya dang lhan cig snyoms par 'jug nas bzhugs so zhes bya ba'i bar du'o/ /de nas rdzogs rim gyi sgo nas ye shes kyi phyag rgya la snyoms par zhugs pa'i 'og tu/ nam mkha'i gtos 'di rdo rje 'chang ba'i ngo bo nyid rdo rje gsum dang yang dag par ldan pa</text></item>
<item><p>229b.3</p><section></section><text>rnam par snang mdzad la sogs pa/ de bzhin gshegs pa'i tshogs kyis gang zhing til gyi gang bu bzhin du bar mtshams med par gyur la/ mchog tu dga' ba'i bum pa bzhin du gnas shing mi g.yo bar gyur to/ /de ltar bcom ldan 'das kyis snyoms par zhugs pa bstan</text></item>
<item><p>229b.4</p><section></section><text>nas/ de ni des 'gro ba'i don mdzad pa bstan pa'i phyir/ bzhi yis kha dog rnam par dbye/ /zhes pa ni/ khams gsum na gnas pa'i sems can rnams rdo rje 'chang chen po'i dpal gyis reg ste rdo rje'i 'od zer gyis dbang bskur nas/ des reg cing yul du byas pa</text></item>
<item><p>229b.5</p><section></section><text>thams cad kyis de bzhin gshegs pa nyid thob po/ /de bzhin ro yi snying po ste/ /zhes pa ni/ rdo rje'i 'od zer gyis dbang bskur/ rdo rje ye shes kyi spyod pa ste/ rang gis snyoms par zhugs pa'i bde ba nyams su myong ba'i sems can thams cad kyi snyoms par zhugs</text></item>
<item><p>229b.6</p><section></section><text>pa'i bde ba bdag gir mdzad pa'o/ /dbang bskur pa ni rang gi rgyud/ /ces pa ni/ rdo rje 'od zer gyis dbang bskur ba nas brtsams te/ de bzhin gshegs pa thams cad kyi sku dang gsung dang thugs kyis dbang bskur bar gyur nas/ kun du bzang po kun du</text></item>
<item><p>229b.7</p><section></section><text>bzang / /zhes sngon ma byung ba'i don gyis ming can du gyur to/ /rang gi rgyud ces pa ni/ bzhi yin te rdo rje'i 'od kyis dbang bskur bas 'bras bu kun du bzang por gyur pa'o/ /sngags kyi chos ni dbye bar 'gyur/ /zhes pa ni/ 'dod chags kyis spyod pa'i yi ge'i tshogs</text></item>
<item><p>230a.1</p><section></section><text>las rdo rje 'chang chen po nyid rjes su chud cing 'thob pa ste/ 'dod chags la sogs pa dag par byed cing som nyi med par ston pa'o/ /rig pa'ang chos kyi phyag rgyas so/ /zhes pa ni/ ye shes kyi phyag rgya yang ming gzhan/ chos kyi phyag rgya zhes bya bas bstan to zhes</text></item>
<item><p>230a.2</p><section></section><text>bya ba'am/ yang na ye shes kyi phyag rgya de nyid rnam par dag pa thams cad stong par chud pas thabs mang zhes bya'o/ /khams gsum gyi sems can dbang bskur bas kun du bzang por gyur pa'i 'bras bu de rnam par phye ba bstan pa'i phyir/ 'khor los sgyur ba'i rgyal po drug / </text></item>
<item><p>230a.3</p><section></section><text>ces pa ni/ rigs lnga dang rdo rje 'chang chen po'o/ /gtsug tor ni rigs kyi bdag pos rgyas gdab pa'i phyir/ bdud rtsi brtan pa'i bde ba mi 'gyur bar gnas pa'o/ /longs spyod bzhi zhes pa ni spyan la sogs pa'o/ /rdo rje bdag po zhes pa ni 'dod pa lnga'i lha mo'o/ /</text></item>
<item><p>230a.4</p><section></section><text>bsam gtan rdo rje zhes pa ni/ lha de rnams kyi ngo bo nyid kyi 'od zer gyis sems can rnams la dbang bskur ba'i cho ga des nye bar bsgrub pa'o/ /ye shes lus dang lhan cig ces pa ni ye shes kyi phyag rgya'o/ /sku gsung thugs kyi rdo rje ni/ /zhes pa ni/ 'dod chags kyi</text></item>
<item><p>230a.5</p><section></section><text>spyod pas thams cad stong pa dang gnyis su med pa zung 'jug bsgrub pa ni/ sgrub pa zhes bya ba'i don to/ /da ni sgrub pa chen po bstan pa'i phyir/ sngar bshad pa'i rim gyis ni zhes pa rtsa ba'i rgyud kyi le'u dang por bstan pa'i rim gyis/ rig pa'i skyes bu rdo rje can/ /zhes pa</text></item>
<item><p>230a.6</p><section></section><text>ni/ rdo rje 'chang gong du bskyed pa nas/ rig pa'i skyes bu bdag dang 'dra bar dkyil 'khor bskyed ces pa ni/ rang bzhin gyis 'od gsal ba'i ting nge 'dzin las bzhengs nas/ nyon mongs pa lngas khyab pa'i sems can gyi khams la gzigs nas/ nyon mongs pa'i rang</text></item>
<item><p>230a.7</p><section></section><text>bzhin yongs su shes pa nyid ni byang chub yin la/ de'i ngo bo nyid ni bdag yin no zhes/ mkhyen nas gdul bya rnams kyis nyon mongs pa zhe sdang la sogs pa sbyang ba'i phyir rigs lnga dbyung ba'i phyir/ yang rnam par snang mdzad la sogs pa longs spyod kyi phyir lha mo bzhi phyung ba dang / </text></item>
<item><p>230b.1</p><section></section><text>de bzhin du lha mo lnga dang / byang chub sems dpa' brgyad dang / khro bo bcu phyung ba'i dkyil 'khor du bskyed pa ni sgrub pa chen po zhes bya'o/ /de ltar rdzogs pa'i rim pa bsnyen sgrub bzhi bstan nas/ da ni bskyed pa'i rim pa bsnyen sgrub bstan pa'i phyir/ bsnyen pa'i dus</text></item>
<item><p>230b.2</p><section></section><text>su gtsug tor che/ /zhes pa la sogs pa gsungs te/ bsnyen pa zhes pa ni/ byang chub sems la dmigs pa rtse gcig tu 'jog pa ste de bzhin de nyid yin la/ de la bsnyen cing dmigs par bya ba yin pas na bsnyen pa'o/ /gtsug tor che ba'i sbyor ba nyid/ /ces pa ni yang dag</text></item>
<item><p>230b.3</p><section></section><text>par sbyor ba'o/ /de gang zhe na/ sa'i cha la sogs pa nas gtsug tor gyi yi ge b+h+ru'uM las gzhal yas khang bskyed pa'o/ /gzugs su dmigs zhes pa ni/ dkyil 'khor 'khor lo lhag par mos pa bskyed pa'o/ /de byas la/ oM shU n+ya tA dz+nyA na badzra swa b+hA ba At+ma ko\u0f85haM zhes bya ba'i</text></item>
<item><p>230b.4</p><section></section><text>sngags kyi don rnam par dpyad nas/ don dam pa'i byang chub kyi sems kyis mtshan can bsgom mo/ /nye bar sgrub pa'i dus su ni/ /zhes pa ni stong pa nyid la dmigs nas/ nyi ma dang zla ba dang pad+ma la sogs pa rim gyis gong nas gang du bzhag la/ de'i steng du yi ge rnam par</text></item>
<item><p>230b.5</p><section></section><text>dgod de/ thams cad bsdus pa la zla ba'i dkyil 'khor bsam zhing / de'i steng du yang yi ge gsum bkod la/ de yongs su gyur pa las phyag mtshan/ phyag mtshan yongs su gyur pa las phyag rgya chen po'i gzugs bskyed pa ni/ nye bar gtad de gnad du bsgrub cing bskyed</text></item>
<item><p>230b.6</p><section></section><text>pa ni nye bar sgrub pa'o/ /bdud rtsi 'khyil pa'i gzugs kyi bar/ /zhes pa ni/ phyag rgya chen po'i gzugs de la/ rnam par snang mdzad la sogs pa nas byang gi sgo'i bdud rtsi 'khyil pa'i bar du lha rnams kyi sngags kyi yi ge ma lus par bkod la/ gzugs kyi phung po la sogs pa'i</text></item>
<item><p>230b.7</p><section></section><text>rgyu 'bras yongs su shes pas bsgom par bya'o/ /sngags pa mchog shes pa ni/ mgo bo dang mgrin pa dang snying gar zla ba dang nyi ma dang nyi ma la oM AHhUM gsum de las byung ba'i spyan dang gos dkar mo dang / mA ma kI phyung la/ sku rdo rje dang / gsung rdo rje dang / thugs rdo rje spro ba dang / </text></item>
<item><p>231a.1</p><section></section><text>bsdu ba dang bskul ba dang / smon lam dang sngags brjod pa ni sku dang gsung dang thugs byin gyis brlab pa'i cho ga'o/ /sgrub pa zhes pa ni/ sgrub pa nye bar bzhag pa'i don du gsol ba 'debs pa'o/ /rang lha'i sbyor bas zhes pa ni/ dam tshig sems dpa' dang</text></item>
<item><p>231a.2</p><section></section><text>ye shes sems dpa' dang ting nge 'dzin sems dpa' sgrub pa'o/ /sgrub pa chen po zhes pa ni/ dkyil 'khor rgyal po mchog dang las rgyal bo mchog gi mthar thug pa ni/ gzhan gyi don chen po sgrub pas na sgrub pa chen po'o/ /gtso bo sangs rgyas bdag po'i sku/ /zhes pa ni sgrub pa chen po de skyed par byed pa'i tshe</text></item>
<item><p>231a.3</p><section></section><text>na/ rdo rje can kun zhes pa ni/ rdo rje can gyis te rang gi lhag pa'i lha'i sbyor ba dang ldan pa'i sngags pas/ rdo rje pad+ma mngon par 'jug pa byas la/ badzra d+h+r-i ka ces ba la sogs pas de las byung ba'i rdo rje can de/ de bzhin gshegs pa rnams ni rnal 'byor mchog gi gsang sngags chen po'o/ /de ltar rnam phye shes</text></item>
<item><p>231a.4</p><section></section><text>byas nas/ /zhes pa ni/ de rnams kyi phyag rgya chen po'i gzugs rnam par phye ste so sor bsgoms nas/ dbu rgyan gyi rigs rnam par phye bar bya'o/ /de yang de bzhin gshegs pa lnga'i phyag rgya chen po'i gzugs kyi ral pa dang dbu rgyan la bdag po rdo rje 'chang chen po bsams la/ de'i rigs/ </text></item>
<item><p>231a.5</p><section></section><text>lhag ma rnams kyis dbu brgyan pa ni rnam par snang mdzad la sogs pas rnam par phye bar shes par byas nas dngos grub 'grub par 'gyur gyi/ cho ga nyams pas ni bskal pa bye ba snyed du sangs rgyas kyis kyang mi 'grub na gzhan lta ci smos zhes pa'i don to/ /da ni 'dod chags kyi chos kyis</text></item>
<item><p>231a.6</p><section></section><text>mngon par byang chub pa'i thabs bstan pa'i phyir/ bsgrub bya sgrub pa yang dag sbyor/ /zhes pa la sogs pa gsungs te/ bsgrub bya zhes pa ni gnyis su med pa'i ye shes so/ /sgrub pa zhes pa ni 'od gsal ba'o/ /yang dag par sbyor ba ni kun rdzob kyi bden pa ste/ gsum mi dmigs pa</text></item>
<item><p>231a.7</p><section></section><text>ni bsgom pa'i rnam par dag pa ste bsnyen pa'o/ /rdo rje zhes pa ni thabs kyi ye shes snyoms par 'jug pa'i mtshan nyid byung bar gyur nas/ pad+ma zhes pa ni/ shes rab kyi ngo bo nyid du gyur pas nges par 'gags pas zhes pa'o/ /de ni nye bar sgrub pa'o/ /yi ge hUM dang phaT ldan pa'i/ /zhes</text></item>
<item><p>231b.1</p><section></section><text>pa ni/ sngon du 'gro bas 'od gsal sgrub cing kun tu snang ba nye bar thob pas 'byung bar 'gyur ro/ /sgrub pas bsgrub pa zhes pa ni/ ma rig pa'i skad cig ma des 'das shing spong bar gyur pa'i dus su 'grub ste/ stong pa nyid dang / shin tu stong pa nyid dang / chen po stong pa nyid kyi rgyu</text></item>
<item><p>231b.2</p><section></section><text>rkyen gyis 'grub par 'gyur ro/ /de gang zhe na/ ngo bo nyid ni zhi bde ba/ /sgrub pa chen po zhes pa ni 'od gsal ba mngon du byed pas phyag rgya chen po 'grub par 'gyur ba ni/ /sgrub pa chen por bshad de/ thabs las byung ba bstan pa'i phyir/ dpal ldan sangs rgyas kun gyi bdag/ </text></item>
<item><p>231b.3</p><section></section><text>ces pa la/ sangs rgyas kun gyi bdag ces pa ni sku'i dbang phyug go/ /rdo rje 'chang chen po ni thugs kyi dbang phyug go/ /de nyid chos rnams chos nyid do/ /zhes pa ni gsung gi dbang phyug go/ /sangs rgyas kun gyi thabs las phyung / /zhes pa ni/ dbang phyug brgyad 'thob par</text></item>
<item><p>231b.4</p><section></section><text>'gyur ba ni/ thabs de'i 'bras bu thabs las byung ba ste/ rtsa ba'i rgyud kyi le'u bcu gsum pa las gsungs pa/ ston pa phyag na rdo rjes de bzhin gshegs pa thams cad la 'di skad ces gsungs so/ /bcom ldan 'das de bzhin gshegs pa thams cad yi ge gsum dang</text></item>
<item><p>231b.5</p><section></section><text>ldan na/ byang chub sems dpa' de dag thams cad gang 'di de bzhin gshegs pa thams cad kyi spyod pa'i rdo rje 'di la dad cing bsgom par 'gyur ro/ /de bzhin gshegs pa thams cad kyis gsol pa/ gsum po gang zhig lags/ rdo rje 'dzin pas bka' stsal ba/ de bzhin</text></item>
<item><p>231b.6</p><section></section><text>gshegs pa thams cad kyi sku rdo rje dang / de bzhin gshegs pa thams cad kyi gsung rdo rje dang / de bzhin gshegs pa thams cad kyi thugs rdo rje ste/ 'di gsum mo zhes gsungs so/ /slob dpon zla ba grags pas kyang / ji srid ya ral ha'i bar/ /ka kha g+ha mtha'</text></item>
<item><p>231b.7</p><section></section><text>med dza'i mtha'/ /da d+ha'i mtha' dang ma mthar bcas/ /de de'i rtsa ba yi ge gsum/ /zhes mtha' can gyi rgyud thams cad kyi thabs las byung ba sku gsung thugs rdo rje dbang phyug thob pa la bshad do/ /sku gsung thugs ni mtshon pa tsam ste/ ji srid rdo rje dpal</text></item>
<item><p>232a.1</p><section></section><text>mchog chen po las/ /sku yi dbang phyug gsung gi dbang phyug dang / de bzhin du ni thugs kyi dbang phyug dang / /rdzu 'phrul kun du 'gro ba'i dbang phyug dang / /ci 'dod skyed dang dbang phyug don brgyad da/ /zhes pa ni/ rdzu 'phrul gyi dbang phyug dang / thams</text></item>
<item><p>232a.2</p><section></section><text>cad du son pa'i dbang phyug dang / 'dod ba'i dbang phyug dang / gnas kyi dbang phyug dang / 'khor gyi dbang phyug ste de 'thob par 'gyur ro zhes pa'i don to/ /dkyil 'khor so so'i rnal 'byor pas las kyi tshogs byed pa'i dus su dka' ba bstan pa'i phyir/ las dang rjes mthun</text></item>
<item><p>232a.3</p><section></section><text>gang gang gis/ /zhes pa la sogs pa gsungs te/ las dang rjes mthun zhes pa ni/ /zhi ba la sogs pa'i sgrub par nus pa'i lha tha dad pa'o/ /rnal 'byor zhes pa ni zhi ba la rnam par snang mdzad kyi sbyor ba dmigs pa la sogs pa'i dkyil 'khor dang bcas pa zhes pa ni/ zhi ba la</text></item>
<item><p>232a.4</p><section></section><text>rnam par snang mdzad bskyed nas/ des bskyed ces pa ni/ spyan ma mdun du bskyed la/ dam tshig mi bzad ces pa ni/ oM ru ru s+phu ru zhes pa la sogs pa'i gsang sngags kyis bka' bgo ste las so sor bsgrub par bya'o/ /sku gsung thugs rdo rje zhes pa ni/ rigs gsum gyi sangs</text></item>
<item><p>232a.5</p><section></section><text>rgyas so/ /gtsug tor dam tshig ces pa ni rdo rje 'chang chen po'o/ /de yang las zhi ba la sogs pa bsgrub pa'i dus su bka' bsgo ba dang / bka'i 'khor los bgegs bskrad pa'i tshe bka' bsgo ba gnyis su rig par bya'o/ /da ni las kyi sna tshogs pa ji ltar bya ba bstan pa'i</text></item>
<item><p>232a.6</p><section></section><text>phyir/ bsgrub bya'i lus gang yin pa la/ /zhes pa ni/ dgra bo de sta re dang tho ba lag tu bzung ste/ sems khros par gyur pas/ nam mkha'i gtos 'di/ nyan thos dang rang sangs rgyas dang / yang dag par rdzogs pa'i sangs rgyas dang / de bzhin du sangs rgyas kyi bstan pa la gnas</text></item>
<item><p>232a.7</p><section></section><text>shing tshul khrims la sogs pa'i yon tan dang ldan pa'i dge slong dang / bslab pa lnga dang ldan pa'i dge bsnyen rnams dang / khams gsum gyi sems can thams cad kyis gang bar bsams pa de rnams/ dgra bos de rnams tho bas brdungs shing sta res bcad par bsams te</text></item>
<item><p>232b.1</p><section></section><text>gsod par bsgoms la/ yang dgra bo'i lus la gsang ba 'dus pa'i dkyil 'khor rnam par bsgoms nas/ dgra bo de'i lus la gnas pa'i dkyil 'khor pa rnams la de'i nyes pa bsgrag par bya'o/ /de nas de rnams de bcom nas/ /zhes pa ni/ dgra bo'i lus kyi lha rnams khros te/ dgra bo bcom</text></item>
<item><p>232b.2</p><section></section><text>zhing bsad nas phyung bar 'gyur ro/ /dngos po kun gyis zhes pa ni/ rang gi lha la dgra bo'i lha drangs te/ rang gi 'khor lo la dgra bo lha rnams gzhug par bya'o/ /ji skad gsungs pa'i rdzas rnams kyis/ /zhes pa ni/ le'u bco lnga pa dang bcu bzhi pa las so/ /khro bas khyab ces pa</text></item>
<item><p>232b.3</p><section></section><text>ni/ /rang khro bor bsgom pa'o/ /de nas bka' mnos khro bo zhes pa ni/ le'u bco lnga pa dang / bcu gsum pa las bstan pa bzhin du/ rang gi 'khor khro bo dang / srin po dang / bya dang ce spyang dang / sbrul la sogs pa rbad cing / de rnams kyis bkug la gzugs la dbab par bya'o/ /spyi bo</text></item>
<item><p>232b.4</p><section></section><text>mgrin pa snying ga ru/ /zhes pa ni/ le'u bcu gsum pa dang / bcu bzhi pa las gsungs pa bzhin du phur bu'i cho ga'o/ /yams dang nye bar 'tshe ba zhes pa/ le'u bcu gsum pa las 'byung ba bzhin du/ hUM las rdo rje rtse lnga pa'i phur bus gdab par ba'o/ /de rnams sbyor ba thams cad ces</text></item>
<item><p>232b.5</p><section></section><text>pa ni/ 'khrul 'khor dang / sngags kyi bzlas brjod dang sbyar ba'o/ /bsam gtan la sogs pa dang / sbyin sreg dang / mtshan ma mnan pa la sogs pa'i las kyi tshogs can zhes pa'i don to/ /las so so'i gsungs pa ni/ zhi la zhi ba'i sems kyis kyang / /zhes pa la sogs pa ste go sla'o/ /</text></item>
<item><p>232b.6</p><section></section><text>da ni the tshom chod pa'i sgo nas bstod pa bstan pa'i phyir/ de nas bcom ldan 'das zhes pa la sogs pa gsungs te/ rdo rje 'chang chen po 'od gsal la zhugs pa la bstod pa'i rgyal pos bstod do/ /sangs rgyas thams cad gsod pa zhes pa ni/ 'das ma thag tu drag po'i las gsungs</text></item>
<item><p>232b.7</p><section></section><text>pa'i the tshom zhus pa'o/ /de'i lan gsungs pa/ de nas de bzhin gshegs pa thams cad ces pa la sogs pa ste/ slob dpon byang chub rdo rje can/ /zhes pa ni/ don dam pa'i byang chub rtogs pa'o/ /dngos rnams thams cad sgyu ma bzhin/ /zhes pa ni/ zung 'jug gi sku bsgoms pas sgyu ma</text></item>
<item><p>233a.1</p><section></section><text>dang 'dra ba'o/ /de bas na sdig pas ngan song du mi 'gro la/ bsod nams kyis mtho ris su mi 'gro ste/ 'bras bu byang chub yin zhes gsungs so/ /byang chub rdo rje zhes pa ni thams cad stong pa'o/ /ye shes kyis ni rgyas btab ces pa ni/ bden pa gnyis dbyer med par bsgom pa'o/ /sgrub</text></item>
<item><p>233a.2</p><section></section><text>pa chen po'i mthar thug par byas nas/ las rnams brtsam par bya zhes pa ni/ bskyed pa'i rim pa la gnas pas phra mo la sems brtan bar gyur te/ bzlas brjod kyi cho gas grangs tshang bar gyur pas sngags la mchog tu gzhol ba'i las rnams brtsam par bya'o/ /rdzogs pa'i rim pa la gnas</text></item>
<item><p>233a.3</p><section></section><text>pas spros pa gsum gyi spyod pas sems brtan nas/ rdo rje bzlas pa la mngon du gyur pas nang la mchog tu gzhol ba'i las rnams brtsam par bya'o zhes ston to/ /de'i don la byang chub sems dpa' rnams legs so zhes gsol to/ /de nas byang chub sems dpa' zhes pa la sogs pa'o/ /</text></item>
<item><p>233a.4</p><section></section><text>de bzhin gshegs pa rnams gsang ba 'dus pa'i dbang bskur ba thob cing / zung du 'jug pa la gnas pa ci la yang 'jigs pa med par bstan pa ni/ de nas de bzhin gshegs pa de dag ces pa la sogs pa gsungs pa'o/ /da ni bstod pa gsum pa rgyud gsang ba 'dus pa'i don thams</text></item>
<item><p>233a.5</p><section></section><text>cad bsdus pa'i sgo nas bstod pa gsungs pa bstan pa'i phyir/ de nas byang chub sems dpa' chen po zhes pa la sogs pa gsungs te/ dang po sangs rgyas dkon mchog gsang ba 'dus pa'i lha sum cu rtsa gnyis kyi sgo nas bstod pa ni/ dus gsum rdo rje'i thugs yin zhes pa ni/ rdo rje</text></item>
<item><p>233a.6</p><section></section><text>'chang chen po ste/ de nyid srid pa 'khor ba dang / thar ba mya ngan las 'das pa gnyis ga zhi zhing / sgrib pa thams cad spangs te/ nam mkha'i 'od gsal rtogs nas sangs rgyas te/ rnam par snang mdzad la sogs pas zung 'jug gi sku dbang phyug brgyad dang ldan pa'i byang chub kyi sems rig</text></item>
<item><p>233a.7</p><section></section><text>pa'i skyes bu rdo rje 'chang yin zhes pa de la phyag 'tshal ba'o/ /gzugs dang tshor ba zhes pa ni rigs lnga'o/ /rnam par shes pa drug ni/ khro bo 'dod pa'i rgyal po la sogs pa'o/ /skye mched ni lha mo lnga'o/ /chos kyi skye mched ni kun du bzang po'o/ /dbang po drug ni sa'i snying</text></item>
<item><p>233b.1</p><section></section><text>po la sogs pa drug go/ /sa la sogs pa ni yum bzhi'o/ /nam mkha' rdo rje ni 'jam dpal lo/ /khro bo sgo srung ba bzhi bstan pa'i phyir/ gti mug ste zhes pa la sogs pa'o/ /'dod pa'i rgyal po la sogs pa'i khro bo drug bstan pa'i phyir/ spro dang dga' dang rnam pa zhes</text></item>
<item><p>233b.2</p><section></section><text>ba la sogs pa'o/ /de ltar dkyil 'khor pa'i lha'i sgo nas bstod nas/ da ni chos dkon mchog gsang ba 'dus pa'i rgyud kyi sgo nas bstod pa gsungs pa/ gang zhig thog med dngos rnam dag /ces pa la sogs pa ston te/ bum pa'i dbang dang / gsang ba'i dbang dang / brtul</text></item>
<item><p>233b.3</p><section></section><text>zhugs dang ste/ shes rab ye shes dbang / spro dang bral zhes pas/ dbang bzhi pa rnams la phyag 'tshal zhes pa'o/ /gang zhig dngos grub mchog gi thabs ni 'di bsgom zhing / /zhes pa ni/ rim pa gnyis kyi bsnyen sgrub yan lag bzhi rnams la phyag 'tshal ba'o/ /mi snang la sogs</text></item>
<item><p>233b.4</p><section></section><text>zhes pa ni/ thun mong gi dngos grub rdo rje mchog bzhi'i sgo nas bsgrub pa dang / phyag rgya chen po'i dngos grub ma nor bar rtogs pa'i thabs dang thabs las byung ba de la phyag 'tshal lo zhes pa'o/ /da ni dge 'dun dkon mchog rnal 'byor pa gsang pa 'dus pa la 'jug pa rnams kyang 'bras bu</text></item>
<item><p>233b.5</p><section></section><text>rdo rje 'chang chen po 'dra bar bstan pa'i phyir/ gang zhig rab gsang 'dus pa'i rgyud ni nyan pa dang / /zhes pa la sogs pa'i rgyud gsungs te/ rgyud khyad par du gyur pa'i dkyil 'khor nyan pa dang / bsams pa las yon tan yod par bstan pa ni/ bsgom pa la gnas pa rnams kyi yon tan bstan</text></item>
<item><p>233b.6</p><section></section><text>pa'i phyir/ gang zhig gsang ba spyod pa yis/ /zhes pa ni/ bsgom pa'i yon tan dang por las kyi tshogs 'khrul 'khor nus bar ston pa'o/ /ci'i phyir zhe na/ de yang dang por sgrub sla bas so/ /bsgom ba ni goms nas sgrub pa po de nyid/ rdo rje 'chang chen po dang mtshungs par yon tan yod par bstan</text></item>
<item><p>233b.7</p><section></section><text>pa'i phyir/ gang zhig gtso bo sgrub pa po/ /mtho ris zhes pa la sogs pa gsungs te/ da ni bstod pa de'i phan yon bstan pa'i phyir/ bstod pa'i tshig ni zhi ba 'dis/ /zhes pa la sogs pa'o/ /de ltar bstod pa byas pas rgyud rdzogs par gyur pa la de bzhin gshegs pa</text></item>
<item><p>234a.1</p><section></section><text>rnams rjes su yi rang bar bstod pa'i phyir/ byang chub sems dpa' grags chen zhes pa la sogs pa'o/ /rgyud kyi rgyal po dpal gsang ba 'dus pa rdzogs par phye ba'i phyir/ 'dus pa gsang ba las byung ba/ /zhes pa la sogs pa'o/ /phyir rgyud bshad</text></item>
<item><p>234a.2</p><section></section><text>pa rdzogs nas kyang / rtsa ba'i rgyud rdzogs pa bzhin du sku gsung thugs mnyam pa nyid la zhugs pa bstan pa'i phyir/ de bzhin gshegs pa de dag thams cad ces pa la sogs pa gsungs so/ /gsang ba thams cad ston pa rdo rje ye shes byin gyis brlab pa zhes bya ba'i le'u bco brgyad</text></item>
<item><p>234a.3</p><section></section><text>pa rdzogs so zhes bya ba la/ gsang ba thams cad ni rtsa ba'i rgyud kyi don gsang ba rnams 'dir ston pas de skad ces bya'o/ /rdo rje ni thams cad stong pa'o/ /ye shes ni gnyis su med pa'i ye shes te/ rdo rje 'chang chen pos brgyud pa 'di byin gyis brlabs pa yin no zhes bya</text></item>
<item><p>234a.4</p><section></section><text>ba'i don to/ /le'u ni gong dang 'dra bar nyon mongs pa'i 'tshe ba zlog par byed pa'o/ /bco brgyad pa zhes pa ni/ le'u dang por rim pa gnyis kyi gzhi ston pa dang / le'u bcu drug pa las bsnyen sgrub bzhi'i don ston pa dang / bco brgyad pa de thams cad kyis gsang ba'i man</text></item>
<item><p>234a.5</p><section></section><text>ngag ston pa 'di rdzogs so zhes bya'o// //dpal ldan 'dus pa yongs gsal pa'i/ /phyi ma'i rgyud kyi don gsal 'di/ /sgron ma gsal ba'i rjes 'brangs nas/ /klu sgrub man ngag bshad pa 'di/ /gsang ba thams cad pa yi 'grel/ /gsang ba'i sgron ma zhes bya</text></item>
<item><p>234a.6</p><section></section><text>ba/ /slob dpon klu sgrub 'phags pa'i lha/ /klu yi byang chub shAkya'i bshes/ /zla ba grags pa la sogs pa'i/ /man ngag rim pa la brten nas/ /bdag gis bris pa'i dge ba yis/ /'gro kun byang chub thob par shog /dpal gsang ba 'dus pa'i rgyud phyir ma</text></item>
<item><p>234a.7</p><section></section><text>gsang ba thams cad ston pa zhes bya ba'i rgya cher 'grel pa gsang ba'i sgron ma zhes bya ba/ snyan grags bzang po'i zhal snga nas mdzad pa rdzogs so// //paN+Di ta smr-i ti dz+nyA na kI rtis rang 'gyur byas pa'o// //</text></item>
</text>
