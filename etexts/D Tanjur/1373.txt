[\[1a\]]
[\[1b\]]
[\[1b.1\]{D2510}]@##/_/rgya gar skad du/_sarba ta thA ga ta tat+t+wa saM gra ha ma hA yA na a b+hi sa ma ya nA ma tan+t+ra tat+t+wa A lo ka kA ri nA ma byu khyu/_bod skad du/_de bzhin gshegs pa thams cad kyi de kho na nyid bsdus pa
[\[1b.2\]]theg pa chen po mngon par rtogs pa zhes bya ba'i rgyud kyi bshad pa de kho na nyid snang bar byed pa zhes bya ba/_bcom ldan 'das dpal rnam par snang mdzad la phyag 'tshal lo/_/bcom ldan 'das 'jam dpal
[\[1b.3\]]gzhon nur gyur pa la phyag 'tshal lo/_/bcom ldan 'das rdo rje sems dpa' la phyag 'tshal lo/_/de bzhin gshegs la phyag 'tshal nas/_/sangs rgyas kun gyi de nyid che/_/bsdus pa rtogs pa dge
[\[1b.4\]]ba ni/_/ci nus par ni rnam par dbye/_/'di skad bdag gis thos pa zhes bya ba la sogs pa 'di'i brjod par bya ba dang /_'brel pa ni gang zhig yin/_de bzhin du dgos pa dang /_dgos pa'i dgos pa ni
[\[1b.5\]]ci zhig yin zhe na/_de brjod par bya ste/_de bzhin gshegs pa thams cad kyi de kho na nyid bsdus pa theg pa chen po mngon par rtogs pa zhes bya ba 'di ni rgyud yin la/_'di'i 'di skad bdag gis zhes bya ba la
[\[2a\]]
[\[2a.1\]]sogs pa ni rnam par snang mdzad dang /_rnam par snang mdzad chen po'i bdag nyid bdag dang gzhan gyi don phun sum tshogs pa ston par byed pa'i gleng gzhi'i mdo ni rnam par snang mdzad dang rnam par
[\[2a.2\]]snang mdzad chen po'i mtshan nyid du bdag dang gzhan gyi don phun sum tshogs pa'i rang bzhin la gdul bya rnams mngon par 'dod pa bskyed par bya ba'i phyir gsungs pa yin no/_/gdul bya rnams mngon par 'dod pa skyes pa rnams la
[\[2a.3\]]rnam par snang mdzad dang /_rnam par snang mdzad chen po'i rang bzhin mngon sum du bya ba'i phyir/_de nas de bzhin gshegs pa thams cad kyi sangs rgyas kyi zhing 'di zhes bya ba nas brtsams te/_bcom ldan 'das kyis de skad ces
[\[2a.4\]]bka' stsal nas zhes bya ba'i bar gyis thabs dang de'i rang bzhin mngon sum du byed pa bstan pa yin no/_/de la thabs kyi dbye ba bshad par bya ste/_de la yang ting nge 'dzin nyid ni dngos su thabs yin pas na/_de nas de bzhin
[\[2a.5\]]gshegs pa thams cad kyi sangs rgyas kyi zhing 'di zhes bya ba nas brtsams te/_sangs rgyas rnams ni gcig tu gyur/_/zhes bya ba'i bar gyi bshad pas ni dang po sbyor ba dang /_dkyil 'khor gyi rgyal po mchog dang /_las
[\[2b\]]
[\[2b.1\]]kyi rgyal po mchog ste/_ting nge 'dzin gsum bstan pa yin no/_/dam tshig dang dbang bskur ba thob pa rnams kyis thabs de la 'jug par bya'o zhes bya ba 'di'i don bstan par bya ba'i phyir/_de nas bcom ldan 'das de bzhin gshegs pa thams cad kyis zhes bya ba nas/_gang gi ming brjod
[\[2b.2\]]pa der kye zhes brjod pa yin no zhes bya ba'i bar gyi gzhung gis ni slob dpon gyi las rnams dang /_dkyil 'khor thams cad du 'jug pa'i cho ga rgyas par bstan par mdzad pa yin no/_/dam tshig dang dbang bskur ba thob pa de rnams nyid la slob dpon gyis ji ltar mngon par 'dod pa'i dngos grub
[\[2b.3\]]kyi ye shes bshad par bya'o zhes bstan par bya ba'i phyir/_de nas ci khyod don 'byung ba'i dngos grub kyi ye shes dang rdzu 'phrul gyi dngos grub kyi ye shes dang zhes bya ba nas brtsams te/_badzra A ha ra zhes bya ba'i bar gyis dngos grub kyi ye shes kyi rgyud gsungs pa yin no/_/don grub pa la
[\[2b.4\]]sogs pa yang sgrub pa pos bdag la byin gyis brlabs pa la sogs pas rang gi lha'i rnal 'byor bskyed la bsgrub par bya'o zhes bya ba dang /_sgrub pa po spro ba bskyed par bya ba'i phyir phan yon brjod par bya'o zhes bya ba'i don 'di gnyis bstan par bya ba'i phyir/_de nas rang gi rigs kyi lha'i
[\[2b.5\]]snying po byin la phyag rgya bzhi'i ye shes bslab par bya'o zhes bya ba nas brtsams te/_rdo rje dril bu bskyod pa'o zhes bya ba'i bar gyi gzhung gis bstan to/_/dam tshig dang chos dang las dang phyag rgya chen pos bcings pa'i cho ga sngon du 'gro bas bya'o zhes bya ba'i don 'di bshad par bya ba'i phyir/_de
[\[2b.6\]]nas phyag rgya thams cad kyi spyi'i phyag rgya bcing ba'i cho ga rgyas par bshad de zhes bya ba nas brtsams te/_de nas bsgrub par bya'o/_/de bsgrub par bya ba'i cho ga rgyas pa'o zhes bya ba'i bar gyi gzhung gis bstan to/_/cho ga ji lta bas rang gi lha'i phyag rgya chen po bcings la mdun du rdo rje dbab
[\[2b.7\]]pa yang dag par bskyed de/_rang gi lha'i phyag rgya chen po'i nga rgyal rnam par bsgoms nas phyag rgya de yang rang gi lha'i skur bsams la/_de las rang gi lha'i nga rgyal bskyed la ye shes sems dpa' rang gi lus la ji lta ba bzhin du bcug ste/_phyag rgya chen po rab tu sgrub pa dang /_bdag la byin
[\[3a\]]
[\[3a.1\]]gyis brlab pa la sogs pa byas nas rab tu shis pa'i sgra brjod pa sngon du 'gro bas don sgrub pa la sogs pa bsgrub par bya ba'i phyir/_badzra ni d+hi zhes bya ba la sogs pa bzlas par bya'o zhes bya ba'i don bstan pa'i phyir/_de nas dngos grub kyi cho ga rgyas par bshad
[\[3a.2\]]de zhes bya ba nas brtsams te/_dngos grub kyi cho ga rgyas pa'o zhes bya ba'i bar gyis bstan to/_/bzlas brjod dang sgom pa dang rab tu ldan zhing sgrib pa thams cad rab tu spangs pas rdo rje sems dpa' brtan par gyur nas/_sems brtan par bya ba'i phyir/_de nas phyag rgya thams cad kyi spyi'i
[\[3a.3\]]lus dang ngag dang sems rdo rjer bya ba zhes bya ba nas brtsams te/_de bzhin gshegs pa thams cad kyi rdo rje sems dpas gsungs so zhes bya ba'i bar gyi gzhung gis cho ga bstan pa yin no/_/bzlas brjod dang bsgom pas sems dub na thun mtshams re ra phyag rgya dgrol ba'i cho ga rjes su
[\[3a.4\]]spyad la lha gshegs su gsol bar bya'o zhes bya ba'i don 'di bstan par bya ba'i phyir/_de nas phyag rgya thams cad kyi dgrol ba spyi'i cho ga bshad do zhes bya ba nas brtsams te/_bcom ldan 'das kun du bzang pos gsungs so zhes bya ba'i bar gyis cho ga bstan to/_/rgyud 'di ni bsgom
[\[3a.5\]]pa gtso bor gyur pa yin pas 'dir bsgom pa nyid la 'bad par bya'i grangs kyi bzlas pa ni ma yin no zhes bya ba'i don 'di bstan par bya ba'i phyir/_rdo rje sems sogs sems dpa' rnams/_/zhes bya ba nas brtsams te/_dngos grub 'thob ces bya ba'i bar gyi gzhung gis ni 'di'i
[\[3a.6\]]ci 'dod pa'i bzlas pa'i cho ga ston to/_/bya ba dang spyod pa dang gnyis ka'i rgyud la sogs pa'i cho ga la mngon par zhen pa rnams kyis kyang cho ga des 'di las bshad pa'i phyag rgya chen po la sogs pa bsgrub par bya'o zhes bya ba'i don 'di bshad par bya ba'i phyir/_snying po phyag rgya sngags
[\[3a.7\]]rig rnams/_/ji ltar 'dod pa'i tshul gyis ni/_/zhes bya ba la sogs pa'i gzhung gis ston to/_/sngon du bsnyen pa la sogs pa'i dus dang dkyil 'khor gyi dus su bzlas brjod dang bsgom pas dub par gyur nas lha gshegs su gsol bar 'dod na/_yang gsang ba'i mchod pa
[\[3b\]]
[\[3b.1\]]la sogs pa'i mchod pa thams cad kyis lha rnams mchod par bya'o zhes bstan par bya ba'i phyir/_de nas gsang ba'i mchod pa brjod cing zhes bya ba nas brtsams te/_mchod pa byed du bcug la zhes bya ba'i bar gyi gzhung gis ston to/_/brtul zhugs yongs su bsrung bas mngon
[\[3b.2\]]par 'dod pa'i dngos grub thob par 'dod pas dngos po 'di nyams su blang ba ni/_ji ltar zhugs pa rnams ci 'byor pa'i ro dang zhes bya ba nas brtsams te/_mna'i snying po yang bstan to zhes bya ba'i bar gyi gzhung gis ston to/_/dkyil 'khor dang sngon du bsnyen pa la sogs pa'i
[\[3b.3\]]dus su lha rnams mchod pa thams cad kyis yang dag par mchod la phyag rgya dgrol ba'i cho ga rjes su sbyad la gshegs su gsol bar bya'o zhes bya ba'i don de gsal bar bya ba'i phyir/_de nas ji ltar zhugs pa rnams slar bkye ste zhes bya ba nas brtsams te/_de ltar dkyil 'khor
[\[3b.4\]]thams cad la bya'o zhes bya ba'i gzhung 'dis bstan to/_/bcom ldan 'das rnam par snang mdzad nas rdo rje 'bebs pa'i bar gyis rang gi phyag rgya bzhi po dgrol ba ni rang gi dam tshig gi phyag rgyas gnas ji lta ba bzhin du bya'o zhes bya ba'i don 'di bstan par bya ba'i phyir/_phyag rgya
[\[3b.5\]]rnams dgrol bar bya'o zhes bcom ldan 'das kyis gsungs pa yin no/_/rdo rje dbyings kyi dkyil 'khor chen po bsdus pa'i don bstan pa'o/_/dam tshig gi phyag rgya gtso bor gyur pa gzungs kyi dkyil 'khor gyi bsdus pa'i don bstan par bya'o/_/de la dang po sbyor ba'i ting nge 'dzin ni
[\[3b.6\]]rdo rje dbyings kyi dkyil 'khor chen por bshad pa yin no/_/'dir ni rdo rje sems dpa' dang bcas pa yin no/_/de nas yang bcom ldan 'das zhes bya ba nas brtsams te/_dkyil 'khor gyi grwa rnams su dgod do/_/zhes bya ba'i bar gyi gzhung gis ni dkyil 'khor gyi rgyal po mchog
[\[3b.7\]]gi ting nge 'dzin to/_/de nas byin gyis brlabs pa nas brtsams te/_las kyi rgyal po mchog ces bya ba'i ting nge 'dzin gsum pa ni 'dir rdo rje dbyings kyi dkyil 'khor chen po dang 'dra bar shes par bya'o/_/gzungs kyi dkyil 'khor las bshad pa'i phyag rgya chen po la sogs pa bsgrub
[\[4a\]]
[\[4a.1\]]par bya ba'i phyir gzungs kyi dkyil 'khor du dam tshig dang dbang bskur ba thob par bya'o zhes bya ba'i don 'di bstan par bya ba'i phyir de nas yang phyag na rdo rje gsang ba zhes bya ba nas brtsams te/_rdo rje gsang ba'i phyag rgya'i ye shes bslab po zhes bya ba'i bar gyi
[\[4a.2\]]gzhung gis ni slob dpon gyi las rnams dang /_gzungs kyi dkyil 'khor du 'jug pa'i cho ga rgyas pa bstan par mdzad pa yin no/_/dam tshig dang dbang bskur ba thob pa de rnams la slob dpon gyis ji ltar mngon par 'dod pa'i gzungs kyi dkyil 'khor gyi dngos grub bstan par bya'o zhes
[\[4a.3\]]bstan par bya ba'i phyir/_de la dang por rdo rje gsang ba'i lus kyi phyag rgya'i ye shes bslab par bya'o zhes bya ba nas brtsams te/_badzra gu h+ya sa ma ya haM zhes bya ba'i bar gyi gzhung gis ston to/_/gzungs kyi dkyil 'khor las bshad pa'i dngos grub rnams kyang rdo rje dbyings kyi
[\[4a.4\]]dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas te 'di las bshad pa'i phyag rgya chen po la sogs pa cho ga ji lta ba bzhin du bcings la sgrub pa pos bsgrub par bya'o zhes bstan par bya ba'i phyir/_de nas rdo rje gsang ba'i phyag rgya chen
[\[4a.5\]]po bcings pa bslab bo zhes bya ba nas brtsams te/_dam tshig mchog ni ji snyed pa/_/gnyis su phral nas de bzhin no/_/zhes bya ba'i bar gyi gzhung gis ston to/_/gsang ba'i dam tshig las byung ba'i las kyi phyag rgya rnams sa ma ya s+t+wa zhes brjod cing sgrub pa pos bsgrub pa'i dkyil
[\[4a.6\]]'khor du bcing bar bya'i/_dus gzhan du ni ma yin no zhes bya ba'i don 'dis bstan par bya ba'i phyir/_de nas 'di rnams bsgrub pa bshad/_/ces bya ba nas brtsams te/_rtag pa'i bdag pos gtang nga re/_/zhes bya ba'i bar gyi gzhung gis ston to/_/gzungs kyi dkyil 'khor las
[\[4a.7\]]gsungs pa'i dam tshig dang chos dang las dang phyag rgya chen po thams cad badzra hUM ban+d+ha zhes bya bas bcing bar bya zhing rang gi lha'i dam tshig gi phyag rgyas rang gi gnas su nges par grol ba ni/_badzra muHzhes pas bya'o/_/phyag rgya de thams cad rdo rje rin chen gyis snga ma bzhin du dbang bskur bar
[\[4b\]]
[\[4b.1\]]bya ba ni/_oM dr-i D+ha badzra ka ba tsad+h+ri ka ces bya bas so/_/de bzhin du de rnams kyi go cha bcing bar byas la oM badzra gu h+ya sa ma ya ta la sa zhes bya bas de rnams mnyam pa'i thal mo gsum gyis mnyes par bya'o zhes bya ba'i don bstan par bya ba'i phyir/_de nas phyag rgya 'di rnams bcing ba
[\[4b.2\]]la sogs pa'i las rnams yin no zhes bya ba nas/_oM gu h+ya sa ma ya ta la sa zhes bya ba'i bar gyi gzhung gis ston to/_/gang zhig phyag rgya chen po la sogs pas 'jigs shing skrag par gyur pas de ni bcing ba la sogs pa'i las rnams badzra sa twa zhes brjod par bya'o zhes bya ba'i don bstan
[\[4b.3\]]par bya ba'i phyir/_rdo rje sems dpa' ci dgar bzlas/_/zhes bya ba la sogs pas ston to/_/gzungs kyi dkyil 'khor gyi bsdus pa'i don to/_/chos kyi phyag rgya gtso bor gyur pa chos kyi dkyil 'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni rdo rje dbyings kyi
[\[4b.4\]]dkyil 'khor du gsungs pa nyid yin no/_/de nas bcom ldan 'das de bzhin gshegs pa thams cad rdo rje phra mo'i ye shes kyi dang zhes bya ba nas brtsams te/_rang gi snying po'i ting nge 'dzin la mnyam par gzhag ste bzhugs so zhes bya ba'i bar gyi gzhung gis chos kyi dkyil 'khor gyi dkyil
[\[4b.5\]]'khor rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba dang byin gyis brlabs pa nas brtsams pa de ni de bzhin du las kyi rgyal po mchog ces bya ba'i ting nge 'dzin gsum pa yin par shes par bya'o/_/chos kyi dkyil 'khor las gsungs pa'i phyag rgya
[\[4b.6\]]chen po la sogs pa bsgrub pa ni/_chos kyi dkyil 'khor du dam tshig dang dbang bskur ba thob par bya'o zhes bstan par bya ba'i phyir/_de nas phyag na rdo rje de bzhin gshegs pa thams cad kyi ting nge 'dzin dang /_ye shes dang mngon par shes pa bsgrub par bya ba'i phyir zhes bya
[\[4b.7\]]ba nas brtsams te/_ye shes kyi mtshan ma lag tu byin nas zhes bya ba'i bar gyis gzhung gi bshad pas ni/_slob dpon gyi las kyi cho ga dang chos kyi dkyil 'khor du 'jug pa'i cho ga bstan par mdzad pa yin no/_/dam tshig dang dbang bskur ba thob pa de rnams la slob dpon gyis
[\[5a\]]
[\[5a.1\]]ji ltar mngon par 'dod pa'i chos kyi dkyil 'khor las bshad pa'i dngos grub bstan par bya'o zhes khong du chud par bya ba'i phyir/_rang gi sems las su rung bar bya ba'i phyir phyag rgya chen po'i ye shes bslab po zhes bya ba nas brtsams te/_las rnams
[\[5a.2\]]thams cad des grub bo zhes bya ba'i bar gyi gzhung gis ston to/_/chos kyi dkyil 'khor las gsungs pa'i dngos grub rnams kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du bskyed nas/_de'i rjes la chos kyi
[\[5a.3\]]dkyil 'khor las gsungs pa'i phyag rgya chen po la sogs pa bcings te bsgrub par bya'o zhes bstan par bya ba'i phyir/_de bzhin gshegs pa thams cad kyi ye shes rdo rjer byin gyis brlabs zhes bya ba'i ting nge 'dzin gyi phyag rgya'i ye shes bslab bo zhes bya ba nas brtsams te/_gnyis
[\[5a.4\]]su byas nas sbyar bar bya/_/zhes bya ba'i bar gyi gzhung gis ston to/_/chos kyi dkyil 'khor gyi bsdus pa'i don yin no/_/las kyi phyag rgya gtso bor gyur pa las kyi dkyil 'khor gyi bsdus pa'i don brjod par bya ste 'dir dang por sbyor ba'i ting nge 'dzin ni rdo rje dbyings kyi dkyil
[\[5a.5\]]'khor chen po las gsungs pa nyid yin no/_/de nas bcom ldan 'das kyis de bzhin gshegs pa thams cad kyi mchod pa bla na med pa'i cho ga rgyas pa zhes bya ba nas brtsams te/_de bzhin gshegs pa thams cad kyi las kyi mchod pa'o zhes bya ba'i bar gyis gzhung gi bshad pas ni
[\[5a.6\]]las kyi dkyil 'khor gyi dkyil 'khor rgyal po mchog gi ting nge 'dzin to/_/de nas bsdu ba dang byin gyis brlabs pa nas brtsams te las kyi rgyal po mchog ces bya ba'i ting nge 'dzin gsum pa ni rdo rje dbyings kyi dkyil 'khor chen por gsungs pa bzhin du blta bar bya'o/_/las kyi dkyil
[\[5a.7\]]'khor las gsungs pa'i bsgrub pa ni las kyi dkyil 'khor du dam tshig dang dbang bskur ba thob par bya'o zhes bya ba'i cho ga bstan par bya ba'i phyir/_de nas 'dir de bzhin gshegs pa thams cad ma lus shing lus pa med pa thams cad la mchod pa byed pa'i las kyi dkyil 'khor rdo rje
[\[5b\]]
[\[5b.1\]]zhes bya ba nas brtsams te/_gzhan gyis lta smos kyang ci dgos zhes bya ba'i bar gyi gzhung gis slob dpon gyi las kyi cho ga dang /_las kyi dkyil 'khor du 'jug pa'i cho ga bstan par mdzad pa yin no/_/dam tshig dang dbang bskur ba thob pa de rnams la slob dpon gyis las kyi dkyil
[\[5b.2\]]'khor las bshad pa'i dngos grub ji ltar mngon par 'dod pa dag bshad par bya'o zhes bya ba 'di bstan par bya ba'i phyir/_de nas byang chub chen po'i sems bsgrub pa'i mchod pa'i phyag rgya'i ye shes bslab bo zhes bya ba nas brtsams te/_karma badzra zhes bya ba'i bar gyi gzhung gis
[\[5b.3\]]ston to/_/las kyi dkyil 'khor las bshad pa'i dngos grub kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor de las bshad pa ltar ji lta ba bzhin du bskyed nas/_de'i rjes la las kyi dkyil 'khor las gsungs pa'i phyag rgya
[\[5b.4\]]chen po la sogs pa bcings la bsgrub par bya'o zhes bya ba 'di bstan par bya ba'i phyir/_de nas de bzhin gshegs pa thams cad kyi mchod pa'i phrin las kyi ye shes kyi phyag rgya zhes bya ba nas brtsams te/_las kyi phyag rgya mdor bsdus nas/_/las kyi phyag rgya gnyis su bya/_/_
[\[5b.5\]]zhes bya ba'i bar gyi gzhung gis bstan to/_/las kyi dkyil 'khor mdor bsdus pa'i don to/_/rdo rje dbyings kyi dum bu las gsungs pa rdo rje sems dpa' la sogs pa'i dkyil 'khor thams cad du bshad pa'i don bsdus par gyur pa'i sems can bar ma la mngon par sred pa
[\[5b.6\]]rjes su 'dzin par byed pa'i phyag rgya bzhi pa'i dkyil 'khor gyi don brjod par bya ste/_'dir yang dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa yin no/_/de nas bcom ldan 'das rnam par snang mdzad de bzhin gshegs pas zhes bya ba nas brtsams
[\[5b.7\]]te/_oM badzra karma muSh+ti haM zhes bya ba'i bar gyi bshad pas ni dkyil 'khor gyi rgyal po mchog ces bya ba'i ting nge 'dzin lnga po gsungs pa yin no/_/snga ma bzhin du bsdu ba dang byin gyis brlabs pa nas brtsams te/_las kyi mchog gi ting nge 'dzin lnga po gsungs pa yin no/_/rdo rje dbyings
[\[6a\]]
[\[6a.1\]]kyi dkyil 'khor las gsungs pa'i dngos grub thams cad kyang phyag rgya bzhi pa'i dkyil 'khor du dam tshig dang dbang bskur ba thob bas bsgrub par bya'o zhes bya ba'i don 'di bstan par bya ba'i phyir/_de nas byang chub sems dpa' phyag na rdo rjes zhes bya ba nas brtsams
[\[6a.2\]]te/_dkyil 'khor ston to zhes bya ba'i bar gyi gzhung gis ni slob dpon gyi las kyi cho ga dang /_phyag rgya bzhi pa'i dkyil 'khor du 'jug pa'i cho ga rgyas par bstan par mdzad pa yin no/_/phyag rgya bzhi pa'i dkyil 'khor du dam tshig dang dbang bskur ba thob pa de la/_slob dpon
[\[6a.3\]]gyis rdo rje dbyings kyi dum bu las gsungs pa'i dngos grub gang yang rung ba bshad par bya'o zhes khong du chud par bya ba'i phyir/_de nas de bzhin gshegs pa thams cad kyi phyag rgya'i dam tshig smros shig ces bya ba nas brtsams te/_rdo rje dgos mchog dkyil 'khor ro/_/zhes
[\[6a.4\]]bya ba'i bar gyi cho gas bstan pa yin no/_/rdo rje dbyings las gsungs pa'i dngos grub thams cad kyang rdo rje dbyings kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji skad bshad pa bzhin du bskyed la bsgrub par bya'o zhes bya ba 'di bstan par bya
[\[6a.5\]]ba'i phyir/_de nas rdo rje sems dpa' la sogs pa'i phyag rgya bzhi bslabs nas zhes bya ba la sogs pa bstan par mdzad pa yin no/_/ji ltar rnam par snang mdzad kyi phyag rgya bzhi pa'i dkyil 'khor du dngos grub thams cad bsdus par gyur pa/_de bzhin du de bzhin gshegs
[\[6a.6\]]pa mi bskyod pa la sogs pa de bzhin gshegs pa bzhi'i dkyil 'khor yang de dang 'dra'o zhes bya ba 'di bstan par bya ba'i phyir/_rdo rje dngos grub ces bya ba nas brtsams te/_dngos grub thams cad kyang 'grub bo zhes bya ba'i bar gyi gzhung gis bstan pa yin no/_/dkyil 'khor
[\[6a.7\]]'di dag la phyi'i yo byad med kyang sems kyis brtag par bya'o zhes rnal 'byor gtso bo yin par bstan par bya ba'i phyir/_de ltar ras dang rtsig pa dang nam mkha' dang gnas thams cad du bris na dngos grub thams cad grub bo zhes bstan pa yin no/_/rgyud 'di sgrub par byed pa
[\[6b\]]
[\[6b.1\]]dag la spro ba bskyed par bya ba'i phyir phan yon ston par mdzad pa ni dkyil 'khor du zhugs pa nas brtsams te zhes bya ba nas/_lo gcig gis mchog 'grub bo zhes bya ba'i bar gyi gzhung gis ston to/_/phyag rgya bzhi pa'i dkyil 'khor gyi bsdus pa'i don to/_/mdor bsdus pa la
[\[6b.2\]]dga' ba'i sems can rnams rjes su 'dzin par byed pa rdo rje dbyings kyi dkyil 'khor las gsungs pa'i dkyil 'khor thams cad kyi dngos grub bsdus par gyur pa/_phyag rgya gcig pa'i dkyil 'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni rdo rje
[\[6b.3\]]dbyings kyi dkyil 'khor chen por gsungs pa yin no/_/de nas bcom ldan 'das rnam par snang mdzad ces bya ba nas brtsams te/_badzra sa twa zhes bya ba'i bar gyi gzhung gis ni/_phyag rgya gcig pa'i dkyil 'khor gyi rgyal po mchog gi ting nge 'dzin bstan pa yin no/_/_
[\[6b.4\]]snga ma bzhin du bsdu ba dang byin gyis brlabs pa nas brtsams te/_las kyi rgyal po mchog ces bya ba'i ting nge 'dzin gsum pa yin par shes par bya'o/_/rdo rje dbyings kyi dum bur gsungs pa'i dngos grub thams cad kyang phyag rgya gcig pa'i dkyil 'khor du dam tshig dang dbang bskur ba
[\[6b.5\]]thob bas bsgrub par bya'o zhes bya ba'i don bstan par bya ba'i phyir de nas bcom ldan 'das byang chub sems dpa' sems dpa' chen po phyag na rdo rje zhes bya ba nas dus ma yin par 'chi bar gyur ta re zhes bsgo bar bya'o zhes bya ba'i gzhung gis ni slob dpon gyi las kyi cho ga dang /_phyag
[\[6b.6\]]rgya gcig pa'i dkyil 'khor du 'jug pa'i cho ga ston to/_/phyag rgya gcig pa'i dkyil 'khor du dam tshig dang dbang bskur ba thob pa de rnams la bsgrub pa'i ye shes bslab par bya'o zhes bya ba 'di bstan par bya ba'i phyir/_de nas dkyil 'khor thams cad kyi rdo rje sems
[\[6b.7\]]dpa'i dngos grub dam pa bsgrub pa'i ye shes bslab bo zhes bya ba la sogs pas ston to/_/rgyud thams cad las gsungs pa'i dngos grub ni dam tshig yongs su srung bar byed pa la 'grub par 'gyur ro zhes bstan par bya ba'i phyir/_de nas dkyil 'khor thams cad kyi gsang
[\[7a\]]
[\[7a.1\]]ba'i dam tshig ces bya ba nas dam tshig gi sdom pa sbyin par bya'o zhes bya ba'i gzhung gis ston to/_/rdo rje dbyings kyi dkyil 'khor chen po las ji skad gsungs pa'i dngos grub rnams kyang rang gi lha'i phyag rgya bzhi dang ldan pa'i lha'i rnal 'byor byas nas
[\[7a.2\]]bsgrub par bya'o zhes bstan par bya ba'i phyir/_de nas rdo rje sems dpa'i phyag rgya chen po la sogs pa bzhi bcing ba bslab par bya'o zhes bya ba'i gzhung gis ston to/_/dngos grub kyang de bzhin no zhes bya ba la sogs pa'i gzhung gi don ni snga ma kho na bzhin du shes par bya'o/_/_
[\[7a.3\]]phyag rgya gcig pa'i dkyil 'khor bsdus pa'i don to/_/rdo rje dbyings kyi dum bu 'di thams cad kyang de bzhin gshegs pa'i rigs yin zhing de bzhin gshegs pa rnams las skyes pa'i phyir dang /_byang chub kyi sems las byung ba yin pa'i phyir phyag rgya chen po zhes bya bar bshad
[\[7a.4\]]cing /_'dod chags kyis 'dod chags spang bar bya ba'i spyod pa bstan pa'i phyir gsungs pa yin no/_/de bzhin gshegs pa thams cad kyi bka' bsgo ba'i rjes su 'jug pa'i mtshan nyid dam tshig gi phyag rgya'i rang bzhin rdo rje rigs kyi bsdus pa'i don brjod par bya ste/_de la
[\[7a.5\]]'dir dang po sbyor ba'i ting nge 'dzin ni rdo rje dbyings kyi dkyil 'khor chen por gsungs pa'i rdo rje sems dpa' sprul pa la sogs pa nyid yin par shes par bya'o/_/de nas bcom ldan 'das de bzhin gshegs pa thams cad yang gcig tu 'dus par gyur te/_de bzhin gshegs pa
[\[7a.6\]]thams cad kyi 'khor lo chen po bskor ba la mtshan brgya rtsa brgyad pa 'dis gsol ba btab bo zhes bya ba nas brtsams te/_rang gi rigs ni skyed par mdzod/_/ces bya ba'i bar gyi gzhung gis ni/_de bzhin gshegs pa thams cad kyis gsol ba btab pa ston to/_/'di'i
[\[7a.7\]]rab tu dbye ba de'i rjes su 'jug pa'i mtshan nyid dam tshig gi phyag rgya'i dbye ba bzhi brjod par bya ste/_de nas de bzhin gshegs pa thams cad kyi gtso bo phyag na rdo rje zhes bya ba nas brtsams te/_dri ma med pa'i khro bor gyur/_/zhes bya ba'i bar gyi gzhung gis ni rdo rje'i rigs sprul
[\[7b\]]
[\[7b.1\]]pa'i phyir dang /_bka' bsgo ba'i rjes su 'jug pa ston to/_/de nas bcom ldan 'das rnam par snang mdzad ces bya ba nas/_yang bka' nod cing bzhugs so zhes bya ba'i bar gyi gzhung gis ni rdo rje rigs kyi bdag po sprul pa dang /_dbang bskur ba dang /_de bzhin gshegs
[\[7b.2\]]pa bka' bsgo ba'i rjes su 'jug pa ston to/_/de nas bcom ldan 'das zhes bya ba nas/_dam tshig kyang long shig ces bya ba'i bar gyi gzhung gis ni/_khams gsum pa dgug pa dang /_bka' bsgo ba dang /_de'i rjes su 'jug pa ston to/_/de nas phyag na rdo rje khro bo chen po'i
[\[7b.3\]]rgyal po zhes bya ba nas lta zhing langs so zhes bya ba'i bar gyi gzhung gis ni khams gsum gyi 'khor lo btul ba dang /_bka' bsgo ba dang /_khams gsum pa btul ba ston to/_/de nas bcom ldan 'das kyis byang chub sems dpa' sems dpa' chen po phyag na rdo rje la
[\[7b.4\]]bka' stsal pa zhes bya ba nas/_zhabs kyi drung du gzhag go zhes bya ba'i bar gyis dbang phyug chen po la srog byin pa dang /_bka' bsgo ba dang /_de'i rjes su 'jug pa dang /_yang dag par sbyangs pa'i mtshan ma dang /_dgug pa rnams ston pa yin no/_/de nas
[\[7b.5\]]byang chub sems dpa' phyag na rdo rjes zhes bya ba nas bdag nyid chen po de btul lo zhes sgra chen po phyung ngo zhes bya ba'i bar gyis ni dbang phyug chen po la yang dag par sbyang ba'i don du tshar gcad pa dang /_bka' bsgo bas de'i rjes su 'jug pa ston to/_/de nas bcom ldan
[\[7b.6\]]'das kyis lha chen po zhes bya ba nas/_mya ngan las ni 'das par gzhag_/ces bya ba'i bar gyi gzhung gis ni/_dbang phyug chen po la babs pa dang /_sdug bsngal nye bar zhi ba dang /_bla na med pa'i byang chub thob par gsungs pa yin no/_/de nas byang chub sems
[\[7b.7\]]dpa' sems dpa' chen po phyag na rdo rje zhes bya ba nas bud med thams cad kyi'o zhes bya ba'i bar gyi gzhung gis ni khams gsum gyi 'khor lo ma lus pa dkyil 'khor du bcug ste/_dbang bskur ba dang /_rang gi bka' bsgo ba la nges par sbyar ba gsungs pa yin no/_/de nas bcom
[\[8a\]]
[\[8a.1\]]ldan 'das phyag na rdo rje zhes bya ba nas/_rgya mtsho chen por ltung ngo zhes bya ba'i bar gyi gzhung gis ni/_'byung po dang gdon thams cad dgug pa dang /_bka' bsgo ba dang de rnams kyi dgug pa dang /_'ching ba rnam par sbyong ba gsungs pa yin no/_/de nas
[\[8a.2\]]byang chub sems dpa' phyag na rdo rje zhes bya ba nas/_ngan song de rnams rang gi gnas su dong ngo zhes bya ba'i bar gyi gzhung gis ni/_mkha' 'gro ma la sogs pa'i gdon thams cad dgug gnas bka' bsgo ba dang de dgug pa dang /_rang gi bsgo ba la nges par sbyar bar gsungs pa yin no/_/_
[\[8a.3\]]de nas bcom ldan 'das phyag na rdo rjes zhes bya ba nas slar dong ngo zhes bya ba'i bar gyi gzhung gis ni rims la sogs pa'i nad thams cad bkug ste/_bka' bsgo ba dang /_dgug cing de rnams bsal ba ston to/_/yang byang chub sems dpa' sems dpa' chen po phyag na rdo rjes zhes bya ba
[\[8a.4\]]nas/_ngan song de rnams rgya mtsho chen por bor ro zhes bya ba'i bar gyi gzhung gis ni ngan song gsum po dgug cing bka' bsgo ba dang /_bkug nas de rnam par sbyang ba gsungs pa yin no/_/gzhung 'di dag gis rdo rje khro bo'i dkyil 'khor chen po'i dkyil 'khor rgyal po mchog ces bya
[\[8a.5\]]ba'i ting nge 'dzin gnyis pa bstan to/_/de nas bsdu ba dang byin gyis brlabs pa sngon du 'gro bas las kyi rgyal po mchog ces bya ba'i ting nge 'dzin snga ma bzhin du shes par bya'o/_/khams gsum rnam par rgyal ba'i dkyil 'khor chen por dam tshig dang dbang bskur ba thob pas kyang /_
[\[8a.6\]]de las gsungs pa'i dngos grub bsgrub par bya'o zhes bya ba'i don 'di bstan par bya ba'i phyir/_de nas yang bcom ldan 'das phyag na rdo rjes 'di skad ces gsol to zhes bya ba nas de la kye zhes bya ba'i sgra dang sbyar bar bya'o zhes bya ba'i bar gyis ni/_slob dpon gyi las kyi cho ga dang /_khams
[\[8a.7\]]gsum rnam par rgyal ba'i dkyil 'khor chen por 'jug pa'i cho ga ston to/_/khams gsum rnam par rgyal ba'i dkyil 'khor chen por dam tshig dang dbang bskur ba thob pa la slob dpon gyis ji ltar mngon par 'dod pa'i dngos grub kyi ye shes bslab par bya'o zhes bya ba'i don 'di bstan
[\[8b\]]
[\[8b.1\]]par bya ba'i phyir/_de nas ye shes rnams bskyed de/_/zhes bya ba nas brtsams te/_hUM haM zhes bya ba'i bar gyi gzhung gis bstan to/_/khams gsum rnam par rgyal ba'i dkyil 'khor chen po las gsungs pa'i dngos grub rnams ni khams gsum rnam par rgyal ba'i dkyil 'khor
[\[8b.2\]]chen po las gsungs pa'i dngos grub rang gi lha'i phyag rgya bzhis rang gi lha'i rnal 'byor ji lta ba bzhin du bskyed la bsgrub par bya'o zhes bya ba dang /_sgrub pa po rnams spro ba bskyed par bya ba'i phyir phyag rgya rnams kyi 'bras bu bshad par bya'o zhes bya ba'i don 'di bstan par bya ba'i phyir/_
[\[8b.3\]]de nas 'jig rten gsum las rnam par rgyal ba'i dkyil 'khor chen po'i dam tshig gi de kho na nyid kyi phyag rgya'i ye shes bslab pa'o zhes bya ba nas brtsams te/_phyag rgya thams cad kyi cho ga'o zhes bya ba'i bar gyi gzhung gis ston to/_/rdo rje sems dpa' la sogs pa nas rdo rje 'bebs
[\[8b.4\]]pa'i bar gyis khro bo'i zlos pa po rnams kyis rdo rje hUM mdzad du byas nas las kyi tshogs rnams bsgrub par bya'o zhes bya ba'i don 'di bstan par bya ba'i phyir/_de nas 'dir 'jig rten gsum las rnam par rgyal ba'i dkyil 'khor chen po'i spyi'i phyag rgya bcing ba bshad do zhes bya ba nas brtsams
[\[8b.5\]]te/_skad cig gis ni sdig dral lo/_/zhes bya ba'i bar gyi gzhung gis ston to/_/rigs thams cad kyi dkyil 'khor brtag par bya ba'i phyir spyi'i cho ga ni de nas zhes bya ba nas/_sgo dbye ba'i mchog yin no zhes bya ba'i bar gyi gzhung gis ston to/_/khams gsum rnam par rgyal ba'i
[\[8b.6\]]dkyil 'khor chen por gsungs pa'i mtshan ma thob nas ni/_brkyang bskum gyi tshul du bya ste/_khro bo yi ni skad 'byin cing /_/khro zhing khro ba'i lta bas ni/_/las rnams thams cad bsgrub par bya/_/khams gsum rnam par rgyal ba'i dkyil 'khor chen po'i bsdus pa'i don to/_/_
[\[8b.7\]]khams gsum rnam par rgyal ba'i dum bu las/_phyag rgya chen po gtso bor gyur pa khams gsum rnam par rgyal ba'i dkyil 'khor chen po'i bsdus pa'i don bshad nas/_da ni dam tshig gi phyag rgya gtso bor gyur pa gzungs kyi dkyil 'khor gyi bsdus pa'i don bshad par bya'o/_/'dir
[\[9a\]]
[\[9a.1\]]dang po sbyor ba'i ting nge 'dzin ni khams gsum rnam par rgyal ba'i dkyil 'khor chen por gsungs pa nyid yin no/_/de nas bcom ldan 'das zhes bya ba nas brtsams te/_hrIHzhes bya ba'i bar gyi gzhung gis ni khams gsum rnam par rgyal ba'i gzungs
[\[9a.2\]]kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba dang byin gyis brlabs pa nas brtsams te/_'dir las kyi rgyal po mchog ces bya ba'i ting nge 'dzin gsum pa yang de bzhin du shes par bya'o/_/gzungs kyi
[\[9a.3\]]dkyil 'khor las gsungs pa'i dngos grub bsgrub pas ni gzungs kyi dkyil 'khor du dam tshig dang dbang bskur ba thob par bya'o zhes bya ba'i don 'di bstan par bya ba'i phyir/_de nas yang phyag na rdo rje zhes bya ba nas/_badzra ban+d+ha zhes bya ba'i bar gyi gzhung gis ni/_slob dpon gyi
[\[9a.4\]]las kyi cho ga dang /_khams gsum rnam par rgyal ba'i gzungs kyi dkyil 'khor du 'jug pa'i cho ga ston to/_/dam tshig dang dbang bskur ba thob pa de rnams la slob dpon gyis gzungs kyi dkyil 'khor las gsungs pa'i dngos grub ji ltar 'dod pa de bzhin du bstan par bya'o
[\[9a.5\]]zhes pa'i don 'di bstan par bya ba'i phyir/_de nas khro bo'i gsang ba'i rdo rje'i phyag rgya'i ye shes bslab bo zhes bya ba nas/_hUM ma nu badzra thA zhes bya ba'i bar gyi gzhung gis ston to/_/khams gsum rnam par rgyal ba'i gzungs kyi dkyil 'khor las dngos grub ji ltar 'dod pa
[\[9a.6\]]gsungs pa'i dngos grub kyang sgrub pa pos khams gsum rnam par rgyal ba'i dkyil 'khor chen po las gsungs pa'i lha'i sbyor ba byas nas bsgrub par bya'o zhes bya ba'i don 'di bstan par bya ba'i phyir/_de nas rdo rje 'chang chen po rigs kyi gsang ba'i phyag rgya'i ye shes bslab bo
[\[9a.7\]]zhes bya ba nas/_khro bo'i lta bas khro bo dang ldan zhes bya ba'i bar gyi gzhung gis ston to/_/khams gsum rnam par rgyal ba'i gzungs kyi dkyil 'khor gyi bsdus pa'i don to/_/chos kyi phyag rgya gtso bor gyur pa'i khams gsum rnam par rgyal ba'i chos kyi dkyil 'khor gyi bsdus
[\[9b\]]
[\[9b.1\]]pa'i don bstan par bya ste/_'dir dang po sbyor ba'i ting nge 'dzin ni khams gsum rnam par rgyal ba'i dkyil 'khor chen po las gsungs pa'i dang po sbyor ba bskyed nas/_rdo rje hUM mdzad du sprul pa'i mthar thug pa yin par shes par bya'o/_/de nas bcom ldan 'das zhes bya ba nas/_
[\[9b.2\]]oM su sma badzra muSh+Ti k+Sha ta ban+d+ha hUM phaT ces bya ba'i bar gyi gzhung gis ni khams gsum rnam par rgyal ba'i chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba dang byin gyis brlabs pa nas brtsams te/_
[\[9b.3\]]las kyi rgyal po mchog ces bya ba'i ting nge 'dzin gsum pa yang de bzhin du shes par bya'o/_khams gsum rnam par rgyal ba'i chos kyi dkyil 'khor las gsungs pa'i sgrub pa ni khams gsum rnam par rgyal ba'i chos kyi dkyil 'khor du dam tshig dang dbang bskur ba thob
[\[9b.4\]]pas bya'o zhes bya ba'i don 'di bstan par bya ba'i phyir/_de nas yang phyag na rdo rje zhes bya ba nas/_rdo rje ji lta bzhin du lag pa gnyis su byin no zhes bya ba'i bar gyi gzhung gis ni 'dir slob dpon gyi las kyi cho ga dang /_chos kyi dkyil 'khor du 'jug pa'i cho ga ston to/_/_
[\[9b.5\]]'dir dbang bskur ba dang dam tshig thob pa de rnams la slob dpon gyis khams gsum rnam par rgyal ba'i chos kyi dkyil 'khor las gsungs pa'i dngos grub bstan par bya'o zhes bya ba'i don 'di rtogs par bya ba'i phyir/_de nas rdo rje khro bo'i ye shes phra mo rnams slobs shig
[\[9b.6\]]ces bya ba nas/_hUM hr-i da ya A kA R+Sha na kro d+ha pra be sha kA yaM hr-i da ya ts+tshin+da bin+d+ha kad+d+ha kan+d+ha hUM phaT ces bya ba'i bar gyi gzhung gis ston to/_/khams gsum rnam par rgyal ba'i chos kyi dkyil 'khor las gsungs pa'i dngos grub ni khams gsum rnam par rgyal ba'i dkyil 'khor chen
[\[9b.7\]]po las bshad pa'i phyag rgya bzhis rang gi lha'i rnal 'byor ji lta ba bzhin du bskyed nas/_de'i 'og tu khams gsum rnam par rgyal ba'i chos kyi dkyil 'khor las bshad pa'i phyag rgya bzhi la sogs pa bcings te bsgrub par bya'o zhes bya'o/_/don 'di bstan par bya ba'i phyir/_de
[\[10a\]]
[\[10a.1\]]nas rdo rje rigs kyi chos kyi phyag rgya'i ye shes bslab bo zhes bya ba nas/_cho ga ji lta ba bzhin du 'grub par 'gyur ro zhes bya ba'i bar gyi gzhung gis ston to/_/khams gsum rnam par rgyal chos kyi dkyil 'khor gyi bsdus pa'i don to/_/las kyi
[\[10a.2\]]phyag rgya gtso bor gyur pa'i khams gsum rnam par rgyal ba'i las kyi dkyil 'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni khams gsum rnam par rgyal ba'i chos kyi dkyil 'khor du bshad pa yin no/_/de nas bcom ldan 'das de bzhin
[\[10a.3\]]gshegs pa thams cad kyi rdo rje las kyi zhes bya ba nas zla ba'i dkyil 'khor la gnas te 'khod do zhes bya ba'i bar gyi gzhung gis ni khams gsum rnam par rgyal ba'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa
[\[10a.4\]]yin no/_/de nas bsdu ba dang byin gyis brlabs pa nas brtsams te las kyi rgyal po mchog ces bya ba'i ting nge 'dzin gsum pa yang de bzhin du shes par bya'o/_/khams gsum rnam par rgyal ba'i las kyi dkyil 'khor las gsungs pa'i sgrub pa ni khams gsum rnam par
[\[10a.5\]]rgyal ba'i las kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas phyag na rdo rjes zhes bya ba nas brtsams te/_las kyi dkyil 'khor 'dir cho ga rgyas pa ji lta ba bzhin du byas te zhes bya ba'i gzhung gis ni
[\[10a.6\]]slob dpon gyi las kyi cho ga dang /_khams gsum rnam par rgyal ba'i las kyi dkyil 'khor du 'jug pa'i cho ga ston to/_/dam tshig dang dbang bskur ba thob pa de rnams la/_slob dpon gyis khams gsum rnam par rgyal ba'i las kyi dkyil 'khor las gsungs pa'i dngos
[\[10a.7\]]grub ji ltar mngon par 'dod pa bzhin du bstan par bya'o zhes bya ba'i don 'di bstan par bya ba'i phyir/_rdo rje rigs kyi las kyi ye shes rnams bskyed do zhes bya ba nas/_oM badzra d+hA ra gu h+ya sid+d+ha hUM zhes bya ba'i bar gyi gzhung gis ston to/_/khams gsum rnam par
[\[10b\]]
[\[10b.1\]]rgya ba'i las kyi dkyil 'khor las gsungs pa'i dngos grub ni khams gsum rnam par rgyal ba'i las kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du bskyed nas/_de'i 'og tu khams gsum rnam par rgyal ba'i las
[\[10b.2\]]kyi dkyil 'khor las bshad pa'i phyag rgya chen po la sogs pas bcings la bsgrub par bya'o zhes bya ba 'di bstan par bya ba'i phyir/_de nas rdo rje rigs kyi las kyi phyag rgya chen po'i ye shes bslab po zhes bya ba nas/_rdo rje las kyi tshul gyis so zhes bya ba'i bar gyi gzhung
[\[10b.3\]]gis ston to/_/khams gsum rnam par rgyal ba'i las kyi dkyil 'khor gyi las kyi bsdus pa'i don to/_/khams gsum rnam par rgyal ba'i dum bu las khams gsum rnam par rgyal ba'i dkyil 'khor chen po la sogs pa'i don bsdus par gyur pa sems
[\[10b.4\]]can bar ma la sred pa rnams rjes su 'dzin par byed la khams gsum rnam par rgyal ba'i phyag rgya bzhi pa'i dkyil 'khor gyi bsdus pa'i don brjod par bya'o/_/'dir yang dang po sbyor ba'i ting nge 'dzin khams gsum rnam par rgyal ba'i las kyi dkyil 'khor du bshad pa nyid yin
[\[10b.5\]]no/_/de nas yang bcom ldan 'das de bzhin gshegs pa thams cad kyi zhes bya ba nas/_hUM badzra karma gr-I ki ta ces bya ba'i bar gyi gzhung gis ni/_khams gsum rnam par rgyal ba'i phyag rgya bzhi pa'i dkyil 'khor gyi dkyil 'khor rgyal po mchog gi ting nge 'dzin lnga po
[\[10b.6\]]gsungs pa yin no/_/snga ma bzhin du bsdu ba dang byin gyis brlabs pa nas brtsams te khams gsum rnam par rgyal ba'i phyag rgya bzhi ba'i dkyil 'khor gyi las kyi mchog gi ting nge 'dzin kyang gsungs pa yin no/_/khams gsum rnam par rgyal ba'i dum bu las gsungs
[\[10b.7\]]pa'i dngos grub ni khams gsum rnam par rgyal ba'i phyag rgya bzhi ba'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/_de nas byang chub sems dpa' phyag na rdo rjes zhes bya ba nas/_cho ga rgyas par bya ste zhes
[\[11a\]]
[\[11a.1\]]bya ba'i bar gyi gzhung gis khams gsum rnam par rgyal ba'i phyag rgya bzhi pa'i dkyil 'khor du slob dpon gyi las kyi cho ga dang 'jug pa'i cho ga rgyas par ston to/_/khams gsum rnam par rgyal ba'i phyag rgya bzhi pa'i dkyil 'khor du dam tshig
[\[11a.2\]]dang dbang bskur ba thob pa la slob dpon gyis khams gsum rnam par rgyal ba'i dum bu las bshad pa'i dngos grub rnams bslab par bya'o zhes bya ba'i don 'di bstan par bya ba'i phyir/_bcug nas phyag rgya bzhi pa'i dkyil 'khor gyi gsang ba'i phyag rgya'i ye shes
[\[11a.3\]]bslab bo zhes bya ba nas/_ho badzra karma zhes bya ba'i bar gyi gzhung gis ston to/_/khams gsum rnam par rgyal ba'i dum bu las gsungs pa'i dngos grub ni khams gsum rnam par rgyal ba'i dkyil 'khor chen po las gsungs pa'i phyag rgya bzhis rang gi lha'i rnal 'byor
[\[11a.4\]]de las gsungs pas byas la bsgrub par bya'o zhes bya ba bstan pa'i phyir de nas ji lta ba bzhin du rdo rje mnan pa'i rtse gsum pa'i phyag rgya la sogs pa zhes bya ba nas/_mdzub mo'i rtse mo gzhag pa'o zhes bya ba'i bar gyi gzhung gis ston to/_/khams gsum rnam par rgyal ba'i
[\[11a.5\]]phyag rgya bzhi'i bsdus pa'i don bstan pa'o/_/mdor bsdus pa la dga' ba'i sems can rjes su 'dzin par byed pa/_khams gsum rnam par rgyal ba'i dum bu las gsungs pa'i dkyil 'khor thams cad bsdus par gyur pa/_rdo rje hUM mdzad kyi phyag rgya gcig pa'i dkyil_
[\[11a.6\]]'khor gyi bsdus pa'i don brjod par bya'o/_/'dir dang po sbyor ba'i ting nge 'dzin ni rdo rje hUM mdzad kyi rnal 'byor chen po'o/_/de nas yang byang chub sems dpa' sems dpa' chen po phyag na rdo rjes rang gi rdo rje'i dam tshig gi khro bo'i dam tshig 'di gsungs pa hUM zhes bya ba
[\[11a.7\]]'dis ni khams gsum rnam par rgyal ba'i rdo rje hUM mdzad kyi phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin gsungs pa yin no/_/de nas bsdu ba dang byin gyis brlabs pa nas brtsams te/_khams gsum rnam par rgyal ba'i rdo rje hUM
[\[11b\]]
[\[11b.1\]]mdzad kyi phyag rgya gcig pa'i dkyil 'khor gyi las kyi rgyal po mchog ces bya ba'i ting nge 'dzin gsum pa bstan pa yin par shes par bya'o/_/khams gsum rnam par rgyal ba'i dum bu thams cad las gsungs pa'i dngos grub ni rdo rje hUM mdzad kyi phyag rgya gcig pa'i dkyil
[\[11b.2\]]'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/_de nas 'di'i dkyil 'khor bshad pa zhes bya ba nas/_cho ga rgyas pa thams cad byas te zhes bya ba'i bar gyi gzhung gis ni rdo rje hUM mdzad kyi phyag rgya gcig pa'i dkyil
[\[11b.3\]]'khor gyi slob dpon gyi las kyi cho ga dang /_dkyil 'khor der 'jug pa'i cho ga rgyas par ston to/_/rdo rje hUM mdzad kyi phyag rgya gcig pa'i dkyil 'khor du dam tshig dang dbang bskur ba thob pa rnams la sgrub pa'i ye shes bstan par bya'o zhes bya ba'i don 'di bstan par
[\[11b.4\]]bya ba'i phyir/_rdo rje hUM mdzad ces bya ba'i gsang ba'i phyag rgya'i ye shes bslab bo zhes bya ba nas/_hUM badzra sa ma ya hUM zhes bya ba'i bar gyi gzhung gis bstan to/_/khams gsum rnam par rgyal ba'i dum bu thams cad las gsungs pa'i dngos grub ni/_khams gsum
[\[11b.5\]]rnam par rgyal ba'i dkyil 'khor chen po las gsungs pa'i rang gi lha'i phyag rgya bzhis rnal 'byor ji lta ba bzhin du bskyed la bsgrub par bya'o zhes bya ba'i don 'di bstan par bya ba'i phyir/_de nas phyag rgya bzhi bcings pa ji lta ba bzhin du bslab ste/_de bzhin du dngos grub tu
[\[11b.6\]]'gyur ro zhes bya bas ston to/_/dkyil 'khor du ji lta ba bzhin du ras la sogs pa bris pa dang lugs ma la sogs pa'i gzugs thams cad la yang dngos grub ni thun mong ngo zhes bya ba'i bar gyi gzhung gis don 'di snga ma bzhin du shes par bya'o/_/rdo rje hUM mdzad kyi phyag rgya
[\[11b.7\]]gcig pa'i dkyil 'khor gyi bsdus pa'i don bstan pa'o/_/rigs 'di dag thams cad ni khro bas khro ba spang bar bya ba'i phyir gsungs pa yin no/_/'jig rten pa'i lha la lhag par mos pa'i sems can rnams rdo rje'i rigs 'jig rten gsum gyi 'khor lo phyir mi ldog pa nyid
[\[12a\]]
[\[12a.1\]]du 'jog par byed pa'i 'jig rten gsum gyi 'khor lo'i dkyil 'khor chen po'i bsdus pa'i don brjod par bya'o/_/de la 'jig rten gsum las rnam par rgyal ba'i dkyil 'khor chen por gsungs pa'i dang po sbyor ba'i ting nge 'dzin rnam par bsgoms
[\[12a.2\]]la/_rdo rje hUM mdzad dang rin po che dang /_chos dang las kyi hUM mdzad sprul nas 'jig rten gsum gyi 'khor lo ma lus pa 'dod pa'i rgyal pos bkug la rang gi bsgo ba la sbyar ba 'di ni 'dir dang po sbyor ba'i ting nge 'dzin to/_/de nas bcom ldan 'das de bzhin
[\[12a.3\]]gshegs pa thams cad gcig tu 'dus te zhes bya ba nas/_oM badzra kar+m+ma sA d+ha ya kr-ita ces bya ba'i bar gyi gzhung gis ni 'jig rten gsum gyi 'khor lo'i dkyil 'khor chen po'i dkyil 'khor rgyal po mchog ces bya ba'i ting nge 'dzin gnyis pa
[\[12a.4\]]ston pa yin no/_/de nas bsdu ba dang byin gyis brlabs pa nas brtsams te/_las kyi mchog ces bya ba'i ting nge 'dzin ni snga ma bzhin du shes par bya'o/_/'jig rten gsum gyi 'khor lo'i dkyil 'khor chen po dam tshig dang dbang bskur ba thob pas de las gsungs
[\[12a.5\]]pa'i dngos grub bsgrub par bya'o zhes bstan par bya ba'i phyir/_de nas bcom ldan 'das phyag na rdo rje zhes bya ba nas ji ltar rdo rje dam tshig gi dkyil 'khor chen po bzhin du bya'o zhes bya ba'i bar gyi gzhung gis ni 'jig rten gsum gyi 'khor lo'i dkyil 'khor chen po'i slob dpon gyi
[\[12a.6\]]las kyi cho ga dang /_der 'jug pa'i cho ga rgyas par ston pa yin no/_/dam tshig dang dbang bskur ba thob pa de rnams la ji ltar 'dod pa'i dngos grub bsgrub par bya ba'i phyir/_phyag rgya bcing ba bstan par bya ba dang /_sgrub pa po spro ba bskyed par bya ba'i phyir/_phyag rgya'i phan yon
[\[12a.7\]]bshad par bya'o zhes bya ba'i don gnyis po 'di bstan par bya ba'i phyir/_de nas phyag rgya chen po bcing ba bslab par bya'o zhes bya ba nas bran gyi phyag rgya rnams so zhes bya ba'i bar gyi gzhung gis ston to/_/'jig rten gsum gyi 'khor lo'i dkyil 'khor chen po'i bsdus pa'i
[\[12b\]]
[\[12b.1\]]don bstan pa'o/_/dam tshig gi phyag rgya gtso bor gyur pa'i 'jig rten gsum gyi 'khor lo'i gzungs kyi dkyil 'khor gyi bsdus pa'i don brjod par bya ste de la dang po sbyor ba'i ting nge 'dzin ni 'jig rten gsum gyi 'khor lo dkyil 'khor chen po gsungs pa nyid 'dir
[\[12b.2\]]gzung bar bya'o/_/de nas yang bcom ldan 'das zhes bya ba nas/_oM badzra ha ri ni haM zhes bya ba'i bar gyi gzhung gis 'jig rten gsum gyi 'khor lo'i gzungs kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no/_de nas bsdu ba dang byin
[\[12b.3\]]gyis brlabs pa nas brtsams te/_las kyi mchog ces bya ba'i ting nge 'dzin gsum pa yin par snga ma bzhin du shes par bya'o/_/'jig rten gsum gyi 'khor lo'i gzungs kyi dkyil 'khor las gsungs pa'i dkyil 'khor sgrub pa rnams kyang 'jig rten gsum gyi 'khor
[\[12b.4\]]lo'i gzungs kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas yang phyag na rdo rje zhes bya ba nas/_dkyil 'khor rim pa bzhin du bstan te zhes bya ba'i bar gyi gzhung gis ni slob dpon gyi las kyi cho ga
[\[12b.5\]]dang /_dkyil 'khor du 'jug pa'i cho ga ston to/_/'jig rten gsum gyi 'khor lo'i gzungs kyi dkyil 'khor las gsungs pa'i gsang ba'i ye shes ni 'jig rten gsum gyi 'khor lo'i gzungs kyi dkyil 'khor du dam tshig dang dbang bskur ba thob pa la bstan par bya'o
[\[12b.6\]]zhes bya ba'i don 'di bstan par bya ba'i phyir/_dam tshig gi phyag rgya gsang ba smros shig ces bya ba nas/_rdo rje 'chang bas gsungs so zhes bya ba'i bar gyi gzhung gis ston to/_/'jig rten gsum gyi 'khor lo'i gzungs kyi dkyil 'khor gyi sgrub pa pos kyang 'jig rten gsum gyi
[\[12b.7\]]'khor lo'i dkyil 'khor chen po las gsungs pa'i rang gi lha'i rnal 'byor byas la bsgrub par bya'o zhes bya ba'i don 'di bstan par bya ba'i phyir/_de nas dam tshig gi phyag rgya bslab par bya'o zhes bya ba nas/_myur du spros pa yang de bzhin no zhes bya ba'i bar gyi gzhung gis
[\[13a\]]
[\[13a.1\]]ston to/_/'jig rten gsum gyi gzungs kyi dkyil 'khor gyi bsdus pa'i don bstan pa'o/_/chos kyi phyag rgya gtso bor gyur pa'i 'jig rten gsum gyi 'khor lo'i chos kyi dkyil 'khor gyi bsdus pa'i don brjod par bya ste/_'dir dang po sbyor
[\[13a.2\]]ba'i ting nge 'dzin ni 'jig rten gsum gyi 'khor lo'i dkyil 'khor chen por gsungs pa nyid yin no/_/de nas bcom ldan 'das zhes bya ba nas/_oM pi pa pi pa hUM phaT ces bya ba'i gzhung gis ni 'jig rten gsum gyi 'khor lo'i dkyil 'khor gyi chos kyi dkyil 'khor gyi
[\[13a.3\]]dkyil 'khor rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba dang byin gyis brlabs pa sngon du 'gro ba ni las kyi mchog ces bya ba'i ting nge 'dzin gsum pa yin par snga ma bzhin du shes par bya'o/_/'jig rten gsum gyi 'khor lo'i chos
[\[13a.4\]]kyi dkyil 'khor las gsungs pa'i dngos grub ni 'jig rten gsum gyi 'khor lo'i chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas yang phyag na rdo rjes rdo rje'i rigs thams cad kyi zhes bya ba nas/_gdong
[\[13a.5\]]g.yogs bkrol la dkyil 'khor bstan par bya'o zhes bya ba'i bar gyi gzhung gis 'jig rten gsum gyi 'khor lo'i chos kyi dkyil 'khor gyi slob dpon gyi las kyi cho ga dang /_der 'jug pa'i cho ga ston to/_/'jig rten gsum gyi 'khor lo'i chos kyi dkyil
[\[13a.6\]]'khor las gsungs pa'i dngos grub ni 'jig rten gsum gyi 'khor lo'i dkyil 'khor chen po las gsungs pa'i lha'i rnal 'byor byas la de'i rjes la 'jig rten gsum gyi 'khor lo'i chos kyi dkyil 'khor las gsungs pa'i phyag rgya bcings te bsgrub par bya'o
[\[13a.7\]]zhes bya ba'i don 'di bstan par bya ba'i phyir/_chos kyi dam tshig gi phyag rgya'i ye shes slobs shig ces bya ba nas/_chu las lhag pa'i ro gzhan med/_/ces bya ba'i bar gyi gzhung gis ston to/_/'jig rten gsum gyi 'khor lo'i chos kyi dkyil 'khor gyi
[\[13b\]]
[\[13b.1\]]dkyil 'khor bsdus pa'i don bstan pa'o/_/las kyi phyag rgya gtso bor gyur pa'i 'jig rten gsum gyi 'khor lo'i las kyi dkyil 'khor gyi bsdus pa'i don brjod par bya'o/_/'di yang dang po sbyor ba'i ting nge 'dzin ni 'jig rten gsum gyi 'khor lo'i chos kyi dkyil
[\[13b.2\]]'khor chen por gsungs pa nyid yin no/_/de nas yang bcom ldan 'das de bzhin gshegs pa thams cad kyi dam tshig las 'byung ba zhes bya ba nas/_rdo rje bran mo rnams kyi'o zhes bya ba'i bar gyi gzhung gis ni 'jig rten gsum gyi 'khor lo'i las kyi dkyil
[\[13b.3\]]'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no/_/de nas bsdu ba dang byin gyis brlabs pa nas brtsams te/_las kyi rgyal po mchog ces bya ba'i ting nge 'dzin gsum pa yin par snga ma bzhin du shes par bya'o/_/'jig
[\[13b.4\]]rten gsum gyi 'khor lo'i las kyi dkyil 'khor las gsungs pa'i bsgrub pa ni 'jig rten gsum gyi 'khor lo'i las kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas phyag na rdo rjes yang zhes
[\[13b.5\]]bya ba nas gdong g.yogs bkrol te zhes bya ba'i bar gyi gzhung gis slob dpon gyi las kyi cho ga dang /_'jug pa'i cho ga rgyas par ston to/_/'jig rten gsum gyi 'khor lo'i las kyi dkyil 'khor las bshad pa'i dngos grub ni 'jig rten gsum gyi 'khor lo'i
[\[13b.6\]]dkyil 'khor chen po las gsungs pa'i lha'i rnal 'byor byas nas de'i rjes la las kyi dkyil 'khor las bshad pa'i las kyi phyag rgya rnams kyis bsgrub par bya'o zhes bya ba'i don 'di bstan par bya ba'i phyir/_gar gyi mchod pa'i phyag rgya'i ye shes slobs shig ces bya ba
[\[13b.7\]]nas brtsams te/_las bsgrub par yang nges par 'gyur zhes bya ba'i bar gyi gzhung gis ston to/_/'jig rten gsum gyi 'khor lo'i las kyi dkyil 'khor gyi bsdus pa'i don bstan pa'o/_/gti mug gi gnyen por gyur pa pad+ma'i rigs kyi shes rab kyi pha rol tu phyin pa'i
[\[14a\]]
[\[14a.1\]]chos kyi phyag rgya'i ngo bo nyid kyi bsdus pa'i don brjod par bya'o/_/de la re zhig phyag rgya chen po gtso bor gyur pa'i 'gro ba 'dul ba'i dkyil 'khor chen po'i bsdus pa'i don bshad par bya ste/_'dir dang po sbyor ba'i ting nge 'dzin ni rdo rje dbyings kyi
[\[14a.2\]]dkyil 'khor chen po las gsungs pa'i dang po sbyor ba byas la/_rdo rje sems dpa' dang /_rdo rje rin chen dang /_rdo rje chos dang /_rdo rje las las sprul pa'i bar yin par shes par bya'o/_/de nas yang de bzhin gshegs pa thams cad gcig tu 'dus te zhes bya ba
[\[14a.3\]]nas/_lha rnams su yang gyur pa yin zhes bya ba'i bar gyi gzhung gis ni 'gro ba 'dul ba'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa ston pa yin no/_/de nas bsdu ba dang byin gyis brlabs pa nas brtsams te snga ma bzhin du las
[\[14a.4\]]kyi mchog gi ting nge 'dzin yin par shes par bya'o/_/'gro ba 'dul ba'i dkyil 'khor chen por dam tshig dang dbang bskur ba thob pa rnams kyis de las gsungs pa'i phyag rgya chen po la sogs pa'i bsgrub pa la 'jug par bya'o zhes bya ba'i don 'di bstan par
[\[14a.5\]]bya ba'i phyir/_de nas yang bcom ldan 'das byang chub sems dpa' sems dpa' chen po 'phags pa spyan ras gzigs kyi dbang pos zhes bya ba nas/_de la chos nyid ni de yin no zhes bya ba'i bar gyi gzhung gis ni 'gro ba 'dul ba'i dkyil 'khor chen po'i slob dpon
[\[14a.6\]]gyi las kyi cho ga dang 'jug pa'i cho ga ston to/_/'gro ba 'dul ba'i dkyil 'khor du dam tshig dang dbang bskur ba thob pa rnams la slob dpon gyis ji ltar 'dod pa'i dngos grub kyi ye shes bslab par bya'o zhes bya ba'i don 'di bstan par bya ba'i phyir/_de nas pad+ma'i
[\[14a.7\]]rigs kyi phyag rgya'i ye shes bslab par bya ste zhes bya ba nas/_lo ka shwa ra zhes bya ba'i bar gyi gzhung gis ston to/_/'gro ba 'dul ba'i dkyil 'khor las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i rang gi lha'i phyag rgya bzhis
[\[14b\]]
[\[14b.1\]]rang gi lha'i rnal 'byor byas la bsgrub par bya'o zhes bya ba dang /_gdul bya rnams spro ba bskyed par bya ba'i phyir phyag rgya'i phan yon bshad par bya ba'i don 'di gnyis bstan par bya ba'i phyir/_de nas dkyil 'khor chen po thams cad kyi phyag rgya'i ye shes bslab bo
[\[14b.2\]]zhes bya ba nas/_las kyi phyag rgya bsgrub par bya/_/zhes bya ba'i bar gyi gzhung gis ston to/_/'gro ba 'dul ba'i dkyil 'khor chen po'i bsdus pa'i don bstan pa'o/_/dam tshig gi phyag rgya gtso bor gyur pa'i 'gro ba 'dul ba'i gzungs kyi dkyil 'khor gyi bsdus
[\[14b.3\]]pa'i don brjod par bya ste/_'dir dang po sbyor ba'i ting nge 'dzin ni 'gro ba 'dul ba'i dkyil 'khor chen por bshad pa nyid yin par shes par bya'o/_/de nas yang bcom ldan 'das zhes bya ba nas/_oM karma sa ma ye hUM zhes bya ba'i bar gyi gzhung gis ni dkyil 'khor
[\[14b.4\]]gyi rgyal po mchog ces bya ba'i ting nge 'dzin ston pa yin no/_/de nas bsdu ba dang byin gyis brlabs pa nas brtsams te/_snga ma bzhin du las kyi rgyal po mchog ces bya ba'i ting nge 'dzin yin par shes par bya'o/_/'gro ba 'dul ba'i gzungs kyi dkyil 'khor las
[\[14b.5\]]gsungs pa'i dngos grub ni de'i dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas bcom ldan 'das byang chub sems dpa' sems dpa' chen po 'phags pa spyan ras gzigs kyi dbang pos zhes bya ba
[\[14b.6\]]nas/_gdong g.yogs bkrol te zhes bya ba'i bar gyi gzhung gis ni slob dpon gyi las kyi cho ga dang /_dkyil 'khor du 'jug pa'i cho ga ston to/_/de nas dam tshig dang dbang bskur ba thob pa rnams la 'gro ba 'dul ba'i gzungs kyi dkyil 'khor las gsungs pa'i ji ltar
[\[14b.7\]]'dod pa'i dngos grub bslab par bya'o zhes bya ba'i don 'di bstan par bya ba'i phyir/_snod ji lta ba bzhin du ye shes bskyed de zhes bya ba nas/_oM bi shwa pad+ma san yo ga sAd+ha ya s+t+ri zhes bya ba'i bar gyi gzhung gis ston to/_/'gro ba 'dul ba'i gzungs kyi dkyil 'khor las
[\[15a\]]
[\[15a.1\]]gsungs pa'i dngos grub kyang 'gro ba 'dul ba'i dkyil 'khor chen po las gsungs pa'i rang rang gi lha'i rnal 'byor ji lta ba bzhin byas la bsgrub par bya'o zhes bya ba'i don 'di khong du chud par bya ba'i phyir/_de nas pad+ma'i rigs kyi gsang ba zhes
[\[15a.2\]]bya ba nas/_gsang ba'i khu tshur gnyis byas pa'o zhes bya ba'i bar gyi gzhung gis ston to/_/'gro ba 'dul ba'i gzungs kyi dkyil 'khor gyi bsdus pa'i don bstan pa'o/_/chos kyi phyag rgya gtso bor gyur pa'i 'gro ba 'dul ba'i chos kyi dkyil 'khor gyi bsdus pa'i
[\[15a.3\]]don brjod par bya ste/_de la 'dir dang po sbyor ba'i ting nge 'dzin ni 'gro ba 'dul ba'i chos kyi dkyil 'khor chen por bshad pa nyid yin no/_/de nas yang bcom ldan 'das de bzhin gshegs pa thams cad kyi chos kyi ye shes zhes bya ba nas/_oM karma d+haM hUM zhes bya ba'i
[\[15a.4\]]bar gyi gzhung gis ni 'gro ba 'dul ba'i chos kyi dkyil 'khor gyi dkyil 'khor rgyal po mchog gi ting nge 'dzin ston to/_/de nas bsdu ba dang byin gyis brlabs pa sngon du 'gro bas de bzhin du las kyi rgyal po mchog gi ting nge 'dzin yin par shes par bya'o/_/'gro ba
[\[15a.5\]]'dul ba'i chos kyi dkyil 'khor las gsungs pa'i dngos grub ni 'gro ba 'dul ba chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_/de nas byang chub sems dpa' sems dpa' chen po kun du spyan ras
[\[15a.6\]]gzigs kyi dbang po zhes bya ba nas/_sdug bsngal bar gyur ta re zhes bya ba'i bar gyi gzhung gis ni slob dpon gyi las kyi cho ga dang /_'jug pa'i cho ga ston to/_/'gro ba 'dul ba'i chos kyi dkyil 'khor du dbang bskur ba dang dam tshig thob pa rnams la chos kyi
[\[15a.7\]]dkyil 'khor las gsungs pa'i ji ltar 'dod pa'i dngos grub slob dpon gyis bstan par bya'o zhes bya ba'i don 'di bstan par bya ba'i phyir/_de nas ye shes bskyed par bya'o zhes bya ba nas/_oM karma pad+ma ho zhes bya ba'i bar gyi gzhung gis ston to/_/'gro ba 'dul
[\[15b\]]
[\[15b.1\]]ba'i chos kyi dkyil 'khor las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas nas de'i rjes la 'gro ba 'dul ba'i chos kyi dkyil 'khor las gsungs pa'i phyag rgya
[\[15b.2\]]chen po la sogs pa bcings te/_bsgrub par bya'o zhes bya ba'i don 'di bstan par bya ba'i phyir/_de nas ye shes kyi dkyil 'khor gyi phyag rgya chen po'i ye shes bslab bo zhes bya ba nas/_las kyi phyag rgya gnyis su bya/_/zhes bya ba'i bar gyi gzhung gis ston
[\[15b.3\]]to/_/'gro ba 'dul ba'i chos kyi dkyil 'khor gyi bsdus pa'i don bstan pa'o/_/las kyi phyag rgya gtso bor gyur pa 'gro ba 'dul ba'i las kyi dkyil 'khor gyi bsdus pa'i don brjod par bya ste/_de la dang po sbyor ba'i ting nge 'dzin ni 'gro ba 'dul ba'i dkyil
[\[15b.4\]]'khor chen por bshad pa nyid yin par gzung bar bya'o/_/de nas yang bcom ldan 'das zhes bya ba nas/_oM bi shwa karme hUM zhes bya ba'i bar gyi gzhung gis ni 'gro ba 'dul ba'i las kyi dkyil 'khor gyi dkyil 'khor rgyal po mchog ces bya ba'i ting nge 'dzin
[\[15b.5\]]gnyis pa ston te/_de nas bsdu ba dang byin gyis brlabs pa la sogs pa ni de bzhin du las kyi rgyal po mchog ces bya ba'i ting nge 'dzin gsum pa yin par shes par bya'o/_/'gro ba 'dul ba'i las kyi dkyil 'khor las bshad pa'i dngos grub ni 'gro ba 'dul ba'i
[\[15b.6\]]las kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas byang chub sems dpa' 'phags pa spyan ras gzigs kyi dbang pos zhes bya ba nas/_sems can dmyal bar ltung bar gyur ta re zhes bya ba'i bar
[\[15b.7\]]gyi gzhung gis ni slob dpon gyi las kyi cho ga dang /_dkyil 'khor du 'jug pa'i cho ga ston to/_/dam tshig dang dbang bskur ba thob pa de rnams slob dpon gyis 'gro ba 'dul ba'i las kyi dkyil 'khor las bshad pa'i dngos grub rnams ji ltar 'dod pa bzhin du bslab
[\[16a\]]
[\[16a.1\]]par bya'o zhes bya ba'i don bstan par bya ba'i phyir/_de nas ye shes bskyed par bya ste zhes bya ba nas/_oM ma hA su kha pad+ma kr-i ta haM zhes bya ba'i bar gyi gzhung gis ston to/_/'gro ba 'dul ba'i las kyi dkyil 'khor las bshad pa'i dngos grub ni
[\[16a.2\]]'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas la de'i rjes la 'gro ba 'dul ba'i las kyi dkyil 'khor las gsungs pa'i phyag rgya chen po la sogs pa bcings te bsgrub par bya'o zhes bya ba'i don 'di
[\[16a.3\]]bstan par bya ba'i phyir/_de nas las kyi phyag rgya chen po ji lta ba bzhin du bslab par bya ste zhes bya ba nas/_las kyi phyag rgya yang dag sbyar/_/zhes bya ba'i bar gyi gzhung gis ston to/_/'gro ba 'dul ba'i las kyi dkyil 'khor gyi bsdus pa'i don bstan pa'o/_/'gro
[\[16a.4\]]ba 'dul ba'i dkyil 'khor chen po la sogs pa bsdus par gyur pa bar ma la dga' ba'i sems can rjes su 'dzin par byed pa'i 'gro ba 'dul ba'i phyag rgya bzhi pa'i dkyil 'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni 'gro ba 'dul
[\[16a.5\]]ba'i dkyil 'khor chen por bshad pa nyid do/_/de nas yang bcom ldan 'das kyis rdo rje chos kyi dam tshig gi phyag rgya zhes bya ba nas/_oM sar+b+ba mu khaM hUM zhes bya ba'i bar gyis ni 'gro ba 'dul ba'i phyag rgya bzhi pa'i dkyil 'khor gyi dkyil 'khor rgyal po mchog ces bya ba'i
[\[16a.6\]]ting nge 'dzin lnga po gsungs pa yin no/_/de nas bsdu ba dang byin gyis brlabs pa la sogs pa snga ma bzhin du 'gro ba 'dul ba'i phyag rgya bzhi pa'i dkyil 'khor gyi las kyi mchog gi ting nge 'dzin lnga po yin par shes par bya'o/_/'gro ba 'dul ba'i dum bu las gsungs
[\[16a.7\]]pa'i dngos grub rnams ni 'gro ba 'dul ba'i phyag rgya bzhi pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di gsal bar bya ba'i phyir/_de nas byang chub sems dpa' sems dpa' chen po 'phags pa spyan ras gzigs kyi dbang
[\[16b\]]
[\[16b.1\]]pos zhes bya ba nas/_mi bde ba ma spangs par dus byas nas sems can dmyal bar ltung nga re zhes bsgo zhig ces bya ba'i bar gyi gzhung gis ni 'gro ba 'dul ba'i phyag rgya bzhi pa'i dkyil 'khor gyi slob dpon gyi las kyi cho ga dang /_'jug pa'i cho ga rgyas par
[\[16b.2\]]ston to/_/'gro ba 'dul ba'i phyag rgya bzhi pa'i dkyil 'khor du dam tshig dang dbang bskur ba thob pa rnams la slob dpon gyis 'gro ba 'dul ba'i phyag rgya bzhi'i dkyil 'khor du gsungs pa'i dngos grub rnams bslab par bya'o zhes bya ba'i don 'di bstan par bya ba'i phyir/_
[\[16b.3\]]de nas de'i ye shes bskyed par bya zhes bya ba nas/_oM sA d+ha ya pad+ma rA ka sa ma ya AHzhes bya ba'i bar gyi gzhung gis ston to/_/'gro ba 'dul ba'i dum bu las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang
[\[16b.4\]]gi lha'i rnal 'byor ji lta ba bzhin du byas la bsgrub par bya'o zhes bya ba'i don 'di bstan par bya ba'i phyir/_de nas phyag rgya chen po la sogs pa phyag rgya thams cad bcing ba bslab par bya'o zhes bya ba'i bar gyi gzhung gis ston to/_/'gro ba 'dul ba'i
[\[16b.5\]]phyag rgya bzhi'i dkyil 'khor gyi bsdus pa'i don bstan pa'o/_/'gro ba 'dul ba'i dum bu las gsungs pa'i dngos grub thams cad bsdus par gyur pa mdor bsdus pa la dga' ba'i sems can rnams rjes su 'dzin par byed pa'i 'gro ba 'dul ba'i phyag rgya gcig
[\[16b.6\]]pa'i dkyil 'khor gyi bsdus pa'i don brjod par bya'o/_/'dir dang po sbyor ba'i ting nge 'dzin ni 'gro ba 'dul ba'i dkyil 'khor chen por bshad pa'i tshul gyis 'gro ba 'dul ba'i rnal 'byor chen por byas pa yin no/_/de nas byang chub sems dpa' sems dpa' chen
[\[16b.7\]]po 'phags pa spyan ras gzigs kyi dbang pos zhes bya ba nas hrIHzhes bya ba'i bar gyi gzhung gis ni 'gro ba 'dul ba'i phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba dang byin gyis
[\[17a\]]
[\[17a.1\]]brlabs pa la sogs pa ni snga ma bzhin du 'gro ba 'dul ba'i phyag rgya gcig pa'i dkyil 'khor gyi las kyi mchog ces bya ba'i ting nge 'dzin gsum pa yin par shes par bya'o/_/'gro ba 'dul ba'i dum bu las gsungs pa'i dngos grub thams
[\[17a.2\]]cad ni 'gro ba 'dul ba'i phyag rgya gcig pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po 'phags pa spyan ras gzigs kyi dbang pos zhes bya ba
[\[17a.3\]]nas/_de bzhin du bsgo ste zhes bya ba'i bar gyi gzhung gis 'gro ba 'dul ba'i phyag rgya gcig pa'i dkyil 'khor gyi slob dpon gyi las kyi cho ga dang /_dkyil 'khor du 'jug pa'i cho ga ston to/_/'gro ba 'dul ba'i phyag rgya gcig pa'i dkyil 'khor du dam tshig dang dbang
[\[17a.4\]]bskur ba thob pa rnams la slob dpon gyis bsgrub pa'i ye shes bstan par bya'o/_/zhes bya ba'i don 'di bstan par bya ba'i phyir/_'gro ba thams cad 'dul ba'i ye shes bslab bo zhes bya ba nas/_dkyil 'khor du yang de 'grub po zhes bya ba'i bar gyi gzhung gis ston to/_/_
[\[17a.5\]]'gro ba 'dul ba'i dum bu thams cad las gsungs pa'i dngos grub ni 'gro ba 'dul ba'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas nas bsgrub par bya'o zhes bya ba'i don 'di bstan par bya ba'i phyir/_de nas
[\[17a.6\]]phyag rgya chen po la sogs pa phyag rgya bcing ba rnams bslab par bya'o/_/dngos grub rnams kyang de bzhin no zhes bya ba'i bar gyi gzhung gis bstan to/_/de bzhin du ras la sogs pa la yang bya'o zhes bya ba ni thams cad snga ma bzhin du shes par bya'o/_/'gro ba
[\[17a.7\]]'dul ba'i phyag rgya gcig pa'i dkyil 'khor gyi bsdus pa'i don bstan pa'o/_/rigs 'di dag thams cad ni shes rab kyi pha rol tu phyin pa'i rang bzhin gyi chos kyi phyag rgya'i ngo bo yin te de bas na chos kyi phyag rgya zhes bya'o/_/ser sna'i gnyen por gyur pa'i sems can
[\[17b\]]
[\[17b.1\]]thams cad kyi bsam pa thams cad yongs su rdzogs par byed pa las kyi phyag rgya skyed par byed pa'i nor bu'i rigs kyi bsdus pa'i don brjod par bya ste/_'dir dang po sbyor ba'i ting nge 'dzin ni rdo rje dbyings kyi dkyil 'khor chen por gsungs ba'i dang po sbyor ba byas la/_rdo rje
[\[17b.2\]]sems dpa' dang /_rdo rje rin chen dang /_rdo rje chos dang /_rdo rje las sprul pa'i mthar thug pa yin par shes par bya'o/_/de nas yang de bzhin gshegs pa thams cad ces bya ba nas/_'gro ba'i don du 'dir 'gyur ro zhes bya ba'i bar gyi gzhung gis ni don thams cad
[\[17b.3\]]grub pa'i dkyil 'khor chen po'i dkyil 'khor gyi rgyal po mchog ces bya ba'i ting nge 'dzin gnyis pa ston to/_/de nas bsdu ba dang byin gyis brlabs pa la sogs pa ni snga ma bzhin du don thams cad grub pa'i dkyil 'khor chen po'i las kyi mchog ces bya ba'i ting nge
[\[17b.4\]]'dzin gsum pa yin par shes par bya'o/_/don thams cad grub pa'i dkyil 'khor chen por dbang bskur ba dang dam tshig thob pas de las gsungs pa'i phyag rgya chen po la sogs pa bsgrub pa la 'jug par bya'o zhes bya ba'i don 'di bstan par bya ba'i phyir/_de nas
[\[17b.5\]]byang chub sems dpa' sems dpa' chen po nam mkha'i snying po zhes bya ba nas/_dkyil 'khor chen po bstan par bya'o zhes bya ba'i bar gyi gzhung gis slob dpon gyi las kyi cho ga dang /_don thams cad grub pa'i dkyil 'khor chen por 'jug pa'i cho ga ston to/_/_
[\[17b.6\]]don thams cad grub pa'i dkyil 'khor chen por dam tshig dang /_dbang bskur ba thob pa rnams la slob dpon gyis ji ltar 'dod pa'i dngos grub kyi ye shes bslab par bya'o zhes bya ba'i don 'di bstan par bya ba'i phyir/_de nas ci 'byor pas mchod pa byas nas zhes bya ba nas
[\[17b.7\]]brtsams te/_oM sar+b+ba s+pho Ta sa na yo ga ces bya ba'i bar gyi gzhung gis ston to/_/don thams cad grub pa'i dkyil 'khor chen po las gsungs pa'i dngos grub rnams ni don thams cad grub pa'i dkyil 'khor chen po las gsungs pa'i phyag rgya bzhis rang gi lha'i rnal 'byor ji
[\[18a\]]
[\[18a.1\]]lta ba bzhin byas la bsgrub par bya'o zhes bya ba dang /_sgrub pa po spro ba bskyed par bya ba'i phyir phyag rgya'i 'bras bu brjod par bya'o zhes bya ba'i don gnyis pa 'di dag bstan par bya ba'i phyir/_de nas nor bu chen po'i phyag rgya'i ye shes bslab bo zhes bya ba nas/_
[\[18a.2\]]rin chen khu tshur gnyis byas la/_/las kyi phyag rgya bri bar bya/_/zhes bya ba'i bar gyi gzhung gis ston to/_/don thams cad grub pa'i dkyil 'khor chen po'i bsdus pa'i don bstan pa'o/_/dam tshig gi phyag rgya gtso bor gyur pa don thams cad grub pa'i gzungs kyi dkyil
[\[18a.3\]]'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni don thams cad grub pa'i dkyil 'khor chen por bshad pa nyid yin no/_/de nas yang bcom ldan 'das zhes bya ba nas brtsams te/_oM sar+b+ba a b+hi She ka pU dza sa ma ye hUM zhes bya ba'i bar
[\[18a.4\]]gyi gzhung gis dkyil 'khor rgyal po mchog ces bya ba'i ting nge 'dzin ston to/_/de nas bsdu ba dang byin gyis brlabs pa sngon du 'gro ba 'dis las kyi rgyal po mchog ces bya ba'i ting nge 'dzin yin par shes par bya'o/_/don thams cad grub pa'i gzungs kyi dkyil 'khor
[\[18a.5\]]las gsungs pa'i bsgrub pa ni de'i dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas bcom ldan 'das zhes bya ba nas/_khyod rab tu dbul ba dang /_dus byas nas sems can dmyal bar ltung nga re zhes bsgo la
[\[18a.6\]]zhes bya ba'i bar gyi gzhung gis ni slob dpon gyi las dang don thams cad grub pa'i gzungs kyi dkyil 'khor du 'jug pa'i cho ga ston to/_/dam tshig dang dbang bskur ba thob pa de rnams la slob dpon gyis don thams cad grub pa'i gzungs kyi dkyil 'khor las gsungs pa'i ji
[\[18a.7\]]ltar 'dod pa'i dngos grub rnams bslab par bya'o zhes bya ba'i don 'di bstan bar bya ba'i phyir rang gi nor bu'i rigs kyi dam tshig gi ye shes bskyed par bya'o zhes bya ba nas/_oM karma sid+d+hi zhes bya ba'i bar gyi gzhung gis ston to/_/don thams cad grub pa'i gzungs kyi dkyil
[\[18b\]]
[\[18b.1\]]'khor las gsungs pa'i dngos grub ni don thams cad grub pa'i dkyil 'khor las gsungs pa'i phyag rgya bzhis rang gi lha'i rnal 'byor ji lta ba bzhin byas la bsgrub par bya'o zhes bya ba'i don 'di bstan par bya ba'i phyir/_de nas dkyil 'khor chen po 'di'i phyag rgya
[\[18b.2\]]chen po bcing ba bshad de zhes bya ba nas/_gsang ba gsang ba'i khu tshur mchog_/gnyis su byas na las kun byed/_/ces bya ba'i bar gyi gzhung gis gsungs so/_/nor bu'i rigs kyi gzungs kyi dkyil 'khor gyi bsdus pa'i don bstan pa'o/_/chos kyi phyag
[\[18b.3\]]rgya gtso bor gyur pa nor bu'i rigs kyi chos kyi dkyil 'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni don thams cad grub pa'i dkyil 'khor chen por bshad pa nyid gzung bar bya'o/_/de nas yang bcom ldan 'das zhes bya ba nas brtsams
[\[18b.4\]]te/_oM sarba a b+hi She ka dz+nyA na hUM zhes bya ba'i bar gyi gzhung gis ni nor bu'i rigs kyi dkyil 'khor rgyal po mchog ces bya ba'i ting nge 'dzin ston to/_/de nas bsdu ba dang byin gyis brlabs pa sngon du 'gro ba ni las kyi rgyal po mchog gi ting nge 'dzin yin par snga ma bzhin
[\[18b.5\]]du shes par bya'o/_/don thams cad grub pa'i chos kyi dkyil 'khor las gsungs pa'i grub pa ni chos kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po nam
[\[18b.6\]]mkha'i snying pos zhes bya ba nas/_khyod kyis chos kyi dkyil 'khor ma mthong ba la ma brjod cig_/khyod dngos grub ma thob par myur du shi bar gyur ta re zhes bsgo la zhes bya ba'i bar gyi gzhung gis ni slob dpon gyi las kyi cho ga dang /_don thams cad grub pa'i chos kyi dkyil
[\[18b.7\]]'khor du 'jug pa'i cho ga ston to/_/don thams cad grub pa'i chos kyi dkyil 'khor du dam tshig dang dbang bskur ba thob pa la slob dpon gyis de las gsungs pa'i dngos grub ji ltar 'dod pa bzhin du bslab par bya'o zhes bya ba'i don 'di bstan par bya ba'i phyir/_nor bu'i
[\[19a\]]
[\[19a.1\]]rigs kyi chos kyi ye shes bskyed par bya'o zhes bya ba nas/_sar+b+ba guh+ya dz+nyA na sar+b+ba sid+d+hiM me pra yats+tsha hUM zhes bya ba'i bar gyi gzhung gis ston to/_/don thams cad grub pa'i chos kyi dkyil 'khor las gsungs pa'i dngos grub rnams ni don thams cad grub
[\[19a.2\]]pa'i dkyil 'khor chen po las gsungs pa'i phyag rgya bzhi rang gi lha'i rnal 'byor byas nas de'i rjes la don thams cad grub pa'i chos kyi dkyil 'khor las gsungs pa'i phyag rgya chen po la sogs pa bcings te bsgrub par bya'o zhes bya ba'i don 'di bstan par bya ba'i phyir/_
[\[19a.3\]]de nas phyag rgya chen po ji lta ba bzhin du bcing bar bya'o zhes bya ba nas/_gnas ji lta ba bzhin gzhag par bya'o zhes bya ba'i bar gyi gzhung gis ston to/_/nor bu'i rigs kyi chos kyi dkyil 'khor gyi bsdus pa'i don bstan pa'o/_/las kyi phyag rgya gtso bor gyur pa nor bu'i
[\[19a.4\]]rigs kyi las kyi dkyil 'khor gyi bsdus pa'i don brjod par bya ste/_'dir dang po sbyor ba'i ting nge 'dzin ni don thams cad grub pa'i dkyil 'khor chen por bshad pa nyid yin no/_/de nas yang bcom ldan 'das kyis zhes bya ba nas brtsams te/_oM badzra bi shwa a b+hi She ke hUM
[\[19a.5\]]zhes bya ba'i bar gyi gzhung gis ni nor bu'i rigs kyi las kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa ston to/_/de nas bsdu ba dang byin gyis brlabs pa nas brtsams te/_las kyi rgyal po mchog ces bya ba'i ting nge 'dzin gsum pa yin
[\[19a.6\]]par shes par bya'o/_/nor bu'i rigs kyi las kyi dkyil 'khor las gsungs pa'i bsgrub pa ni nor bu'i rigs kyi dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po
[\[19a.7\]]nam mkha'i snying pos zhes bya ba nas/_shi bar gyur ta re zhes bsgo la zhes bya ba'i bar gyi gzhung gis ni slob dpon gyi las kyi cho ga dang /_don thams cad grub pa'i las kyi dkyil 'khor du 'jug pa'i cho ga ston to/_/don thams cad grub pa'i las kyi dkyil 'khor las
[\[19b\]]
[\[19b.1\]]gsungs pa'i dngos grub kyi ye shes ni/_dkyil 'khor der dam tshig dang dbang bskur ba thob pa rnams la bshad par bya'o zhes bya ba'i don 'di bstan par bya ba'i phyir/_nor bu'i rigs kyi las kyi ye shes bslab par bya'o zhes bya ba nas/_'jig rten thams cad des
[\[19b.2\]]mgur 'gyur/_/zhes bya ba'i bar gyi gzhung gis ston to/_/don thams cad grub pa'i las kyi dkyil 'khor las gsungs pa'i dngos grub rnams ni don thams cad grub pa'i phyag rgya bzhis rang gi lha'i rnal 'byor ji lta ba bzhin byas pa'i rjes la/_las kyi dkyil 'khor
[\[19b.3\]]las gsungs pa'i phyag rgya chen po la sogs pa bcings la bsgrub par bya'o zhes bya ba'i don 'di bstan par bya ba'i phyir/_de nas phyag rgya chen po ye shes kyi dngos grub dam par 'gyur ro zhes bya ba nas las kyi phyag rgya de bsgrub bo zhes bya ba'i bar gyi gzhung gis ston to/_/_
[\[19b.4\]]nor bu'i rigs kyi las kyi dkyil 'khor gyi bsdus pa'i don bstan pa'o/_/nor bu'i rigs kyi don thams cad grub pa'i dkyil 'khor gyi dngos grub bsdus par gyur pa bar ma la dga' ba'i sems can rnams rjes su 'dzin par byed pas phyag rgya bzhi pa'i dkyil 'khor gyi
[\[19b.5\]]bsdus pa'i don brjod par bya ste/_de la dang po'i sbyor ba ni don thams cad grub pa'i dkyil 'khor chen por bshad pa nyid yin no/_/de nas bcom ldan 'das zhes bya ba nas brtsams te/_oM bi shwa daSh+Ti zhes bya ba'i bar gyi gzhung gis ni don thams cad grub pa'i phyag
[\[19b.6\]]rgya bzhi pa'i dkyil 'khor gyi dkyil 'khor rgyal po mchog ces bya ba'i ting nge 'dzin lnga po gsungs pa yin no/_/bsdu ba dang byin gyis brlabs pa nas brtsams te/_snga ma bzhin du las kyi mchog gi ting nge 'dzin lnga po yin par shes par bya'o/_/don thams cad grub
[\[19b.7\]]pa'i dum bu las gsungs pa'i dngos grub rnams ni don thams cad grub pa'i phyag rgya bzhi pa'i dkyil 'khor du dam tshig dang dbang bskur ba thob pas bya'o zhes bya ba'i don 'di bstan par bya ba'i phyir/_de nas byang chub sems dpa' nam mkha'i snying pos zhes bya ba nas khyod
[\[20a\]]
[\[20a.1\]]kyis su la yang ma smra zhig ces bsgo bar bya'o zhes bya ba'i bar gyi gzhung gis ni slob dpon gyi las kyi cho ga dang /_nor bu'i rigs kyi phyag rgya bzhi pa'i dkyil 'khor du 'jug pa'i cho ga ston to/_/don thams cad grub pa'i phyag rgya bzhi pa'i dkyil
[\[20a.2\]]'khor du dam tshig dang dbang bskur ba thob pa rnams la/_slob dpon gyis don thams cad grub pa'i dum bu las gsungs pa'i dngos grub bslab par bya'o zhes bya ba'i don 'di bstan par bya ba'i phyir/_de nas ye shes bskyed par bya ste zhes bya ba nas/_hi hi ha ha ha Ta zhes
[\[20a.3\]]bya ba'i sngags kyi bar gyi gzhung gis ston to/_/don thams cad grub pa'i dum bu las gsungs pa'i dngos grub ni don thams cad grub pa'i dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin byas la bsgrub par bya'o zhes bya ba'i
[\[20a.4\]]don 'di bstan par bya ba'i phyir/_de nas phyag rgya bzhi ji lta ba bzhin bcing ba dang /_rnam pa bzhi de bzhin du bslab par bya'o/_/dngos grub thams cad kyang de bzhin no zhes bya ba'i gzhung gis ston to/_/nor bu'i rigs kyi phyag rgya bzhi pa'i dkyil 'khor gyi bsdus
[\[20a.5\]]pa'i don bstan pa'o/_/don thams cad grub pa'i dum bu las gsungs pa'i dngos grub thams cad bsdus par gyur pa mdor bsdus pa la dga' ba'i sems can rnams rjes su 'dzin par byed pa don thams cad grub ba'i phyag rgya gcig pa'i dkyil 'khor gyi bsdus pa'i
[\[20a.6\]]don brjod par bya ste/_de la 'dir dang po sbyor ba ni 'phags pa nam mkha'i snying po'i dkyil 'khor chen por bshad pa'i rnal 'byor chen po yin no/_/de nas byang chub sems dpa' sems dpa' chen po nam mkha'i snying pos zhes bya ba nas brtsams te/_badzra rat+na hUM zhes
[\[20a.7\]]bya ba'i bar gyi gzhung gis ni/_'phags pa nam mkha'i snying po'i phyag rgya gcig pa'i dkyil 'khor gyi dkyil 'khor rgyal po mchog ces bya ba'i ting nge 'dzin bstan to/_/las kyi mchog gi ting nge 'dzin ni snga ma bzhin du bsdu ba dang byin gyis brlabs pa sngon du 'gro ba nyid yin
[\[20b\]]
[\[20b.1\]]no/_/don thams cad grub pa'i dum bu las gsungs pa'i dngos grub rnams ni 'phags pa nam mkha'i snying po'i phyag rgya gcig pa'i dkyil 'khor du dam tshig dang dbang bskur ba thob pas bsgrub par bya'o zhes bya ba'i don 'di bstan par bya ba'i phyir/_de nas
[\[20b.2\]]dkyil 'khor ni 'di yin te zhes bya ba nas/_dngos grub kyi dkyil 'khor ni ji bzhin par ni bri bar bya'o zhes bya ba'i bar gyi gzhung gis ni 'phags pa nam mkha'i snying po'i phyag rgya gcig pa'i dkyil 'khor gyi slob dpon gyi las dang dkyil 'khor du 'jug pa'i cho ga ston
[\[20b.3\]]to/_/'phags pa nam mkha'i snying po'i phyag rgya gcig pa'i dkyil 'khor du dam tshig dang dbang bskur ba thob pa rnams la slob dpon gyis bsgrub pa'i ye shes bslab par bya'o zhes bya ba'i don 'di bstan par bya ba'i phyir/_de nas 'dir ye shes gsang ba'i zhes bya
[\[20b.4\]]ba nas/_las kyi dngos grub thob par 'gyur/_/zhes bya ba'i bar gyi gzhung gis ston to/_/de nas don thams cad grub pa'i dum bu las gsungs pa'i dngos grub rnams ni don thams cad grub pa'i dkyil 'khor chen po las gsungs pa'i phyag rgya bzhis rang gi
[\[20b.5\]]lha'i rnal 'byor ji lta ba bzhin byas la bsgrub par bya'o zhes bya ba'i don 'di gsal bar bya ba'i phyir/_de nas phyag rgya bzhi'i ye shes bslab par bya'o/_/ras la sogs pa la yang sems dpa' dang phyag rgya'i dkyil 'khor bris te bsgrub par bya'o zhes bya ba'i
[\[20b.6\]]gzhung gis ston to/_/don thams cad grub pa'i phyag rgya gcig pa'i dkyil 'khor gyi bsdus pa'i don bstan pa'o/_/nor bu'i rigs kyi dam tshig thams cad sems can thams cad kyi bsam pa thams cad rdzogs par byed pa'i las can yin te de bas na las kyi rigs
[\[20b.7\]]la las kyi dam tshig ces bshad pa yin no/_/de ltar 'jig rten dang 'jig rten las 'das pa'i chos kyi de kho na nyid kyi ngo bo sems can thams cad kyi thun mong du 'gyur ba'i rtsa ba'i rgyud kyi bsdus pa'i don bshad pa yin no/_/da ni 'jig rten dang 'jig rten las
[\[21a\]]
[\[21a.1\]]'das pa'i dngos grub sgrub par byed pa'i sems can gong ma'i yang gong ma rjes su 'dzin par byed pa thog ma dang tha ma med pa'i dam tshig chen po'i de kho na nyid sangs rgyas dang byang chub sems dpa' thob pa'i rgyur gyur pa/_rgyud phyi ma'i bsdus
[\[21a.2\]]pa'i don brjod par bya'o/_/de la dang por re zhig sangs rgyas dang byang chub sems dpa' de nyid grub pa'i phyir de bzhin gshegs pa dang /_rdo rje dang /_pad+ma dang /_nor bu'i rigs rnams kyi dkyil 'khor chen po las gsungs pa'i phyag rgya chen po dang dam tshig dang /_
[\[21a.3\]]chos dang las kyi phyag rgya rnams kyi bsgom pa bstan par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas brtsams te/_sangs rgyas dang byang chub sems dpa' rnams kyi dngos grub dam pa thob pa'i cho ga rgyas pa'i rgyud do zhes bya
[\[21a.4\]]ba'i bar gyi gzhung gis ston to/_/phyag rgya chen po la sogs pa bsgom pa ni dam tshig la gnas pas bya'o zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_dam tshig gi dngos grub
[\[21a.5\]]kyi cho ga rgyas pa'i rgyud do zhes bya ba'i bar gyi gzhung gis ston to/_/dngos po la mngon par zhen pa spang bar bya ba'i phyir/_gzugs brnyan dang 'dra ba nyid du phyag rgya chen po la sogs pa bsgom par bya'o zhes bya ba'i don 'di bstan par bya ba'i phyir/_de nas byang chub
[\[21a.6\]]sems dpa' sems dpa' chen po phyag na rdo rjes zhes bya ba nas/_rigs thams cad kyi chos kyi dkyil 'khor dngos grub kyi cho ga rgyas pa'i rgyud do zhes bya ba'i bar gyi gzhung gis bstan to/_/phyag rgya chen po la sogs pa sgrub par byed pa pos las kyi dkyil 'khor las
[\[21a.7\]]gsungs pa'i mchod pa rnam pa bcu drug rab tu byed cing sems can thams cad kyi don bya ba'i mtshan nyid can dang /_de bzhin gshegs pa thams cad mchod pa'i mtshan nyid can gyi las nam mkha'i khams thams cad du spros pa bsgom par bya'o zhes bya ba'i don 'di
[\[21b\]]
[\[21b.1\]]bstan par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_rigs thams cad kyi las kyi dngos grub kyi cho ga rgyas pa'i rgyud do zhes bya ba'i bar gyi gzhung gis de bzhin gshegs pa la sogs pa'i rigs thams cad kyi
[\[21b.2\]]las kyi dngos grub kyi rgyud ston to/_/de bzhin gshegs pa la sogs pa rigs thams cad kyi phyag rgya chen po dang /_dam tshig dang chos dang /_las kyi phyag rgya rnams kyi spyi'i sgrub pa khyad par gyis 'grub par 'gyur ro zhes bya ba'i don 'di bstan par bya ba'i phyir/_de
[\[21b.3\]]nas byang chub sems dpa' sems dpa' chen po phyag na rdo rjes zhes bya ba nas/_rigs thams cad kyi chos nyid mkhyen pa'i cho ga rgyas pa'i rgyud do zhes bya ba'i bar gyis chos nyid kyi rgyud ston to/_/phyag rgya chen po la sogs pa phyag rgya thams cad bsgrub par bya ba'i phyir/_
[\[21b.4\]]nges pa bskyed nas 'jug par bya'o zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_rigs thams cad kyi mkhyen pa'i dngos grub kyi cho ga rgyas pa'i rgyud do zhes bya ba'i bar gyi gzhung
[\[21b.5\]]gis ni de bzhin gshegs pa thams cad kyi rigs kyi phyag rgya'i ye shes kyi dngos grub kyi rgyud ston to/_/phyag rgya chen po la sogs pa bsgom pa ni/_gang gi tshe mtshan ma thob par gyur pa de'i tshe 'grub par 'gyur ro zhes bya ba'i don 'di shes par bya ba'i phyir/_
[\[21b.6\]]de nas byang chub sems dpa' sems dpa' chen po phyag na rdo rje zhes bya ba nas/_mdun mthong na'o zhes bya ba'i bar gyi gzhung gis de bzhin gshegs pa thams cad kyi rigs kyi dngos grub kyi ye shes kyi phyag rgya'i rgyud ston to/_/phyag rgya chen po la sogs pa bsgoms
[\[21b.7\]]nas kyang mtshan ma thob par gyur pas mngon par shes pa bsgrub par bya'o zhes bya ba'i don 'di khong du chud par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_mngon par shes pa lnga ni des thob bo zhes bcom ldan
[\[22a\]]
[\[22a.1\]]'das nam mkha'i snying pos gsungs so zhes bya ba'i bar gyi gzhung gis de bzhin gshegs pa thams cad kyi rigs kyi mngon par shes pa'i sgrub pa'i ye shes kyi rgyud ston to/_/man 'dor ba'i brtul zhugs la rjes su 'jug pas phyag rgya chen po
[\[22a.2\]]la sogs pa grub par 'gyur ro zhes bya ba'i don 'di bstan par bya ba'i phyir/_de nas zhes bya ba nas bcom ldan 'das sangs rgyas mchod pas gsungs so zhes bya ba'i bar gyi gzhung gis de bzhin gshegs pa thams cad kyi rigs kyi bden pa'i dngos grub kyi rgyud ston
[\[22a.3\]]to/_/sa ma ya s+t+waM zhes bya ba la sogs pa brjod de/_phyag rgya chen po la sogs pa'i phyag rgya thams cad bcing bar bya'o zhes bya ba'i cho ga 'di bstan par bya ba'i phyir de nas zhes bya ba nas/_rang byung nyid la mchod par 'gyur/_/zhes bya ba'i bar gyi gzhung gis de bzhin
[\[22a.4\]]gshegs pa thams cad kyi rigs kyi dam tshig gi de kho na nyid kyi dngos grub kyi rgyud ston to/_/rang gi lha'i rnal 'byor byas la ras ris la sogs pa la yang rang gi lha spyan drangs te sgom par byed cing rang gi lha rjes su dran pas phyag rgya chen po la sogs pa phyag rgya bzhi
[\[22a.5\]]'grub par 'gyur ro zhes bya ba'i don 'di bstan par bya ba'i phyir/_de nas phyag na rdo rjes zhes bya ba nas/_nyi rim du ni yang dag 'gyur/_/zhes bya ba'i bar gyi gzhung gis de bzhin gshegs pa thams cad kyi rigs kyi phyag rgya'i dngos grub kyi rgyud ston to/_/phyag rgya
[\[22a.6\]]chen po la sogs pa la rang gi lha'i phyag rgya bzhi po ni rang gi lha'i nga rgyal gyis snying po brjod cing bsgrub par bya'o zhes bya ba'i nges pa bstan par bya ba'i phyir/_de nas zhes bya ba nas/_bcom ldan 'das nam mkha'i snying pos gsungs so zhes bya ba'i bar gyi gzhung gis ni de
[\[22a.7\]]bzhin gshegs pa thams cad kyi rigs kyi dngos grub thams cad ston pa'i rgyud ston to/_/sgrub pa pos phyag rgya chen po la sogs pa rang rang gi lha'i phyag rgya bzhi la dang po kho nar byin gyis brlabs pa dang /_dbang bskur ba dang /_mchod pa byas la ting nge
[\[22b\]]
[\[22b.1\]]'dzin gyis bzlas brjod dang bsgom pa bya'o zhes bya ba'i don 'di bstan par bya ba'i phyir/_de nas zhes bya ba nas/_dngos grub thams cad 'grub par 'gyur/_/zhes bya ba'i bar gyi gzhung gis rigs thams cad byin gyis brlabs pa dang /_dbang bskur ba dang /_ting
[\[22b.2\]]nge 'dzin dang mchod pa'i rgyud ston to/_/gang gi tshe sngar bshad pa'i tshul gyis mngon par shes pa la sogs pa skyes par ma gyur na/_de'i tshe dkyil 'khor la sogs pa rang gi lha'i phyag rgya bzhir mtshan thog thag bsgoms pas bsgrub par bya'o zhes bya ba'i don 'di
[\[22b.3\]]bstan par bya ba'i phyir/_de nas zhes bya ba nas/_bcom ldan 'das rdo rje 'dzin pas gsungs so zhes bya ba'i bar gyi gzhung gis ni rigs thams cad kyi mngon par shes pa'i ye shes kyi dngos grub kyi cho ga rgyas pa'i rgyud ston to/_/sngon du bsnyen pa la sogs pa'i
[\[22b.4\]]dus su yang byang chub chen po'i ye shes kyi phyag rgya chen po la sogs pa bsgrub par bya'o zhes bya ba'i don 'di bstan par bya ba'i phyir de nas zhes bya ba nas/_bsgoms na dngos grub thob par 'gyur/_/zhes bya ba'i bar gyi gzhung gis rigs thams cad kyi byang chub
[\[22b.5\]]chen po'i ye shes kyi cho ga rgyas pa'i rgyud ston to/_/mtshan ma thob pas sngar bshad pa'i tshul gyis mngon par shes pa skyes par ma gyur na/_khams gsum rnam par rgyal ba'i rgyud las gsungs pa'i cho gas sangs rgyas la sogs pa'i cha lugs kyi brtul zhugs
[\[22b.6\]]kyis de bzhin gshegs pa thams cad la sogs pa'i rigs thams cad mnyes par bya ba dang dbang du bya ba byas la de bzhin gshegs pa la sogs pa bsgrub par bya'o zhes bya ba'i don gnyis po 'di bstan par bya ba'i phyir/_de nas byang chub sems dpa' sems dpa' chen
[\[22b.7\]]po phyag na rdo rjes zhes bya ba nas/_sangs rgyas thams cad dbang du 'gyur/_/zhes bya ba'i bar gyi gzhung gis rigs thams cad mnyes par bya ba dang dbang du bya ba'i dngos grub kyi rgyud ston to/_/gang gi tshe ji skad bshad pa'i cho gas lan bdun bsgrubs na yang
[\[23a\]]
[\[23a.1\]]dngos grub thob par ma gyur na/_de'i tshe rigs pa la mngon spyod bya ba'i cho gas rang gi lha'i mngon spyod byas na de nas 'grub par 'gyur ro zhes bya ba'i don 'di bstan par bya ba'i phyir de nas zhes bya ba nas/_kun du bzang pos gsungs so zhes
[\[23a.2\]]bya ba'i bar gyi gzhung gis rigs thams cad kyi gsang ba'i dngos grub kyi cho ga rgyas pa'i rgyud ston to/_/de bzhin gshegs pa thams cad kyi rigs kyi rnal 'byor pas bdag nyid la sogs pa bsrung bar bya'o zhes bya ba'i don 'di bstan par bya ba'i phyir/_de nas bcom
[\[23a.3\]]ldan 'das byang chub sems dpa' sems dpa' chen po phyag na rdo rje zhes bya ba nas/_bcom ldan 'das rdo rje srung bas gsungs so zhes bya ba'i bar gyi gzhung gis rigs thams cad kyi bsrung ba'i dngos grub kyi cho ga rgyas pa'i rgyud ston pa yin no/_/rgyud phyi ma las rigs
[\[23a.4\]]thams cad kyi dkyil 'khor chen po dang 'brel ba'i dngos grub bsgrub pa'i bsdus pa'i don bstan pa'o/_/de bzhin gshegs pa la sogs pa'i rigs thams cad kyi gzungs kyi dkyil 'khor las gsungs pa'i phyag rgya bzhi bsgom pa ni rang gi rigs kyi dkyil 'khor
[\[23a.5\]]chen po las gsungs pa'i phyag rgya bzhis rang gi lha'i rnal 'byor ji lta ba bzhin byas pa'i rjes la gzungs kyi dkyil 'khor las gsungs pa'i phyag rgya chen po la sogs pa'i bcing ba rgyud phyi ma la yang bya'o zhes bya ba'i cho ga 'di bstan par bya ba'i phyir/_de nas byang chub
[\[23a.6\]]sems dpa' sems dpa' chen po phyag na rdo rjes zhes bya ba nas brtsams te/_skad cig gis phab gang byed 'gyur/_/zhes bya ba'i bar gyi gzhung gis ston to/_/de nas dkyil 'khor chen po'i dbang du byas nas gsungs pa'i rgyud phyi ma'i tshogs mtshan ma thob
[\[23a.7\]]pa dang mngon par shes pa thob pas sgrub pa'i dkyil 'khor bris la gzungs bsgrub par bya'o zhes bya ba'i don 'di khong du chud par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_rdo rje sems dpas gsungs so zhes bya ba'i
[\[23b\]]
[\[23b.1\]]bar gyi gzhung gis rigs thams cad kyi dkyil 'khor dag pa'i dngos grub gsang ba'i rgyud ston to/_/sgrub pa dang pos ma grub na sgrub pa gnyis pa la yang de kho na nyid kyis bskul bas yang dag par bskul la/_gzungs bsgrub par bya'o zhes bya ba'i don 'di bstan par
[\[23b.2\]]bya ba'i phyir/_de nas zhes bya ba nas brtsams te/_bcom ldan 'das nam mkha'i snying pos gsungs so zhes bya ba'i bar gyi gzhung gis ni rigs thams cad kyi phyag rgya thams cad kyi gsang ba'i dngos grub kyi cho ga rgyas pa'i rgyud ston to/_/sngon du bsnyen pa la sogs pa'i dus su
[\[23b.3\]]yang /_mu stegs rnams la phan gdags phyir/_/ri mo'i phyag rgya'i tshul du ni/_/sangs rgyas btsun mo rab sbyangs par/_/shes na rab tu 'grub par 'gyur/_/zhes bya ba la sogs pa gsang ba'i ye shes kyi gzungs kyi phyag rgyar bskyed de bsgom par bya'o zhes bya
[\[23b.4\]]ba'i don 'di bstan par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_bcom ldan 'das kyi bka' bzhin du mdzad par gsungs so zhes bya ba'i bar gyi gzhung gis ni rigs thams cad kyi dam tshig gsang ba'i dngos
[\[23b.5\]]grub kyi cho ga rgyas pa'i rgyud ston to/_/gzugs dang yang dag par sbyor bar bsgoms pa las byung ba'i bde ba dbul ba'i yang dag par sbyor ba bsgom par bya'o zhes bya ba'i don 'di bstan par bya ba'i phyir de nas zhes bya ba nas/_bcom ldan 'das rdo rje rin chen gyis gsungs
[\[23b.6\]]so zhes bya ba'i bar gyi gzhung gis de bzhin gshegs pa thams cad kyi rigs kyi gsang ba'i mchod pa'i dngos grub kyi rgyud ston to/_/bdag nyid rnal 'byor grub pa tsam du gzungs sgrub par byed pas gzungs kyi dkyil 'khor las gsungs pa'i sgeg mo la sogs pa'i gsang
[\[23b.7\]]ba'i mchod pa bzhis mchod par bya'o zhes bya ba'i don 'di bstan par bya ba'i phyir de nas zhes bya ba nas/_bcom ldan 'das rdo rje snying pos gsungs so zhes bya ba'i bar gyi gzhung gis de bzhin gshegs pa thams cad kyi rigs kyi gsang ba'i mchod pa'i dngos grub kyi rgyud ston to/_/_
[\[24a\]]
[\[24a.1\]]de kho na nyid brjod pa dang mtshan ma mngon par brjod pa dang phyag rgya bcing ba skye ba'i ye shes kyi rgyud ni rang gi sems yongs su sbyang ba'i las bstan pa'i phyir/_rigs thams cad kyi dkyil 'khor chen po'i lha'i rnal 'byor gsungs pa yin no/_/rigs
[\[24a.2\]]thams cad kyi gzungs kyi dkyil 'khor las gsungs pa'i phyag rgya rnams kyi rgyud phyi ma bsgrub pa'i cho ga bsdus pa'i don bstan to/_/de bzhin gshegs pa la sogs pa'i rigs thams cad kyi dkyil 'khor las gsungs pa'i phyag rgya bzhi po bsgom pa na/_rang gi
[\[24a.3\]]rigs kyi dkyil 'khor las gsungs pa'i phyag rgya bzhis rang gi lha'i rnal 'byor ji lta ba bzhin du byas la/_de'i rjes la chos kyi dkyil 'khor las gsungs pa'i phyag rgya chen po la sogs pa bcing ba rgyud phyi ma la yang bya'o zhes bya ba'i don 'di bstan par bya
[\[24a.4\]]ba'i phyir/_de nas byang chub sems dpa' sems dpa' sems dpa' chen po phyag na rdo rjes zhes bya ba nas brtsams te/_bcom ldan 'das rin po che'i rgyal mtshan gyis gsungs so zhes bya ba'i bar gyi gzhung gis rigs thams cad kyi ting nge 'dzin las kyi dngos grub kyi cho ga
[\[24a.5\]]rgyas pa zhes bya ba'i bar gyi rgyud kyis ston to/_/chos kyi dkyil 'khor las gsungs pa'i phyag rgya chen po la sogs pa bsgoms pas gang gi tshe mtshan ma thob par gyur pa de'i tshe rdo rje phra mo bsgoms pas mngon par shes pa lnga bskyed par bya'o zhes bya ba'i don 'di bstan
[\[24a.6\]]par bya ba'i phyir de nas zhes bya ba nas/_bcom ldan 'das rdo rje nor bus gsungs so zhes bya ba'i bar gyi gzhung gis ni rigs thams cad kyi phra mo'i ye shes kyi dngos grub kyi cho ga rgyas pa'i rgyud ston to/_/chos kyi dkyil 'khor las gsungs pa'i phyag rgya chen po la sogs
[\[24a.7\]]pa bsgoms na mtshan ma 'di dag 'byung bar 'gyur na mngon par shes pa bsgrub par bya'o zhes bya ba'i don 'di gsal bar bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas/_bcom ldan 'das rdo rje snying pos gsungs so zhes bya
[\[24b\]]
[\[24b.1\]]ba'i bar gyi gzhung gis rigs thams cad kyi spyi'i ye shes kyi dngos grub kyi cho ga rgyas pa'i rgyud ston pa yin no/_/rigs thams cad kyi chos kyi dkyil 'khor las gsungs pa'i rgyud phyi ma sgrub pa'i bsdus pa'i don bstan pa'o/_/de bzhin gshegs pa la sogs
[\[24b.2\]]pa'i rigs thams cad kyi las kyi dkyil 'khor las gsungs pa'i phyag rgya chen po la sogs pa ni rang gi rigs kyi chos kyi dkyil 'khor chen po las gsungs pa'i phyag rgya bzhis rang gi lha'i rnal 'byor ji lta ba bzhin du byas pa'i rjes la las kyi dkyil 'khor las
[\[24b.3\]]gsungs pa'i phyag rgya chen po la sogs pa bcing ba rgyud phyi ma las kyang bya'o zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas brtsams te/_bcom ldan 'das rdo rjes snying pos gsungs
[\[24b.4\]]so zhes bya ba'i bar gyi gzhung gis rigs thams cad kyi las kyi dam tshig dang /_rigs thams cad kyi las kyi dam tshig gsang ba'i dngos grub dang rigs thams cad kyi las kyi chos nyid dang rigs thams cad kyi las kyi dgos pa'i dngos grub kyi cho ga rgyas pa rnams
[\[24b.5\]]ston to/_/de bzhin gshegs pa la sogs pa'i rigs kyi dkyil 'khor chen po las gsungs pa'i lha'i rnal 'byor byas pa la yang /_de bzhin gshegs pa la sogs pa'i rigs thams cad kyi byin gyis brlabs pa'i rnal 'byor gyi rgyud kyis bya'o zhes bya ba'i don 'di
[\[24b.6\]]bstan par bya ba'i phyir/_de nas bcom ldan 'das phyag na rdo rjes zhes bya ba nas/_bcom ldan 'das rdo rje las kyis gsungs so zhes bya ba'i bar gyi gzhung gis rigs thams cad kyi phyag rgya bsgom pa'i dngos grub kyi rgyud ston pa yin no/_/rigs thams
[\[24b.7\]]cad kyi las kyi dkyil 'khor dang 'brel ba'i rgyud phyi ma'i cho ga rgyas pa'i bsdus pa'i don bstan pa'o/_/de bzhin gshegs pa thams cad kyi de kho na nyid bsdus pa las rtog pa thams cad kyi gsang ba'i rgyud phyi ma'i bsdus pa'i don rdzogs so//_//bsgoms
[\[25a\]]
[\[25a.1\]]pas 'jigs skrag cing bya ba la mngon par zhen pa'i sems can rjes su 'dzin par byed pa rtog pa thams cad kyi rgyud kyi phyi ma'i phyi ma bsdus pa'i don brjod par bya ste/_'dir yang rtog pa thams cad kyi phyi ma'i phyi ma'i rgyud du rang gi rigs kyi dkyil
[\[25a.2\]]'khor chen po mthong ba tsam gyis kyang rang gi rigs las gsungs pa'i snying po dang phyag rgya dang /_gsang sngags dang /_rig pa bsgrub pa ni rgya chen pos 'jigs shing skrag la bsod nams chung ba'i sems can rjes su gzung ba'i phyir bcom ldan 'das kyis rjes su gnang
[\[25a.3\]]ba mdzad pa yin no/_/rang gi rigs kyi dkyil 'khor chen po las gsungs pa'i bsgrub par bya ba'i dngos po thams cad dang sgra ni snying po zhes bya'o/_/rang gi rigs kyi gzungs kyi dkyil 'khor las gsungs pa thams cad dang sgra ni phyag rgya'o/_/rang gi rigs kyi las
[\[25a.4\]]kyi dkyil 'khor las gsungs pa thams cad dang sgra ni gsang sngags so/_/rang gi rigs kyi las kyi dkyil 'khor las gsungs pa'i bsgrub par bya ba thams cad dang /_rig pa'i sgra'i bdag nyid can ni bcom ldan 'das kyis rig pa zhes bya bar bstan to/_/de la
[\[25a.5\]]dkyil 'khor chen po mthong ba'i dus kyi nges pa dang sngags bzlas pa'i grangs dang /_ras ris dang phyi'i mchod pa lnga la sogs pa'i mchod pa dang phyag rgya'i mchod pa dang /_skyil mo krung la sogs pa'i nges pa ni yo byad de de la mngon par zhen pa rnams kyis dbul bar bya'o
[\[25a.6\]]zhes bya ba'i don 'di rtogs par bya ba'i phyir/_de nas byang chub sems dpa' sems dpa' chen po phyag na rdo rjes zhes bya ba nas brtsams te/_rdo rje 'dzin pas gsungs so zhes bya ba'i bar gyi gzhung gis ston to/_/rigs thams cad kyi zlos pa pos snying po yid la
[\[25a.7\]]'dod pa zhes bya ba la sogs pa rab tu shis pa'i sgra brjod la/_snying po dang phyag rgya dang /_sngags dang /_rig pa bzlas par bya'o zhes bya ba'i don 'di bstan par bya ba'i phyir de nas zhes bya ba nas/_rdo rje 'dzin pas gsungs so zhes bya ba'i bar gyi gzhung gis rigs thams
[\[25b\]]
[\[25b.1\]]cad kyi thun mong du sgrub pa'i yo byad kyi cho ga ston to/_/badzra satwa zhes bya ba la sogs pa'i sgra brjod la de'i don gyi bdag nyid rang gi lha'i skur bsgom pa'am/_mdun du bsgoms la snying po dang /_sngags dang /_phyag rgya dang /_rig pa bzlas par bya'o zhes bya ba'i
[\[25b.2\]]don 'di bstan par bya ba'i phyir/_de nas zhes bya ba nas/_bcom ldan 'das rdo rje sems dpas gsungs so zhes bya ba'i bar gyi gzhung gis rigs thams cad kyi bzlas pa'i cho ga ston to/_/zlos pa po rnams la spro ba bskyed par bya ba'i phyir bzlas brjod kyi 'bras bu
[\[25b.3\]]brjod par bya'o zhes bya ba'i don 'di bstan pa'i phyir/_de nas zhes bya ba nas de bzhin gshegs pa thams cad kyi rigs kyi rin po ches gsungs so zhes bya ba'i bar gyi gzhung gis rigs thams cad thun mong gi dngos grub kyi cho ga ston to/_/thams med par snying po dang /_phyag rgya dang /_
[\[25b.4\]]sngags dang /_rig pa rnams 'grub par mi 'gyur ro zhes bya ba'i don 'di bstan par bya ba'i phyir/_de nas rtog pa thams cad kyi thabs kyi rgyud ces bya ba nas/_dngos grub kun gyi mchog thob bo/_/zhes bya ba'i bar gyi gzhung gis rtog
[\[25b.5\]]pa thams cad kyi thabs kyi dngos grub kyi rgyud ston to/_/de rnams nyid ni bsod nams med pa ma yin no zhes bya ba'i don 'di bstan par bya ba'i phyir/_de nas zhes bya ba nas/_myur du sangs rgyas nyid du 'grub/_/ces bya ba'i bar gyi gzhung gis rtog pa thams cad kyi
[\[25b.6\]]bsod nams kyi dngos grub kyi rgyud ston to/_/de rnams nyid ni shes rab med pa ma yin no zhes bya ba'i don 'di bstan par bya ba'i phyir/_de nas zhes bya ba nas/_de bzhin gshegs pa thams cad kyi shes rab dang /_ye shes kyis gsungs so zhes bya ba'i bar gyi gzhung
[\[25b.7\]]gis rtog pa thams cad kyi shes rab dang ye shes kyi dngos grub kyi rgyud ston to/_/de rnams nyid ni tshogs med par ma yin no zhes bya ba'i don 'di bstan par bya ba'i phyir/_de nas zhes bya ba nas/_myur du dngos grub thob par 'gyur/_/zhes bya ba'i bar gyi gzhung gis
[\[26a\]]
[\[26a.1\]]rtog pa thams cad kyi tshogs kyi dngos grub kyi rgyud ston to/_/de rnams nyid ni mtshan ma 'byung ba'i ye shes med na ma yin no zhes bya ba'i don 'di bstan par bya ba'i phyir/_de nas byang chub sems dpa' sems dpa' chen po phyag na rdo rjes
[\[26a.2\]]zhes bya ba nas/_rdo rje sems dpas gsungs so zhes bya ba'i bar gyi gzhung gis de bzhin gshegs pa thams cad kyi mtshan ma byung ba'i ye shes kyi cho ga rgyas pa'i rgyud ston to/_/de rnams nyid ni rtog pa 'byung ba'i ye shes med pa ma yin no zhes bya ba'i don 'di bstan
[\[26a.3\]]par bya ba'i phyir/_de nas zhes bya ba nas/_rdo rje rin chen gyis gsungs so zhes bya ba'i bar gyi gzhung gis rigs thams cad kyi rtog pa 'byung ba'i ye shes kyi rgyud ston to/_/snying po dang /_phyag rgya dang /_sngags dang ye shes med par/_snying po dang /_phyag
[\[26a.4\]]rgya dang /_sngags dang /_rig pa'i dngos grub tu mi 'gyur ro zhes bya ba'i don 'di bstan par bya ba'i phyir/_de nas zhes bya ba nas brtsams te/_rdo rje 'dzin pas gsungs so zhes bya ba'i bar gyi gzhung gis rigs thams cad kyi rtog pa'i snying po la sogs
[\[26a.5\]]pa 'byung ba'i ye shes kyi rgyud ston to/_/rigs thams cad kyi zlos pa pos rang gi tshig las skal ba dang ldan pa dang /_skal ba dang mi ldan pa brtag par byas nas 'jug par bya'o zhes bya ba'i don 'di bstan par bya ba'i phyir/_de nas zhes bya ba nas/_yid kyis de ni shes par
[\[26a.6\]]'gyur/_/zhes bya ba'i bar gyi gzhung gis rtog pa thams cad kyi ye shes skyed pa'i cho ga rgyas pa'i rgyud ston to/_/de nyid kyis na gdul bya de rnams rtog pa sna tshogs kyis nye bar bcom pa'i phyir/_lta ba ngan pa dang zhen pa dang ma bral ba yin no zhes gsungs pas/_de
[\[26a.7\]]bzhin gshegs pa la sogs pa'i rigs thams cad kyi zlos pa pos thun mong dang khyad par gyi sku dang gsung dang thugs rdo rje'i phyag rgya bsgrub pa nyams su blang bar bya'o zhes bya ba'i don 'di rtogs par bya ba'i phyir/_de nas rigs thams cad kyi thun mong ba'i zhes bya ba nas/_
[\[26b\]]
[\[26b.1\]]rdo rje sems dpas gsungs so zhes bya ba'i bar gyis rigs thams cad kyi gsang ba'i sku dang /_gsung dang /_thugs rdo rje'i phyag rgya'i rgyud ston pa yin no/_/rtog pa thams cad kyi rgyud phyi ma'i phyi ma'i bsdus pa'i don bstan pa'o/_/ji skad du gsungs pa'i dkyil 'khor du
[\[26b.2\]]slob ma bcug nas dbang bskur ba thams cad kyis dbang bskur nas/_lha rnams ji lta ba bzhin du gshegs su gsol ba byas la/_sprul pa rnams rang gi lus su bcug ste mngon par rdzogs par 'tshang rgya ba'i rang gi thugs ka na gnas pa'i rdo rje sems dpa'
[\[26b.3\]]la mtshan brgya rtsa brgyad pas yang dag par bstod nas ci ltar bde ba'i spyod lam gyis gnas par bya'o zhes bya ba'i don 'di bstan par ba'i phyir/_de nas byang chub sems dpa' sems dpa' chen po phyag na rdo rje stan las langs nas zhes bya ba nas brtsams te/_de bzhin
[\[26b.4\]]gshegs pa thams cad kyi gsang ba'i theg pa chen po mngon par bsdus pa zhes bya ba'i bar gyi gzhung gis ston to/_/ji skad du bshad pa'i bsdus pa'i don thams cad bstan pas bcom ldan 'das shAkya thub pa rnam par snang mdzad dang rnam par snang mdzad chen por gyur pa'i
[\[26b.5\]]rang bzhin ni brjod par bya ba bshad pa yin la/_de ston par byed pa'i sgra'i tshogs ni rgyud yin no/_/rgyud dang brjod par bya ba gnyis kyi brjod par bya ba dang rjod par byed pa'i mtshan nyid du 'brel pa ni 'brel ba'o/_/thabs dang shes rab kyi ngo bo rnam par snang mdzad dang /_
[\[26b.6\]]rnam par snang mdzad chen po brjod par bya ba bstan pas gdul bya rnams kyi mngon par 'dod pa skyed pa ni dgos pa'o/_/mngon par 'dod pa skyed pa de rnams dkyil 'khor du 'jug pa la sogs pas de'i rang bzhin mngon sum du byed pa ni dgos pa'i yang dgos pa yin
[\[26b.7\]]no/_/rgyud 'di ni de bzhin gshegs pa thams cad kyi de kho na nyid bsdus pa'i theg pa chen po mngon par rtogs pa zhes bya'o zhes gsungs so/_/de la 'das pa dang ma 'ongs pa dang /_da ltar byung ba'i sangs rgyas bcom ldan 'das 'jig rten gyi khams thams cad kyi rdul phra
[\[27a\]]
[\[27a.1\]]rab dang mnyam pa rnams kyi gnyis su med pa'i sems dang sems las byung ba rnams gnyis su med de de bzhin gshegs pa thams cad do/_/de rnams kyi de kho na nyid ni rnam pa bcu ste/_bcu gang zhe na/_'di lta ste/_dkyil 'khor dang sngags dang
[\[27a.2\]]phyag rgya dang bdag dang gnas la sogs pa bsrung ba dang /_lha rnams spyan drang ba'i cho ga dang /_bzlas brjod dang sgom pa dang /_phyi dang nang gi bdag nyid can gyi sbyin sreg dang nye bar bsdu ba dang /_mchod nas gshegs su gsol ba'o/_/de la dkyil 'khor gyi grangs brjod
[\[27a.3\]]par bya ste/_rdo rje dbyings kyi dum bu la de bzhin gshegs pa'i rigs kyi dkyil 'khor ni bcu'o/_/khams gsum rnam par rgyal ba'i dum bu la rdo rje'i rigs kyi dkyil 'khor ni bcu bzhi'o/_/pad+ma'i rigs dang nor bu'i rigs gnyis la yang grangs de bzhin gshegs
[\[27a.4\]]pa'i rigs dang 'dra'o/_/yang de bzhin gshegs pa'i rigs kyi rgyud phyi ma la sgrub pa'i dkyil 'khor sum cu rtsa bdun no/_/rdo rje'i rigs la lnga bcu rtsa brgyad do/_/pad+ma'i rigs dang nor bu'i rigs gnyis la yang grangs de bzhin gshegs pa'i rigs dang 'dra'o/_/_
[\[27a.5\]]sngags la sogs pa'i de kho na nyid ni 'di'i rgyud phyi ma'i bshad pa las khong du chud par bya'o/_/yang na rgyu dang 'bras bu dang don dam pa'i de kho na nyid las bcu por gyur pa/_de dag nyid rnam pa gsum gsum du yang 'gyur ro/_/gzhan yang shes rab kyi pha rol tu phyin pa
[\[27a.6\]]dang /_thabs kyi pha rol tu phyin pa'i dbye bas de kho na nyid bcu po de dag nyid rnam pa gnyis su 'jog pa yang yin no/_/ji skad du bshad pa'i de bzhin gshegs pa thams cad kyi de kho na nyid bcu po de dag nyid thos pa dang bsam pa'i shes rab gnyis kyis yang dag par bzung
[\[27a.7\]]bas na bsdus pa'o/_/de nyid ni theg pa chen po'o/_/de khong du chud pa ni mngon par rtogs pa ste/_mngon sum du byed pa'o/_/de ston par byed pa'i sgra'i tshogs ni rgyud ces bya bar bshad do/_/yang rnam par snang mdzad dang /_rnam par snang mdzad chen po bstan pa ni gleng
[\[27b\]]
[\[27b.1\]]gzhi'o/_/'di nyid kyi mngon par byang chub pa lnga nas brtsams te dum bu bzhir bstan pa ni rtsa ba'i rgyud do/_/yang 'di'i mchog gi dngos grub kyi khyad par brjod pa ni rgyud phyi ma'o/_/gzhan yang mchog gi dngos grub bsgrub pa'i khyad par la 'jug mi nus pa la dmigs
[\[27b.2\]]pa dang bcas par rtog pa dang bcas pa'i rgyud phyi ma'i phyi ma bstan par mdzad pa yin no/_/de bzhin gshegs pa thams cad kyi de kho na nyid bsdus pa theg pa chen po mngon par rtogs pa'i mdo'i bsdus pa'i don bstan pa rdzogs so//_//de lta bu'i de
[\[27b.3\]]bzhin gshegs pa thams cad kyi de kho na nyid bsdus pa theg pa chen po mngon par rtogs pa'i mdo blo la gnas par byas nas/_sdud par byed pas sa bcu'i dbang phyug lcang lo can gyi pho brang na bzhugs pa'i rdo rje 'dzin pas 'di skad ces bya ba la sogs pa smras pa yin te/_
[\[27b.4\]]de la 'di skad ces bya ba ni bshad ma thag pa'i yang dag par bsdus pa'i gzhung gi tshul zhes bya ba'i don to/_/bdag gis zhes bya ba ni bdag nyid yin par ston to/_/bdag nyid kyis thos kyi gzhan dag las brgyud pa ni ma yin no zhes bya ba'i don to/_/thos pa
[\[27b.5\]]zhes bya ba ni 'dir thos pa'i rang bzhin gyi shes pas thos pa yin gyi rtogs pa ni ma yin no zhes bya ba'i don to/_/'dis ni bdag nyid kyis mngon sum du thos pa dang ma yengs pa nyid du ston pa yin no/_/khyed kyis de gang gi tshe thos she na/_dus gcig ni zhes bya ba smos
[\[27b.6\]]te/_dus gcig ni dus gcig gi tshe ste/_gzhan dag gi tshe dang gzhan dag kyang bdag gis thos so zhes bya ba ste/_'dis kyang bdag nyid thos pa mang bar ston pa yin no/_/yang na dus gcig na ni skad cig ma gcig nyid la ste/_'dis kyang rnam par thar
[\[27b.7\]]pa bsam gyis mi khyab pa thob pa nyid kyis skad cig ma gcig nyid la dus gsum gyi bskal pa so sor snang bas bdag nyid tshad ma'i skyes bu nyid yin par ston to/_/khyed kyis gang las gang du thos zhes rtog pa 'di bsal ba'i phyir/_bcom ldan 'das zhes bya ba
[\[28a\]]
[\[28a.1\]]la sogs pa smos pa yin te/_'dir bcom ldan 'das lha'i rgyal po'i gnas na bzhugs te zhes bya ba 'di dang sbyar bar bya'o/_/de bas na don 'di skad ston te/_bcom ldan 'das 'og min gyi lha'i rgyal po'i gnas na bzhugs te/_de las
[\[28a.2\]]der bdag gis thos so zhes bya ba ste/_nyon mongs pa dang /_lha'i bu dang /_phung po dang /_'chi bdag gi mtshan nyid can gyi bdud bzhi bcom pas na/_bcom ldan 'das so/_/khyad par ji lta bu'i bcom ldan 'das 'di las khyed kyis thos she na/_de bzhin gshegs
[\[28a.3\]]pa zhes bya ba la sogs pa smos te/_de bzhin gshegs pa yang yin la thams cad kyang yin pas de bzhin gshegs pa thams cad de 'jig rten gyi khams thams cad kyi rdul phra rab dang mnyam pa'i sangs rgyas rnams kyi byang chub kyi sems dang gnyis su med pa'i rang
[\[28a.4\]]bzhin gyi sems dang sems las byung ba rnams so/_/de nyid ni gzung ba dang 'dzin pa'i rnam par rtog pas bskyod par mi nus pas na rdo rje'o/_/de rnams byin gyis brlabs pa ni sngon gyi 'phen pa'i shugs so/_/de'i dam tshig ni de bzhin gshegs pa'i rigs de las skyes pa'o/_/_
[\[28a.5\]]'di gang las she na/_rtag tu dri med thugs rje'i shugs las byung /_/smon lam grub pa mi 'gag chos nyid can/_/'gro ba'i don sgrub mtha' yas lhur mdzad pa/_/thugs rje'i bdag nyid rtag tu rnam par snang /_/zhes gsungs pa'i phyir ro/_/dam tshig de dag gi ye shes
[\[28a.6\]]ni der nges pa'o/_/de'i rnam pa sna tshogs kyi khyad par ni phyag rgya chen po la sogs par nges pa'i rang bzhin no/_/de rnams dang yang dag par ldan pa ni bcas pa'o/_/'dis ni bcom ldan 'das de bzhin gshegs pa'i rigs thugs su chud pa dang dam tshig mkhyen pa nyid du ston to/_/gsang
[\[28a.7\]]sngags kyi sgo'i spyad pa spyod par 'dod pa rnams kyis kyang dam tshig shes par bya'o zhes bya bar ston to/_/de bzhin gshegs pa thams cad ni sbyin pa'i pha rol tu phyin pa ni ngo bo nyid du gnyis su med pa'i sems dang sems las byung ba ste/_de las byung ba'i rin po che'i dbu rgyan des/_'dod pa dang
[\[28b\]]
[\[28b.1\]]gzugs dang /_gzugs med pa'i mtshan nyid can gyi khams gsum par chos kyi rgyal po'i rgyur dbang bskur ba ste/_des brnyes pa ni khams gsum na spyod pa'i sems can rnams 'jig rten las 'das pa'i lam la nges par sbyor ba'i chos kyi rgyal srid do/_/'dis ni bcom ldan 'das rin
[\[28b.2\]]po che'i rigs thugs su chud pa dang dbang bskur bar brnyes par yang ston te/_gsang sngags kyi sgo'i spyad pa spyod par 'dod pa rnams kyis kyang dbang bskur ba thob par bya'o zhes bya bar ston to/_/de bzhin gshegs pa thams cad ni shes rab kyi pha rol tu phyin pa dang /_gnyis su med pa'i
[\[28b.3\]]sems dang sems las byung ba rnams so/_/de nyid ni thams cad mkhyen pa'i ye shes so/_/de nyid ni rnal 'byor chen po ste de gang la mnga' ba de ni thams cad mkhyen pa'i ye shes kyi rnal 'byor chen po'o/_/de dag kyang yin la dbang phyug kyang yin pas na/_de bzhin gshegs pa thams
[\[28b.4\]]cad mkhyen pa'i ye shes rnal 'byor chen po'i dbang phyug go/_/_/'dis kyang bcom ldan 'das pad+ma'i rigs thugs su chud pa dang /_shes rab kyi pha rol tu phyin pa bsnyen bas rnal 'byor chen po'i dbang phyug yin par ston la/_gsang sngags kyi sgo'i spyad pa spyod par 'dod pas kyang rnal 'byor
[\[28b.5\]]la dbang du gyur par bya'o zhes ston to/_/'dis ji ltar thams cad mkhyen pa'i ye shes rnal 'byor chen po'i dbang phyug brnyes pas nyid kyi don phun sum tshogs pa rnyed pa de bzhin du gzhan gyi don kyang mdzad pa yin no zhes bstan pa'i phyir/_de bzhin gshegs pa zhes bya ba la sogs pa
[\[28b.6\]]smos te/_de bzhin gshegs pa thams cad ni brtson 'grus kyi pha rol tu phyin pa'i rang bzhin no/_/de nyid ni phyag rgya thams cad de sems can gyi khams thams cad byang chub par brtson 'grus kyi gzugs brnyan bskyed par rgyas 'debs pa'i phyir ro/_/de nyid ni mnyam pa nyid do/_
[\[28b.7\]]de thugs su chud pa ni brnyes pa'o/_/thams cad ni sems can gyi khams sna tshogs pa'o/_/de'i dgos pa mdzad pa ni mngon par 'dod pa'i don mdzad pa'o/_/dgos pa mdzad pa nyid yin pas na/_dgos pa mdzad pa nyid de sems can gyi khams ma lus shing lus pa med pa thams
[\[29a\]]
[\[29a.1\]]cad kyi re ba thams cad de rnam pa thams cad du phyag rgya chen po la sogs pa thob par sred pa de yongs su skong ba ni mngon par 'dod pa'i don thob par mdzad pa'o/_/de nyid ni phrin las te de mdzad pas na re ba thams cad skong ba'i phrin las mdzad pa'o/_
[\[29a.2\]]ma lus pa'i sgra zad par gyi ming la yang 'jug srid de/_des na lus pa med pa zhes bya ba'i sgras zad par gyi don ston par byed pa yin no/_/'dis kyang bcom ldan 'das las kyi rigs thugs su chud pa dang gzhan gyi don phun sum tshogs par ston pa/_gsang sngags kyi
[\[29a.3\]]sgo'i spyad pa spyod par 'dod pas kyang sems can rnams rjes su bzung zhing /_rig pa grub pas dkyil 'khor bri ba la sogs pa'i las rnams la 'jug par bya'o zhes bya bar ston to/_/de lta bu su zhig yin zhe na/_thugs rje che ba rnam par snang mdzad ces bya ba la sogs pa smos te/_
[\[29a.4\]]dmigs su med pa'i thugs rje chen po'i rang gi ngang gis 'jug pa 'di la mnga' bas na thugs rje che ba'o/_/de bzhin gshegs pa'i rigs la sogs pa'i rigs kyi tshul gyis rnam par snang zhing 'bar bar gyur pas na rnam par snang mdzad do/_/de nyid ni chos dang longs spyod rdzogs pa
[\[29a.5\]]dang /_rnam par smin pa'i skus rtag pa yin zhing 'das pA dang /_ma 'ongs pa dang /_da ltar byung ba'i dus gsum po ni dus gsum ste dus gsum po de dag tu kun rdzob tu sprul pa'i skus bzhugs pa'o/_/yang na dus gsum po rnams su na kun rdzob kyi tshul gyis bzhugs la/_/don dam par
[\[29a.6\]]ni dus yod pa ma yin pas dus gsum du bzhugs pa'o/_/sku thams cad ni ngo bo nyid dang /_rnam par smin pa dang /_longs spyod rdzogs pa dang /_sprul pa'i sku'i dbye bas rnam pa bzhi'o/_/de la gang dag du ma rgya chen po/_/kha dog dang ni dbyibs dang gdan/_/phyag mtshan la sogs
[\[29a.7\]]dbye ba 'di/_/sku yi gsang bar rig par bya/_/gsung thams cad ni rdo rje dang /_khro bo dang /_chos dang /_gsal ba'i dbye bas phye ba'o/_/thugs thams cad ni thugs ka'i zla bar/_dang po'i rdo rje dang /_khro bo'i rdo rje dang /_rdo rje pad+ma dang /_rdo rje rin chen dang /_sna tshogs rdo rje ste/_'di dag gang
[\[29b\]]
[\[29b.1\]]la mnga' ba de ni sku dang gsung dang /_thugs rdo rje'o/_/de nyid ni de bzhin gshegs pa yin pas sku dang gsung dang thugs rdo rje'i de bzhin gshegs pa ste/_dngos po thams cad ji ltar gnas pa de bzhin thugs su chud pa dang /_de bzhin du gzhan dag la yang ston par mdzad pas kyang
[\[29b.2\]]sangs rgyas ni/_de bzhin gshegs pa zhes bya'o/_/'dis kyang gang la thob pa'i ston pa po 'di ni sangs rgyas thams cad gcig tu bsdus pa rnam par snang mdzad yin no zhes bshad de/_dang po sbyor ba'i ting nge 'dzin gyi mdo las de bzhin gshegs pa lnga'i ngo bo yin
[\[29b.3\]]par ston pa'i phyir ro/_/de ltar bcom ldan 'das kyi yon tan bshad pa sngon du 'gro bas bstan par byas nas/_yon tan de lta bu dang ldan pa'i bcom ldan 'das gang na bzhugs zhes rtog pa la/_de bzhin gshegs pa thams cad bzhugs shing zhes bya ba la sogs pa
[\[29b.4\]]smos te/_de bzhin gshegs pa thams cad bzhugs pa ni bzhugs par mdzad pa'o/_/de bas na bsngags pa yin la bsngags pa nyid kyis ni bstod pa'o/_/der nor bu chen po ni yid bzhin gyi nor bu rnams so/_/rin po che ni rdo rje la sogs pa'o/_/de rnams kyis spras pa ni
[\[29b.5\]]gang du mdzes par bya ba'i phyir spel zhing bkod pa'o/_/der kha dog sna tshogs shing dril bu btags pa dang /_dar dang /_'phan dang /_me tog gi phreng ba dang /_rnga ma dang /_dra ba dang /_dra ba phyed pa dang /_zla ba rlung gis bskyod pa rnams kyis mdzes par byas shing brgyan po'o/_/_
[\[29b.6\]]'og min gyi lha'i rgyal po'i gnas na bzhugs pa ni gnas par mdzad pa'o/_/'og min kyang yin la lha'i rgyal po yang yin pas na 'og min lha'i rgyal po dang /_bcom ldan 'das rnam par snang mdzad dang po'i thu bor gyur pa'i phyir ro/_/gnas de ni de nyid kyi yin gyi gzhan
[\[29b.7\]]gyi ma yin te/_de bas na rang gi gnas na bzhugs pa yin no zhes ston pa yin no/_/de yang dkyil 'khor gyi de kho na nyid du de bzhin gshegs pa'i yon tan gyi rang bzhin/_mi mnyam pa med pas zur bzhi pa zhes bya ba la sogs pas gzhal yas khang ston pa yin te/_'di
[\[30a\]]
[\[30a.1\]]dag kyang 'di'i 'og nas bshad par bya'o/_/de yang gzhan dag la mi srid do/_/'dis ni gang du thos pa des ston pa yin no/_/de ltar bcom ldan 'das kyi bzhugs gnas kyi phun sum tshogs pa bstan nas/_'khor phun sum tshogs pa bstan
[\[30a.2\]]pa'i phyir/_byang chub sems dpa' zhes bya ba la sogs pa smos pa yin te/_'di'i phyag na rdo rje mnga' bas na phyag na rdo rje'o/_/gzigs pas na kun du spyan ras gzigs te/_chos thams cad rang bzhin gyis rnam par dag po'o zhes so sor rtogs par mdzad pa dang /_
[\[30a.3\]]sems can rnams bskyab pa'i phyir gzigs par mdzad pa'o/_/de'i dbang po ni gtso bo'o/_/nam mkha'i ni mnyam pa nyid kyi ye shes so/_snying po ni skye ba med pa'i gnas te/_de gang la yod pa de ni nam mkha'i snying po'o/_/chos rnams ni rang bzhin gyis 'od gsal
[\[30a.4\]]ba'o zhes bya ba 'dis chos thams cad gcig tu byed pa'i mi phyed pa'i khu tshur gang la mnga' ba de ni rdo rje khu tshur te/_gang zhig mi slu bden de nyid/_/rdo rje'i khu tshur de bshad do/_/zhes lung las gsungs pa yin no/_/'jam zhing mnyen pa'i dpal gang la mnga' ba de ni
[\[30a.5\]]'jam dpal te/_gnyis su med pa'i shes rab kyi pha rol tu phyin pa la gnas pa'i rgyu las nges par 'byung ba'i de kho na nyid kyis nyon mongs pa sra zhing rtsub pa dang bral la/_na tshod lo brgyad pa'i gzhon nu'i gzugs mnga' ba'i phyir ro/_/sems bskyed pa'i rjes thogs
[\[30a.6\]]nyid la chos kyi 'khor lo dkyil 'khor du 'jug pa'i ngang tshul gang la mnga' ba de ni sems bskyed ma thag tu chos kyi 'khor lo bskor ba'o/_/nam mkha' ni go 'byed pa ste mnyam pa nyid kyi ye shes so/_/de nyid kyi mdzod 'di la mnga' bas na nam mkha'i mdzod do/_/phung po dang /_
[\[30a.7\]]nyon mongs pa dang /_'chi bdag dang /_lha'i bu ni bdud thams cad de/_de'i stobs ni nus pa'o/_/de rab tu 'joms shing bzlog par mdzad pa'i ngang tshul gang la mnga' ba de ni bdud kyi stobs thams cad rab tu 'joms pa'o/_/byang chub sems dpa' 'di rnams
[\[30b\]]
[\[30b.1\]]ni sgrub pa'i yan lag tu gyur pa yin te/_lung las dam pa'i chos kyi grong khyer skyong bar byed pa'i byang chub sems dpa' rnams zhes gsungs pa yin no/_/gang gA'i klung gi bye ma snyed kyi de bzhin gshegs pa rnams dang zhes bya ba 'dis kyang sgrub pa'i yan lag tu gyur pa'i de
[\[30b.2\]]bzhin gshegs pa rnams bstan pa yin te/_dzaHhUM baM hoHzhes brjod de/_lus la sangs rgyas kun gzhug go/_/zhes bya ba la sogs pa gsungs pa'i phyir ro/_/bcom ldan 'das dus de'i tshe 'og min gyi gnas ji ltar de bzhin gshegs pa rnams kyis yongs su gang ba
[\[30b.3\]]dang /_lhan cig bzhugs she na/_de yang 'di ltar zhes bya ba la sogs pas dpe gsungs pa yin te/_lcang lo can na bzhugs pa'i sa bcu'i dbang phyug gi tshul 'dzin pa'i rdo rje 'chang bas kun du bzang po la sogs pa'i byang chub sems dpa' sems dpa' chen po
[\[30b.4\]]rnams la ji ltar bdag na rgyal po'i pho brang lcang lo can na yang dag par sdud pa'i dus su 'dzam bu'i gling til gyi gang bu til gyi sa bon gyis yongs su gang ba bzhin du 'dzam bu'i gling na de bzhin gshegs pa thams cad kyis kun du gang bar bdag cag la snang la/_'og min gyi
[\[30b.5\]]gnas su ston par mdzad pa'i dus su yang bdag cag gis de bzhin du mthong ngo zhes gsungs pa yin no/_/ci de bzhin gshegs pa'i sku gcig tu bzhugs sam zhe na ma yin te/_de bzhin gshegs pa'i sku tshad med pa zhes bya ba smos te/_ji lta bu zhe na de rnams dang
[\[30b.6\]]zhes bya ba smos so/_/kyang zhes bya ba'i sgras ni gzhan dag kyang zhes ston te/_'di nyid bshad pa na de bzhin gshegs pa re re'i sku las kyang zhes bya ba smos pa yin no/_/yang na ji bzhin thun mong du gyur pas na thabs cig pa yin zhe na/_sangs rgyas kyi zhing zhes bya ba
[\[30b.7\]]la sogs pa smos te/_de dag ni zhes bya ba byed pa por gyur pa de rnams kyi dbang las zhes bya ba'i bar du'o/_/ji ltar na de dag gi dbang las rag las pa yin zhe na/_de bzhin gshegs pa re re'i sku las kyang zhes pa la sogs pa dang /_chos kyi tshul 'di nyid 'chad do zhes bya
[\[31a\]]
[\[31a.1\]]la sogs pas de bzhin gshegs pa thams cad ces smos pa ni rgyud de de bzhin gshegs pa rnams dgongs pa gcig gis ston par mdzad pa yin no/_/gsang sngags kyi sgo'i spyad pa spyod par 'dod pa rnams kyis kyang man ngag phan tshun las nges
[\[31a.2\]]pa skyed de bsam pa gcig gis dkyil 'khor 'dri ba la sogs pa la 'jug par bya'o zhes ston to/_/rang nyid dang gzhan gyi don phun sum tshogs pa dang ldan pa'i rnam par snang mdzad bstan nas/_de nas bcom ldan 'das rnam par snang mdzad chen po de bzhin gshegs
[\[31a.3\]]pa thams cad kyi thugs la gnas so zhes bya ba ni rnam par snang mdzad dang rnam par snang mdzad chen po smos pa yin no/_/'di gnyis kyi khyad par ci zhig yin zhe na/_'og min gyi gnas su mngon par rdzogs par sangs rgyas pa de bzhin gshegs pa lnga'i sku'i ngo bo nyid ni
[\[31a.4\]]rnam par snang mdzad yin la/_de nyid kyis gnyis su med pa'i sems dang sems las byung ba rnam par snang mdzad dang /_rdo rje sems dpa' la sogs pa'i tshul bskyed pa'i rgyur gyur pa/_chos kyi dbyings thog ma dang tha ma med pa'i mtshan nyid can ni rnam par snang
[\[31a.5\]]mdzad chen po yin no/_/de ni dmigs su med pa'i thugs rje chen po'i rang bzhin chos bdag med pa'i ye shes kyi mthus skal ba ji lta ba ba bzhin du sems can yongs su smin par bya ba'i phyir/_phyi ma'i mthar thug pa med pa'i bar gyi dus thams cad du rnam par snang
[\[31a.6\]]mdzad la sogs pa'i skus bzhugs par mdzad pas de'i phyir nam mkha'i dbyings bzhin du rtag par bzhugs shing zhes bya ba la sogs pa smos pa yin te/_rtag tu dri med thugs rje'i shugs las 'byung /_/zhes bya ba la sogs pas gsungs so/_/nam mkha'i
[\[31a.7\]]dbyings kyang yin la thams cad kyang yin pas na/_nam mkha'i dbyings thams cad de/_der rtag par bzhugs shing sku dang gsung dang thugs rdo rje lta bur gyur pa gang yin pa de ni nam mkha'i dbyings thams cad bzhin du rtag par bzhugs shing sku dang gsung dang
[\[31b\]]
[\[31b.1\]]thugs rdo rje lta bur gyur pa zhes bya'o/_/ji ltar na 'di nam mkha'i dbyings bzhin du rtag tu bzhugs shing sku dang gsung dang thugs rdo rje lta bu yin zhe na/_de bzhin gshegs pa zhes bya ba la sogs pa smos te/_rnam par snang mdzad la sogs pa dang gdul bya
[\[31b.2\]]rnams ni de bzhin gshegs pa thams cad de/_de rnams phyogs bcu'i de bzhin gshegs pa'i rigs kyi tshul gyis bzhugs par gyur pas/_de bzhin gshegs pa thams cad dang mnyam pa nyid du 'jug pa'o/_/de bzhin gshegs pa thams cad dang mnyam pa
[\[31b.3\]]nyid du 'jug par gyur pa ni de bzhin gshegs pa thams cad dang mnyam pa nyid du 'jug pa nyid de da rgyur gyur pas so/_/de bzhin gshegs pa rnams dang rdo rje sems dpa' la sogs pa'i sku dang gsung dang thugs kyi gsang ba ni rdo rje'i dbyings so/_/rdo rje'i dbyings kyang yin
[\[31b.4\]]la thams cad kyang yin pas na/_rdo rje'i dbyings thams cad de/_de rnams kyi thugs su chud pa ni gdul bya rnams kyi rgyud rtogs pa'o/_/ye shes sems dpa' ni gang gi phyir rdo rje sems dpa' yin la/_de bas na bcom ldan 'das 'di ni nam mkha'i dbyings
[\[31b.5\]]thams cad bzhin du rtag par bzhugs shing /_sku dang gsung dang thugs rdo rje yin no/_/ji skad du bshad pa'i bcom ldan 'das 'di ni rdo rje sems dpa'i tshul 'ba' zhig tu ma zad kyi/_rdo rje rin chen gyi tshul gyis kyang bzhugs pas nam mkha'i dbyings zhes bya ba la
[\[31b.6\]]sogs pa smos pa yin te/_nam mkha'i dbyings thams cad ni nam mkha' sdo ba dang /_dmar ba dang /_ser ba dang /_shel gyi mdog can gyi 'od zer rnams te/_de rnams kyi shin tu phra mo ni phra rab rnams so/_/de nyid ni rdul te gcig tu byas nas rdo rje rin chen
[\[31b.7\]]gyi gzugs su bskyed pa ni rdo rje'i byin gyi rlabs so/_/de 'byung ba'i ye shes de ni nam mkha'i dbyings thams cad kyi rdul shin tu phra mo'i rdo rje'i byin gyi rlabs las byung ba'i ye shes so/_/de nyid ni snying po ste/_bskyed pa'i gnas su gyur pa gang yin pa de ni nam mkha'i
[\[32a\]]
[\[32a.1\]]dbyings thams cad kyi rdul phra mo rdo rje'i byin gyi rlabs las byung ba'i ye shes kyi snying po ste/_rdo rje rtse lnga pas mtshan pa'i yid bzhin gyi nor bu'i gzugs rdo rje rin chen gyi phyag rgya'i rang bzhin no/_/rdo rje rin chen de las 'jig rten gyi khams thams
[\[32a.2\]]cad kyi rdul phra rab dang mnyam pa'i de bzhin gshegs pa rnams 'byung bar 'gyur la/_des kyang sems can gyi don mdzad nas gcig tu gyur pa ste nam mkha'i snying po'i skus rin po che'i rigs kyi 'khor los sgyur bar mdzad do zhes bstan pa'i phyir/_de bzhin gshegs
[\[32a.3\]]pa thams cad ces bya ba la sogs pa smos te/_de bzhin gshegs pa thams cad ni ji skad du bshad pa rnams so/_/de rnams kyi mtha' yas pa nyid ni de bzhin gshegs pa thams cad mtha' yas pa nyid de/_de rgyur gyur pa nyid kyis na/_rdo rje chen po'i ye shes
[\[32a.4\]]dbang bskur ba'i rin po che yin te/_rin po che'i rigs ni rdo rje rin po che'i ye shes kyi dbang bskur ba'o/_/de'i rgyu'i rin po che ni 'phags pa nam mkha'i snying po'i rigs kyi bdag po'i tshul te 'di dag thams cad yin par shes par bya'o/_/ji skad du bshad pa'i
[\[32a.5\]]bcom ldan 'das 'di ni pad+ma'i rigs kyi bdag po'i rang bzhin yin no zhes bya ba bstan par bya ba'i phyir/_nam mkha'i dbyings thams cad ces bya ba la sogs pa smos pa yin te/_nam mkha'i dbyings thams cad du spros shing khyab pa yang yin la/_de bzhin nyid
[\[32a.6\]]kyang yin pas nam mkha'i dbyings thams cad du spros pa'i de bzhin nyid do/_/de'i ye shes ni nam mkha'i dbyings thams cad du spros pa'i de bzhin nyid kyi ye shes te/_pad+ma lta bu'i 'od zer gyi tshul gyis nam mkha'i dbyings thams cad du khyab cing dngos po thams cad
[\[32a.7\]]nges par bskyed pa'o/_/de'i mngon par rdzogs par byang chub par gyur pa ni mngon sum du mdzad pa'o/_/des mngon par rdzogs par byang chub par gyur pa ni mngon par byang chub pa'i rang bzhin rdo rje pad+ma'i phyag rgya'i gzugs zhes bya ba'i don to/_/phyag rgya'i gzugs de las
[\[32b\]]
[\[32b.1\]]de bzhin gshegs pa mtha' yas pa byung nas 'gro ba'i don rnams mdzad de/_gcig tu gyur pa las 'jig rten dbang phyug tu gyur to zhes bstan pa'i phyir/_de bzhin gshegs pa thams cad kyi zhes bya ba la sogs pa smos te/_de bzhin gshegs pa thams cad
[\[32b.2\]]kyi ngo bo nyid ni 'jig rten dbang phyug gi phyag rgya chen po'o/_/de'i dag pa ni bag chags dang bcas pa'i nyon mongs pa med pa'o/_/de'i ngo bo nyid yin pas na de bzhin gshegs pa thams cad kyi ngo bo nyid dag pa'o/_/ngo bo nyid dag pa des 'gro ba'i don gyi bya ba dang /_
[\[32b.3\]]sangs rgyas la mchod pa'i mtshan nyid can gyi chos thams cad gang yin pa de la de skad ces bya ste/_'dis ni chos kyi skur dbang bskur ba dang /_pad+ma'i rigs kyi bdag po'i rang bzhin yin par ston to/_/de ni pad+ma'i rigs kyi sprul pa'i ye shes kyi de kho na nyid kyi
[\[32b.4\]]gdul bya'i spyod pa'i gzhung gis sems can gyi don mdzad par ston pa ni nam mkha'i dbyings thams cad du khyab pa zhes bya ba la sogs pa smos pa yin te/_de ni nam mkha'i khams thams cad du khyab pa yang yin la/_gzugs thams cad du yang dag par bstan pa
[\[32b.5\]]yang yin pas de skad ces bya ba dang /_de mkhyen pa ni der nges pa'o/_/des sems can gyi khams ma lus shing lus pa med pa rnams 'dul ba ni phan pa ma yin pa las bzlog nas phan pa la nges par sbyor ba'o/_/de nyid ni spyod pa'o/_/de'i mchog tu gyur pa ni zla med
[\[32b.6\]]pa'o/_/'dis ni bcom ldan 'das pad+ma'i rigs kyi rang bzhin yin par ston to/_/las kyi rigs kyi 'khor los sgyur ba nyid du gyur pas kyang /_de nam mkha' thams cad khyab par bstan pa ni/_de bzhin gshegs pa zhes bya ba la sogs pa smos pa yin te/_de
[\[32b.7\]]bzhin gshegs pa thams cad kyi bka' don yod pa ni 'bras bu yod pa'i bka' ste/_sems can thams cad kyi don gyis shig_/mchod pa thams cad kyis kyang de bzhin gshegs pa thams cad la mchod cig ces bya ba'o/_/de mdzad pa'i ngang tshul gang la yod
[\[33a\]]
[\[33a.1\]]pa ni/_de bzhin gshegs pa thams cad kyi bka'i don yod par mdzad pa ste/_de'i ngo bo nyid ni de bzhin gshegs pa thams cad kyi bka' don yod par mdzad pa nyid do/_/des thams cad mnyam pa med pa yin la mnyam pa med pa nyid kyis na
[\[33a.2\]]bla na med pa yang yin te/_rnam pa thams cad pa'i phrin las 'di la mnga' bas na thams cad dang mnyam pa med cing bla na med pa'i phrin las sna tshogs mdzad pa'o/_/'dis ni 'di na sna tshogs rdo rje bsnams shing las kyi rigs su las kyi dkyil 'khor gyi 'khor los sgyur ba
[\[33a.3\]]yin par ston to/_/de bzhin du sna tshogs rdo rje bsnams te der sems can sna tshogs kyi bya ba mdzad do zhes bya ba dang /_de bzhin gshegs pa thams cad kyi zhes bya ba la sogs pas rdo rje sems dpa' la sogs pa snying po'i don bstan pa'i sgo nas de'i snying po rnams bstan pa
[\[33a.4\]]dang /_tshul des rnam par snang mdzad chen po yin par gsungs pa yin te/_de bzhin gshegs pa thams cad kyi zhes bya ba ni rnam par snang mdzad la sogs pa'o/_/byang chub chen po ni mi bskyod pa'i rang bzhin du gnyis su med pa'i sems dang sems las byung ba rnams
[\[33a.5\]]te/_de'i ngo bo nyid du sems dpa' brtan pa'i sems gang yin pa de ni de bzhin gshegs pa thams cad kyi byang chub chen por sems dpa' brtan pa ste/_rdo rje sems dpa' zhes bya ba'i tha tshig go/_/yang na de nyid ni brtan zhing mi g.yo ba ste/_de las sprul pa'i sems
[\[33a.6\]]dpa' ni brtan pa'i sems dpa' ste/_badzra satwa zhes bya ba'o/_/de bzhin gshegs pa thams cad spyan drang ba ni spyan 'dren pa'o/_/de'i dam tshig ni 'da' bar mi bya ste/_badzra rA dza zhes bya'o/_/de bzhin gshegs pa thams cad kyi sgom pa ni de'i rjes su mnyes par bya ba
[\[33a.7\]]ste/_de'i ye shes ni nges pa'o/_/de'i dbang phyug ni gtso bo ste/_badzra rA ga zhes bya ba'o/_/de bzhin gshegs pa thams cad kyis legs so zhes bya ba ni phyin ci ma log cing yang dag pa'i byang chub kyi spyod pa'i tshul gyis te/_badzra sA d+hu zhes bya ba'o/_/de bzhin gshegs pa
[\[33b\]]
[\[33b.1\]]thams cad kyi sbyin pa'i pha rol tu phyin pa'i 'khor gsum yongs su dag pa'i ngo bo nyid rin chen 'byung ldan gyi tshul gyis ser sna'i dri ma spangs pa ni dbang bskur ba chen po de'i don gyis rin po che ni bcom ldan 'das badzra rat+na zhes bya ba'o/_/de bzhin gshegs pa thams cad ni
[\[33b.2\]]bshad ma thag pa'i de nyid yin no/_/de'i ye shes ni mun pa thams cad sel ba'i tshul gyis nyi ma'i 'od kyi dkyil 'khor du gyur pa gang yin pa de ni de bzhin gshegs pa thams cad kyi nyi ma'i dkyil 'khor gyi 'od kyi dkyil 'khor te/_de ni badzra te dza zhes bya ba'o/_/sgrib pa
[\[33b.3\]]med pa'i ye shes de nyid ni de bzhin gshegs pa thams cad do/_/de rnams kyi bsam pa ni chos rtogs par byed par bzhed pa'o/_/bsam pa de'i stobs dang /_mi 'jigs pa la sogs pa'i chos rnams brnyes pa ni 'bar zhing mdzes pas na bsam pa'i rgyal po'o/_/de las
[\[33b.4\]]byung ba'i nor bu rin po che des nye bar mtshan pa'i dpal te/_rgyal mtshan gang la yod pa de la de skad ces bya ste/_badzra ke tu zhes bya ba'o/_/chos thams cad brnyes pa'i dgyes pa'i tshul skyes pas na de bzhin gshegs pa zhes bya ba la sogs pa smos pa yin te/_bzhad pa
[\[33b.5\]]chen po ni dgyes pa las byung ba'i 'dzum pa gang yin pa de ni bzhad pa chen po'o/_/de bzhin gshegs pa thams cad kyang yin la bzhad pa chen po yang yin pas na/_de bzhin gshegs pa thams cad kyi bzhad pa chen po ste/_badzra hA sa zhes bya ba'o/_/shes rab kyi pha
[\[33b.6\]]rol tu phyin pa'i rang bzhin gyi sems dang sems las byung ba'i 'od dpag tu med pa'i tshul ni de bzhin gshegs pa thams cad do/_/de bzhin gshegs pa thams cad kyi dag pa'i chos chen po gang yin pa de ni de bzhin gshegs pa thams cad kyi dag pa'i chos chen po ste/_
[\[33b.7\]]badzra d+harma zhes bya ba'o/_/gang gi ye shes de de bzhin gshegs pa thams cad kyi shes rab chen po nyid gang yin pa de ni de bzhin gshegs pa thams cad kyi shes rab chen po'i ye shes te/_badzra tISh+Tha zhes bya ba'o/_/de bzhin gshegs pa thams cad kyi 'khor lo zhes bya ba'i
[\[34a\]]
[\[34a.1\]]dkyil 'khor chen po gang la yod pa de ni da bzhin gshegs pa thams cad kyi 'khor lo ste badzra he tu zhes bya ba'o/_/de bzhin gshegs pa thams cad kyi dgongs pas drang ba'i don gyi gsung ston pa gang yin pa de ni de bzhin gshegs pa thams cad kyi
[\[34a.2\]]dgongs pa 'chad pa ste/_badzra b+hA Sha zhes bya ba'o/_/don yod par grub pa'i rang bzhin 'khor gsum yongs su dag pa brtson 'grus kyi pha rol tu phyin pa'i tshul gyis sems la sogs pa de ni de bzhin gshegs pa thams cad de/_de rnams kyi gdon me za zhing thams cad de/_rnam pa sna
[\[34a.3\]]tshogs pa'i sems can gyi don bya ba dang /_sangs rgyas la mchod pa'i mtshan nyid can gyi dgongs pa mdzad pa gang yin pa de ni de bzhin gshegs pa thams cad kyi gdon mi za bar thams cad kyi dgongs pa mdzad pa ste/_badzra karma zhes bya ba'o/_/bla na med pa yang dag par rdzogs pa'i byang
[\[34a.4\]]chub tu 'jug pa'i sems bsrung bar spro ba ni/_de bzhin gshegs pa thams cad kyi brtson 'grus chen po'o/_/de nyid kyi go cha shin tu brtan po gang la yod pa de ni de bzhin gshegs pa thams cad kyi brtson 'grus chen po'i go cha shin tu brtan po ste/_badzra rak+Sha zhes bya ba'o/_/de bzhin gshegs pa thams
[\[34a.5\]]cad ni bshad ma thag pa'o/_/de rnams kyi bsrung ba ni gang chos thams cad rang bzhin gyis 'od gsal bar so sor rtogs pas yongs su skyong ba rdo rje ltar mi phyed pa gang yin pa de ni gnod sbyin te/_badzra yak+Sha zhes bya ba'o/_/de bzhin gshegs pa thams cad kyi sku dang gsung dang thugs ni ji skad du bshad
[\[34a.6\]]pa ste/_de nyid mi phyed pas na rdo rje'o/_/de bcing ba ni ma skyes pa'i sbyor bas gcig tu byed pa'o/_/de nyid ni phyag rgya ste/_de'i ye shes gang la yod pa de ni de bzhin gshegs pa thams cad kyi sku dang gsung dang thugs rdo rje bcing ba'i ye shes rnams te/_badzra muSh+Ti zhes bya ba'o/_/'dis ni badzra sa twa zhes
[\[34a.7\]]bya ba la sogs pa'i snying po'i don gyi sgo nas rdo rje sems dpa' la sogs pa'i snying po'i tshul gang yin pa de bstan nas/_gzhan yang de nyid rdo rje sems dpa' la sogs pa'i tshul gyis sku'i dbye ba bstan pa ni kun du bzang zhes bya ba la sogs pa smos pa yin te/_'di las kun nas bzang zhing dge bar gyur pas na kun du
[\[34b\]]
[\[34b.1\]]bzang po yin pa'am/_rnam pa thams cad du bzang bas na kun du bzang po ste/_snying stobs rdul dang mun pas kyang /_/gang phyir sems can don gyur pas/_/des na 'di ni kun du bzang /_/byang chub spyod pa'i rjes 'jug pa'o/_/zhes gsungs pa yin no/_/de bzhin gshegs pa
[\[34b.2\]]thams cad kun nas rab tu spyan 'dren pa la gdon mi za zhing don yod pas rab tu gdon mi za ba'o/_/gdul bya rnams nyan thos dang rang sangs rgyas su blos bsam pa rnams kyis bla na med pa yang dag par rdzogs pa'i byang chub bsgoms pas bar du gcod cing gsod pas na bdud do/_/rab tu dgyes
[\[34b.3\]]pa ni yid bde ba ste de brnyes pa'o/_/nam mkha' ni mnyam pa nyid kyi ye shes so/_/de las byung ba'i de bzhin gshegs pa rnams ni nam mkha' ste nam mkha' zhes bya ba de nyid snying po ste gang gi skyes pa'i gnas yin pa de ni nam mkha' ste/_de las skyes pa'i phyir ro/_/shin tu gzi brjid
[\[34b.4\]]chen po dang ldan pas na shin tu gzi chen te/_nam mkha' thams cad du khyab pa'i rdo rje nyi ma'i 'od kyis nam mkha'i khams thams cad du spros pa'i phyir ro/_/yid bzhin gyi nor bu rin po ches nye bar mtshon pa'i tog gi mtshan ma gang la yod pa de ni rin chen dbal lo/_/'dzum pa chen po
[\[34b.5\]]mnga' bas na 'dzum pa che ste/_'dzum zhing bzhad pas na nam mkha' thams cad khyab pa'o/_/gti mug spangs pa'i phyir chos thams cad rang bzhin gyis rnam par dag pa'o zhes de bzhin gshegs pa thams cad kyis gzigs pa'am/_sems can rnams spyan ras kyis 'tsho bas na kun du
[\[34b.6\]]gzigs pa'o/_/de nyid ni nyes pa thams cad dang bral ba nyid kyis rang dbang mnga' bas na dbang chen no/_/kun du gzigs pa yang yin la dbang chen yang yin pas kun du gzigs pa'i dbang chen no/_/'jam dpal ni bshad zin to/_/rdo rje dbyings la sogs pa'i dkyil 'khor gyi tshul
[\[34b.7\]]gyis bzhugs bas na/_dkyil 'khor thams cad do/_/tshig gi rnam par rtog pa mi mnga' bas na mi gsung ba ste/_de bzhin gshegs pa thams cad kyi rdo rje'i gsung gis spros pa med pa'i chos nyid la nges par sbyor ba'o zhes bstan par bya ba'i phyir ro/_/ma lus shing lus pa med pa'i
[\[35a\]]
[\[35a.1\]]de bzhin gshegs pa'i mchod pa'i las mdzad pas na thams cad las so/_/bla na med pa yang dag par rdzogs pa'i byang chub par spro ba'i brtson 'grus chen po 'di la mnga' bas na brtson 'grus so/_/gtum pas na ma rungs pa'o/_/mi phyed pas
[\[35a.2\]]na dam pa'o/_/de nyid ni sku dang gsung dang thugs gcig tu byas pa'i khu tshur gyi tshul can yin pas na dam du gzung ba ste/_rdo rje khu tshur zhes bya ba'i tha tshig go/_/tshig 'di dag gis ni go rims bzhin du rdo rje sems dpa' la sogs pa sems dpa' bcu drug po de dag gi sku'i
[\[35a.3\]]gsang ba gsungs pa yin no/_/'di dag ni rdo rje la sogs pa'i mtshan ma yang de dag nyid yin no zhes bstan par bya ba'i phyir/_rdo rje zhes bya ba la sogs pa smos te/_rdo rje rtse lnga pa ni bcom ldan 'das rdo rje sems dpa'i phyag mtshan nyid yin te gzhan dag kyang de bzhin du
[\[35a.4\]]shes par bya'o/_/rgyud las 'di dag gi phyag mtshan smos pa ni 'og nas kyang ston to/_/sems dpa' chen po bcu drug po 'di dag ni rnam par snang mdzad chen po'i sku dang gsung dang thugs kyi gsang ba'i ngo bo nyid yin par ni ston to/_/thog ma tha ma med cing zhi/_zhes bya ba la
[\[35a.5\]]sogs pas te/_de nyid chos kyi dbyings la sogs pa'i rang bzhin du gsungs so/_/de la thog ma ni dang por skyes pa'o/_/tha ma ni nying mtshams sbyor ba med pa'i nyan thos dang rang sangs rgyas kyi mya ngan las 'das pa'o/_/gang la 'di dag mi mnga' ba de ni thog ma dang
[\[35a.6\]]tha ma med pa ste/_de bzhin nyid du ro gcig pa'i sems dang sems las byung ba gnyis su med pa'i rang bzhin chos kyi dbyings zhes bya ba'i tha tshig go/_/rgyu 'di nyid kyis ni zhing zhes bya ba dang /_zhi ba'i tshul kyis 'dul ba'i sems can rnams gdul bar bya ba'i phyir/_zhi ba'i sku ston par
[\[35a.7\]]mdzad pas na zhi ba'o/_/gdug cing gtum pa'i sems can gdul bar bya ba'i phyir drag po'i skur ston par mdzad pas na ma rungs pa ste/_'di dag kyang khams gsum pa'i mchog las rnam par rgyal ba las ston to/_/sems can dang sems can ma yin pa dag 'joms shing khro bas 'dul
[\[35b\]]
[\[35b.1\]]ba rnams kyi phyir de'i rjes su 'jug pa'i tshul ston par mdzad pas na khro ba'o/_/bzod par smra ba la sogs par sprul pas sems can 'dul bas na bzod pa che ba'o/_/gnod sbyin gyis 'dul ba rnams la ni gnod sbyin no/_/srin pos 'dul ba rnams la ni srin po dam pa'o/_/brtan
[\[35b.2\]]pos 'dul ba rnams la ni brtan pa'o/_/gzi chen rnams las kyang gzi brjid che ba ni gzi chen no/_/dpa' bas mngon par rlom pa rnams la ni dpa' ba'o/_/khyab pa po thams cad pas kyang thams cad shin tu khyab pas na khyab bdag chen po'o/_/u ma'i bdag po'i tshul
[\[35b.3\]]gyis sems can 'dul bar mdzad pas na u ma'i bdag po'o/_/sems can gyi khams rnams ni skye dgu ste/_de'i mgon po ni bsrung ba'o/_/khyab 'jug gis 'dul ba'i sems can rnams la khyab 'jug gi gzugs ston par mdzad pas na gtogs 'dod do/_/rgyal
[\[35b.4\]]ba'i ngang tshul can ni rgyal 'dod de nyi ma'o/_/thub pa rnams kyi nang na shAkya thub pa'i tshul ston pas na thub pa chen po'o/_/'jig rten skyong ba bzhi'i gzugs kyis sems can gyi don mdzad pas na 'jig rten skyong ngo /_/nam mkha' ltar sgrib pa med pa'i ngo bo nyid kyis
[\[35b.5\]]na nam mkha'o/_/rgya mtsho chen po la sogs par ltung ba rnams sa gzhi'i tshul gyis 'dzin par mdzad pas na sa'o/_/ming po gsum gyi gzugs kyis 'gro ba'i don mdzad pas na 'jig rten gsum mo/_/khams gsum po rdo rje sems dpa' yin pa'i tshul gyis na khams
[\[35b.6\]]gsum pa'o/_/sa dang chu dang me dang rlung ste 'byung ba chen po'i gzugs 'dzin par mdzad pas na 'byung chen no/_/nor 'grub pa la sogs pa'i tshul nyid kyis na/_sems can don rab mdzad do/_/dngos po thams cad kyi chos nyid du gyur pas na thams cad do/_/gu lang
[\[35b.7\]]ste lha chen po'i gzugs 'dzin par mdzad pas na gu lang ngo /_tshangs pa'i gzugs su bzhugs pas na tshangs pa'o/_/chags pa dang 'jig pa'i bskal pa'i tshul gyis sems can 'dul bar mdzad pa dang /_skye ba med pa'i sbyor bas 'khor ba'i chos nyid yin pas na 'khor
[\[36a\]]
[\[36a.1\]]ba'o/_/mi gnas pa'i mya ngan las 'das pa yin pas na mya ngan las 'das pa'o/_/mya ngan las 'das pa'i ngo bo nyid kyis brtag pa'am rtag pas na rtag pa'o/_/pha rol tu phyin pa bcu'i spyod pa mnga' bas na yang dag 'tsho ba'o/_/las kyi dkyil 'khor
[\[36a.2\]]gyi rang bzhin gyis mchod pa chen po yin pas na mchod pa chen po'o/_/sangs rgyas bsgom pa'i ngo bo nyid yin pas na sangs rgyas te/_rang nyid sangs rgyas rab bsgoms pas/_/sangs rgyas zhes ni bya ba yin/_/zhes bstan pas so/_/pad+ma'i rigs kyi ngo bo nyid yin pa'i
[\[36a.3\]]phyir so sor rtog pa'i ye shes kyi ngo bo yin pas na dga' ba'o/_/byang chub sems dpa'i lam 'bras bu dang bcas pa'i ngo bo nyid yin pas na theg pa chen po'o/_/'dod pa dang gzugs dang gzugs med pa'i khams su yang dag par ston pa dang /_de'i chos nyid kyis na srid
[\[36a.4\]]gsum mo/_/rtag pa ni lha chen po'i gzugs te der ston pas na rtag pa'o/_/dpal khams gsum rnam par rgyal ba'i dum bu'i sgo nas 'jig rten gsum rgyal lo/_/sham ni bde ba ste de la spyod pas na bde spyod do/_/bde spyod ni lha chen po ste de byang chub la bkod pas mgon po
[\[36a.5\]]mdzad pa'i phyir/_bde spyod mgon po'o/_/yi ge hUM gcig pu tsam gyis 'jig rten gsum 'dul bar mdzad pas na rab tu 'dul mdzad do/_/bcom ldan 'das rdo rje hUM mdzad ni rdo rje'i rigs kyi bdag po yin pas na rdo rje gtso bo'o/_/sa rab ni mos pa spyod pa'i sa la sogs pa ste
[\[36a.6\]]de rnams kyi mchog ni rdo rje 'chang gis yin la/_de'i rang bzhin yin pas na sa rab mchog go/_/chos kyi dkyil 'khor gyi tshul gyis ni ye shes so/_/ye shes yin pa nyid kyis na pha rol tu phyin pa bcu drug thob pa'i thabs su gyur pas na/_pha rol tu phyin pa'i tshul lo/_/_
[\[36a.7\]]ji ltar na ye shes nyid yin pas pha rol tu phyin pa'i tshul yin zhe na/_de nas brtsams te gang ci yang rung /_/mnyam par gzhag pas bsgoms nas ni/_/de dag thams cad brtan 'gyur te/_ting 'dzin ye shes kyis brtags pa'o/_/zhes gsungs pa'i phyir ro/_/byang chub kyi
[\[36b\]]
[\[36b.1\]]rang bzhin yin pas na byang chub sems dpa'o/_/rdo rje sems dpa' la sogs pa bsgoms pas sems can thams cad rnam par grol bar mdzad pas na rnam par thar pa'o/_/gsang sngags kyi spyod pa'i ngo bo nyid yin pas na spyod pa'o/_/rnam par snang mdzad dang /_mi bskyod
[\[36b.2\]]pa dang /_rin chen 'byung ldan dang /_'jig rten dbang phyug dang /_don yod grub pa'i mtshan nyid can yin pas na de bzhin gshegs pa kun no/_/nor bu'i rigs kyi rang bzhin yin pas na sangs rgyas don no/_/ting nge 'dzin sgrub par byed pas ni rang sangs rgyas thugs te
[\[36b.3\]]ting nge 'dzin sgrub pa snying la gnas te des na snying po zhes bshad do zhes gsungs pa'i phyir ro/_/nyan thos dang rang byang chub dang /_yang dag par rdzogs pa'i byang chub kyi chos nyid yin pas na byang chub kun no/_/'di'i gong na yod pa ma yin pas na bla na med pa'o/_/_
[\[36b.4\]]rnam par snang mdzad ni ji ltar grags pa nyid do/_/bdud las rgyal bas na rgyal ba'o/_/rigs bzhi'i bdag por gyur pas na mgon no/_/rang nyid mngon par rdzogs par byang chub pas na rang byung ngo /_/rigs bzhi'i 'dzin par mdzad pa'i rang bzhin yin pas
[\[36b.5\]]na gzugs so/_/dmigs pa bsnyel ba med pa'i rang bzhin yin pas na dran pa'o/_/sems can gyi tshogs chen po'i don mdzad pas na sems dpa' chen po'o/_/phyag rgya chen po mnga' bas na phyag rgya chen po ste/_gang phyir sems ni bcom ldan 'das/_/'dod chags
[\[36b.6\]]chen po 'di yi lha/_/zhes gsungs pa'i phyir ro/_/sems dpa' dang phyag rgya chen po de dang 'brel ba'i bdag med pa bsgoms pas sems rtse gcig pa'i ting nge 'dzin te/_mnyam par gzhag pas ting nge 'dzin yin zhes gsungs pa'i phyir ro/_/sangs rgyas rnams
[\[36b.7\]]kyi phrin las ni sangs rgyas kyi phrin las te/_byang chub kyi sems la sogs pa'i mchod pa'i mtshan nyid do/_/des mdzad pas na sangs rgyas phrin las mdzad do/_'di dag mdzad par ji ltar spyod pa yin zhe na/_di'i phyir/_yang dag sangs rgyas kun bdag nyid/_
[\[37a\]]
[\[37a.1\]]ces bya ba smos te/_de kho na nyid kyi rang bzhin yin pas na yang dag pa nyid do/_/sems can rnams kyi don la chags pas na sems can te/_sems can gyi don la chags pas na sems can no zhes gsungs pa'i phyir ro/_/thog ma dang tha ma
[\[37a.2\]]med pa'i chos kyi dbyings ston par mdzad pas na/_rtag tu don rtogs mdzad pa'o/_/sngon po ni lha chen po'i gzugs su sems can gyi don du byin gyis brlabs pa'o/_/de'i gnyen por gyur pa'i sku chen po ni sdong po chen po'o/_/nag po chen po'i gzugs kyis sems
[\[37a.3\]]can 'dul bar mdzad pas na nag po chen po'o/_dpal mchog dang po las bshad pa'i lha mo bzhi yang dag par 'dus pa la sogs pa'i sbyor ba'i tshul dang ldan pa'i rdo rje sems dpa' ni 'dod chags chen pa'o/_/de nyid ni gnyis su med pa'i ye shes kyi rang bzhin
[\[37a.4\]]yin pas na bde ba che ste/_mi 'gyur bde ba kun grub pa/_/bde ba chen po zhes bshad do/_/zhes lung las bshad pa'i phyir ro/_/phyag rgya bzhi'i dkyil 'khor gyi tshul gyis dngos grub thams cad bsdus pa yin pas na thabs chen no/_/rgyu 'di nyid kyis na mchog chen
[\[37a.5\]]mchog go/_/phyag rgya gcig pa'i dkyil 'khor gyi rang bzhin gyis na kun gyi mchog go/_/de nyid kyi phyir gnas kyi dbang po'o/_/de lta bu de su zhig yin zhe na/_bcom ldan 'das zhes bya ba la sogs pa smos te/_nyan thos dang /_rang sangs rgyas kyi byang chub la ltos na
[\[37a.6\]]'di ni byang chub kyang yin la chen po yang yin pas na byang chub chen po ste/_bla na med pa yang dag par rdzogs pa'i byang chub bo/_/de ni sems yang dag pa ji lta ba bzhin du yongs su shes pa'i mtshan nyid do/_/de lta bu'i rang bzhin can gyi thugs 'di la mnga' bas na bcom
[\[37a.7\]]ldan 'das byang chub sems dpa' chen po'i thugs zhes bshad do/_/kun du bzang po ni bshad zin to/_/de nyid ni byang chub chen po'i rang bzhin yin pas na byang chub sems dpa' chen po'o/_/rnam par snang mdzad la sogs pa de bzhin gshegs pa thams cad kyi
[\[37b\]]
[\[37b.1\]]thugs kar zla ba'i dkyil 'khor gyi gzugs la/_dang po'i rdo rje rtse lnga pa'i gzugs kyis gnas so zhes bya ba ni bzhugs pa'o/_/dang po'i rdo rje rtse lnga pa'i gzugs kyis ni sku dang ldan pa ma yin te/_'di gang las shes she na/_gang gi phyir/_bcom ldan de nyid sems
[\[37b.2\]]dpa' yi/_/rdo rje'i ngo bo'i thugs kar ni/_/rdo rje sems dpa' zhes bshad pa/_/rdo rje der ni rab tu gnas/_/de nyid ye shes sbyor ba yis/_/sangs rgyas zhes ni bshad pa ste/_/thugs las sna tshogs byung nas ni/_/sna tshogs gzugs su 'ang gyur pa yin/_/khams
[\[37b.3\]]kun rdul gyi grangs snyed dag_/de nyid rgyal bar gyur pa yin/_/rdo rje'i sku ni de rnams las/_/rdo rje sems dpa' 'ang 'byung ba yin/_/zhes bcom ldan 'das rdo rje 'chang gis gsungs pa yin no/_/'dis ni dkyil 'khor gyi rgyal po mchog dang /_las kyi rgyal po
[\[37b.4\]]mchog gi ting nge 'dzin gnyis kyi mdo 'dis rigs bzhi'i mdo bshad pa yin no/_/gleng gzhi'i rnam par 'grel pa rdzogs so//_//de ltar rnam par snang mdzad dang /_rnam par snang mdzad chen po bstan pas bdag dang gzhan gyi don phun sum tshogs pa'i
[\[37b.5\]]'bras bu'i mtshan nyid can gyi de bzhin gshegs pas 'dul ba'i skye bo'i mngon par 'dod pa skyes pa yin la/_mngon par 'dod pa skyes par gyur pa rnams bdag dang gzhan gyi don phun sum tshogs pa'i 'bras bu'i mtshan nyid can bcom ldan 'das de ji ltar 'thob par 'gyur
[\[37b.6\]]zhes rnam par rtog par 'gyur ba la/_ngo bo nyid de mngon sum du bya ba'i phyir/_de nas zhes bya ba la sogs pas/_de thob par byed pa'i thabs su rgyud gsungs pa yin no/_/de nas zhes bya ba'i sgra ni 'das ma thag pa ste/_gdul bya rnams kyi rnam par rtog
[\[37b.7\]]pa'i rjes thogs pa'o/_/de bzhin gshegs pa thams cad ni 'jig rten gyi khams thams cad kyi rdul phra rab dang mnyam pa'i rnam par snang mdzad dang /_mi bskyod pa la sogs pa ste/_de bzhin gshegs pa thams cad kyis so/_/sangs rgyas kyi zhing 'di zhes bya ba
[\[38a\]]
[\[38a.1\]]ni mi mdzod kyi 'jig rten gyi khams gling bzhi pa phrag brgya la sogs pa'i rnam grangs yod pa'o/_/dper na zhes bya ba'i sgra ni dpe bstan pa'i don to/_/til gyi gang bu bzhin du yongs su gang bar gyur to zhes bya ba ni snga ma bzhin du sangs rgyas rjes su
[\[38a.2\]]dran pa ste/_des mngon sum du byas nas zhes ston par byed pa yin no/_/sngags kyi sgo'i spyad pa spyod pa rnams kyis kyang sangs rgyas rjes su dran pa bsgom par bya ste/_de bzhin gshegs pa thams cad kyi gzugs kyi sku dang chos nyid rjes su dran par bya'o zhes rtogs par
[\[38a.3\]]bya ba'i phyir ro/_/sangs rgyas kyi zhing thams cad khyab nas ci zhig mdzad ce na/_de nas zhes bya ba la sogs pa gsungs te/_de nas zhes bya ba'i sgra ni snga ma bzhin no/_/'dus te zhes bya ba ni bsdu ba'i tshul gyis rdzogs par mdzad pa ste/_de lta bu mdzad nas so/_/byang chub
[\[38a.4\]]la dgongs shing sems dpa'i thugs 'di la mnga' bas na byang chub sems dpa'o/_/sems can gyi tshogs chen po'i don chen po mdzad pa la rab tu 'jug pas na sems dpa' chen po'o/_/don thams cad grub pa zhes bya ba ni bsod nams dang ye shes kyi tshogs yongs su
[\[38a.5\]]rdzogs pas don thams cad grub par bya bzhed pa tsam la rag las pa 'di las pa 'di la mnga' bas na don thams cad grub pa'o/_/byang chub kyi rgyu'i snying po ni byang chub kyi snying po ste/_mar gyi snying po dang 'dra bar gnas kyi snying por gyur pa'o/_/der bzhugs pa ni nye bar gnas par
[\[38a.6\]]mdzad pa'o/_/gang na bar zhes bya ba'i rgyu gsum pa'o/_/de'i don ni 'di yin te gang gis bskal pa grangs med pa gsum du skye ba sna tshogs pa bzhes te/_bsod nams dang ye shes kyi tshogs yongs su rdzogs par mdzad nas/_bsam gtan dang gzugs med pa'i
[\[38a.7\]]snyoms par 'jug pa bskyed de/_bsam gtan bzhi pa'i chen po'i yang chen po bskyed nas ting nge 'dzin gyi stobs kyis yid kyi rang bzhin gyi lus can gyi srid pa tha ma par mdzad nas/_de bzhin gshegs pa thams cad las cod pan dang /_dar dpyangs kyi dbang bskur ba thob
[\[38b\]]
[\[38b.1\]]nas sems can thams cad la phan pa dang bde ba'i phyir 'tshang rgya bar bya'o zhes dgongs nas dbugs rngub pa dang /_dbugs dbyung ba bkag ste bcom ldan 'das don thams cad grub pa 'og min gyi gnas byang chub kyi snying po na bzhugs pa gang na ba der gshegs shing bzhud
[\[38b.2\]]nas 'di skad ces gsungs pa yin no/_/bcom ldan 'das bskal pa bsam gyis mi khyab par mngon par rdzogs par sangs rgyas nas shAkya'i rigs su skye ba ston par mdzad do zhes gsungs pas na/_shAkya'i rigs su skye ba bzhes nas zhes bya ba 'di la mi rigs so/_
[\[38b.3\]]gshegs nas kyang de rnams kyis de la ci zhig mdzad ce na/_ched du zhes bya ba la sogs pa gsungs te/_de la rdzogs longs spyod pa'i sku ni nyon mongs pa dang shes bya'i sgrib pa dang bral ba sa chen po la bzhugs pa'i byang chub sems dpa' kun du bzang po la sogs pa
[\[38b.4\]]rnams kyi chos kyi rdzogs longs spyod pa nyams su myong ba'i phyir/_chos kyi 'khor lo chen po bskor ba'i tshul gyis bzhugs pa gang yin pa 'di ni chos kyi rdzogs longs spyod pa'i sku dgongs pa yin pas rdzogs longs spyod pa zhes bya'o/_/de rnams kyis rdzogs longs spyod pa'i sku
[\[38b.5\]]bstan nas ji skad du gsungs she na/_rigs kyi bu khyod kyis zhes bya ba la sogs pa smos te/_rigs kyi bu zhes bya ba ni bod pa'o/_/ci ltar zhes bya ba ni spong ba'o/_/de'i gong na khyad par du gyur ba gzhan med pas na bla na med pa ste yang dag par rdzogs pa'i byang chub mngon par byang chub pa rnam pa lnga'o/_/gang gi phyir
[\[38b.6\]]zhes bya ba la sogs pa la/_ji srid de kho na nyid bsgom pa med par mi g.yo ba'i ting nge 'dzin 'dis ni khyod mngon par rdzogs par byang chub par mi 'gyur ro zhes bya bar dgongs so/_/de ci'i phyir zhe na/_de bzhin gshegs pa thams cad kyi de kho na nyid ma rtogs par zhes
[\[38b.7\]]bya ba la sogs pa gsungs te/_gang de bzhin gshegs pa thams cad kyi de kho na nyid rtogs pa de ni mngon par rdzogs par 'tshang rgya bar 'gyur na yang khyod ni mi g.yo ba'i ting nge 'dzin la sbyor bas bdag nyid gzir cing dka' ba spyod pa la zhugs pa yin la/_de bas na
[\[39a\]]
[\[39a.1\]]de kho na nyid med pas mngon par rdzogs par byang chub par mi 'gyur ro zhes/_de bzhin gshegs pa thams cad kyis bskul bas zhes bya bas/_ji skad gsungs pa'i tshig gis bskul bar gyur pa yin no/_/de nas mi g.yo ba'i ting nge 'dzin las bzhengs_
[\[39a.2\]]te zhes bya ba ni ting nge 'dzin de las ldang bar mdzad pa ste 'dis ni dbugs bkag pas gnas pa yin no zhes don gyi shugs las shes te/_de yang bcom ldan 'das kyis de lta bu'i ting nge 'dzin la dregs pa 'chang bar gyur nas ni/_dbugs rngub pa dang 'byung ba bkag/_/_
[\[39a.3\]]ces bya ba nas/_oM badzro t+tiSh+Tha zhes bskul bar byas so zhes bya ba la sogs pa gsungs pa yin no/_/de bzhin gshegs pa thams cad la phyag byas nas zhes bya ba ni/_oM sa r+b+ba ta thA ga ta bA da ba n+d+ha naM ka ro mi zhes bya bas so/_/'di skad ces gsol to zhes bya ba ni ji
[\[39a.4\]]skad du zhus nas ci zhig smras pa dag gi rang gi ngo bo bstan pa'i phyir/_bcom ldan 'das de bzhin gshegs pa rnams zhes bya ba la sogs pa gsungs pa yin te/_de kho na nyid ji lta bu lags zhes bya ba ni gang gis de bzhin gshegs pa thams cad kyi de kho na nyid mngon
[\[39a.5\]]par ma rtogs par zhes khyed rnams kyis gsungs pa'i'o/_/ji ltar bsgrub par bgyi zhes bya ba ni ji lta bu'i de kho na nyid bsgoms pas so/_/gsung gcig tu 'di skad ces bka' stsal to zhes bya ba ni dgongs pa gcig gis de kho na nyid ston par mdzad pa yin no/_/sgrub
[\[39a.6\]]par gyis shig ces bya ba ni nyams su blang bar gyis shig pa'o/_/ji ltar zhe na/_rang gi sems la so sor rtog cing zhes bya ba la sogs pa gsungs te/_rang nyid kyi sems ni rang gi sems te de la so sor rtog pa ni rgyud dang bral ba'i phyir chos thams cad ni ngo bo nyid
[\[39a.7\]]kyis dag pa'o zhes so sor rtog pa'o/_/de'i don du mnyam par 'jog pa ni rang gi sems la so sor rtog cing mnyam par zhog la zhes bya ba ste/_sems rtse gcig pa nyid du'o/_/mnyam par gzhag pas sgrub par gyis shig ces bya ba 'ba' zhig tu ma zad kyi
[\[39b\]]
[\[39b.1\]]gzhan yang rang bzhin gyis zhes bya ba'i ngo bo nyid kyis grub pa ni rang bzhin gyis grub pa ste/_rang bzhin gyis grub pa'i sngags ci dgar zlos shig ces bya ba'i grangs kyi nges pa med pa ste/_gang gi phyir 'tshang rgya ba thob par bya ba la ni bsgom par bya ba nyid gtso bor
[\[39b.2\]]gyur pa yin pa'i phyir ro/_/ci dgar ba zlas pa'i sngags 'di yang gang zhig yin zhe na/_oM tsit+ta pra ti be d+haM ka ro mi zhes gsungs pa yin te/_sems zhes bya ba yid kyi rnam par shes pa la sogs pa'i rang bzhin so sor gzung ba dang 'dzin pa po med pa nyid du nges par bya
[\[39b.3\]]ba ni/_tsi t+ta pra ti be d+ha zhes pa so sor rtog pa'o/_/yang na bag chags dang bcas pa'i nyon mongs pa rab tu spangs pas shes pa'o/_/de ltar ji skad du bshad pa'i bzlas pa dang bsgoms pas chos kyi dbyings thog ma dang tha ma med pa mngon sum du byas pas na/_bdag
[\[39b.4\]]gi snying gar zla ba'i dkyil 'khor lta bur bdag gis mthong ngo zhes bya ba rang gi snying ga na nges pa'i ye shes so/_/gzung bar bya ba'i rang gi ngo bo zla ba'i dbyings kyi yi ge bcu drug las byung ba nang la sogs pa stong ba nyid bcu drug ston par byed pa 'jig rten las 'das
[\[39b.5\]]pa'i rjes las skyes pa'i ye shes kyi zla ba'i dkyil 'khor gyi rnam par mthong ngo zhes pa ste/_zla ba'i dkyil 'khor nyid mig yor tsam du so sor snang bas na zla ba'i dkyil 'khor lta bur sgom par bshad pa'i rgyud las bstan pas na som nyi mi bya'o/_/kha cig ni tshes gcig
[\[39b.6\]]pa'i zla ba'i ri mo 'dra ba'i dkyil 'khor lta bu zhes zer ro/_/gzhan dag na re de ni mi rigs te/_de yang /_gang 'di zla ba rdzogs pa 'di/_/dag cing gsal la rnyog pa med/_de bzhin tshogs ni rdzogs pa'i phyir/_/sems ni zla ba rgyas pa 'dra/_/zhes
[\[39b.7\]]gsungs pa'i phyir ro/_/'dis ni byang chub kyi sems kyi ngo bo mi bskyod pa'i rang bzhin du gsungs pa yin no/_/rang bzhin gyis zhes bya ba ni ngo bo nyid kyis so/_/'od gsal ba zhes bya ba ni dra ma med pa'i don te gzung ba dang 'dzin pa po'i bag chags kyi nag nog dang
[\[40a\]]
[\[40a.1\]]bral ba la glo bur ba'i dri mas dri ma can du gyur pa ma yin pa'i phyir ro/_/'di ni ji ltar sbyangs pa zhes bya ba ni/_de bzhin gshegs pa la sogs pa'i skur bsgoms pas gang dang gang dag gis so/_/de ltar 'gyur te zhes bya ba ni de dang des shin tu
[\[40a.2\]]gsal bar 'gyur ba'o/_/ji lta bur zhe na/_dper na zhes bya ba la sogs pa gsungs te/_ji ltar ras dkar po dri ma thams cad dang bral ba tshon gyis kha bsgyur ba ni/_pad+ma rA ga la sogs pa'i mdog tu mdog shin tu gsal bar de'i mdog can du 'gyur te/_de dang
[\[40a.3\]]'dra'o zhes bya ba'i tha tshig go/_/de bas na zhes bya ba la sogs pa la/_rang bzhin gyis 'od gsal ba ni ngo bo nyid kyis gzung ba dang 'dzin pa'i rnam par rtog pa dang bral ba'o/_/de gang zhig ce na sems so/_/de'i shes pa ni mngon par rtogs pa'o/_/de rgyas par bya ba ni
[\[40a.4\]]thabs kyi pha rol tu phyin pa'i rang bzhin zla ba'i dkyil 'khor gyi steng na zla ba'i dkyil 'khor gnyis pa bskyed par bya ba ni rgyas par bya ba ste/_rgyu de'i phyir byang chub kyi sems bskyed pa la 'jug par bya'o zhes pa ste/_rnam par snang mdzad la sogs pa'i rang bzhin ston
[\[40a.5\]]par byed pa'i yi ge ka la sogs pa las zla ba'i dkyil 'khor gnyis pa bskyed pa ni/_byang chub sems bskyed pa yin te/_yi ge ka la sogs pa skar ma lta bu'i gzugs can las zla ba'i dkyil 'khor gnyis pa bskyed par bsam mo zhes bshad pa'i rgyud las
[\[40a.6\]]gsungs pa yin no/_/zla ba'i dkyil 'khor lta bur mthong ba gang lags pa de ni zla ba'i dkyil 'khor nyid du mthong ngo zhes bya ba ni/_'di skad ston pa yin te/_sems so sor rtog pa'i ye shes gang yin pa de zla ba'i dkyil 'khor lta bur so sor snang ba gang yin pa de la
[\[40a.7\]]byang chub kyi sems bskyed pa bsgoms pas zla ba'i dkyil 'khor chen po'i gzugs can gnyis pa nyid du mthong ngo zhes pa'o/_/de yang zla ba'i dbus su 'ang zla ba'i dkyil 'khor gnyis pa mthong ba yin zhes gsungs pa yin no/_/'dis ni sbyin pa'i pha rol tu phyin
[\[40b\]]
[\[40b.1\]]pa'i bdag nyid can rin chen 'byung ldan gyi ngo bo nyid du gsungs pa yin no/_/de bzhin gshegs pa thams cad kyi snying po ni der nges pa'o/_/kun du bzang po ni 'dod chags la sogs pa dang bral zhing sems can thams cad kyi bsam pa thams cad yongs su rdzogs
[\[40b.2\]]pa'i rgyur gyur pa'o/_/de gang zhig yin zhe na/_sems bskyed pa zhes bya ba'o/_/ji ltar zhe na khyod kyis mngon sum du gyur gyis zhes bya ba gsungs te/_gang gi phyir de bzhin gshegs pa thams cad kyi thugs dang mnyam pa nyid thob pa des na/_'di ni de bzhin
[\[40b.3\]]gshegs pa thams cad kyi snying po'i gzugs su gyur pa'o/_/brtan par bya ba'i phyir zhes bya ba ni rang bzhin gyis rnam par dag pa so sor brtags pas dngos por gzung bar bya ba nye bar mi dmigs pa ni brtan par bya ste de'i phyir ro/_/rang gi snying ga'i zla ba'i dkyil
[\[40b.4\]]'khor la zhes bya ba ni/_dang po'i zla ba'i dkyil 'khor dang /_gzhi'i zla ba'i dkyil 'khor la rdo rje rtse lnga pa'i dbyi bas su soms shig ces pa ni sgoms shig pa'o/_/bsgoms pa 'ba' zhig tu zad dam zhe na ma yin te/_sngags 'dis zhes bya ba gsungs so/_/_
[\[40b.5\]]zla ba'i dkyil 'khor gnyis par rdo rje ra ba bsgoms pas kyang rnam par snang mdzad la sogs pa'i rang bzhin du dmigs par gsungs pa yin te/_stong pa nyid ni rdo rjer bshad/_/ces 'byung bas na rdo rje'i phyag rgya ni stong pa nyid kyi rdo rje ni rang bzhin du ston bar byed pa yin no/_/_
[\[40b.6\]]'dis ni shes rab kyi pha rol tu phyin pa'i ngo bo nyid 'od dpag tu med pa'i rang bzhin gsungs pa yin no/_/zla ba'i dkyil 'khor gnyis par rdo rje rnam par bsgom par bya'o zhes bya ba 'di gang las shes she na/_gang gi phyir/_dkyil 'khor gnyis pa'i dbus su ni/_/rdo rje
[\[40b.7\]]chen po rnam bsams snal/_/yid tsam so sor brtags pa ni/_/theg pa chen po brtan pa yin/_/zhes gsungs so/_/'di brtan par bya ste/_rang bzhin gyis 'od gsal bar bsgoms pas stong pa nyid rdo rje'i bdag nyid can du sbyor bas 'dzin pa po mi dmigs pa ni
[\[41a\]]
[\[41a.1\]]brtan par bya'o/_/de gsungs pa ni/_oM badzra at+ma ko\u0f85haM zhes bya ba'o/_/nam mkha'i dbyings thams cad du zhes bya ba la sogs pa la/_nam mkha'i dbyings thams cad du yang dag par mnyam par 'jug cing khyab pa gang yin pa de ni nam
[\[41a.2\]]mkha'i dbyings thams cad du mnyam par 'jug pa'o/_/de gang zhig yin zhe na/_de bzhin gshegs pa thams cad kyi sku dang gsung dang thugs rdo rje'i dbyings zhes bya ba ste/_de bzhin gshegs pa rtag pa dang /_mi bskyod pa dang /_rin chen 'byung ldan dang /_'od
[\[41a.3\]]dpag tu med pa dang /_don yod par grub pa'i rang bzhin can gyi rdul phra rab rnams rnam par snang mdzad kyi sku la sogs pa'i rgyur gyur pas na dbyings rnams te/_'dir khams kyi don ni rgyu'i don yin par 'dod do/_/de la sku'i gsang ba ni sku'i dbyings so/_/gsung gi gsang
[\[41a.4\]]ba ni gsung gi dbyings so/_/de rnams kyi thugs kar gnas pa'i sems dpa' rdo rje gang yin pa de ni thugs rdo rje'i dbyings so/_/de bzhin gshegs pa thams cad ni bcom ldan 'das rnam par snang mdzad dang /_mi bskyod pa la sogs pa ste/_de rnams kyi sems dang
[\[41a.5\]]sems las byung ba yang /_de bzhin gshegs pa thams cad do/_/de rnams kyi byin gyi rlabs ni khab long gis lcags 'dren pa dang 'dra bar nus pa skyed pa'o/_/sems dpa'i rdo rje zhes bya ba ni zla ba'i dkyil 'khor la gnas pa'i rdo rje'o/_/der zhugs so zhes bya ba
[\[41a.6\]]ni bye ma la bum pa'i chu blugs pa ltar de bzhin gshegs pa thams cad kyi sku dang gsung dang thugs rdo rje'i dbyings ji skad bshad pa nyid rnam par snang mdzad kyi sku mngon par grub pa'i rgyu yin pas na rdo rje dbyings te/_'dis kyang rnam par thar pa'i sgo'i rang bzhin gyis 'od
[\[41a.7\]]gsal ba nyid yin pas na/_brtson 'grus kyi pha rol tu phyin pa'i rang bzhin nyid kyis don yod par grub pa'i ngo bo nyid ston to/_/kha cig ni gnas skabs 'dir rdo rje sems dpa'i phyag rgya chen po yin no zhes zer mod kyi gzhan dag na re de ni ma yin te/_khyad par gyi
[\[41b\]]
[\[41b.1\]]tshig med pa'i phyir dang /_'og nas byang chub sems dpa' chen po de lta bas na/_sems dpa'i rdo rje de rnam pa thams cad kyi mchog dang ldan pa'i sangs rgyas kyi skur bdag nyid sgoms shig ces gsungs pa'i phyir ro/_/sems dpa'i rdo rje'i sgras ni rdo rje sems
[\[41b.2\]]dpa'i phyag rgya chen po yin par bshad do zhes bshad par nus pa yang ma yin te/_yongs su 'chad par bshad pa med pa'i phyir ro/_/rdo rje sems dpa'i ting nge 'dzin ni/_sangs rgyas rnams kyi chos nyid dgongs/_/zhes bya ba gtan tshigs yin no zhe na/_sngar bshad
[\[41b.3\]]pa'i tshul gyis/_bcom ldan sems dpa' de nyid ni/_/snying gar rdo rje bsgoms pa yis/_/rdo rje sems dpa' zhes bshad la/_/rdo rje sems dpa' der zhugs so/_/zhes bya ba la sogs pa'i nges pas de bzhin gshegs pa thams cad kyi rdul phra rab 'dus pa las
[\[41b.4\]]rdo rje rtse lnga pa'i gzugs ni/_de bzhin gshegs pa thams cad kyi sku ste/_de'i ngo bo nyid kyi bdag nyid de/_de lta bas na zhes bya ba ni gang gi phyir rdo rje'i gzugs de nyid de bzhin gshegs pa thams cad kyi rdul phra rab las bsgrubs pa'i bdag nyid du mthong gi mtshan
[\[41b.5\]]dang dpe byad yongs su rdzogs pa'i sangs rgyas kyi sku gcig pur ni ma yin te/_de bas na sems dpa'i rdo rje de ni rnam pa thams cad kyi mchog dang ldan pa'i sangs rgyas kyi sku de bzhin gshegs pa rnams kyi sku'i gsang ba'i bdag nyid can yin no/_/de bas na 'di ni
[\[41b.6\]]sangs rgyas thams cad gcig tu bsdus par gyur pa rnam par gyur pa rnam par snang mdzad du gyur pa yin no/_/mngon par byang chub pa lnga'i rim pa 'di la 'ang /_mi bskyod pa'i phyag rgya chen po bcings la sems so sor rtogs par bya'o/_/de bzhin du byang chub tu sems bskyed pa
[\[41b.7\]]dang /_rdo rje dang rdo rje'i bdag nyid can dang /_de bzhin gshegs pa thams cad bsgom pa'i dus su/_mi bskyod pa dang /_rin chen 'byung ldan dang /_'od dpag tu med pa dang /_don yod grub pa dang /_rnam par snang mdzad kyi phyag rgya chen po bcing bar bya'o zhes bshad
[\[42a\]]
[\[42a.1\]]pa'i rgyud las bstan pa yin no/_/byin gyis brlabs la zhes bya ba ni/_sems can gyi don du bya bar nus pa brtan par mdzod cig ces bya ba'i tha tshig go/_/brtan par mdzod ces bya ba ni/_mi phyed par bya ba ste/_rdo rje dbyings kyi dbang phyug
[\[42a.2\]]mas byin gyis brlabs pa dang /_yi ge brgya pas brtan par bya ba ni 'og nas 'chad do/_/de bzhin gshegs pa thams cad rdo rje dbyings kyi sems dpa'i rdo rje der zhugs so zhes bya ba ni/_ya thA sar+b+ba ta thA ga ta sta thA a haM zhes bya ba'i bsgoms pa'i stobs las byung ba'i
[\[42a.3\]]bcom ldan 'das rang gi snying gar gnas pa'i sems dpa'i rdo rje der zhugs so zhes bya ba'i don to/_/gang gi phyir sku gsung thugs rdo rjes byin gyis brlabs pa'i dus de'i tshe nyid de bzhin gshegs par gyur pa yin no/_/de nas zhugs pa dang rgyud phyi ma las gsungs
[\[42a.4\]]pa'i tshul gyis rdo rje dbyings kyi dbang phyug mas/_snying ga dang /_dpral ba dang /_lkog ma dang /_spyi bor/_rdo rje dang /_rin po che dang /_pad+ma dang /_sna tshogs rdo rjes de la bskyed par bya'o/_/de nas yi ge brgya phas brtan par bya ba 'dis ni rang gi rgyud las
[\[42a.5\]]gsungs pa'i cho ga yin la/_oM sarba ta thA ga ta a b+hi saM bo d+hi dr-i D+ha badzra tiSh+Tha zhes bya ba bshad pa'i rgyud las gsungs pas kyang byin gyis brlabs pa brtan par shes par bya'o/_/sems so sor rtog pa la sogs pa'i rim gyis mngon par byang chub pa dang byin gyis
[\[42a.6\]]brlabs pa dang /_brtan par bya ba ni/_bcom ldan 'das kyis ma 'ongs pa'i gsang sngags kyi sgo la spyod pa spyad pa rnams kyi sgom pa'i lung 'bogs pa sbyin pa'i phyir ston par mdzad pa yin te/_ma 'ongs pa rnams kyis rim pa 'dis sgom pa la 'jug par bya'o zhes
[\[42a.7\]]ston pa yin no/_/yang bcom ldan 'das skad cig ma gcig nyid la ldog pa'i dbye bas mi bskyod pa la sogs pa'i skus tha dad par snang bas sam chos thams cad bdag med pa'i ye shes so sor mngon du mdzad pa yin no/_/de yang gang gi phyir skad cig ma de nyid kyi
[\[42b\]]
[\[42b.1\]]tshe na zhes bya ba gsungs te/_oM tsit+ta pra ti be d+haM ka ro mi zhes bya ba ni skad cig ma de nyid kyi tshe na'o/_/'di gang las shes she na gang gi phyir yang rnam par rtog pa 'byung ba na ni byang chub las nyams par 'gyur na/_de ltar ni mi 'dod do/_/de bzhin gshegs pa thams
[\[42b.2\]]cad ni rdo rje sems dpa' la sogs pa de bzhin gshegs pa'i rigs kyi rang bzhin can rnams te/_de rnams kyi mnyam pa nyid ni don dam par de bzhin nyid du tshul gcig pa nyid do/_/'di nyid kyi dkyil 'khor la sogs pa'i tshul yang dbye ba med pas phye ba nyid ni kun
[\[42b.3\]]rdzob kyi mnyam pa nyid do/_/'di'i nges pa ni ye shes te/_de mngon par rdzogs par sangs rgyas pa de thugs su chud pa'o/_/de bzhin gshegs pa thams cad kyi rdo rje mnyam pa nyid ni rin po che'i rigs kyi ngo bo nyid kyi mnyam pa nyid kyang snga ma dang 'dra ste/_de'i
[\[42b.4\]]ye shes so/_/de nyid ni phyag rgya'o/_/gsang ba yang de nyid do/_/de'i dam tshig ni dbang bskur ba la sogs pa'i sbyin pas sems can thams cad dga' bar byed pa'o/_/der zhugs pa ni thugs su chud pas de'i ngo bo nyid du skyed par rdzogs pa'o/_/de bzhin
[\[42b.5\]]gshegs pa thams cad kyi chos ni pad+ma'i rigs kyi rang bzhin no/_/de rnams kyi mnyam pa nyid kyang de bzhin no/_/de'i ye shes ni nges pa'o/_/de'i rtogs pa ni mngon sum du mdzad pa'o/_/rdzogs pas der rang bzhin gyis dag pa ni pad+ma'i rigs kyi ngo bor gyur pa'o/_/de bzhin gshegs pa thams
[\[42b.6\]]cad ni las kyi rigs kyi ngo bo nyid do/_/de rnams kyi thams cad mnyam pa nyid ni/_'khor gsum yongs su dag pa'i brtson 'grus kyi pha rol tu phyin pa'o/_/des rang bzhin gyis 'od gsal ba'i ye shes ni rang gi rgyud dang gdul bya'i rgyud la gong nas gong du khyad
[\[42b.7\]]par du gyur pa'o/_/de'i 'byung gnas su gyur pa ni rigs su gyur pa'i las kyi rigs kyi ngo bo nyid do/_/de bzhin gshegs pa dgra bcom pa yang dag par rdzogs pa'i sangs rgyas su gyur to zhes bya ba ni/_ye shes bzhi thugs su chud pa'i rjes thogs nyid kyi skad cig
[\[43a\]]
[\[43a.1\]]ma gcig la/_oM ya thA sar+b+ba ta thA ga tA tasta thA a haM zhes bya ba'i sgom pa 'dis sngon gyi sangs rgyas rnams ji ltar bzhud pa de ltar gshegs shing sangs rgyas pas na de'i phyir de bzhin gshegs pa'o/_/bdud bzhi'i dgra bcom pas na dgra bcom
[\[43a.2\]]pa'o/_/de nyid kyi phyir yang dag cing phyin ci ma log par kun nas thugs su chud cing sangs rgyas par gyur pas na yang dag par rdzogs pa'i sangs rgyas su gyur to zhes bya ba ni rdzogs pa'o/_/'di ni sangs rgyas thams cad gcig tu bsdus par gyur pa rnam par snang mdzad
[\[43a.3\]]kyi ngo bo nyid yin par ston to/_/gdul bya'i ngor mdzad nas byin gyis brlabs pa ji ltar mdzad pa ltar dbang bskur ba la sogs pa yang de bzhin du bya'o zhes bstan pa'i phyir/_de nas zhes bya ba la sogs pa gsungs pa yin te/_de bzhin gshegs pa thams cad kyi sems
[\[43a.4\]]dpa' rdo rje de las zhes bya ba ni rnam par snang mdzad kyi thugs kar gnas pa de las so/_/nam mkha'i snying po'i nor bu rin po che'i dbang bskur ba ni/_badzra rat+na zhes bya ba'i snying po 'dis rdo rje rin chen gyi cod pan gyi dbang bskur ba'o/_/kun du spyan ras gzigs kyi
[\[43a.5\]]dbang po chos kyi ye shes ni bskyed ces bya ba la spyan ras gzigs dbang phyug ni bshad zin to/_/de'i chos ni ji skad du bshad pa'i rnam par snang mdzad dang /_rnam par snang mdzad chen po bstan pa dang rdo rje sems dpa' la sogs pa dkyil 'khor sprul pa'i yul lo/_/de'i
[\[43a.6\]]ye shes ni nges pa ste de bskyed pa'o/_/'di skad du ston te dbang bskur nas mdor na 'jig rten thams cad du zhes bya ba la sogs pa'i rjes su gnang ba lnga po dkyil 'khor la 'jug pa dang /_chos kyi 'khor lo la 'jug pa'i phyir byin pa'o/_/de bzhin gshegs pa thams
[\[43a.7\]]cad kyi phrin las thams cad la rab tu bzhag nas zhes bya ba ni/_dkyil 'khor bri ba'i cho gas 'gro ba'i don bya ba ni/_de bzhin gshegs pa thams cad kyi phrin las thams cad de/_dbang bskur ba dang rjes su gnang ba byin nas dkyil 'khor bri ba'i las la 'jug par
[\[43b\]]
[\[43b.1\]]bya'o zhes ston pa yin no/_/de ltar mdzad nas de rnams kyis ci zhig mdzad ce na/_ri rab kyi rtse mo zhes bya ba la sogs pa gsungs te/_khang pa brtsegs pa ni gtso bo'i bzhugs gnas kyi gzhal yas khang ngo /_/rtse mo ni steng gi cha'o/_/rdo rje ni rdo rje rtse lnga pa'o/_/_
[\[43b.2\]]nor bu ni yid bzhin gyi nor bu ste/_de dag ni rtse mo rdo rje dang nor bu rin po che las byas pa ste/_des khang pa brtsegs pa'i rtse mo brgyan pa gang yin pa de ni khang pa brtsegs pa rtse mo rdo rje dang nor bu rin po che las byas pa zhes bya ba ste/_de gang na ba der gshegs te byon nas
[\[43b.3\]]zhes bya bar sbyor ro/_/de bzhin gshegs pa thams cad du byin gyis brlabs te zhes bya ba ni mi bskyod pa la sogs pa de bzhin gshegs pa bzhi po'i skur byin gyis brlabs pas zhal bzhi bskyed pa'o/_/de bzhin gshegs pa thams cad kyi seng ge'i gdan la zhes bya
[\[43b.4\]]pa ni de bzhin gshegs pa thams cad kyi sngon gyi smon lam gyi stobs kyis byang chub sems dpa'i lus seng ger gyur pa'i gdan de la'o/_/zhal kun du bstan nas zhes bya ba ni zhal bzhi pa'o/_/bzhag par gyur to zhes bya ba ni so sor gnas par mdzad pa'o/_/_
[\[43b.5\]]zhal kun du bstan pa zhes bya ba zhal mtha' yas pa yin no zhe na ma yin te/_rtsa ba'i rgyud las rnam par snang mdzad zhal bzhi par bri'o zhes gsungs pas/_zhal bzhi po 'di dag ni/_byang chub kyi sems dang /_sbyin pa dang /_shes rab dang /_brtson 'grus kyi
[\[43b.6\]]pha rol tu phyin pa'i ngo bo mi bskyod pa la sogs par ston par byed pa yin no/_/de nas zhes bya ba la sogs pa la/_de bzhin gshegs pa thams cad du bdag nyid kyis byin gyis brlabs te/_bcom ldan 'das kyi phyogs bzhir bzhugs so zhes bya bar sbyor ro/_/de
[\[43b.7\]]nas zhes bya ba'i sgra ni de bzhin gshegs pa thams cad kyis bzhag par gyur pa'i rjes thogs la'o/_/sngar grub pa rnams kyis bcom ldan 'das byin gyis brlabs nas seng ge'i gdan gang yin pa la bzhag par gyur pa des na thun mong du sems can thams cad kyi
[\[44a\]]
[\[44a.1\]]don mdzad pa yin la/_mi bskyod pa la sogs pa yang de'i byang chub kyi sems la sogs pa'i ngo bo nyid yin pas de'i yan lag tu gyur pa nyid yin te/_de med par mi 'byung bas de rnams kyang rang la byin gyis brlab pa mdzad nas bzhugs so/_/gal te de
[\[44a.2\]]rnams de'i ngo bo nyid yin na de rnams kyi byin gyis brlab pa yang rnam par snang mdzad nyid kyis mdzad pa yin no zhe na ma yin te/_byin gyis brlab pa nyid kyang de rnams kyis byas pa yin pa'i phyir ro/_/de lta bas na de rnams rang nyid kyis mdzad pa yin no zhe na slob dpon gyis byin
[\[44a.3\]]gyis brlabs su zin kyang nyin re zhing rang la byin gyis brlabs pa la sogs pa byas nas bzlas pa dang bsgom par bya'i/_de med par ni mi bya'o zhes bstan pa'i don nyid yin no/_/mi bskyod pa zhes bya ba ni gzung ba dang 'dzin pa'i rnam par rtog pas mi bskyod pas na mi bskyod
[\[44a.4\]]pa ste/_byang chub kyi sems kyi mtshan nyid kyi rang bzhin no/_/'di yod na byang chub kyi yan lag bdun dang /_stobs dang mi 'jigs pa la sogs pa'i rin po che rnams dang /_rin po che'i rigs 'byung bas na rin chen 'byung ba ste/_sbyin pa'i pha rol tu phyin pa'i
[\[44a.5\]]mtshan nyid can no/_/'jig rten ni 'khor ba'o/_/dbang phyug ni dbang mdzad pas na 'jig rten dbang phyug ste/_gzugs thams cad yang dag par ston pas sems can thams cad kyi don mdzad pa'i phyir ro/_/de nyid kyi rgyal por gyur cing /_gzi brjid 'bar
[\[44a.6\]]bas na 'jig rten dbang phyug gi rgyal po'o/_/yang na 'jig rten dbang po'i rgyal po ste/_'phags pa spyan ras gzigs dbang phyug gi rgyal po'o/_/de'i dbu la bzhugs pas 'jig rten dbang po'i rgyal po ni bcom ldan 'das 'od dpag tu med pa ste/_shes rab
[\[44a.7\]]kyi pha rol tu phyin pa'i ngo bo nyid do/_/gdon mi za ba ni don yod pa ste/_don yod pa nyid grub pas na gdon mi za ba grub pa ste/_brtson 'grus kyi pha rol tu phyin pa'i ngo bo nyid do/_/ma 'ongs pa'i dus na shAkya'i rigs su skye ba yongs su bzung nas 'di ltar bya'o
[\[44b\]]
[\[44b.1\]]zhes thugs dam bcas pas na shAkya thub pa zhes smos so/_/thams cad mnyam pa nyid du rtogs par bya ba'i phyir zhes bya ba ni/_byang chub kyi sems la sogs pa thams cad mnyam pa nyid de gnyis su med pa'i rang bzhin no/_/de rab tu rtogs pa ni khong du chud pa
[\[44b.2\]]ste de kho na nyid de lta bu shin tu rtogs pa nyid kyis na rab tu rtogs pa'i phyir ro/_/phyogs thams cad mnyam pa nyid du dmigs nas zhes bya ba ni phyogs kyi dbye ba ni yang dag pa ma yin pa'i kun du rtog pa tsam nyid du zad pa'i phyir phyogs thams cad ni mnyam pa nyid
[\[44b.3\]]yin no/_/de bas na sems dpa' 'byung ba thams cad de bzhin gshegs pa thams cad kyi de kho na nyid de bdag med pa'i ye shes ni kun du 'gro ba yin pa dang de'i 'bras bu yang kun du 'gro bar 'gyur ba yin no/_/de la shar phyogs kyi char ni mi bskyod pa/_lho phyogs
[\[44b.4\]]su ni rin chen 'byung ldan/_nub phyogs su ni 'od dpag tu med pa/_byang phyogs su ni don yod grub pa bzhugs so/_/de yang /_gdug pa kun gyi dbang phyug rgyal/_/thub pa'i skyes bu mi bskyod pa/_/sangs rgyas thams cad sra mdzad pa/_/shar phyogs su
[\[44b.5\]]ni yang dag bzhugs/_/dbang bskur ba yi rgyal po che/_/thub pa'i skyes bu nam mkha' 'di/_/sangs rgyas thams cad sra mdzad pa/_/lho phyogs su ni yang dag bzhugs/_/dge ba'i chos ni 'dzin pa'i rgyal/_/khyab bdag pad+ma che bsnams pa/_/sangs rgyas
[\[44b.6\]]thams cad sra mdzad pa/_/nub phyogs su ni yang dag bzhugs/_/sangs rgyas mdzad pa 'dzin pa'i rgyal/_/don yod grub pa rnam par rgyal/_/sangs rgyas thams cad sra mdzad pa/_/byang phyogs su ni yang dag bzhugs/_/chos dbyings mkhregs pa gang yin
[\[44b.7\]]pa/_/gang yang gsang ba shin tu mkhregs/_/de nyid mgon po rnam snang mdzad/_sangs rgyas kun bdag yin par bshad/_/ces gsungs pa yin no/_/de nas de bzhin gshegs pa thams cad kyi sangs rgyas kyi zhing 'di zhes bya ba nas brtsams te phyogs bzhir
[\[45a\]]
[\[45a.1\]]bzhugs so zhes bya ba'i bar gyi gzhung gis ni/_dang po sbyor ba'i ting nge 'dzin ston cing rnam par snang mdzad ston par byed pa'i gleng gzhi'i mdo'i 'grel pa bshad pa yin no/_/da ni de nas bcom ldan 'das rnam par snang mdzad ces bya ba nas/_de bzhin
[\[45a.2\]]gshegs pa thams cad kyi thugs la gnas so zhes bya ba'i bar du gang gsungs pa de ston par bzhed pas/_de nas bcom ldan 'das zhes bya ba la sogs pa smos pa yin te/_de bzhin gshegs pa thams cad kyi thugs kun du bzang po zhes bya ba la de bzhin gshegs
[\[45a.3\]]pa thams cad kyang yin la/_kun du bzang po yang yin pas na de bzhin gshegs pa thams cad kyi kun du bzang po ste/_bcom ldan 'das kyi byang chub kyi sems kyi rang bzhin rdo rje sems dpa'o/_/de nyid ni gang gi thugs yin pa de ni de bzhin gshegs pa thams
[\[45a.4\]]cad kyi kun du bzang po'i thugs te/_'dis ni sems so sor rtog pa'i ye shes gsungs pa yin no/_/de bzhin gshegs pa thams cad kyi nam mkha' dang mnyam pa'i ye shes las byung ba'i nor bu rin po che chen po ni rin po che'i cod pan te/_de'i dbang gis
[\[45a.5\]]dbang bskur ba'o/_/de bzhin gshegs pa thams cad kyi kun du spyan ras gzigs kyi dbang po zhes bya ba ni 'od dpag tu med pa'i chos rnams dang /_rnam par snang mdzad la sogs pa ston pa'i dkyil 'khor du 'jug pa la sogs pa la nges pa ni ye shes so/_/de'i mthar
[\[45a.6\]]thug pa brnyes pa ni pha rol tu phyin pa brnyes pa'o/_/de bzhin gshegs pa thams cad kyi phrin las sna tshogs pa'i ngo bo nyid ni phrin las thams cad nyid de/_'dod pa'i khams su dkyil 'khor la sogs pa sbrul zhing bris pas sems can gyi don byed cing dga' ldan
[\[45a.7\]]la sogs par rnam par 'phrul pa ston pa ni sprul pa'i sku yin no zhes bya ba bstan pas des gdon mi za ba'i don yod pa nyid dang /_thogs pa med par ston pa yin par shes pa gang yin pa de la de skad ces bya'o/_/gang gi phyir de ltar sngar bshad pa'i tshul gyis bcom ldan 'das rnam
[\[45b\]]
[\[45b.1\]]par snang mdzad 'di ye shes bzhi'i bdag nyid can yin pa des na/_dgongs pa yongs su rdzogs pa yin la dus yun ring por mngon par bzhed pa'i sems can gyi don yongs su rdzogs par mdzad par spyod pa'i phyir ro/_/yid la re ba yongs su rdzogs nas ci zhig
[\[45b.2\]]mdzad par 'gyur zhe na/_de bzhin gshegs pa thams cad ces bya ba la sogs pa gsungs te/_de bzhin gshegs pa thams cad kyi snying po 'di rang gi thugs ka nas phyung ngo zhes bya bar sbyar ro/_/ci zhig mdzad ce na/_de bzhin gshegs pa thams cad du zhes bya
[\[45b.3\]]ba la sogs pa gsungs te/_de bzhin gshegs pa yang yin la thams cad kyang yin pas na/_de bzhin gshegs pa thams cad do/_/de bzhin gshegs pa thams cad kyi ngo bo nyid yin pas de bzhin gshegs pa thams cad nyid du'o/_/rang nyid ces bya ba ni
[\[45b.4\]]bdag nyid do/_/bdag nyid kyis zhes bya ba ni rang nyid kyi rgyud 'jig rten gyi khams thams cad kyi rdul phra rab dang mnyam pa'i rnam par snang mdzad dang /_mi bskyod pa la sogs pa'i de bzhin gshegs pa rnams dang /_tha mi dad par bdag nyid kyis mdzad do zhes bya ba'i
[\[45b.5\]]tha tshig go/_/de bzhin gshegs pa zhes bya ba la sogs pa la/_de bzhin gshegs pa thams cad kyi kun du bzang po yin pas/_de bzhin gshegs pa thams cad kyi kun du bzang po zhes bya ba 'am/_de bzhin gshegs pa thams cad kyang yin la/_kun du bzang
[\[45b.6\]]po yang yin pas de skad ces bya'o/_/de nyid ni byang chub chen po'i rang bzhin yin pas/_byang chub sems dpa' chen po ste/_de bzhin gshegs pa thams cad kyi thugs ka na sems dpa'i rdo rje'i tshul gyis bzhugs so zhes bya ba'i tha tshig go/_/de'i dam tshig ni kun
[\[45b.7\]]rdzob tu zla ba'i dkyil 'khor la sogs pa'i tshul lo/_/de las byung ba ni sems dpa' rdo rje ste thugs las byung nas sems dpa'i rdo rje'i rnam par gyur pa'o/_/de'i byin gyi rlabs ni brtan par bya ba'i phyir zla ba'i dkyil 'khor la sogs pa sprul pa'i don du brtan par bya ba'i
[\[46a\]]
[\[46a.1\]]phyir rdo rje ltar mi phyed pa'i ting nge 'dzin gang yin pa de la snyoms par zhugs nas zla ba'i dkyil 'khor la sogs pa'i gzugs kyi rdo rje sems dpa' rnam par 'phrul pa lta bu thugs rtse gcig tu mdzad do zhes bya ba'i tha tshig go/_/de lta bu'i ting nge
[\[46a.2\]]'dzin la snyoms par zhugs nas de ci zhig mdzad ce na/_de bzhin gshegs pa zhes bya ba la sogs pa smos te/_de bzhin gshegs pa thams cad kyi theg pa chen po yin pas de bzhin gshegs pa thams cad kyi theg pa chen po'o/_/de'i mngon par rtogs pa ni
[\[46a.3\]]thugs su chud pa yin la/_de'i rgyur gyur pa badzra satwa zhes bya ba'i sgra'i tshul la yang nye bar gdags pas theg pa chen po mngon par rtogs pa zhes bya ba'i sgrar bshad do/_/de nyid ni de'i de bzhin gshegs pa thams cad kyi zhes bya ba la sogs pas ston te/_de bzhin
[\[46a.4\]]gshegs pa thams cad kyi mngon par rtogs pa zhes bya ba'i de bzhin gshegs pa thams cad kyi snying po de nyid kyi thugs ka nas rang nyid phyung bas na rang gi thugs ka nas phyung ste zhes bya ba ste ston par gyur pa'o/_/badzra satwa zhes bya ba 'di nyid rgyu la 'bras bu btags pa'i tshul
[\[46a.5\]]gyis sgra la yang snying po zhes bshad do/_/bcom ldan 'das kun du bzang po de nyid ces bya ba ni gang sngar bstan pa'i rdo rje sems dpa'i gzugs so/_/sems can thams cad kyi zhes bya ba la sogs pa la gang phyogs bcu'i sems can thams cad rdo rje sems
[\[46a.6\]]dpa' la sogs pa de bzhin gshegs pa thams cad kyi rigs su gyur pa la mngon par dga' ba de rnams la/_rdo rje sems dpa'i ye shes bskyed pa ni byang chub kyi sems chen po yang dag par sbyangs pa yin te/_byang chub chen po las phyir mi ldog par de rnams kyi
[\[46a.7\]]sems mdzad nas/_de bzhin gshegs pa thams cad kyi phyogs phyogs su 'khod do zhes bya ba rnam par snang mdzad la sogs pa de bzhin gshegs pa rnams kyi phyogs dang mtshams rnams na lha'i gnas rnams yod pa la gnas pa'o/_/de bzhin gshegs pa
[\[46b\]]
[\[46b.1\]]thams cad kyi ye shes kyi rdo rje zhes bya ba ni/_byang chub kyi sems ston par byed pa'i rdo rje rtse lnga pa ni ye shes kyi rdo rje'o/_/de rnams kyang bcom ldan 'das rnam par snang mdzad kyi thugs kar zhugs te/_rdo rje rtse lnga pa'i gzugs su gyur to/_/ci'i phyir zhe na/_rdo rje sems dpa'
[\[46b.2\]]zhes bya ba la sogs pa smos te/_rdo rje sems dpa'i ting nge 'dzin ni rdo rje sems dpa'i ting nge 'dzin to/_/bcom ldan sems dpa' de nyid ni/_/thugs kar rdo rje bsgoms pa yis/_/rdo rje sems dpa' zhes bshad do/_/rdo rje der ni rab tu gnas/_/zhes lung las gsungs pa yin no/_/de nyid shin tu
[\[46b.3\]]brtan pa nyid ni mang po'i gzugs su gcig tu gyur par shin tu yang yongs su bsgoms pa nyid kyis rdo rje gcig gi gzugs su gyur pa'o/_/de bzhin gshegs pa thams cad kyi byin gyi rlabs kyis kyang gcig tu 'dres par gyur pa ste/_mi phyed pa'o/_tshad ji tsam zhe
[\[46b.4\]]na/_nam mkha' zhes bya ba la sogs pa gsungs te/_nam mkha'i dbyings thams cad du kun nas mnyam par 'jug par 'gro ba'i rdo rje'i gzugs kyis khyab par gyur to zhes bya ba'i bar du'o/_/gang la nam mkha'i dbyings thams cad dang mnyam par 'jug pa'i tshad
[\[46b.5\]]yod pa de ni/_nam mkha'i dbyings thams cad kyi tshad dang mnyam par 'jug pa'o/_/'od zer gyi phreng ba can zhes bya ba la/_'od zer rnams kyi phreng ba ni 'od zer gyi phreng ba ste/_de 'di la yod pas na 'od zer gyi phreng ba can no/_/rtse mo lnga pa zhes bya ba ni rtse mo lnga pa'o/_/_
[\[46b.6\]]de bzhin gshegs pa thams cad kyi sku dang gsung dang thugs rdo rje'i rang bzhin zhes bya ba ni/_de'i rgyu can nam de'i rang bzhin no/_/byung ste phyag gnyis su gnas so zhes bya ba ni/_bsdus pa'i tshul gyis tshad gzhal du rung bar gyur te/_rnam par snang mdzad kyi thugs
[\[46b.7\]]ka nas phyung nas rnam par snang mdzad kyi phyag gnyis su gnas so/_/rdo rje lta bu zhes bya ba la sogs pa la/_rdo rje de las rdo rje rtse lnga pa lta bu ni rdo rje rtse lnga pa'i gzugs can gyi 'od zer rnams byung bar gyur pa'o/_/dbyibs ji lta bu kha dog ji lta bu zhe na/_gzugs dang zhes bya ba
[\[47a\]]
[\[47a.1\]]la sogs pa gsungs te/_gzugs ni dbyibs so/_/sna tshogs ni dbyibs mdzes pa'o/_/kha dog sna tshogs pa ni sngon po la sogs pa ste/_de ltar gzugs sna tshogs pa dang kha dog sna tshogs pa gang yin pa de la de skad ces bya'o/_/'jig rten gyi
[\[47a.2\]]khams thams cad du snang bas khyab par byed ces bya ba ni 'jig rten gyi khams thams cad du rang gi ngo bo yang dag par ston pa'i snang bas 'jig rten gyi khams thams cad khyab par spros pa'i snang ba gang la yod pa de ni/_'jig rten gyi khams thams cad snang bas khyab par byed
[\[47a.3\]]pa'o/_/rdo rje lta bu'i 'od zer de dag gi rtse mo las zhes bya ba la/_'od zer rnams kyi sgo ni 'od zer gyi rtse mo ste/_de rnams kyi mtha' ma'i rtse mo'i cha'o/_/de rnams las 'jig rten gyi khams thams cad rdul shin tu phra mo snyed kyi de bzhin gshegs pa rnams kyi sku byung ste zhes
[\[47a.4\]]bya ba la de bzhin gshegs pa'i sku ni rnam par snang mdzad la sogs pa'i phyag rgya chen po byung zhing mthong nas/_'jig rten gyi khams rab 'byam rgya mtsho'i sprin thams cad du/_byang chub tu sems bskyed pa la sogs pa bstan nas gcig tu 'dres par gyur pa las/_
[\[47a.5\]]byang chub sems dpa' chen po kun du bzang po'i skur gyur te/_bcom ldan 'das rnam par snang mdzad kyi thugs la gnas nas ched du brjod pa 'dis ched du brjod do zhes bya ba dang sbyar ro/_/'jig rten gyi khams ji lta bu dag tu zhe na/_chos kyi dbyings zhes bya ba la
[\[47a.6\]]sogs pa gsungs te/_phyogs bcu'i chos thams cad don dam par dngos po med pa'i tshul gyis ma lus par chos kyi dbyings yin pas chos kyi dbyings thams cad de/_des kun du khyab pa ni de ltar 'jug pa gang yin pa de la de skad ces bya ste/_'jig rten gyi khams
[\[47a.7\]]rgya mtsho thams cad de de rnams dang /_nam mkha'i khams kyang yin la/_thams cad kyang yin pas na/_nam mkha'i khams thams cad de/_de nyid ni mthas gtugs pa ste/_yongs su mthar thug pa gang yin pa de ni nam mkha'i khams thams cad kyi mthas gtugs
[\[47b\]]
[\[47b.1\]]pa thams cad do/_/'jig rten gyi khams rab 'byam rgya mtsho'i sprin thams cad du zhes bya ba ni/_de la 'jig rten gyi khams thams cad kyi rab 'byam ni rgyun rnams so/_/de rnams kyis bsdus pa nyid ni sprin no/_/de rnams kyis yang dag par bsdus pa ni rgya mtsho'o/_/_
[\[47b.2\]]'dis ni 'jig rten gyi khams rnams mtha' yas pa nyid du ston to/_/ji ltar na byang chub kyi sems bskyed pa la sogs pa sems can rnams la ston par mdzad ce na/_de bzhin gshegs pa thams cad kyi zhes bya ba la sogs pa gsungs te/_de bzhin gshegs pa
[\[47b.3\]]thams cad kyi mnyam pa nyid kyi ye shes ni/_/thabs dang shes rab gnyis su med pa'i tshul chos kyi dbyings su ro gcig pa'i ye shes so/_/de bzhin gshegs pa thams cad kyi mngon par shes pa ni drug ste/_lha'i spyan dang /_lha'i snyan dang /_gzhan gyi sems
[\[47b.4\]]mkhyen pa dang /_sngon gyi gnas rjes su dgongs pa dang /_rdzu 'phrul dang /_zag pa zad pa'i ye shes so/_/de bzhin gshegs pa thams cad kyi mnyam pa nyid kyi ye shes dang mngon par shes pa 'di dag nyid ni/_mngon par byang chub pa ste/_'di dag thugs su chud
[\[47b.5\]]pas de bzhin gshegs pa thams cad kyi/_byang chub kyi sems chen po'i rang bzhin gyi thugs ni dpal rdo rje sems dpa'o/_/de bskyed pa ni sgom pa la mngon par dga' ba'i sems can rnams la/_rdo rje sems dpa'i phyag rgya chen po mngon sum du byas pa'o/_/_
[\[47b.6\]]de yang rdo rje sems dpa'i phyag rgya chen po'i dbang du mdzad nas byang chub kyi sems chen po zhes bshad pa yin no/_/kun du bzang po'i spyod pa sna tshogs pa ni 'jig rten gsum gyi tshul gyis sems can gyi don mdzad pa ste grub pa'o/_/de yang ji ltar na bcom
[\[47b.7\]]ldan 'das kun du bzang po'i spyod pa yin zhe na/_snying stobs rdul dang mun pas kyang /_/gang phyir sems can don 'gyur bas/_des na 'di ni kun du bzang /_/byang chub spyod pa'i rjes 'jug pa'o/_/zhes gsungs pa yin no/_/de bzhin gshegs
[\[48a\]]
[\[48a.1\]]pa thams cad kyi rigs mnyes par mdzad pa dang zhes bya ba ni de bzhin gshegs pa thams cad kyang yin la/_rigs kyang yin pas na de bzhin gshegs pa thams cad kyi rigs so/_/de rnams mnyes par mdzad pa ni dbang du mdzad pa'o/_/_
[\[48a.2\]]byang chub kyi snying por gshegs pa dang bdud thams cad btul ba ni 'og min gyi gnas dang mi'i yul du'o/_/de bzhin gshegs pa thams cad kyi mnyam pa nyid ni/_sems dang sems las byung ba rnams kyi gzung ba dang 'dzin pa po dang bral ba nyid do/_/de nyid ni
[\[48a.3\]]byang chub chen po'o/_/de'i mngon par byang chub pa ni mngon par byang chub pa rnam pa lnga'i rim gyis 'og min dang mi'i yul du brnyes pa'o/_/dam pa'i chos kyi 'khor lo bskor ba zhes bya ba ni/_dam pa rnams kyi chos yin pas dam pa rnams kyi chos te/_lung dang
[\[48a.4\]]rtogs pa'i bdag nyid can no/_/de nyid gdul bya'i rgyud la 'pho ba'i tshul gyis na 'khor lo'o/_/de bskor ba ni dkyil 'khor la sogs pa'i tshul gyis so/_/ji srid kyi sgras ni sa dang pha rol tu phyin pa la sogs pa gzhan dag kyang bsdu'o/_/sems can kyi khams
[\[48a.5\]]ma lus shing lus pa med pa rnams yongs su skyob cing zhes bya ba ni/_sems can gyi khams thams cad ngan song la sogs pa'i sdug bsngal las bzlog pa ni kun nas yongs su skyob pa'o/_/thams cad la phan pa ni ma 'ongs pa'i bde bar smin pa'i las la sbyar ba'o/_/_
[\[48a.6\]]thams cad bde ba ni tshe 'di nyid la myong ba'i lus kyi bde ba'o/_/de bzhin gshegs pa thams cad kyi ye shes ni dpal rdo rje sems dpas nges par sbyar ba'o/_/de bzhin gshegs pa thams cad kyi mngon par shes pa ni gnas skabs 'dir dpal rdo rje sems dpa'i
[\[48a.7\]]mngon par shes pa nyid yin no/_/de nyid ni dam pa'i dngos grub bo/_/de bzhin gshegs pa thams cad kyi ye shes dang /_mngon par shes pa dang /_dam pa'i dngos grub de rnams grub pa la sogs pa gang yin pa dang /_de bzhin gshegs pa thams cad kyi rdzu
[\[48b\]]
[\[48b.1\]]'phrul dang cho 'phrul mtha' yas pa rnams rab tu bstan pas na de skad ces bya'o/_/sogs pa'i sgras ni rdo rje rgyal po la sogs pa'i de bzhin gshegs pa thams cad kyi ye shes dang mngon par shes pa rnams bsdu'o/_/rdzu 'phrul ni nam mkha' la 'gro ba la
[\[48b.2\]]sogs pa'o/_/cho 'phrul ni mthu yang dag par ston pa ste/_long ba rnams kyis mig 'thob bo zhes bya ba la sogs pa'o/_/rdo rje sems dpa'i ting nge 'dzin ni kun du bzang po yin pa dang zhes bya ba ni/_'di las kun nas bzang zhing dge ba 'di las 'tshe ba
[\[48b.3\]]med pas ni kun du bzang po'i skur gyur pa ste/_de bas na kun du bzang po'o/_/de nyid kyi ngo bo ni kun du bzang po nyid yin pa'o/_/su'i zhe na rdo rje sems dpa'i ting nge 'dzin ni zhes bya ba ste/_ji skad du bshad pa'i de bzhin gshegs pa thams cad gcig tu
[\[48b.4\]]mdzad pa'i byang chub sems dpa' chen po kun du bzang po'i sku ni rdo rje sems dpa'i sku ste/_de lta bu'i kun du bzang por grub pa yin pa de ni rdo rje sems dpa'i ting nge 'dzin te/_de grub par byed pa la thugs rtse gcig pa'o/_/shin tu brtan pa'i phyir zhes bya
[\[48b.5\]]ba ni/_sgyu ma dang 'dra zhing mig yor lta bur snang ba'i tshul gyis stong pa nyid kyis yongs su bsdus pa'i phyir dang /_dngos por 'dzin pas bskyod par mi nus pa ni shin tu brtan pa ste/_de'i ngo bo nyid ni shin tu brtan pa nyid do/_/de ltar shin tu brtan zhing dngos por
[\[48b.6\]]'dzin pa dang bral ba de'i phyir/_de lta bu'i ting nge 'dzin gang yin pa de ni sangs rgyas kyi sku gcig tu gyur pa kun du bzang po'i sku gcig pu'o/_/shin tu brtan pa dang gcig tu gyur pa nyid kyis gcig tu gyur pa'o/_/bcom ldan 'das rnam par snang
[\[48b.7\]]mdzad las gzhan pa dga' ba nyid du bstan pa'i phyir/_bcom ldan 'das rnam par snang mdzad kyi zhes bya ba la sogs pa gsungs te/_bcom ldan 'das rnam par snang mdzad kyi thugs kyi dbang nyid kyis so/_/du ma'i tshul gyis bzhud pa dang byon par ston pa
[\[49a\]]
[\[49a.1\]]ni thugs la zhugs pa yin no/_/gzhan dag gis kyang sems dbang du bya bar 'dod na 'di lta bur bsgom par bya'o zhes ston to/_/chad du brjod pa zhes bya ba ni/_ched kar nye bar brjod pas na ched du brjod pa ste/_gzhan gyis mi bskul bas rang sa
[\[49a.2\]]ba'i yid kyis brjod cing smras pa'o/_/e ma'o zhes bya ba ni ngo mtshar ba'o/_/bdag ces bya ba ni bdag nyid do/_/rang nyid byung bas na rang 'byung ste sangs rgyas bcom ldan 'das so/_/sems dpa' brtan zhes bya ba ni mi byed pa'i sems dpa'o/_/gal te khyod
[\[49a.3\]]sangs rgyas rnams kyi kun du bzang po yin pa la ngo mtshar ci zhig yod ce na/_de ni brtan phyir zhes bya ba la sogs pa gsungs te/_gang gi phyir ni rgyu gang gis so/_/brtan pas lus min kyang zhes bya ba ni/_gnyis su med pa'i sems kyi ngo bo nyid yin du zin kyang /_
[\[49a.4\]]sems dpa'i lus su zhes bya ba ni/_sems dpa'i sku'i ngo bo ni sems dpa'i lus nyid do/_/gyur pa yin zhes bya ba ni/_thob cing grub pa 'di ni ngo mtshar che'o/_/'di skad ston pa yin te/_bdag ni gnyis su med pa'i ye shes kyi rang bzhin gzugs med pa yin
[\[49a.5\]]na/_sngon gyi 'phen pa'i shugs kyi mthus gdul byas bdag gzugs kyi skur mthong ba yin no/_/de nas byang chub sems dpa' chen po kun du bzang po'i sku zhes bya ba ni bshad ma thag pa'o/_/bcom ldan 'das kyi thugs ka nas zhes bya ba ni/_rnam par snang
[\[49a.6\]]mdzad kyi thugs ka nas so/_/de bzhin gshegs pa thams cad kyi spyan snga na zhes bya ba ni/_bcom ldan 'das mi bskyod pa'i mdun na'o/_/bka' nod cing bzhugs par gyur to zhes bya ba ni/_bdag gis ci zhig bgyi zhes bka' nod par gyur pa'o/_/bcom
[\[49a.7\]]ldan 'das rnam par snang mdzad kyi spyan snga na rnam par snang mdzad la mngon par phyogs na ni/_'di zhal gcig pa dang phyag gnyis pa yin te/_zhal du ma'i tshig med do/_/gang yang zhal du ma mnga' ba der ni khyad par nyid du gsung bar 'gyur ro/_/de nas zhes bya ba
[\[49b\]]
[\[49b.1\]]la sogs pa la/_bcom ldan 'das ting nge 'dzin la snyoms par zhugs pa ste/_rdo rje de de'i lag tu byin no zhes bya bar 'gyur ro/_/de nas zhes bya ba'i sgra ni/_de ma thag pa ston pa'i tshig ste gsol ba btab pa'i rjes thogs nyid la'o/_/bcom ldan 'das zhes bya
[\[49b.2\]]ba ni rnam par snang mdzad do/_/de bzhin gshegs pa thams cad kyi ye shes ni bcom ldan 'das rnam par snang mdzad kyi phyag na gnas pa'i rdo rje rtse lnga pa'i rnam pa de nyid/_kun rdzob kyi rang bzhin yin pas na dam tshig rdo rje'o/_/de bzhin gshegs pa thams cad kyi
[\[49b.3\]]ye shes kyi rgyu mthun pa las byung ba nyid kyis na kun rdzob kyi tshul gyis rdo rje de la de skad ces bya ste/_de la dmigs pa'i ting nge 'dzin la yang ming de skad ces bshad do zhes bstan pa'i phyir ro/_/de bzhin gshegs pa thams cad kyi ye shes kyi dam tshig rdo rje zhes bya
[\[49b.4\]]ba'i ting nge 'dzin la snyoms par zhugs nas zhes bya ba gsungs te/_rdo rje rtse lnga pa sbyin pa'i rnam par thugs rtse gcig tu mdzad cis bya ba'i tha tshig go/_/rdo rje de ji lta bu zhe na/_de bzhin gshegs pa thams cad kyi zhes bya ba la sogs pa gsungs te/_de bzhin
[\[49b.5\]]gshegs pa thams cad kyi tshul khrims ni/_ji ltar dus gsum mgon po rnams/_/byang chub tu ni nges mdzad pa/_/zhes bya ba la sogs pa phas pham pa bcu bzhi las ldog pa'i mtshan nyid can no/_/de bzhin gshegs pa dang /_rdo rje sems dpa' la sogs
[\[49b.6\]]pa'i rnam par sems rtse gcig pa nyid ni de bzhin gshegs pa thams cad kyi ting nge 'dzin to/_/so sor rtog pa'i ye shes ni shes rab bo/_/des lam gyi tshul gyis nyon mongs pa thams cad spangs shing /_de bzhin gshegs pa thams cad kyi mnyam pa nyid mngon
[\[49b.7\]]par byang chub pa ni rnam par grol ba'o/_/rdo rje sems dpa' la sogs pa'i rigs thams cad kyi dkyil 'khor gyi ye shes ni/_rnam par grol ba'i ye shes mthong ba'o/_/de nas dkyil 'khor sprul pa ni dam pa'i chos kyi 'khor lo bskor ba'o/_/rdzu 'phrul
[\[50a\]]
[\[50a.1\]]dang cho 'phrul sna tshogs kyis sems can thams cad rnam par sbyong ba ni sems can gyi don no/_/bcos ma'i khro bo yang dag par ston pa ni thabs chen po ste/_thabs chen po'i ye shes kyi dam tshig rdo rje zhes bya ba'i ting nge 'dzin la snyoms par
[\[50a.2\]]zhugs so zhes bstan pa'i phyir ro/_/de nyid gdug pa thams cad tshar gcod par sbyor bas stobs so/_/rta mchog la sogs pa'i gzugs can du gyur pas brtson 'grus so/_/tshig re rer thams cad bdag yin par bya ba'i ye shes chen po'o/_/de ltar na de bzhin
[\[50a.3\]]gshegs pa thams cad kyi tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba dang /_chos kyi 'khor lo bskor ba dang /_sems can gyi don bya ba dang /_thabs chen po dang /_stobs chen po dang /_
[\[50a.4\]]brtson 'grus dang /_ye shes chen po ste/_de rnams bskyed pa'i rgyur gyur pas na/_rdo rje ni dam tshig go/_/de ci'i phyir zhe na/_sems can gyi khams zhes bya ba la sogs pa gsungs te/_sems can gyi khams ma lus shing lus pa med pa rnams yongs su bskyab
[\[50a.5\]]pa dang /_thams cad kyi dbang por bya ba ni 'jig rten dang 'jig rten las 'das pa'o/_/de yang bde ba thams cad ni 'jig rten dang 'jig rten las 'das pa rnams so/_/yid bde ba thams cad ni dga' ba ste de dag kyang de bzhin no/_/de rjes su myong bar bya ba ni mngon
[\[50a.6\]]sum du bya ba ste/_de'i don du rjes su sbyin no/_/ji srid ces bya ba'i sgras ni sa dang pha rol tu phyin pa la sogs pa gzhan rnams kyang bsdu'o/_/de bzhin gshegs pa thams cad kyi mnyam pa nyid ni mi bskyod pa la sogs pa'i thugs te/_de'i ye shes ni mngon par rtogs
[\[50a.7\]]pa'o/_/mngon par shes pa ni ji skad du bshad pa'i mngon par shes pa drug nyid do/_/ya shes dang mngon par shes pa drug nyid ni bla na med pa'i theg pa chen po'o/_/de mngon par rtogs pa ni thugs su chud pa'o/_/de nyid ni grub pa'i mchog ste/_dngos grub kyi
[\[50b\]]
[\[50b.1\]]mchog go/_/de thob pa ni brnyes pa'o/_/de nyid ni 'bras bu ste de dag gi rgyu'i phyir de bzhin gshegs pa thams cad kyi grub pa'i rdo rje byin pa ni stsal ba'o/_/'di skad ston te/_ji srid rdo rje sems dpa'i ye shes dang mngon par shes pa thob par bya ba'i phyir de'i lag
[\[50b.2\]]par byin no/_/byang chub sems dpa' chen po zhes bya ba la sogs pa la/_de bzhin gshegs pa thams cad kyi 'khor lo ni rdo rje dbyings kyi dum bur gsungs pa'i dkyil 'khor rnams te/_'khor lo ni dkyil 'khor zhes gsungs pa'i phyir ro/_/de sgyur ba'i
[\[50b.3\]]ngang tshul 'di la mnga' ba ste/_sems can thams cad kyi rgyud la sprul pa dang bri ba'i chogs thun mong du bya ba'i phyir de'i ngo bo nyid yin pas na/_de bzhin gshegs pa thams cad kyi 'khor los sgyur ba nyid du'o/_/de bzhin gshegs pa thams cad kyi 'khor los
[\[50b.4\]]sgyur ba nyid du bya ba des kyang ci zhig mdzad ce na/_sangs rgyas thams cad kyi zhes bya ba la sogs pa gsungs te/_rnam par snang mdzad dang /_mi bskyod pa dang /_rin chen 'byung ldan dang /_'od dpag tu med pa dang /_don yod grub pa'i sku ni sangs rgyas
[\[50b.5\]]thams cad kyi sku'o/_/de nyid ni sems can thams cad kyi bsam pa yongs su rdzogs pa'i rgyur gyur pas na rin po che'o/_/de dang ldan pa'i dbu rgyan ni sangs rgyas thams cad kyi sku rin po che'i dbu rgyan no/_/des dbang bskur ba ni de lta bu'i dbu rgyan/_
[\[50b.6\]]de'i dbu la bzhag nas/_dar dkar po zhang du khru gang la/_dkyus khru nyi shu pa bcings pa'i dbang gis dbang bskur nas rdo rje de de'i lag tu byin no zhes bya ba la g.yon pa'i rdo rje khu tshur dril bu dang bcas pa ni g.yon pa'i rdo rje ste/_de kha nang du bstan par
[\[50b.7\]]g.yon pa'i rked pa'i phyogs su bkan te bzhag pa ni g.yon pa'i rdo rje bsgyings pa'o/_/des bzhugs nas phyag g.yas pa 'degs shing 'dzin par mdzad pas na gsor ba nyid kyis te des rdo rje de zhes bya ba gang bcom ldan 'das rnam par snang mdzad kyis stsal
[\[51a\]]
[\[51a.1\]]ba gang yin pa de thugs kar bstod pa'i tshul gyis zhes bya ba rang gi thugs ka'i gnas su sor mo gsum bsgreng ba'i gung mo la rdo rje de kha gyen du blta bar 'jog pa'i tshul gyis 'dzin cing 'chang ngo /_/'di zhes bya ba thugs la gzhag par mdzad nas 'di
[\[51a.2\]]skad gsungs so/_/sangs rgyas kun gyi zhes bya ba ni rnam par snang mdzad la sogs pa'o/_/grub pa'i rdo rje zhes bya ba ni grub pa'i phyir dang dngos grub kyi rang bzhin yin pas so/_/bla na med pa zhes bya ba ni/_stong pa nyid ni rdo rjer bshad/_/ces gsungs pa'i phyir ro/_/_
[\[51a.3\]]rigs lnga'i stong pa nyid kyi ye shes kyi ngo bo nyid kyis ni phul du byung ba yin pas so/_/'di zhes bya ba ni rnam par snang mdzad kyis stsal ba gang yin pa'o/_/bdag ste zhes bya ba ni rdo rje gang yin pa de ni bdag yin pa'o/_/bdag gi lag tu byin zhes bya ba ni/_
[\[51a.4\]]bdag gi rang bzhin can gyi rdo rje'i gzugs gang yin pa de bdag gi lag tu byin pa'o/_/de lta yin pa des na bdag rdo rje la ni rdo rje gnas zhes bya ba'o/_/de ltar bcom ldan 'das kyis dpal rdo rje sems dpa'i gdul bya rnams byang chub kyi sems la rab tu gzhag pa'i don du/_
[\[51a.5\]]rdo rje sems dpa' bskul ba'i phyir ting nge 'dzin mngon du mdzad pa dang /_de'i ched du brjod pa'i phyir zla ba'i dkyil 'khor dang /_ye shes kyi rdo rje dang /_rdo rje chen po'i 'od zer gyis de bzhin gshegs pa rnams dang /_sems can gyi don dang /_kun du bzang po dang /_de'i ched du/_
[\[51a.6\]]brjod pa dang /_bka' nod pa dang /_dbang bskur ba dang /_rdzogs pa'i ched du brjod pas bskyed pa dang /_spro ba dang /_bsdu ba dang /_gnas pa dang /_brtan par bsgom pa gsungs pa yin no/_/de ltar tshul 'dis dpal rdo rje sems dpas 'dul ba'i rang bzhin la de bzhin
[\[51a.7\]]gshegs pa thams cad kyi byang chub kyi sems su gzhag pa yin no/_/rdo rje rgyal pos 'gugs pa yin pas na/_de nas zhes bya ba la sogs pa gsungs pa yin te/_de nas bcom ldan 'das zhes bya ba ni rnam par snang mdzad do/_/yang zhes bya ba'i sgra ni gzhan yang zhes bya
[\[51b\]]
[\[51b.1\]]ba'i don to/_/byang chub sems dpa' chen po gdon mi za ba'i rgyal po zhes bya ba la/_gdon mi za ba yang yin la rgyal po yang yin pas na gdon mi za ba'i rgyal po'o/_/de nyid ni byang chub sems dpa' chen po ste byang chub chen po'i mtshan nyid can gyi zla ba'i dkyil
[\[51b.2\]]'khor gyi steng na rdo rje rtse lnga pa'i gzugs su de bzhin gshegs pa thams cad kyi thugs ka na gnas par gang sngar bshad pa'o/_/gdon mi za ba ni don yod pa'o/_/de bzhin gshegs pa thams cad spyan 'dren pa rdo rje rgyal po'i gzugs kyis de nyid mdzes shing 'bar ba'i
[\[51b.3\]]gdon mi za ba'i rgyal po'o/_/de'i dam tshig ni rdo rje lcags kyu la sogs pa'i gzugs thams cad yang dag par ston pa'o/_/gang gi phyir de las byung bas na zhes bya ba la sogs pa ni snga ma bzhin no/_/'di skad ston pa yin te/_rdo rje lcags kyu la sogs pa'i gzugs
[\[51b.4\]]kyi rnam par sprul pa bskyed pa'i rnam par thugs rtse gcig tu mdzad pa'o/_/de bzhin gshegs pa thams cad spyan drang ba'i dam tshig ces bya ba la/_rnam par snang mdzad la sogs pa'i de bzhin gshegs pa thams cad spyan drang ba ni spyan 'dren pa'o/_/de
[\[51b.5\]]nyid ni dam tshig ste rgyu'o/_/ming de skad ces bya ba'i de bzhin gshegs pa thams cad kyi snying por gyur pa de rang gi thugs ka nas rang nyid kyis phyung bar gyur pa ni badzra rA dze zhes bya ba'o/_/de bzhin gshegs pa thams cad kyi thugs ka nas zhes bya ba ni/_de bzhin gshegs
[\[51b.6\]]pa lnga'i thugs ka nas so/_/phyung ma thag pa zhes bya ba ni sgra'i gzugs so/_/bcom ldan 'das phyag na rdo rje de nyid ces bya ba ni/_gang sngar zla ba'i dkyil 'khor la sogs pa'i gzugs kyis byung ba de nyid/_de ni rdo rje lcags kyu lta bur byung bar gyur nas phyag gnyis su
[\[51b.7\]]gnas so zhes bya bar sbyor ro/_/de bzhin gshegs pa thams cad kyi kyu chen po zhes bya ba ni de bzhin gshegs pa thams cad kyi lcags kyu chen po ste/_lcags kyu tshad med pa'i gzugs su gyur cing grub pa ste/_de bzhin gshegs pa lnga'i thugs ka nas byung nas/_
[\[52a\]]
[\[52a.1\]]bcom ldan 'das rnam par snang mdzad kyi thugs su bzhugs te sngar bshad pa'i rgyud nyid kyis gcig tu 'dres nas/_rdo rje'i rang bzhin can gyi rdo rje lcags kyu chen po'i dbyibs su gyur cing byung nas/_bcom ldan 'das rnam par snang mdzad kyi thugs
[\[52a.2\]]ka nas phyung ste/_de nyid kyi phyag gnyis su gnas so/_/de nas zhes bya ba la sogs pa la/_de bzhin gshegs pa thams cad spyan drang ba la sogs pa byas nas thugs kar gnas te/_ched du brjod pa 'di ched du brjod do zhes bya bar sbyar ro/_/de nas lcags kyu'i
[\[52a.3\]]dbyibs chen po de las zhes bya ba ni rnam par snang mdzad kyi phyag na gnas pa nas 'jig rten gyi khams thams cad kyi rdul shin tu phra mo dang mnyam pa'i de bzhin gshegs pa'i sku rnams zhes bya ba ni rnam par snang mdzad dang /_mi bskyod pa dang /_rin chen 'byung ldan dang /_
[\[52a.4\]]'od dpag tu med pa dang /_don yod grub pa'i sku rnams byung zhing 'thon par gyur pa'o/_/des ci zhig mdzad ce na/_de bzhin gshegs pa thams cad spyan drang ba la sogs pa zhes bya ba gsungs te/_de bzhin gshegs pa thams cad spyan 'dren pa ni 'di'i las kyi
[\[52a.5\]]gtso bo yin par ston la de la sogs pa'i sangs rgyas thams cad kyi rdzu 'phrul dang cho 'phrul gang yin pa de ni de bzhin gshegs pa thams cad spyan drang ba la sogs pa sangs rgyas thams cad kyi rdzu 'phrul dang cho 'phrul rnams so/_/sogs pa'i sgras ni byang chub tu sems bskyed
[\[52a.6\]]pa la sogs pa bsdus te/_de rnams byas nas so/_/rdo rje sems dpa'i ting nge 'dzin ni shin tu gdon mi za ba'i rgyal po zhes bya ba la shin tu gdon mi za zhing don yod pa'i de bzhin gshegs pa thams cad spyan 'dren pa'i rang bzhin/_rdo rje rgyal po'i gzugs su 'di las
[\[52a.7\]]'gyur bas na shin tu gdon mi za ba'o/_/de nyid kyis ni rgyal po ste/_de'i ngo bo nyid yin pas na rgyal po de nyid do/_/de ltar shin tu gdon mi za ba'i rgyal po nyid do/_/gang gi yin zhe na/_rdo rje sems dpa'i ting nge 'dzin ni zhes bya ba ste/_sngar ni rdo rje sems dpa'i ting nge
[\[52b\]]
[\[52b.1\]]'dzin to/_/rgyu de las de bzhin gshegs pa'i sku de dag thams cad gcig tu gyur pa las rdo rje rgyal po'i lus gcig tu gyur to/_/shin tu brtan pa'i phyir yang rdo rje sems dpa'i ting nge 'dzin yin te/_gang gis rdo rje'i rang bzhin khong stong ma yin pa'o/_/byang chub sems
[\[52b.2\]]dpa' chen po gdon mi za ba'i lus su gyur nas/_bcom ldan 'das rnam par snang mdzad kyi thugs su zhugs nas de nyid du gnas te/_ched du brjod pa 'di ched du brjod par gyur to/_/e ma'o rdo rje las byung ba/_/zhes bya ba la/_e ma'o zhes bya ba'i sgra ni snga ma bzhin no/_/_
[\[52b.3\]]rdo rje las byung ba'i lcags kyu zhes bya ba ni/_de bzhin gshegs pa thams cad kyi sku las byung bas na de'i phyir rdo rje las byung ba'o/_/yan lag gang las gzung ba ste 'dren pa'i don gyis ni lcags kyu ste/_'di yang de bzhin gshegs pa thams cad spyan 'dren pa'i tshul
[\[52b.4\]]gyis na lcags kyu dang 'dra bas lcags kyu zhes smos pa yin no/_/nges pa'i rgyal po bdag ces bya ba smos pa ni/_gdon mi za ba'i rgyal po ni bdag yin pa'o/_/'dir ci zhig ngo mtshar che zhe na/_gang gi phyir kun du sangs rgyas khyab ces bya ba la sogs pa gsungs
[\[52b.5\]]te/_gang gi phyir te gtan tshigs gang gis na sku dang gsung dang thugs rdo rje bdag med pa'i ye shes kyi mthus nam mkha'i dbyings thams cad du rtag tu bzhugs pa'i sangs rgyas bcom ldan 'das gang yin pa de dngos grub grub pa'i phyir/_kun nas spyan 'dren cing thams
[\[52b.6\]]cad du khyab pa las 'gugs pa 'di ni ngo mtshar che'o/_/'di skad ston te/_bdag dang de rnams tha mi dad pas thams cad du khyab pa lta bu las/_de bzhin gshegs pa thams cad spyan 'dren pa yin no zhes gdul bya rnams kyis de ltar mthong gi_/de'i rang bzhin bdag dang tha dad pa ni
[\[52b.7\]]ma yin no/_/de nas byang chub sems dpa' chen po shin tu gdon mi za ba'i rgyal po'i sku zhes bya ba ni gang gis bshad ma thag pa'i ched du brjod pa gsungs so/_/bcom ldan 'das kyi thugs ka nas phyung ste zhes bya ba ni rnam par snang mdzad kyi thugs ka nas so/_/de bzhin gshegs pa
[\[53a\]]
[\[53a.1\]]thams cad kyi g.yas phyogs kyi zla ba'i dkyil 'khor la gnas nas zhes bya ba ni/_bcom ldan 'das mi bskyod pa'i g.yas logs su'o/_/yang bka' nod cing bzhugs par gyur te zhes bya ba ni/_kun du bzang po'i tshul gyis bka' nod pa ni byang chub kyi
[\[53a.2\]]sems yongs su rdzogs par bya ba'i phyir yin la/_de nas de bzhin gshegs pa thams cad spyan 'dren pa'i phyir yin pas zhes bya ba'i sgras ston to/_/de nas zhes bya ba la sogs pa la de bzhin gshegs pa thams cad ces bya ba rnam par snang mdzad la sogs pa spyan 'dren pa'i
[\[53a.3\]]phyir dam tshig ste/_rdo rje lcags kyu'i sku la dmigs pa rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs te/_rdo rje lcags kyu sbyin pa'i rnam par thugs rtse gcig tu mdzad ces bya ba'i tha tshig go/_/des ci zhig mdzad ce na/_de bzhin
[\[53a.4\]]gshegs pa thams cad ces bya ba la sogs pa gsungs te/_de bzhin gshegs pa thams cad spyan 'dren pa'i dam tshig rdo rje lcags kyu de de'i lag par de bzhin du byin no zhes bya bar sbyar te/_de bzhin gshegs pa thams cad spyan 'dren pa'i dam tshig ni rgyu'o/_/de
[\[53a.5\]]ci'i phyir zhe na/_sems can thams cad kyi khams zhes bya ba la sogs pa gsungs te/_sems can gyi khams ma lus shing lus pa med pa'i sems can gyi khams thams cad do/_/thams cad 'gugs pa dang zhes bya ba ni/_/de bzhin gshegs pa thams cad spyan
[\[53a.6\]]drangs pas bde ba dang yid bde ba thams cad myong bar bya ba'i phyir ro/_/de bzhin gshegs pa thams cad 'du ba'i byin gyi rlabs ni gcig tu 'dus par mdzad pa'o/_/de nyid ni dam pa'i dngos grub ste de'i phyir ro/_/bar gyi zhes bya ba'i sgras ni sa dang pha rol tu phyin pa la sogs
[\[53a.7\]]pa bsdu'o/_/rdo rje lcags kyu de rnams byang chub sems dpa' chen po gdon mi za ba'i rgyal po de'i zhes bya ba ni sngar grub pa'o/_/lag par de bzhin du byin no zhes bya ba ni/_de bzhin gshegs pa lnga'i rin po che'i cod pan dang /_dar dpyangs kyi dbang gis dbang bskur
[\[53b\]]
[\[53b.1\]]nas/_rdo rje 'gugs pa zhes bya ba/_rdo rje ltar mi phyed pa'i 'gugs pas spyan 'dren pa 'di la mnga' bas na rdo rje 'gugs pa'o/_/sangs rgyas kun gyi zhes bya ba ni/_de bzhin gshegs pa thams cad kyi'o/_/rdo rje'i ye shes zhes bya ba ni stong pa nyid kyi ye shes so/_/_
[\[53b.2\]]de nyid kyis na bla na med pa ste mchog tu gyur ba'o/_/'di zhes bya ba ni bcom ldan 'das las rnyed pa gang yin pa'o/_/ci'i phyir bla na med pa yin zhe na/_sangs rgyas kun gyi don grub phyir/_/kun nas spyan drangs dam pa'o/_/zhes bya ba gsungs te/_gang gi phyir sangs
[\[53b.3\]]rgyas thams cad kyi don ni de bzhin gshegs pa thams cad spyan 'dren pas sems can gyi don gang yin pa de grub cing rdzogs par gyur te/_de'i phyir kun nas te/_phyogs bcu nas spyan 'dren pa yin la/_de ltar kun nas spyan drangs pa nyid kyis na dam pa'o/_/_
[\[53b.4\]]bskyed pa dang /_spro ba dang /_bsdu ba dang /_gnas pa dang /_brtan par bsgoms pa la sogs pa ni thams cad snga ma bzhin du shes par bya'o/_/de ltar rdo rje rgyal pos de bzhin gshegs pa thams cad spyan drangs nas/_de rnams rdo rje chags pas ji ltar rjes su
[\[53b.5\]]mnyes par bya ba de bstan pa ni/_de nas zhes bya ba la sogs pa yin te/_de nas zhes bya ba ni de ma thag par ston pa'i tshig go/_/yang zhes bya ba ni rdo rje rgyal po la ltos nas yang gi sgra smos pa yin no/_/byang chub sems dpa' chen po bdud/_/ces bya ba ni/_/byang chub sems
[\[53b.6\]]dpa' chen po la rgyab kyis phyogs pa'i sems ni chos bdag med pa'i chags pas gsod pas na bdud do/_/byang chub sems dpa' chen po yang yin la/_bdud kyang yin pas na byang chub sems dpa' chen po bdud do/_/de nyid ni rdo rje sems dpa' lta bu'o/_/de'i
[\[53b.7\]]dam tshig ni me tog gi mtshon cha la sogs pa'i gzugs so/_/de gang las byung ba zhes bya ba la sogs pa ni snga ma bzhin no/_/de la snyoms par zhugs pa ni me tog gi mtshon cha la sogs pa'i gzugs kyi rnam par 'phrul pa bskyed pa'i rnam par thugs rtse gcig tu
[\[54a\]]
[\[54a.1\]]mdzad do zhes bya ba'i tha tshig go/_/ci zhig mdzad ce na/_de bzhin gshegs pa thams cad ces bya ba la sogs pa gsungs te/_snying po 'di phyung ngo zhes bya bar sbyar ro/_/de bzhin gshegs pa thams cad mnyes par byed pa zhes pa ni yang dang
[\[54a.2\]]yang du mngon du byed pa'o/_/de'i don gyi dam tshig ni de bzhin gshegs pa thams cad mnyes par byed pa'i dam tshig ste rgyu'o/_/gang la ming de skad ces bya ba'i de bzhin gshegs pa thams cad kyi snying po gang yin pa de la de skad ces bya ste/_de bzhin gshegs pa
[\[54a.3\]]thams cad kyi snying po de rang gi thugs ka'i nges pa'i ye shes las byung ngo zhes pa/_phyung bar gyur pa ni badzra rA ga zhes bya ba yin no/_/de nas zhes bya ba la sogs pa la phyag gnyis su gnas so zhes bya bar sbyar ro/_/de bzhin gshegs pa thams cad kyi thugs las zhes
[\[54a.4\]]bya ba ni/_/de bzhin gshegs pa lnga'i thugs las so/_bcom ldan 'das rdo rje 'dzin pa nyid de zhes bya ba ni sems dpa'i rdo rje gzugs gang yin pa sngar bshad pa'i rdo rje lcags kyu la sogs pa'i gzugs su byung ba gang yin pa de nyid do/_/de bzhin gshegs pa thams
[\[54a.5\]]cad kyi me tog gi mngar gyur nas zhes bya ba ni me tog gi mda' dang bcas pa'i gzhu'i gzugs su gyur nas/_phyag gnyis su gnas so zhes bya ba'i bar du snga ma bzhin no/_de nas zhes bya ba la sogs pa la bcom ldan 'das kyi thugs la gnas nas ched du brjod
[\[54a.6\]]pa 'di ched du brjod do zhes bya bar sbyar ro/_/de bzhin gshegs pa thams cad rjes su mnyes par bya ba la sogs pa dang /_sangs rgyas thams cad kyi rdzu 'phrul dang cho 'phrul rnams byas nas zhes bya ba ni/_de bzhin gshegs pa thams cad rjes su mnyes pa ni sgom pa ste/_
[\[54a.7\]]'dod chags dam tshig ces bshad pa/_/chos kyi 'dod pa yid du 'ong /_/de yi lam grub rnal 'byor ni/_/rjes su chags pa zhes bshad do/_/zhes gsungs pa yin no/_/de la sogs pa gang yin pa de ni de bzhin gshegs pa thams cad rjes su mnyes par bya ba la sogs
[\[54b\]]
[\[54b.1\]]pa ste/_sogs pa'i sgras ni rdo rje sems dpa' la sogs pa bsdu'o/_/rdo rje sems dpa'i ting nge 'dzin ni shin tu bdud byed pa nyid dang zhes bya ba ni/_rab tu bdud byed pas na shin tu bdud byed pa ste/_de'i ngo bo nyid ni shin tu bdud byed pa nyid do/_/de'i phyir shin tu bdud
[\[54b.2\]]byed pa nyid kyis ni/_/'di ni rdo rje sems dpa'i ting nge 'dzin yin te/_rdo rje chags pa ni byang chub sems dpa' rnams kyi nyan thos dang rang sangs rgyas kyi blo can sangs rgyas kyi byang chub sems kyi ngo bo chos bdag med pa'i 'dod chags kyis shin tu gsod cing bar du gcod par
[\[54b.3\]]byed pas shin tu bdud byed pa nyid de de rdzogs par byed pa'i sems rtse gcig pa ni shin tu bdud byed pa'i rdo rje'i ting nge 'dzin to/_/de bas na rdo rje sems dpa'i ting nge 'dzin gyis shin tu bdud byed pa las ni de de bzhin gshegs pa'i sku gcig tu gyur nas/_shes pa byang chub
[\[54b.4\]]sems dpa' chen po bdud kyi skur gyur nas so/_/shin tu brtan pa'i phyir zhes bya ba ni snga ma bzhin no/_/gcig tu 'dres par gyur ba ni rdo rje'i rang bzhin khong stong ma yin pa'o/_/bdud ces bya ba ni bla na med pa yang dag par rdzogs pa'i byang chub kyi bsgom pa'i lam gyi tshul
[\[54b.5\]]gyis gzung ba dang 'dzin pa po'i rnam par rtog pa gsod pas na bdud ces bya ste/_sangs rgyas thams cad mnyes byed pa/_/rjes su chags pa zhes bshad do/_/rdo rje 'dod pa 'dod chags che/_/rdo rje chags pa zhes bshad do/_/zhes gsungs pa'i phyir ro/_/e ma'o zhes bya ba la sogs
[\[54b.6\]]pa la/_e ma'o zhes bya ba ni ngo mtshar to/_/bdag gi rang bzhin dag ces bya ba ni/_rang bzhin gyis yang dag pa'i lam bsgom pa'i tshul gyis nyon mongs pa'i dri ma thams cad dang bral ba'i phyir dag pa ste rjes su chags pa'i sgom pa'o/_/gang gis sgom pa yin zhe na/_rang byung
[\[54b.7\]]bdag ces bya ba gsungs te/_sangs rgyas bcom ldan 'das kyi sku bsgoms pas zhes bya ba'i don to/_/'dir ci zhig ngo mtshar che zhe na/_gang gi phyir/_'dod chags bral rnams dag bya'i phyir/_/zhes gsungs te/_'dod chags dang bral ba ni nyon mongs pa bag chags
[\[55a\]]
[\[55a.1\]]dang bcas pa spangs pas khams gsum la rgyab kyis phyogs shing der 'dod chags dang bral ba'o/_/sangs rgyas bcom ldan 'das ni rnam par rtog pa mi mda' bas de rnams la 'dod chags kyis zhes bya ba/_chos la bdag med pa'i 'dod
[\[55a.2\]]chags rgyur gyur pas so/_/'dul bar byed ces bya ba sems can gyi khams rnams sangs rgyas kyi byang chub la rab tu 'jog par byed pa 'di ni ngo mtshar che'o/_/gang 'dod chags dang bral ba ji ltar 'dod chags can yin/_ji ltar 'dod chags can 'dod chags dang_
[\[55a.3\]]bral bar 'gyur zhes bya ba ni mi mthun pa'i rgyan no/_/bcom ldan 'das kyi thugs ka nas phyung ste zhes bya ba ni rnam par snang mdzad kyi'o/_/de bzhin gshegs pa thams cad kyi zhes bya ba ni/_mi bskyod pa'i g.yon phyogs su'o/_/yang bka' nod cing bzhugs
[\[55a.4\]]so zhes bya ba ni/_gdon mi za ba'i rgyal po'i gzugs kyis ni/_de bzhin gshegs pa rnams spyan 'dren pa'i phyir bka' nod pa yin la/_de lta ni de'i rjes su mnyes par bya ba'i phyir ro zhes bya ba ni/_yang gi sgra'i don yin no/_/de nas zhes bya ba la sogs pa la
[\[55a.5\]]bcom ldan 'das kyis rdo rje'i mda' de de'i lag tu byin no zhes bya bar sbyar ro/_/de de bzhin gshegs pa thams cad mnyes par bya ba ni snga ma bzhin no/_de'i don du byin gyis brlabs pa ni/_de'i rgyu mda'i gzugs su de la dmigs pa rdo rje ltar mi phyed pa'i ting nge
[\[55a.6\]]'dzin gang la ming de skad ces bya ba de la snyoms par zhugs pa ni mngon sum du mdzad pa ste/_rdo rje mda'i sbyin pa'i rnam par thugs rtse gcig tu mdzad do zhes bya ba'i tha tshig go/_/de bzhin gshegs pa thams cad kyi bdud rdo rje'i dam tshig ces bya ba ni/_de bzhin
[\[55a.7\]]gshegs pa thams cad kyi gdul bya dmigs pa la spyod pa de rnams kyi nye bar dmigs pa las nges par zlog par byed pa ni gsod pa yin la/_de'i don ni mi phyed pa'i dam tshig gi rgyu mda'i gzugs ni de bzhin gshegs pa thams cad kyi bdud kyi rdo rje'i dam tshig go/_/de
[\[55b\]]
[\[55b.1\]]ci'i phyir brtsal zhe na/_sems can gyi khams zhes bya ba la sogs pa gsungs te/_sems can gyi khams ma lus shing lus pa med pa rnams sangs rgyas kyi byang chub bsgom pa ni mgu bar bya ba'o/_/des bde ba dang yid bde ba myong bar bya ba'i don du'o/_/de bzhin gshegs
[\[55b.2\]]pa thams cad kyi bdud kyi las yin pas na bdud kyi las te/_sangs rgyas kyi byang chub la rjes su chags pa'o/_/de nyid ni dngos grub kyi mchog ste/_de thob cing reg par bya ba de dag gi rgyu'i phyir te/_sems can gyi khams rnams kyi rdo rje chags pa'i ting nge 'dzin thob pa'i
[\[55b.3\]]don du zhes bya ba'i tha tshig go/_/bar du zhes bya ba'i sgras ni rdo rje sems dpa' la sogs pa'i yang zhes ston to/_/rdo rje'i mda' des de bzhin gshegs pa thams cad la bdud byed cing zhes bya ba ni bdag nyid dang mnyam par byed ces bya ba'i don to/_/'di zhes bya ba ni
[\[55b.4\]]gang bcom ldan 'das kyis stsal pa gang yin pa'o/_/'di ci zhig yin zhe na/_sangs rgyas kun gyi 'dod chags kyi ye shes zhes bya ba ste/_byang chub kyi sems su nges pa ni 'dod chags kyi ye shes so/_/dri ma med ces bya ba ni nges pa'i tshul yin pa nyid kyis na 'dod
[\[55b.5\]]chags la sogs pa'i dri ma dang bral bas dri ma med pa'o/_/'dis ci zhig byed ce na/_'dod chags kyis ni chags bral bcom/_/zhes bya ba gsungs te/_'dod chags 'dis sangs rgyas kyi byang chub la rgyab kyis phyogs pa'i sems can bcom nas/_bde
[\[55b.6\]]ba thams cad sbyin par byed/_/ces bya ba/_sems can rnams la bla na med pa yang dag par rdzogs pa'i byang chub kyi rang bzhin can gyis bde ba thams cad nges par sbyin par byed cing stsol bar mdzad pa'o/_/de ltar rdo rje chags pas de bzhin gshegs pa thams cad
[\[55b.7\]]rjes su mnyes par bya ba gsungs nas/_de nas zhes bya ba la sogs pas rdo rje legs pas de bzhin gshegs pa thams cad dgyes par bya bar gsungs pa yin te/_bcom ldan 'das kyi snying po 'di rang gi thugs ka nas phyung ngo zhes bya bar sbyar ro/_/yang zhes bya ba ni
[\[56a\]]
[\[56a.1\]]rdo rje chags pa la ltos pa'o/_/rab tu dga' zhes bya ba ni yid bde ba ste/_zag pa med pa'i dga' ba'o/_/des ni mdzes shing 'bar bas na rgyal po'o/_/byang chub sems dpa' chen po rab tu dga' ba'i rgyal po de nyid ni rdo rje sems dpa'i tshul
[\[56a.2\]]lo/_/de'i dam tshig ni legs so zhes bya ba la sogs pa'i tshul lo/_/de byung ba ni sems dpa' ste rnam par snang mdzad la sogs pa'i thugs kar gnas pa'i sems dpa' gang las sems dpa'i rdo rjer gyur pa de byin gyis brlabs pa'i phyir/_rdo rje ltar mi phyed
[\[56a.3\]]pa'i ting nge 'dzin gang yin pa de la ming de skad ces bya ba de la snyoms par zhugs te/_dga' ba'i phyag rgya la sogs pa'i rnam par 'phrul pa rdzogs par mdzad par thugs rtse gcig tu mdzad do zhes bya ba'i don to/_/de bzhin gshegs pa thams cad kyi rab tu
[\[56a.4\]]dga' ba'i dam tshig ces bya ba ni/_de bzhin gshegs pa thams cad kyi rab tu dga' ba ni mgu ba'o/_/de'i dam tshig ni rgyu'o/_/gang la ming de skad ces bya ba'i de bzhin gshegs pa'i snying po de rang gi thugs ka nas phyung bar gyur pa ni badzra sA d+hu zhes bya ba ste/_legs
[\[56a.5\]]so zhes bya ba la sogs pa'i tshul gang bshad ma thag pa dang phyis ston pa ste/_badzra sA d+hu zhes bya ba'i sgra'i tshul du phyung bar gyur to zhes bya ba'i tha tshig go/_/de nas zhes bya ba la sogs pa la/_bcom ldan 'das de nyid rdo rje dgyes pa'i dbyibs su gyur te/_phyag gnyis
[\[56a.6\]]su gnas so zhes bya bar sbyor ro/_/badzra sA d+hu zhes bya ba'i sgra ni de bzhin gshegs pa thams cad kyi thugs las phyung ma thag pa zhes bya ba ni/_de bzhin gshegs pa lnga'i thugs las so/_/bcom ldan 'das rdo rje 'dzin pa ni zla ba dang rdo rje'i rnam pa'o/_/legs so zhes bya bar
[\[56a.7\]]gyur nas zhes bya ba ni mgu ba'i phyag rgya'i gzugs su gyur nas/_bcom ldan 'das rnam par snang mdzad kyi phyag gnyis su gnas so/_/de nas rnam par snang mdzad kyi phyag gnyis na gnas pa'i rdo rje dgyes pa'i dbyibs phyag rgya'i gzugs las da bzhin gshegs pa'i sku rnams
[\[56b\]]
[\[56b.1\]]byung nas legs so zhes bya ba la sogs pa byas nas/_de bzhin gshegs pa'i thugs la gnas nas ched du brjod pa ched du brjod do zhes bya bar sbyar ro/_/de bzhin gshegs pa thams cad kyis legs so zhes bya ba ni rdo rje legs pa'o/_/sogs pa zhes bya ba'i sgras ni
[\[56b.2\]]rdo rje sems dpa' la sogs pa gzhan rnams kyi yang bsdus te/_de la sogs pa byas nas sangs rgyas kyi sku de rnams las rdo rje legs pa'i sku gcig pur gyur to/_/ci'i phyir zhe na/_rdo rje sems dpa'i ting nge 'dzin ni shin tu dga' bar byed pa nyid dang zhes bya ba gsungs
[\[56b.3\]]te/_shin tu rab tu dga' zhing yid bde ba gang yin pa de ni shin tu dga' bar bya ste/_byang chub sems dpa' chen po rab tu dga' ba'i rgyal po skyed par byed pa'i rnam par mi rtog pa'i yid bde ba'i rang bzhin nyid ni shin tu dga' bar byed pa'o/_/de'i ngo bo nyid ni shin tu
[\[56b.4\]]dga' bar byed pa nyid de gang gi ngo bo yin zhe na/_rdo rje sems dpa'i ting nge 'dzin te/_rdo rje sems dpa' ni 'dir snga ma bzhin du sems dpa'i rdo rje'o/_/de nyid ni thams cad 'byin pa yin par shes par bya'o/_/rab tu dga' ba'i rgyal po'i skur gyur pa gcig pu
[\[56b.5\]]ni stong pa nyid kyis na rab tu brtan pa'i phyir ro/_/de bas na 'dres shing sra bar gyur pa ste/_rab tu dga' ba'i rgyal po ni rdo rje'i rang bzhin no/_/e ma'o thams cad mkhyen kun gyi/_/zhes bya ba ni thams cad mkhyen pa ste sangs rgyas rnams kyi'o/_/legs sbyin nang
[\[56b.6\]]na bdag mchog pas/_/zhes bya ba ni ma tshang ba med pa kun gyis legs par sbyin pa nyid ni bdag nyid yin te/_rnam par rtog pa med du zin kyang sngon gyi 'phen pa'i shugs kyis phyogs bcu'i sems can thams cad mgu bar byed pa yin pa'i phyir ro/_/ci zhig ngo mtshar che zhe na/_
[\[56b.7\]]rnam rtog bral ba de dag gis/_/nges par dgyes pa bskyed pa yin/_/zhes gsungs te/_gang gi phyir rnam rtog dang bral zhing rnam par mi rtog pa'i ye shes kyi rang bzhin gyi sangs rgyas rnams kyang nges par dgyes pa ste/_dga' ba bskyed par nus pa 'di ni ngo mtshar to/_/_
[\[57a\]]
[\[57a.1\]]'di skad ston te/_sangs rgyas rnams kyi sngon gyi 'phen pa'i shugs kyis zad pa med pa'i mgu ba'i ngo bo ni bdag yin te/_bdag gis de rnams rnam par mi rtog pa'i rang bzhin gyis dgyes pa bskyed do zhes bya ba 'di gdul bya rnams kyis de ltar mthong
[\[57a.2\]]ba yin no/_/de nas zhes bya ba la sogs pa la bka' nod cing bzhugs par gyur to zhes bya bar sbyar ro/_/de nas byang chub sems dpa' chen po rab tu dga' ba'i rgyal po'i sku de zhes bya ba ni gang gis 'das ma thag pa'i ched du brjod pa gsungs so/_/de bzhin gshegs pa
[\[57a.3\]]thams cad kyi rgyab na zla ba'i dkyil 'khor la gnas par gyur nas zhes bya ba ni bcom ldan 'das mi bskyod pa'i rgyab na'o/_/yang bka' nod cing bzhugs par gyur to zhes bya ba ni sngar ni rdo rje chags pa'i gzugs kyis rjes su mnyes par bya ba'i phyir bka' nod pa yin la da ltar
[\[57a.4\]]ni de bzhin gshegs pa thams cad kyi dgyes pa bskyed par bya ba'i phyir yin no zhes bya ba ni yang gi sgra'i don yin no/_/de nas zhes bya ba la sogs pa la rdo rje dgyes pa de'i lag pa gnyis su de bzhin du sbyin no zhes bya bar sbyor ro/_/de bzhin gshegs pa thams cad mnyes
[\[57a.5\]]par byed pa'i zhes bya ba la sogs pa la/_de bzhin gshegs pa thams cad kyi mnyes par byed pa ni dgyes pa bskyed pa ste don des ni rdo rje dgyes pa'i phyag rgya la de skad ces bya'o/_/de la dmigs pa'i ting nge 'dzin ni rdo rje ltar mi phyed pas ming de skad ces bya ste/_de la
[\[57a.6\]]snyoms par 'jug pa ni rdo rje mgu ba sbyin pa'i rnam par thugs gcig tu mdzad ces bya ba'i don to/_/de bzhin gshegs pa thams cad kyi rab tu dgyes pa bla na med pa ni zag pa med pa'i dga' ba'o/_/de'i ye shes ni mngon sum du byas pa yin pas de bzhin gshegs pa
[\[57a.7\]]thams cad kyi rab tu dgyes pa bla na med pa'i ye shes so/_/de'i dam tshig ni bskyed pa'i rgyu dgyes pa'i rdo rje'i phyag rgya'o/_/sems can gyi khams ma lus shing lus pa med pa thams cad mgu bar byas pas bde ba dang yid bde ba thams cad myong bar bya ba ni mngon sum du bya
[\[57b\]]
[\[57b.1\]]ba ste de'i don du dgyes pa'i phyag rgya byin pa yin no/_/de bzhin gshegs pa thams cad kyi dgyes pa'i ro bla na med pa zhes bya ba la sogs pa la/_de bzhin gshegs pa thams cad kyi zag pa med pa'i ye shes dgyes pa ni/_de bzhin gshegs pa thams cad kyi dgyes pa bla na
[\[57b.2\]]med pa ste yid bde ba yin la/_de'i ro ni dgyes pa'i nyams so/_/de nyid ni dngos grub kyi dam pa ste thob pa nyid 'bras bu yin te de'i phyir/_rdo rje legs pa nyid thob pa'i phyir ro/_/bar du zhes bya ba'i sgras ni sa dang pha rol tu phyin pa la sogs pa ma gsungs pa rnams kyang bsdu'o/_/_
[\[57b.3\]]rab tu dga' ba'i rgyal po de'i zhes bya ba ni rab tu dga' bas 'bar bar bya ba'i phyir ro/_/de bzhin du sangs rgyas lnga'i dbu rgyan dang dar dpyangs kyi dbang gis dbang bskur nas rdo rje dgyes pa zhes bya ba mi phyed pa'i dga' ba mnga' bas na rdo rje dgyes pa'o/_/de bzhin gshegs pa
[\[57b.4\]]thams cad rab tu dgyes par byed pa'i rang bzhin du byed cing ched du brjod pa 'di gsungs pa yin te/_sangs rgyas kun gyi zhes bya ba ni/_bcom ldan 'das kyi thad nas bdag gis rnyed pa gang yin pa 'di'o/_/ci zhig las can zhe na/_legs pa sbyin pa rab tu 'jug byed pas/_/_
[\[57b.5\]]zhes bya ba smos te/_dga' ba bskyed pa'o/_/de bas na rdo rje thams cad dgyes par byed ces bya ba ste mi phyed pa'o/_/lha rdzas zhes bya ba ni lha rnams kyi yin pas na lha rdzas te/_de bzhin gshegs pa thams cad kyi rang bzhin can gyi lha rnams kyi yin gyi gzhan gyis ni ma yin no/_/_
[\[57b.6\]]dgyes pa spel ba'o zhes bya ba ni zag pa med pa'i yid bde ba'i rgyu mngon par 'phel bar byed pa'o/_/de ltar na rdo rje legs pas de bzhin gshegs pa thams cad legs so zhes bya bas mnyes par byed pa yin no/_/byang chub kyi sems chen po dang zhes bya ba ni mi bskyod pa'i thugs
[\[57b.7\]]te/_de las byung ba'i rdo rje sems dpa' yang dbyer med pa'i nye bar gdags pas byang chub kyi sems chen po zhes bshad do/_/de bzhin gshegs pa thams cad spyan 'dren pa'i dam tshig dang zhes bya ba ni de bzhin gshegs pa thams cad spyan 'dren pa ni spyan drangs pa'o/_/de'i dam tshig
[\[58a\]]
[\[58a.1\]]ni rgyu ste bcom ldan 'das rdo rje rgyal po'o/_/de bzhin gshegs pa thams cad mnyes par byed pa'i ye shes ni de bzhin gshegs pa thams cad mnyes par byed pa'i don gyi ye shes te rdo rje chags pa'o/_/dgyes pa chen po ni dgyes pa che ba ste/_rdo rje
[\[58a.2\]]legs pa'o/_/'di ni sdom pa gsungs pa yin no/_/de bzhin gshegs pa thams cad kyi dam tshig chen po'i sems dpa'o zhes bya ba ni mi bskyod pa la sogs pa'i tshul can gyi de bzhin gshegs pa thams cad kyi dam tshig chen po'i sems dpa' yin pas na dam tshig
[\[58a.3\]]chen po'i sems dpa' ste/_de rnams las skyes pa yin pa'i phyir ro/_/de yang thog ma dang tha ma med pa'i dam tshig chen po'i chos kyi dbyings kyi rang bzhin gyi sems dpa' ni dam tshig chen po'i sems dpa' ste/_gzugs stong pa'o/_/stong pa nyid gzugs so zhes
[\[58a.4\]]gsungs pa'i phyir ro/_/gzhan du yang bshad par bya ste/_byang chub kyi mtshan nyid can gyi sems bskyed pa ni/_mi bskyod pa'i rang bzhin yin no/_/de yang brtags pa las ldog pa'i dbye bas rnam pa bzhi'o/_/de la dbye ba ni 'di yin te/_rnam par rtog pa thams cad
[\[58a.5\]]kyis mi g.yo ba'i mi bskyod pa'i thugs te de nyid rnam par rtog pa'i chu bo las grol bar byed pas grol ba'i sems so/_/grol bar byed pa nyid kyis grol bar byed pas na de'i phyir grol ba'i sems so/_/rnam par rtog pa med pas ni dbugs 'byin pa'i ngo bo ste/_dbugs
[\[58a.6\]]'byin pa'i tshul de nyid kyis mchog tu yid bde ba thob pa mya ngan las 'das pa'i tshul thams cad ni rdo rje sems dpa' dang /_rdo rje rgyal po dang /_rdo rje chags pa dang /_rdo rje legs pa'i tshul yin par bshad do/_/de bas na 'di dag nyid la dam tshig chen po'i sems dpa'
[\[58a.7\]]zhes bshad de/_byang chub chen por sems bskyed pa las byung ba'i phyir ro/_/de yang dam tshig kyang yin la chen po yang yin pas na dam tshig chen po zhes bshad do/_/dam tshig chen po zhes su zhig la bshad ce na/_thog mtha' med pa'i sems dpa' ni rdo rje sems dpa'
[\[58b\]]
[\[58b.1\]]zhes gsungs pas chos bdag med pa'i tshul gyis thams cad du khyab pas/_de'i phyir dam tshig chen po'o/_/gzhan yang /_byang chub sems bzang gang yin te/_/rdo rje sems dpa' yang dag 'byung /_/bsdu ba'i dngos po bzhi rnams na/_/rdo rje rgyal por de byung ngo /_/sems
[\[58b.2\]]can smin byed 'di chags pa/_/yang dag byang chub spyod legs pa/_/dam tshig che sems zhes bya ba/_/byang chub sems las yang dag byung /_/zhes bshad pa yin no/_/de ltar rdo rje legs pa'i tshul gyis sems can yang dag pa'i byang chub kyi spyod pas dri ma thams cad dang
[\[58b.3\]]bral bar gyur nas/_dbang bskur bar bya'o zhes bstan par bya ba'i phyir/_de nas zhes bya ba la sogs pa gsungs pa yin te/_yang bcom ldan 'das kyis de bzhin gshegs pa thams cad kyi snying po rang gi thugs ka nas byung ngo zhes bya bar sbyar ro/_/legs so zhes bya
[\[58b.4\]]ba'i tshul la ltos na yang zhes bya ba'i sgra smos so/_/nam mkha' ni mnyam pa nyid kyi ye shes so/_/snying po ni bskyed pa'i gnas te de lta bu'i sems dpa'i rdo rje gang la mnga' ba de ni nam mkha'i snying po'o/_/de'i dam tshig ni nam mkha' thams cad kyi zer la sogs pa'i
[\[58b.5\]]tshul lo/_/de byung ba ni sems dpa'i rdo rje gang las rin po che lta bur gyur pa'o/_/de byin gyis brlabs pa ni brtan par bya ba'i phyir sprul pa'i don rdo rje ltar mi phyed pa'i ting nge 'dzin la ming de skad ces bya ba'i tshul nyid kyi ting nge 'dzin la snyoms par zhugs pa ste/_byang chub
[\[58b.6\]]sems dpa' chen po nam mkha'i snying po'i 'od zer la sogs pas sprul pa rnams bskyed pa'i rnam par thugs rtse gcig par mdzad ces bya ba'i tha tshig go/_/de bzhin gshegs pa thams cad kyi dbang bskur ba'i dam tshig ces bya ba la/_de bzhin gshegs pa thams cad
[\[58b.7\]]kyi dbang bskur ba ni nam mkha'i snying po'o/_/de nyid ni 'da' bar mi bya ba yin pas na dam tshig ste/_de las byung ba nyid kyis na ming de skad ces bya ba'i tha tshig go/_/de bzhin gshegs pa thams cad kyi thugs las zhes bya ba na de'i rang gi thugs ka nas byung bar gyur pa na/_
[\[59a\]]
[\[59a.1\]]badzra rat+na zhes bya ba yin no/_/de nas zhes bya ba la sogs pa la/_de nyid bcom ldan 'das nam mkha' thams cad kyi 'od zer du gyur nas byung zhes bya bar sbyar ro/_/de bzhin gshegs pa thams cad kyi thugs las zhes bya ba ni rnam par snang mdzad la
[\[59a.2\]]sogs pa de bzhin gshegs pa lnga'i thugs las so/_/byung ma thag pa zhes bya ba ni/_/badzra rat+na zhes bya ba'i sgra'i tshul byung ma thag tu'o/_/thams cad nam mkha' dang mnyam pa zhes bya ba ni thams cad kyang yin la nam mkha' yang yin pas na thams cad nam mkha'o/_/de'i
[\[59a.3\]]mnyam pa nyid ni phyogs bcu thams cad med par bsgom pa dang /_don dam par ni rin po che'i rigs sgom pa'o/_/de'i ye shes ni nam mkha' thams cad dang mnyam pa nyid kyi ye shes so/_/de gang gis shin tu rtogs pa de la de skad ces bya ste/_de'i ngo bo nyid yin pa'i phyir
[\[59a.4\]]shin tu rtogs pa yin pa'i phyir zhes bya'o/_/de su zhig yi zhe na/_rdo rje sems dpa'i ting nge 'dzin zhes gang gsungs pa yin te/_nam mkha'i 'od zer skyed par byed par sems rtse gcig pa nyid ni rdo rje sems dpa'i ting nge 'dzin to/_/bcom ldan 'das rdo rje 'dzin pa
[\[59a.5\]]de nyid de zhes bya ba ni sems dpa'i rdo rje'i rang bzhin no/_/nam mkha' thams cad kyi 'od zer du gyur nas byung ngo zhes bya ba la/_nam mkha' thams cad kyi 'od zer ni/_sngon po dang /_dmar po dang /_ser po dang /_shel gyi mdog can ni nam mkha' thams cad kyi 'od zer te/_
[\[59a.6\]]ri'i rgyal po ri rab kyi grags pa nyid bshad pa yin no/_/rin po che sna bzhi'i rang bzhin de'i 'od zer gyis khyab pa yin te/_'di lta ste/_'dzam bu'i gling 'di ni nam mkha' gcig tu sngo bar snang ngo /_/de bzhin du shar gyi lus 'phags po ni shel gyi mdog can no zhes bya ba'i
[\[59a.7\]]bar du'o/_/nam mkha' thams cad kyi 'od zer de dag gis 'jig rten gyi khams thams cad snang bar byas pa ni gsal bar byas pa'o/_/thams cad nam mkha'i dbyings lta bu ni nam mkha'i 'od zer gyi rang bzhin no/_/gyur pa ni grub pa'o/_/de nas zhes bya ba la sogs pa
[\[59b\]]
[\[59b.1\]]la/_nam mkha'i khams thams cad kyi 'od zer gyi tshogs bcom ldan 'das rnam par snang mdzad kyi thugs su zhugs nas rdo rje rin po che'i dbyibs su gyur nas bcom ldan 'das kyi phyag gnyis su gnas so zhes bya bar sbyar ro/_/rgyu gang gis she na/_rdo rje sems dpa'i
[\[59b.2\]]ting nge 'dzin shin tu bsgoms pa'i phyir zhes bya ba gsungs te/_shin tu yongs su bsgoms pas na shin tu bsgoms pa ste/_de bas na shin tu bsgoms par gyur pa nyid kyi phyir ro/_/su zhig gi zhe na/_rdo rje sems dpa'i ting nge 'dzin zhes bya ba ste nam mkha'i khams thams
[\[59b.3\]]cad kyi 'od zer bsdus pa'i tshul gyis rdo rje rin po che gcig tu grub par byed pas sems rtse gcig pa ni/_'dir rdo rje sems dpa'i ting nge 'dzin te/_de shin tu bsgoms par gyur pa'i phyir ro/_/nam mkha'i khams thams cad kyi snying po'i rang bzhin zhes bya ba la nam mkha'i
[\[59b.4\]]khams kyang yin la thams cad kyang yin pas na/_nam mkha'i khams thams cad de/_rdo rje rin po che bskyed pa'i rgyu'i 'od zer bsdus pa'i tshul gyis rdo rje rin po che bskyed pa'i rgyu'i 'od zer spros pa thams cad do/_/de nyid ni snying po ste bskyed pa'i gnas gang la yod pa'i rdo rje rin
[\[59b.5\]]po che'i dbyibs de ni/_nam mkha'i khams thams cad kyi snying po'i rang bzhin te/_de'i ngo bo nyid ces bya ba'i tha tshig go/_/tshad ji tsam zhe na/_'jig rten gyi khams thams cad kun du khyab par song ba ni 'jig rten gyi khams thams cad du mnyam par 'jug pa'o/_/de nyid kyi
[\[59b.6\]]tshad gang la yod pa de ni 'jig rten gyi khams thams cad du mnyam par 'jug pa'i tshad tsam mo/_/de gang zhig yin zhe na/_rdo rje rin po che'i dbyibs zhes bya ba gsungs te/_rdo rje rin po che'i dbyibs kyang yin la rin po che yang yin pas rdo rje rin po che chen po'i dbyibs te rdo rje rtse lnga
[\[59b.7\]]pa'i rtse mo can gyi yid bzhin gyi nor bu rin po che 'di ni/_rdo rjes nye bar mtshan pas na rdo rje rin po che'i dbyibs zhes bya ba la/_nam mkha' thams cad khyab pas na chen po'o/_/bcom ldan 'das kyi phyag gnyis su gnas so zhes bya ba ni bsdu ba mdzad nas bcom ldan 'das rnam
[\[60a\]]
[\[60a.1\]]par snang mdzad kyi thugs ka nas byung ste de nyid kyi phyag gnyis su gnas pa'o/_/de nas rdo rje rin po che zhes bya ba la sogs pa la/_rdo rje rin po che'i dbyibs de las de bzhin gshegs pa rnams kyi sku dang /_byang chub sems dpa'i skur gyur
[\[60a.2\]]nas thugs la gnas nas ched du brjod pa 'di ched du brjod do zhes bya bar sbyar ro/_/de nas rin po che'i dbyibs de las zhes bya ba ni/_rnam par snang mdzad kyi phyag na gnas pa las so/_/de bzhin gshegs pa thams cad kyi dbang bskur ba la sogs pa zhes bya ba ni
[\[60a.3\]]rnam par snang mdzad la sogs pa de bzhin gshegs pa rnams dang /_gdul bya rnams la nam mkha'i snying po'i gzugs su gyur pa ni dbang bskur ba'o/_/de la sogs pa de bzhin gshegs pa thams cad kyi rdzu 'phrul dang cho 'phrul rnams gang yin pa de la de skad ces bya ste
[\[60a.4\]]de dag 'jig rten gyi khams thams cad du byas nas so/_/sogs pa'i sgras ni byang chub tu sems bskyed pa la sogs pa bsdu'o/_/de bzhin gshegs pa de rnams kyis kyang 'jig rten gyi khams thams cad du cho 'phrul rnams mdzad nas gcig tu gyur te/_byang chub
[\[60a.5\]]sems dpa' sems dpa' chen po nam mkha'i snying po'i skur gyur to/_/rgyu ci zhig gi phyir zhe na/_rdo rje sems dpa'i ting nge 'dzin ni nam mkha'i khams thams cad kyi snying po las shin tu byung ba dang zhes bya ba gsungs te/_nam mkha'i khams kyang yin la thams cad
[\[60a.6\]]kyang yin pas na nam mkha'i khams thams cad do/_/'jig rten gyi khams thams cad kyi rdul phra rab dang mnyam pa'i ji skad du bshad pa'i de bzhin gshegs pa rnams so/_/de nyid ni gang gis bskyed pa'i rgyu yin pa de la nam mkha' thams cad kyi snying po zhes bya ste/_
[\[60a.7\]]'phags pa nam mkha'i snying po'o/_/de ting nge 'dzin gang las shin tu byung bar gyur pa de ni shin tu byung ba'o/_/de'i ngo bo nyid yin pas na byung ba nyid do/_/de ltar nam mkha'i khams thams cad kyi snying po las shin tu byung ba yin pa'i phyir sems dpa'i ting nge 'dzin te/_de bzhin
[\[60b\]]
[\[60b.1\]]gshegs pa thams cad gcig tu mdzad pa'i tshul gyis 'phags pa nam mkha'i snying po skyed par byed par thugs rtse gcig tu mdzad pa'i tha tshig go/_/gcig pa'i rgyud bshad nas ci'i phyir 'dres par gyur zhe na shin tu brtan pa'i phyir zhes bya ba gsungs te/_rnam par
[\[60b.2\]]rtog pa thams cad dang bral ba'i phyir zhes bya ba'i don to/_/e ma'o dbang bskur mchog ni bdag yin no/_/zhes bya ba nam mkha' dang mnyam pa'i ye shes kyi bdud rtsi la longs spyod pas de bzhin gshegs pa thams cad kyi bag chags dang bcas pa'i nyon mongs
[\[60b.3\]]pa'i dri ma 'khrud pas na dbang bskur mchog ste/_dbang bskur bzang po ni dbang bskur ba'i mchog go/_/bdag nyid yin no zhes bya ba ni bdag nyid yin par ston to/_/khyed ji lta bu yin zhe na/_rdo rje rin chen bla na med pa'i zhes bya ba gsungs te rdo rje ni stong pa nyid kyi ye shes so/_/de
[\[60b.4\]]nyid ni sems can thams cad kyi bsam pa thams cad yongs su rdzogs pa'i rgyur gyur pas na rin po che dang 'dra ba'i phyir na rin chen no/_/de nyid bla na med pa ste/_'di'i gong na dam pa gzhan med pa'i phyir ro/_/ci zhig ngo mtshar che zhe na/_chags med rgyal ba yang /_khams gsum
[\[60b.5\]]dbang por dgongs pas na zhes bya ba gsungs te/_'di ni ngo mtshar che'o/_/ji skad du bshad pa'i nyon mongs pa bag chags dang bcas pa spangs pa gang khams gsum par zhen pa mi mnga' zhing chags pa med pa'i rgyal ba ste/_de bzhin gshegs pa sems can thams cad
[\[60b.6\]]kyi bsam pa thams cad yongs su rdzogs pa'i rgyu rin po che'i rigs su bskyed pa 'di ni khams gsum gyi dbang po'o/_/'di skad ston te de bzhin gshegs pa thams cad gang yin pa de ni bdag yin la/_bdag gang yin pa de ni de bzhin gshegs pa thams cad do/_/des na
[\[60b.7\]]de rnams dang bdag tha mi dad pa'i tshul gyis dbang bskur bar gyur pas na khams gsum gyi bdag por gyur pa yin mod kyi/_kun rdzob tu de rnams las tha dad par gdul bya rnams kyis mthong ba 'di ni ngo mtshar che'o/_/de rnams kyang sngon gyi 'phen pa'i shugs kyis rnam par mi rtog
[\[61a\]]
[\[61a.1\]]pa'i sbyor bas bdag po mdzad pas gdul bya rnam par rtog pa dang bcas pas de ltar mthong ba 'di yang ngo mtshar che'o/_/de bzhin gshegs pa thams cad kyi spyan snga na zhes bya ba ni/_bcom ldan 'das rin chen 'byung ldan gyi mdun na'o/_/yang bka' nod cing
[\[61a.2\]]bzhugs par gyur to zhes bya ba ni rdo rje legs pa'i gzugs kyis ni dgyes pa bskyed pa'i phyir bka' nod pa yin la/_da ltar ni rin po che'i rigs kyi 'khor los sgyur ba nyid du yin pas na yang gi sgras smos so/_/de nas zhes bya ba la sogs pa la/_bcom ldan 'das kyis lag tu
[\[61a.3\]]rdo rje nor bu byin no zhes bya bar sbyar ro/_/de bzhin gshegs pa thams cad kyi nor bu rin po che rdo rje zhes bya ba ni/_bcom ldan 'das rnam par snang mdzad kyi phyag na gnas pa'i rdo rje rin po che chen po ste/_de la dmigs pa'i ting nge 'dzin de la de skad ces bya'o/_/de la snyoms par
[\[61a.4\]]zhugs pa ni rdo rje rin po che sbyin pa'i rnam par thugs rtse gcig tu mdzad pa yin no zhes ston to/_/de ji lta bu yin zhe na/_de bzhin gshegs pa thams cad kyi zhes bya ba la sogs pa gsungs te/_de bzhin gshegs pa thams cad kyi dgongs pa ni rin po che'i rigs kyi tshul gyis sems
[\[61a.5\]]can gyi don mdzad par bzhed pa'o/_/de yongs su rdzogs par bya ba ni sems can gyi don mngon par 'dod pa'i don rdzogs par bya ba'o/_/de'i dam tshig ni rgyu ste/_de ni de bzhin gshegs pa thams cad kyi dgongs pa yongs su rdzogs pa'i dam tshig ces bya'o/_/ci'i
[\[61a.6\]]phyir rjes su brtsal zhe na/_sems can gyi khams zhes bya ba la sogs pa gsungs te/_sems can gyi khams ma lus shing lus pa med pa'i don thams cad yongs su grub par bya ba ni/_'jig rten dang 'jig rten las 'das pa'i don rnams thob pa'o/_/des na 'di'i bde ba
[\[61a.7\]]thams cad myong bar bya ba'i don du byin pa yin no/_/de bzhin gshegs pa thams cad kyi don phun sum tshogs pa ni 'phags pa nam mkha'i snying po'o/_/don phun sum tshogs pa nyid ni dngos grub dam pa'o/_/de'i mngon du byas pa ni thob pa'o/_/thob par bya ba'i phyir de thob par bya
[\[61b\]]
[\[61b.1\]]ba'i don du'o/_/rdo rje rin po che'i 'khor los sgyur ba nyid du zhes bya ba la/_rdo rje rin po che ni rin po che'i rigs so/_/de rnams kyi 'khor lo ni dkyil 'khor sprul pa dang bri ba dag go/_/de bskor ba'i ngang tshul gang la yod pa de ni 'khor lo bskor ba'o/_/de'i ngo bo nyid yin pas na rin po
[\[61b.2\]]che'i 'khor lo bskor ba nyid do/_/de la rdo rje rin po che'i 'khor lo bskor ba nyid du ci zhig gis bya zhe na/_rdo rje rin po che'i myu gu'i dbang gis dbang bskur nas zhes bya ba yin te/_rdo rje rin po che'i myu gu ni dum bu bzhi las 'og nas bshad pa'i oM badzra rat+na ku ru hUM zhes bya ba/_rdo rje
[\[61b.3\]]rin po che'i myu gus dbang bskur ba ni rdo rje rin po che'i myu gu'i dbang bskur te/_des dbang bskur ba'o/_/'dis ni 'di skad ston te/_dum bu bzhi pa las 'khor los sgyur bar sprul pa yang /_'og min du mngon par byang chub nas mi bskyod pa la sogs pa'i de bzhin gshegs
[\[61b.4\]]pa bzhis yongs su bskor te babs nas/_de bzhin gshegs pa'i rigs su nam mkha'i snying po la yang de nyid kyis mi bya'o/_/khyad par ni 'di yod de/_'di ltar 'dir ni sangs rgyas lnga'i rin po che'i dbu rgyan dang /_dar dpyangs kyis dbang bskur la/_nor bu'i rigs kyi
[\[61b.5\]]'khor los sgyur bar ni rdo rje rin po che'i myu gus rin po che'i dbu rgyan dang dar dpyangs kyis dbang bskur ba'o/_/gang gi phyir 'di'i rgyud phyi ma las/_de bzhin gshegs pa thams cad kyi rigs kyi dbang bskur ba la/_rdo rje dbyings kyi dbang phyug ma la sogs pa de bzhin gshegs pa
[\[61b.6\]]lnga'i phyag rgyas de bzhin gshegs pa lnga'i dbu rgyan gyi tshul gyis bya bar bstan la/_nor bu'i rigs kyi dbang bskur bar ni rdo rje rin po che'i myu gus so/_/gang rdo rje dbyings kyi dum bur mi bskyod pa'i rigs gang yin pa de ni/_de bzhin gshegs pa'i rigs yin la/_rin chen 'byung
[\[61b.7\]]ldan gyi rigs gang yin pa de ni rin po che'i rigs so/_/de bzhin du don yod par grub pa'i rigs gang yin pa de ni las kyi rigs yin no zhes bya ba'i bar du de ltar ni smra bar nus pa yang ma yin te ci'i phyir zhe na/_rdo rje dbyings kyi dum bu thams cad ni de bzhin gshegs pa'i rigs
[\[62a\]]
[\[62a.1\]]so zhes bya ba nas/_don thams cad grub pa'i dum bu thams cad ni nor bu'i rigs so zhes rgyud phyi ma las bshad pa dang /_bshad pa'i rgyud las kyang de bzhin gshegs pa'i rigs dbang du mdzad nas/_rdo rje sems dpa' dang /_rdo rje rin chen dang /_rdo rje chos
[\[62a.2\]]dang /_rdo rje las rnams sangs rgyas lnga'i dbu rgyan dang dar dpyangs kyis dbang bskur bar bya'o/_/zhes gsungs pa yin no/_/rdo rje nor bu de zhes bya ba ni bcom ldan 'das kyi phyag na gnas pa'o/_/lag pa gnyis su byin no zhes bya ba ni lag pa gnyis kar yang ngo /_/'dis ni rin
[\[62a.3\]]po che'i rigs kyi dkyil 'khor sprul pa'i dang po sbyor ba'i ting nge 'dzin bstan pa yin no/_/gzhung bsdus pas gzhung rgyas pa khong du chud par bya ba'i phyir te/_gzhan du ni gleng gzhi dang bcas par brjod dgos par 'gyur ro/_/rdo rje dbyings kyi dkyil 'khor gyi rgyal po
[\[62a.4\]]mchog sgom pa pos ni sangs rgyas lnga'i dbu rgyan dang dar dpyangs kyi dbang gis dbang bskur bar bya'o/_/rdo rje rin po che'i myu gus ni ma yin te/_de ni don gzhan yin pa'i phyir ro/_/de nas zhes bya ba la sogs pa la/_g.yon pa bsnyems pas bzhugs nas g.yas pa'i khu tshur
[\[62a.5\]]gyis rdo rje nor bu 'dzin pa dang /_dpral ba'i gnas su 'jog cing ched du brjod pa 'di ched du brjod pa yin te/_rdo rje sems dpa' dang /_rin po che dang /_chos dang /_las ni bsnyems pa'i tshul gyis bzhugs pa yin no zhes bshad pa yin no/_/sangs rgyas kun gyi 'di zhes bya ba ni
[\[62a.6\]]bcom ldan 'das rnam par snang mdzad las thob pa gang yin pa de'o/_/'di ci zhig yin zhe na/_sems can khams la dbang bskur ba/_/zhes bya ba gsungs te/_de bzhin gshegs pa la sogs pa'i rin po ches sems can gyi khams rnams nam mkha'i snying por byed pa
[\[62a.7\]]ni dbang bskur ba'o/_/bdag yin te bdag gi lag tu byin pas na zhes bya ba ni rin po che'i phyag rgya gang yin pa ni bdag yin la/_bdag de rin po che'i phyag rgya yin no/_/de ltar yin pa de'i phyir/_rin chen la ni rin chen bzhag_/ces bya'o/_/de ltar rdo rje rin chen gyis de
[\[62b\]]
[\[62b.1\]]bzhin gshegs pa thams cad dbang bskur la dbang bskur bar gyur pas ni nyon mongs pa'i mun pa'i gnas med pas nyi mar gyur pa'i ye shes su 'gyur ba yin pas/_de nas zhes bya ba la sogs pas rdo rje nyi ma'i 'od kyis snang bar byas so zhes ston pa yin no/_/de nas bcom
[\[62b.2\]]ldan 'das kyis de bzhin gshegs pa thams cad kyi snying po 'di rang gi thugs ka nas byung ngo zhes bya bar sbyar ro/_/de nas zhes bya ba'i sgras ni 'das ma thag pa'o/_/yang zhes bya ba'i sgras ni 'phags pa nam mkha'i snying po la ltos pas so/_byang chub sems dpa'
[\[62b.3\]]chen po yang yin la/_gzi brjid chen po yang yin pas byang chub sems dpa' chen po gzi brjid chen po'o/_/de nyid ni sems dpa'i ste/_rdo rje lta bu'i rdo rje 'dzin pa chen po'o/_/de'i dam tshig ni nyi ma'i dkyil 'khor la sogs pa'i gzugs so/_/de 'byung ba ni
[\[62b.4\]]rin po che lta bu'i sems dpa'i rdo rje gang las de 'byung ba'o/_/de byin gyis brlabs pa ni brtan par bya ba'i phyir/_ting nge 'dzin gang yin pa de la snyoms par zhugs nas nyi ma'i dkyil 'khor la sogs pa sprul cing bskyed pa'i rnam par thugs rtse gcig tu mdzad ces bya ba'i don to/_/_
[\[62b.5\]]de bzhin gshegs pa thams cad kyi 'od zer rnams ni de bzhin gshegs pa thams cad kyi 'od zer te/_nyi ma'i dkyil 'khor la sogs pa'i rang bzhin no/_/de'i dam tshig ni rgyu'o/_/gang la ming de skad ces bya ba'i de bzhin gshegs pa thams cad kyi snying po gang yin pa de
[\[62b.6\]]rang gi thugs ka nas byung ba ni rang nyid kyis ston par gyur pa ste/_badzra te dza zhes bya ba'o/_/de nas phyag gnyis su gnas so zhes bya bar sbyar ro/_/bcom ldan 'das phyag na rdo rje zhes bya ba ni sems dpa'i rdo rje'i gzugs so/_/nyi ma'i dkyil 'khor chen po zhes bya ba ni
[\[62b.7\]]nam mkha' thams cad kyi tshad dang mnyam pa yin pas de'i phyir nyi ma'i dkyil 'khor chen po zhes bya'o/_/de nas bsdu ba byas nas de bzhin du de bzhin gshegs pa thams cad kyi byin gyi rlabs kyis bcom ldan 'das rnam par snang mdzad kyi thugs su zhugs te/_
[\[63a\]]
[\[63a.1\]]nam mkha' thams cad khyab pa rnams rdo rje nyi ma'i dbyibs gcig tu gyur la/_de ltar gyur nas byung ste/_de nyid kyi phyag gnyis su gnas so/_/de nas zhes bya ba la sogs pa la thugs la gnas te ched du brjod do zhes bya bar sbyar ro/_/de bzhin
[\[63a.2\]]gshegs pa thams cad kyi 'od zer 'gyed pa la sogs pa zhes bya ba ni sems can gyi khams ma lus par rdo rje nyi ma'i ting nge 'dzin bskyed pa ni/_de bzhin gshegs pa thams cad kyi 'od zer 'gyed pa'o/_/de ltar de la sogs pa'i de bzhin gshegs pa thams cad kyi rdzu
[\[63a.3\]]'phrul dang cho 'phrul gang yin pa de ni de bzhin gshegs pa thams cad kyi 'od zer 'gyed pa la sogs pa dang /_de bzhin gshegs pa thams cad kyi rdzu 'phrul dang cho 'phrul rnams te/_de rnams byas nas so/_/sogs pa'i sgras ni rdo rje sems dpa' la sogs pa'i rnam par
[\[63a.4\]]'phrul pa rnams gzung ngo /_/rdo rje sems dpa'i ting nge 'dzin ni shin tu gzi brjid che ba nyid dang zhes bya ba 'di la rab tu che ba'i gzi brjid mnga' bas na shin tu gzi brjid che ba ste/_de'i ngo bo nyid shin tu gzi brjid che ba nyid do/_/shin tu gzi brjid che ba nyid gang yin zhe na/_
[\[63a.5\]]sems dpa'i ting nge 'dzin ni zhes bya ba smos te/_de bzhin gshegs pa thams cad gcig tu mdzad nas byang chub sems dpa' rdo rje nyi ma'i gzugs kyi rang bzhin du gyur to zhes bya ba'i don to/_/rab tu brtan pa'i phyir zhes bya ba ni rnam par rtog pa thams cad kyis g.yo bar
[\[63a.6\]]mi nus pa'i phyir ro gcig tu 'dres pa ni 'dus par gyur pa ste rdo rje'i rang bzhin no/_/e ma'o dpe med gzi brjid ni/_/zhes bya ba ni 'di la mtshungs pa yod pa yin pas na dpe med gzi brjid do/_/sems can khams kun snang byed bdag_/ces bya ba ni/_nyon mongs pa'i mun nag
[\[63a.7\]]thams cad sel bar byed pa'i ye shes kyi nyi ma sems dang sems las byung ba'i mtshan nyid can gyi sems can gyi khams rnams kyi snang ba mdzad pas na kun du snang byed do/_/'di'i phrin las bstan pa yin no/_/'dir ci zhig ngo mtshar che zhe na/_gang gi phyir zhes bya ba la sogs pa gsungs te/_
[\[63b\]]
[\[63b.1\]]gang gi phyir spyod bar byed pa'i gzi brjid yin zhes bya bar sbyar ro/_/gang gi zhe na/_sangs rgyas dag pa'i zhes bya ba la sogs pa gsungs te/_bag chags dang bcas pa'i nyon mongs pa spangs pas dag par gyur ba'i sangs rgyas bcom ldan 'das de rnams kyi gzi brjid kyang spyod
[\[63b.2\]]par byed pa'i ye shes kyi nyi ma 'bar ba yin pa 'di ni ngo mtshar che'o/_/'di skad ston pa yin te/_ma dag pa dang tha dad pa'i tshul gyis de bzhin gshegs pa sbyong ba yin no/_/de rnams shin tu dag pa yin pa'i phyir bdag dang rang bzhin tha mi dad pa yin pas bdag nyid la byed pa por
[\[63b.3\]]'gyur ba ni 'gal ba yin pa'i phyir/_bdag de rnams sbyong bar byed pa ma yin mod kyi 'on kyang gdul bya rnams kyis de ltar mthong ba yin no/_/de nas zhes bya ba la sogs pa la/_byang chub sems dpa' chen po dri ma med pa'i gzi brjid de/_bka' nod cing bzhugs par gyur to
[\[63b.4\]]zhes par sbyar ro/_/byang chub sems dpa' chen po yang yin la dri ma med pa'i gzi brjid kyang yin pas/_byang chub sems dpa' chen po dri ma med pa'i gzi brjid do/_/de bzhin gshegs pa thams cad kyi g.yas phyogs su gnas so zhes bya ba ni bcom ldan 'das rin
[\[63b.5\]]chen 'byung ldan gyi g.yas phyogs su'o/_/yang zhes bya ba ni nam mkha'i snying po la ltos nas yang gi sgras gsungs pa yin no/_/de nas zhes bya ba la sogs pa la/_bcom ldan 'das kyis rdo rje nyi ma'i lag tu byin no zhes bya bar sbyar ro/_/de nas de bzhin gshegs pa
[\[63b.6\]]thams cad kyi 'od kyi dkyil 'khor ni rdo rje nyi ma'i phyag rgya'o/_/de la dmigs pa'i ting nge 'dzin gang yin pa de bzhin gshegs pa thams cad kyi 'od kyi dkyil 'khor byin gyis brlab pa rdo rje zhes bya ba ste/_de la snyoms par zhugs pa ni rdo rje nyi ma sbyin pa'i rnam par ting nge
[\[63b.7\]]'dzin la snyoms par zhugs so zhes bya ba'i tha tshig go/_/de ji lta bu yin zhe na/_de bzhin gshegs pa thams cad kyi 'od kyi zhes bya ba la sogs pa gsungs te/_de bzhin gshegs pa thams cad kyi 'od zer rnams ni de bzhin gshegs pa thams cad kyi 'od zer te/_nyi ma'i
[\[64a\]]
[\[64a.1\]]'od zer rnams so/_/de rnams kyi dam tshig ni rgyu ste/_rdo rje nyi ma'i dkyil 'khor ro/_/ci'i phyir zhe na/_sems can gyi khams ma lus shing lus pa med pa rnams kyi gzi brjid mtshungs pa med pa ste/_nyi ma'i dkyil 'khor gyi phyag rgya'i
[\[64a.2\]]gzugs kyis bde ba dang yid bde ba yid bde thams cad myong bar bya ba'i phyir/_'di la dpe yod pa ma yin pas na mtshungs pa med pa ste/_rgyur gyur pa de zhes bya ba'i tha tshig go/_/de bzhin gshegs pa thams cad kyi rang gi 'od 'bar ba'o/_/de thob pa ni thob par gyur pa'o/_/_
[\[64a.3\]]de nyid ni dngos grub dam pa ste/_de'i phyir ni de'i don du ste byang chub sems dpa' chen po rdo rje nyi ma grub pa'i phyir zhes bya ba'i tha tshig go/_/bar gyi zhes bya ba'i sgras ni byang chub tu sems bskyed pa la sogs pa bsdu'o/_/de bzhin du zhes bya ba ni sangs rgyas lnga'i dbu rgyan
[\[64a.4\]]dang dar dpyangs kyi dbang gis dbang bskur nas so/_/rdo rje'i 'od ces bya ba ni 'di la mi phyed pa'i 'od mnga' bas na rdo rje'i 'od de/_gang gi phyir nyi ma'i phyag rgya de ni ri bo yang brtol te snang bar byed pa yin pas des 'bad par byed pa'i phyir rdo rje'i 'od do/_/rdo rje nyi ma des zhes
[\[64a.5\]]bya ba ni de bzhin gshegs pa thams cad snang bar byed cing sems can rnams/_de bzhin gshegs pa la sogs pa'i rang bzhin du byed pa'o/_/sangs rgyas kun gyi snang ba 'di/_/zhes bya ba ni/_bcom ldan 'das kyi gsal ba gang yin pa de'o/_/'di ji lta bu
[\[64a.6\]]yin zhe na/_mi shes mun nag 'joms byed pa/_/zhes bya ba gsungs te/_mi shes pa ni ma rig pa'o/_/mi shes pa de nyid ni mun pa mun pa mun nag go/_/de 'joms par byed pa ni 'jig par byed pa'o/_/shin tu rdul phran ji snyed pa/_/zhes bya ba ni 'jig rten gyi khams thams
[\[64a.7\]]cad kyi rdul phra rab kyi grangs dang mnyam pa'o/_/nyi ma'i 'od pas shin tu lhag_/ces bya ba ni 'jig rten gyi khams kyi rdul phra rab kyi grangs snyed kyi nyi ma bas lhag pa yod pa'i rdo rje nyi ma'o/_/'di skad ston pa yin te/_rdo rje chos kyi dbyings stong pa nyid kyi rang bzhin gyi
[\[64b\]]
[\[64b.1\]]de bzhin gshegs pa thams cad kyi sku de las byung ba'i rdo rje nyi ma mtha' yas pa yin pas na/_shin tu rdul phran ji snyed pa'i/_/nyi ma'i 'od bas shin tu lhag_/ces bya'o/_/de ltar rdo rje nyi ma'i 'od kyis de bzhin gshegs pa thams cad snang bar byas nas/_sgrib pa
[\[64b.2\]]thams cad dang bral ba'i byams pa'i bdag nyid can du gyur pa yin pas/_de nas zhes bya ba la sogs pas byams pa'i sbyin pa'i tshul gsungs pa yin no/_/bcom ldan 'das kyis de bzhin gshegs pa thams cad kyi snying po 'di rang gi thugs ka nas phyung ngo zhes bya bar
[\[64b.3\]]sbyar ro/_/yang zhes bya ba ni rdo rje nyi ma la ltos pa'o/_/byang chub sems dpa' chen po rin po che'i dpal zhes bya ba ni rin po che'i tog can gyi rin po che yang dag par bsgreng zhing thams cad kyi bsam pa yongs su rdzogs par byed pa nyid kyis na thams cad las mchog tu gyur
[\[64b.4\]]pa'i rin po che bsgreng ba'i bcom ldan 'das ni/_byang chub sems dpa' rin chen dpal te de nyid ni sems dpa'i rdo rje'o/_/de'i dam tshig ni rgyal mtshan la sogs pa'i gzugs so/_/de 'byung ba ni sems dpa'i rdo rje'i gzugs kyi rin po che gang las so/_/de byin gyis
[\[64b.5\]]brlab pa'i phyir rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs pa ni rgyal mtshan la sogs pa sprul cing bskyed pa'i rnam par thugs rtse gcig tu mdzad do zhes bya ba'i don to/_/de bzhin gshegs pa thams cad kyi dgongs pa ni
[\[64b.6\]]byams pa'i sbyin pas sems can gyi khams mgu bar bya bar mngon par bzhed pa'o/_/de yongs su rdzogs par byed pa ni phyogs bcur mi dmigs pa'i byams pa'i mthus sems can rnams kyi phan pa dang bde bas bsdus pa grub par yongs su dga' ba'i byang chub sems
[\[64b.7\]]dpa'i rdo rje dbal gyi rang bzhin no/_/de'i dam tshig ni rgyu ste ming de skad ces bya ba'i de bzhin gshegs pa thams cad kyi snying po gang yin pa'i snying po 'di rang gi thugs ka nas phyung bar gyur pa ni/_badzra ke tu zhes bya ba'o/_/bcom ldan 'das zhes bya ba la sogs pa la bcom
[\[65a\]]
[\[65a.1\]]ldan 'das rdo rje 'dzin pa sems dpa'i rdo rje'i gzugs kyis phyag gnyis su gnas so zhes bya bar sbyar ro/_/rgyal mtshan zhes bya ba la sogs pa la kha dog sna tshogs pa ni dkar po la sogs pa'o/_/de nyid ni gzugs te rang bzhin no/_/rgyan ni dar dang mu tig
[\[65a.2\]]chun 'phyang la sogs pa'i rgyan no/_/_dbyibs sna tshogs pa ni ring po la sogs pa rnam pa brgyad do/_/de thams cad gang la yod pa de ni kha dog gzugs dang rgyan dang dbyibs sna tshogs pa ste/_de lta bu rgyal mtshan du gyur te byung zhing 'thon nas rnam par snang mdzad kyi thugs
[\[65a.3\]]su zhugs te gcig tu 'dres par gyur nas rdo rje rgyal mtshan gyi dbyibs su gyur te/_bcom ldan 'das rnam par snang mdzad kyi phyag gnyis su gnas so/_/de nas zhes bya ba la sogs pa la byang chub sems dpa' chen po rin po che dbal gyi skur gyur nas/_thugs la gnas nas
[\[65a.4\]]ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi rin po che'i rgyal mtshan zhes bya ba la sogs pa la/_de bzhin gshegs pa thams cad kyi rin po che'i rgyal mtshan mngon par bsgreng ba na byang chub sems dpa' chen po rdo rje dpal gyi
[\[65a.5\]]rang bzhin rdzogs par byed pa la de bzhin gshegs pa thams cad kyi rin po che'i dbal bsgreng ba zhes bya'o/_/de la sogs ba sangs rgyas thams cad kyi rdzu 'phrul dang cho 'phrul gang dag yin pa de ni de bzhin gshegs pa thams cad kyi rin po che'i rgyal mtshan bsgreng ba la
[\[65a.6\]]sogs pa sangs rgyas thams cad kyi rdzu 'phrul dang cho 'phrul rnams te de byas nas so/_/sogs pa'i sgras ni dang pha rol tu phyin pa la sogs pa gzhan rnams kyang bsdu ste/_de bzhin du thams cad la yang shes par bya'o/_/rdo rje sems dpa'i ting nge 'dzin rin po che'i
[\[65a.7\]]dbal nyid dang zhes bya ba ni byang chub sems dpa' rin po che'i dbal gyi ting nge 'dzin de la dmigs pa nyid kyis na rin po che chen po'i dbal gyi ting nge 'dzin to/_/de'i ngo bo nyid yin pas na rin po che chen po'i dbal nyid do/_/de nyid kyis na rdo rje sems dpa'i ting nge 'dzin ni/_
[\[65b\]]
[\[65b.1\]]zhes bya ba ste/_'jig rten gyi khams kyi rdul phra rab dang mnyam pa'i de bzhin gshegs pa rnams gcig tu mdzad nas/_byang chub sems dpa' chen po rdo rje dbal gyi skur bskyed pa gang yin pa 'di ni/_'dir rdo rje sems dpa'i ting nge 'dzin ni rin po che chen po'i
[\[65b.2\]]dpal te/_'dis ni mang po gcig tu byas pa gsungs pa yin no/_/shin tu brtan pa'i phyir zhes bya ba 'dis kyang rnam par rtog pa med pas mi phyed pa nyid dang /_'dres shing gcig tu gyur pa'i rgyud gsungs pa yin no/_/e ma'o 'dra med dpal gyi bdag yin no/_/_
[\[65b.3\]]zhes bya ba la/_'dra ba med pa ni gnyis pa med pa'o/_/sangs rgyas thams cad kyi ngo bor gyur pa'i yid bzhin gyi nor bu'i rgyal mtshan gyis nye bar mtshon pa'i phyir dpal lo/_/bdag yin no zhes bya ba ni bdag nyid yin par ston to/_/khyod su zhig gi yin zhe na/_don
[\[65b.4\]]kun grub pa ste zhes bya ba gsungs te/_don thams cad grub pa gang yin pa de ni don kun grub pa ste/_de rnams kyi 'dra ba med pa'i dpal bdag yin no/_/'di la ngo mtshar ci zhig yod ce na/_gang gi phyir dgongs pa thams cad yongs su rdzogs shing /_don rnams thams
[\[65b.5\]]cad rdzogs par byed pa zhes bya ba smos te/_'di ni ngo mtshar che'o/_/'di skad ston pa yin te/_bdag gi rang bzhin du grub pa de ni de bzhin gshegs pa thams cad kyi dgongs pa thams cad yongs su rdzogs par byed pa yin te/_de rnams bdag dang tha mi dad kyang byang
[\[65b.6\]]chub sems dpa' chen po rin chen dbal gyi ting nge 'dzin grub pa'i rang bzhin ni don thams cad yongs su rdzogs par byed pa yin no zhes gdul bya rnams kyis mthong ba 'di ni ngo mtshar che'o/_/de bzhin gshegs pa thams cad kyi zhes bya ba ni bcom ldan 'das rin chen
[\[65b.7\]]'byung ldan gyi'o/_/g.yon phyogs su zla ba'i dkyil 'khor la gnas pa ni g.yon logs kyi zla ba'i dkyil 'khor la zhugs pa'o/_/yang bka' nod cing bzhugs par gyur to zhes bya ba ni rdo rje gzi brjid kyi gzugs kyis de bzhin gshegs pa thams cad las rdo rje nyi
[\[66a\]]
[\[66a.1\]]ma'i 'od kyis snang bar bya ba'i phyir/_rjes su gnang ba nod pa yin la/_de ltar ni byams pa'i bdag nyid can gyi sbyin pa'i pha rol tu phyin pa la nges par sbyor ba yin no zhes bya ba na yang gi sgra'i don yin no/_/de
[\[66a.2\]]nas zhes bya ba la sogs pa la/_bcom ldan 'das kyis rdo rje rgyal mtshan de/_de'i lag pa gnyis su byin no zhes bya bar sbyar ro/_/de bzhin gshegs pa thams cad kyi rgyal mtshan bsgreng ba ni yid bzhin gyi nor bu'i rgyal mtshan no/_/de byin gyis brlabs pa la dmigs
[\[66a.3\]]pa gang yin pa de ni de bzhin gshegs pa thams cad kyi rin po che'i byin gyi rlabs rdo rje zhes bya ste/_de la snyoms par zhugs pa na yid bzhin gyi nor bu'i rgyal mtshan sbyin pa'i rnam par thugs rtse gcig tu mdzad ces bya ba'i tha tshig go/_/de bzhin gshegs pa zhes bya ba
[\[66a.4\]]la sogs pa la/_de bzhin gshegs pa thams cad kyi nor bu yid bzhin gyi rgyal po zhes bya ba la/_nor bu ni yid bzhin gyi nor bu'o/_/des nye bar mtshon pa'i byang chub gang yin pa de la yang de skad ces bya ste/_des bsgreng ba ni byang chub sems dpa'i nor bu
[\[66a.5\]]yid bzhin gyi nor bu'i rgyal po'i rgyal mtshan bskyed pa'o/_/de'i dam tshig ni rgyu'o/_/ci'i phyir zhe na/_sems can gyi khams zhes bya ba la sogs pa gsungs te/_sems can gyi khams kyi re ba thams cad yongs su bskang ba ni 'jig rten dang 'jig rten las
[\[66a.6\]]'das pa'i don rnams thob pa'o/_/des bde ba dang yid bde ba thams cad myong bar bya ba nas zhes bya ba ni snga ma bzhin no/_/de bzhin gshegs pa thams cad kyi don chen po dang dngos grub dam pa thob pa ni/_byang chub sems dpa' chen po rin chen dbal du grub
[\[66a.7\]]pa'o/_/de bzhin du zhes bya ba ni sangs rgyas thams cad kyi dbu rgyan dang dar dpyangs kyi dbang gis dbang bskur nas so/_/rdo rje rgyal mtshan zhes bya ba ni rdo rje dbal dang bcas pa'i rgyal mtshan 'dzin pas nye bar mtshan pa'i phyir rdo rje rgyal mtshan zhes gsungs so/_/_
[\[66b\]]
[\[66b.1\]]sbyin pa'i pha rol tu phyin pa la sbyor du bcug nas zhes bya ba'i bar gyi ting nge 'dzin gyis rang gi rnam par thar pa la nges par sbyar bas/_de bzhin gshegs pa la sogs pa dang /_de bzhin gshegs pa dang sems can gyi khams rnams rang gi rang bzhin la sbyor bar byed
[\[66b.2\]]ces bya ba'i don to/_/mgu bar gyur nas ched du brjod pa 'di gsungs pa yin te/_sangs rgyas kun gyi 'di zhes bya ba ni lag na gnas pa'i yid bzhin gyi nor bu'i rgyal mtshan gsungs pa yin no/_/las ci zhig byed pa yin zhe na dgongs pa kun yongs su rdzogs
[\[66b.3\]]par byed pa yin zhes bya ba gsungs te/_rin chen dbal skyed par byed pa'o/_/yid bzhin gyi nor bu'i rgyal mtshan zhes bya ba ni byams pa'i sbyin pa'i rang bzhin gyi sbyin pa'i pha rol tu phyin pa thos pa dang /_bsam pa dang bsgom pa'i rang bzhin thob par byed pa ni yid bzhin gyi nor bu'i
[\[66b.4\]]rgyal mtshan no/_/de nyid kyis na sbyin pa'i pha rol tu phyin pa'i tshul zhes gsungs pa yin no/_/de ltar rdo rje dpal gyis de bzhin gshegs pa thams cad sbyin pa'i pha rol tu phyin pa la sbyar nas/_rdo rje bzhad pa chos smra ba'i tshul gyis ji ltar de rnams 'dzums
[\[66b.5\]]par 'gyur ba la rab tu gzhag pa de ltar bstan pa ni/_de nas zhes bya ba la sogs pa yin te/_de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro/_/yang zhes bya ba ni rdo rje dpal la ltos pas so/_/rtag par dga' zhing mgu ba'i
[\[66b.6\]]dbang po zhes bya ba ni dad pa la sogs pa'i dbang po rnams kyis rtag par dga' zhing mgu ba gang yin pa ste/_de ni byang chub sems dpa' chen po yang yin la rtag par dga' zhing mgu ba'i dbang po yang yin pas byang chub sems dpa' chen po rtag par dga' zhing mgu ba'i dbang
[\[66b.7\]]po'o/_de nyid ni rdo rje sems dpa'i rang bzhin gyi rdo rje 'dzin pa chen po'o/_/de nyid ni dam tshig ste 'dzum par gyur pa zhes bya ba'o/_/de las byung ba ni rin po che lta bu'i sems dpa' rdo rje gang las gyur pa'o/_/de byin gyis brlabs pa ni brtan par bya ba'i phyir ting nge 'dzin
[\[67a\]]
[\[67a.1\]]gang la ming de skad ces bya ba de la snyoms par zhugs nas 'dzum par gyur pa la sogs pa sprul pa skyed par byed pa'i rnam par thugs rtse gcig tu mdzad pa'o/_/'di zhes bya ba ni snying po thugs la gnas pa gsungs pa'o/_/de bzhin gshegs
[\[67a.2\]]pa thams cad kyi dgyes pa ni rdo rje bzhad pa'o/_/de skyed par byed pa'i rgyu ni dgyes pa'i dam tshig go/_/ming de skad ces bya ba'i de bzhin gshegs pa thams cad kyi snying po gang yin pa de rang gi thugs ka nas phyung bar gyur pa ni/_badzra hAs zhes bya ba'o/_/de nas zhes bya ba la sogs
[\[67a.3\]]pa la/_bcom ldan 'das rdo rje 'dzin pa de nyid rdo rje 'dzum pa'i dbyibs su gyur te phyag gnyis su gnas so zhes bya bar sbyar ro/_/bcom ldan 'das rdo rje 'dzin pa de nyid ces bya ba ni sems dpa' rdo rje'i tshul lo/_/de bzhin gshegs pa thams cad kyi 'dzum par gyur
[\[67a.4\]]te zhes bya ba ni rdo rje gnyis kyi bar du chud pa'i so'i phreng ba ni 'dzum pa'i phyag rgya'i mtshan nyid do/_/de lta bu'i gzugs su gyur te byung nas bcom ldan 'das rnam par snang mdzad kyi thugs su zhugs te gcig tu 'dres par gyur nas/_rdo rje 'dzum pa'i dbyibs nam
[\[67a.5\]]mkha' thams cad khyab par yang dag par gyur nas bsdu ba mdzad de thugs las byung nas de nyid kyi phyag gnyis su gnas so/_/de nas zhes bya ba la sogs pa la/_de bzhin gshegs pa'i sku ni byang chub sems dpa' chen po'i lus su gyur pa ste/_bcom ldan 'das
[\[67a.6\]]kyi thugs la gnas te ched du brjod pa ni ched du brjod do zhes bya bar sbyar ro/_/de bzhin gshegs pa thams cad kyi rmad du byung ba zhes bya ba la sogs pa la/_de bzhin gshegs pa thams cad kyi rmad du byung ba yin pas na de bzhin gshegs pa thams cad kyi rmad du byung
[\[67a.7\]]ba ste/_'dzum pa zhes bya ba ni cung zad bzhad pa'i tshul lo/_/'dzum pa ni rnam par rtog pa las byung ba yin la/_rnam par rtog pa de yang sangs rgyas la mi mnga' ba las/_de med par de mi 'byung ba 'di ni rmad du byung ba yin te/_gdul bya rnams la rdo rje bzhad pa'i ting
[\[67b\]]
[\[67b.1\]]nge 'dzin bskyed pa la sogs pa sangs rgyas thams cad kyi rnam par 'phrul pa mdzad do zhes bya ba'i don to/_/sogs pa'i sgras ni gzhan dag kyang bsdu'o/_/rdo rje sems dpa'i ting nge 'dzin ni rtag tu dga' zhing rab tu mgu ba'i dbang po yin pa nyid dang zhes bya ba ni 'jig
[\[67b.2\]]rten gyi khams thams cad rdul phra rab dang mnyam pa'i de bzhin gshegs pa rnams gcig tu mdzad nas rdo rje bzhad pa'i sku gcig pur bskyed pa gang yin pa de ni rtag tu dga' zhing rab tu mgu ba'i dbang po'o/_/de'i ngo bo nyid yin pas na der de la rtag tu dga' zhing rab tu
[\[67b.3\]]mgu ba'i dbang po nyid dang zhes bya'o/_/su yin zhe na/_rdo rje sems dpa'i ting nge 'dzin zhes bya ba gsungs te/_de ni byang chub sems dpa' chen po rtag tu dga' zhing rab tu mgu ba'i dbang po bskyed pa'i rnam par thugs rtse gcig tu mdzad pa yin pas na zhes bya ba'i tha
[\[67b.4\]]tshig go/_/bdag ni zhes bya ba ni bdag nyid yin par ston to/_/khyed su'i yin zhe na/_kun mchog gi zhes bya ba gsungs te/_sangs rgyas rnams kyi'o/_/bzhad pa yang yin la chen po yang yin pas na bzhad chen te/_nam mkha' thams cad khyab pa'o/_/rmad du
[\[67b.5\]]byung ba chen po yin/_/zhes bya ba ni gzhan rnams la sngon ma byung ba yin pas na rmad du byung ba chen po'o/_/'dir ci zhig ngo mtshar che zhe na/_gang phyir rtag tu mnyam gzhag rnams/_/sangs rgyas don la rab tu sbyor/_/zhes bya ba gsungs te/_gang gi phyir phyi ma'i mtha'i
[\[67b.6\]]bar du rnam par mi rtog pa'i ting nge 'dzin la zhugs pa de rnams kyang /_/sangs rgyas kyis sems can don bya ba'i bzhad pa mdzad par ston pa la rab tu sbyor zhing 'dzum pa nye bar ston par mdzad pa 'di ni ngo mtshar che'o/_/'di skad ston te/_sngon gyi 'phen pa'i shugs kyis
[\[67b.7\]]gdul bya rnams kyi rnam par rtog pa'i dbang gis sangs rgyas rnams 'dzum pa mdzad do zhes de ltar mthong ba 'di ni ngo mtshar che'o/_/de bzhin gshegs pa thams cad kyi rgyab kyi zla ba'i dkyil 'khor la gnas zhes bya ba ni/_bcom ldan 'das rin chen 'byung ldan gyi
[\[68a\]]
[\[68a.1\]]rgyab tu'o/_/de nas zhes bya ba la sogs pa la/_bcom ldan 'das kyis de'i lag pa gnyis su rdo rje 'dzum pa de byin no zhes bya bar sbyar ro/_/de bzhin gshegs pa thams cad kyi rmad du byung ba ni 'dzum pa'i phyag rgya'o/_/de byin gyis brlab pa la
[\[68a.2\]]dmigs pa'i ting nge 'dzin rdo rje ltar mi phyed pa gang yin pa de ni/_de bzhin gshegs pa thams cad kyi rmad du byung ba'i byin gyi rlabs kyis rdo rje zhes bya ba'i ting nge 'dzin te/_de la snyoms par zhugs pa ni 'dzum pa'i phyag rgya sbyin pa'i rnam par thugs rtse gcig tu mdzad
[\[68a.3\]]pa'o/_/ji lta bu zhig de'i lag pa gnyis su byin zhe na/_de bzhin gshegs pa thams cad kyi rmad du byung ba'i bskyed pa'i dam tshig dang zhes bya ba gsungs te/_de bzhin gshegs pa thams cad kyi bzhad pa bskyed pa'i rgyur gyur pa'o/_/ci'i phyir brtsal zhe na/_
[\[68a.4\]]sems can gyi khams zhes bya ba la sogs pa gsungs te/_sems can gyi khams thams cad dad pa la sogs pa dang /_mig la sogs pa'i dbang po thams cad kyi bde ba dang yid bde bla na med pa thams cad myang bar bya ba'i phyir ro/_/de bzhin gshegs pa thams
[\[68a.5\]]cad kyi dbang po yongs su sbyong ba'i ye shes ni rdo rje bzhad pa'i ye shes so/_/mngon par shes pa yang de nyid kyi ste/_de dag thob pa nyid ni 'bras bu'o/_/de dag gi phyir zhes bya ba ni rdo rje bzhad pa grub pa'i rgyur zhes bya ba'i don to/_/bar du zhes bya ba'i sgra ni snga ma dang
[\[68a.6\]]'dra'o/_/de bzhin du zhes bya ba ni sangs rgyas lnga'i rin po che'i dbu rgyan dang dar dpyangs kyi dbang gis dbang bskur nas/_rdo rje dga' ba zhes bya ba sngon gyi 'phen shugs kyi mthus rnam par rtog pa mi mnga' ba nyid kyis rdo rje ltar mi phyed pa'i dga' ba mnga' bas na rdo rje dga'
[\[68a.7\]]ba'o/_/de bzhin gshegs pa thams cad dgyes par byed cing zhes bya ba ni/_de bzhin gshegs pa la sogs pa dang sems can rnams rang gi rang bzhin thugs su chud cing rtogs pas dgyes par gyur pa'o/_/'di zhes bya ba ni thugs la gnas pa gsungs shing ched
[\[68b\]]
[\[68b.1\]]du brjod pa'o/_/rmad du byung skyed ston pa po/_/zhes bya ba ni rdo rje bzhad pa skyed par byed pa'o/_/rgyu 'di nyid kyis na dgyes chen byed pa'i ye shes so/_/bcom ldan 'das kyi ye shes 'di nyid thun mong ma yin par bstan par bya ba'i phyir/_gtsug lag gzhan gyis
[\[68b.2\]]shes mi nus/_/zhes bya ba gsungs te/_mu stegs pa gzhan gyis bstan cing rang gi sgom pa la sbyor ba ni gzhan gyi gtsug lag ste/_dbang phyug la sogs pa gzhan gyi gtsug lag de dag gis shes par mi nus so/_/de ltar rdo rje bzhad pas de bzhin gshegs pa thams cad 'dzum pa
[\[68b.3\]]rmad du byung ba la gzhag pa yin no/_/dbang bskur ba chen po dang zhes bya ba la sogs pas ni sdom gsungs pa yin te/_dbang bskur ba yang yin la chen po yang yin pas na dbang bskur ba chen po ste/_'phags pa nam mkha'i snying po'o/_/'od kyi dkyil 'khor
[\[68b.4\]]'dom gang ba ni rdo rje nyi ma'i'o/_/byang chub sems dpa' chen po'i don ni rin chen dpal lo/_/bzhad pa chen po ni rdo rje bzhad pa'o/_/'di bzhin de bzhin gshegs pa thams cad kyi dbang bskur ba'i sems dpa' chen po'o zhes bya ba ni gzung ba dang 'dzin pa
[\[68b.5\]]po'i don la 'dzin pa dang sems can rnams 'jigs pa skyed par byed pa dang /_sems can la rnam par sdang ba dang /_chos yongs su spong ba'i 'dzin pa po'i dri ma don dang mi 'jigs pa dang byams pa dang /_chos kyi sbyin pa'i rang bzhin gyis 'khrud par byed pas
[\[68b.6\]]na 'di dag ni/_de bzhin gshegs pa thams cad kyi dbang bskur ba chen po'i sems dpa'o/_/de yang /_sngon chad sbyin pa'i spyod grub gang /_/rdo rje rin chen du bshad de/_/sems can kun la mi 'jigs sbyin/_/rdo rje gzi brjid du de bshad/_/'byung po kun la
[\[68b.7\]]byams pa yi/_/rdo rje dpal te rgyal mtshan che/_/chos kyi sbyin pa bzhad pa che/_/bzhi po dbang bskur yin par bshad/_/ces gsungs pa yin no/_/'dir sbyin pa'i pha rol tu phyin pa ni rin chen 'byung ldan gyi thugs so/_/de yang ldog pa'i dbye bas rnam pa
[\[69a\]]
[\[69a.1\]]bzhir gzhag ste/_sbyin par bya ba dang /_sbyin pa po dang /_len pa po mi dmigs pa'i spyi nyid ni rin chen 'byung ldan gyi thugs so/_/de ltar na gang gi phyir gzung bar bya ba dang /_'dzin pa po'i don la mngon par zhen pa spangs pa 'dis byed
[\[69a.2\]]pas/_de'i phyir nor bu sbyin pa'i rang bzhin ni rdo rje rin chen gyi thugs so/_/des kyang gzung ba dang /_'dzin pa po'i rnam par rtog pa'i 'jigs pa med pa ni mi 'jigs pa'i sbyin pa ste/_sems dang sems las byung ba dul ba zhes bya ba'i mi 'jigs pa sbyin pa ni
[\[69a.3\]]rdo rje gzi brjid kyi rang bzhin no/_/des kyang sgrib pa'i mun pa thams cad dang bral bas mi dmigs pa'i byams pa grub pa yin la/_de'i phyir byams pa sbyin pa'i rang bzhin ni rdo rje dpal gyi thugs so/_/mi dmigs pa'i byams pa'i mthu dang sngon gyi 'phen pa'i
[\[69a.4\]]shugs kyi stobs kyis ji ltar mngon par rtogs pa'i chos kyi sbyin pas sems can rnams mgu bar byed pa'i chos kyi sbyin pa'i rang bzhin ni rdo rje bzhad pa'i thugs so/_/de yang /_sgrol dang grol dang dbugs 'byin pa/_/mya ngan 'das la 'jog pa ni/_/rdo rje rin chen
[\[69a.5\]]la sogs sems/_/zhes gsungs pa yin te/_sgrol ba ni ji skad du bshad pa'i don 'dzin pa ste rdo rje rin chen gyis so/_/grol ba ni ji skad du bshad pa'i mi 'jigs pas te rdo rje nyi mas so/_/dbugs 'byin pa ni zhe sdang med pa ste/_rdo rje dbal gyis so/_/mi gnas
[\[69a.6\]]pa'i mya ngan las 'das pa'i don ni rdo rje bzhad pa'i rang bzhin gyis chos kyi sbyin pa'i thugs kyis so/_/de ltar rdo rje bzhad pa'i tshul gyis sems rab tu dga' ba thob pas chos thams cad rang bzhin gyis rnam par dag pa'i ting nge 'dzin thob par bya ba yin pas/_de nas
[\[69a.7\]]zhes bya ba la sogs pas rdo rje chos kyis de bzhin gshegs pa thams cad ting nge 'dzin la nges par sbyor ro zhes ston pa yin no/_/de nas zhes bya ba la sogs pa la/_bcom ldan 'das kyi snying po 'di rang gi thugs ka nas phyung ngo zhes bya bar sbyar ro/_/yang zhes bya ba'i
[\[69b\]]
[\[69b.1\]]sgra ni rdo rje bzhad pa la ltos pa'o/_/kun du lta ba ni kun du spyan ras kyis gzigs pa ste/_chos thams cad rang bzhin gyis rnam par dag pa'o zhes so sor rtog pa dang /_sems can bskyab pa la gzigs pa'o/_/de'i dbang phyug ste gtso bo yin pas na kun
[\[69b.2\]]du spyan ras gzigs kyi dbang po'o/_/byang chub sems dpa' chen po yang yin la kun du spyan ras gzigs kyi dbang po yang yin pas na/_byang chub sems dpa' chen po kun du spyan ras gzigs kyi dbang po ste/_ji skad du bshad pa'i sems dpa'i rdo rje'o/_/_
[\[69b.3\]]de'i dam tshig ni dam pa'i chos kyi 'od zer la sogs pa'o/_/de 'byung ba ni sems dpa'i rdo rje'i tshul gyis chos las byung ba ste/_de byin gyis brlabs pa'i phyir ting nge 'dzin gang yin pa de la snyoms par zhugs te/_dam pa'i chos kyi 'od zer bskyed pa'i rnam par
[\[69b.4\]]thugs rtse gcig tu mdzad ces bya ba'i tha tshig go/_/de bzhin gshegs pa thams cad kyi chos ni 'phags pa spyan ras gzigs dbang phyug tu rnam par 'phrul pa'o/_/de'i dam tshig ni bskyed pa'i rgyu'o/_/ming de skad ces bya ba'i de bzhin gshegs pa thams cad kyi
[\[69b.5\]]snying po rang gi thugs ka nas phyung ba ni badzra d+har+m+ma zhes bya ba'o/_/de nas zhes bya ba la sogs pa la bcom ldan 'das de nyid pad+ma chen po'i dbyibs su gyur te phyag gnyis su gnas so zhes bya bar sbyar ro/_/bcom ldan 'das rdo rje 'dzin pa de nyid do zhes bya ba ni/_sems
[\[69b.6\]]dpa'i rdo rje rang bzhin gyis dag pa'i chos mnyam pa nyid kyi ye shes rab tu rtogs pa'i phyir sems dpa' rdo rje'i ting nge 'dzin zhes bya ste/_de ni rang bzhin gyis dag pa yin la chos kyang yin pas na rang bzhin gyis dag pa'i chos de dam pa'i chos kyi 'od zer lta bu'i 'jig
[\[69b.7\]]rten dbang phyug gi rnam par 'phrul pa'i tshul lo/_/de rnams kyi mnyam pa nyid ni don dam par dngos po med pa'i ngo bo nyid kyis stong pa nyid ces bya ba'i tha tshig go/_/de'i ye shes ni nges pa'o/_/de gang gis rab tu rtogs par gyur pa de ni rab tu rtogs par gyur pa nyid kyi
[\[70a\]]
[\[70a.1\]]phyir te/_rab tu rtogs pa de nyid kyi phyir rdo rje sems dpa'i ting nge 'dzin las dam pa'i chos kyi 'od zer byung la/_de dag gis 'jig rten gyi khams thams cad kun du snang bar byas shing gang las de'i rang bzhin du gyur pa de la de skad ces bya'o/_/nam
[\[70a.2\]]mkha' thams cad khyab pa'i pad+ma lta bu'i dam pa'i chos kyi 'od zer bsdus nas pad+ma'i gzugs ji lta bur gang gis mdzad pa de lta bur ni 'dir rdo rje sems dpa'i ting nge 'dzin zhes bshad la/_pad+ma lta bu'i 'od zer rnams ni 'dir dam pa'i chos kyi 'od zer gyi sgrar
[\[70a.3\]]bshad de/_pad+ma'i dbang du byas nas/_chos la chos ni gnas par 'gyur/_/zhes pa yang /_'dir chos kyi sgras ni pad+ma'i phyag rgya la bya bar bshad pa'i phyir ro/_/chos kyi dbyings kyi rang bzhin du gyur to zhes bya ba ni chos ni pad+ma'i dbyings zhes bya ba rgyu yin pas na
[\[70a.4\]]chos kyi dbyings te pad+ma lta bu'i 'od zer ro/_/de'i rang bzhin ni ngo bo nyid gyur pa ni grub pa'o/_/chos kyi dbyings de thams cad kyang zhes bya ba ni pad+ma lta bu'i 'od zer gyi tshogs so/_/de nas rdo rje pad+mo zhes bya ba la sogs pa la/_byang chub sems dpa' chen po'i
[\[70a.5\]]skus thugs la gnas nas ched du brjod pa 'dis ched du brjod do zhes bya bar sbyar ro/_/de bzhin gshegs pa thams cad kyi ting nge 'dzin dang mngon par shes pa la sogs pa dang /_sangs rgyas thams cad kyi rdzu 'phrul dang /_cho 'phrul rnams byas nas zhes bya ba ni/_
[\[70a.6\]]gdul bya rnams la 'jig rten dbang phyug gi ye shes la sogs pa bskyed nas/_de thams cad sangs rgyas kyi sku gcig tu bsdus par gyur nas 'phags pa spyan ras gzigs dbang phyug gi sku gcig tu gyur to/_/ci'i phyir zhe na/_rdo rje sems dpa'i ting nge 'dzin ni
[\[70a.7\]]kun du spyan ras gzigs kyi dbang po yin pa nyid dang zhes bya ba gsungs te/_shin tu gzigs pa gang yin pa de la de skad ces bya'o/_/byang chub sems dpa' chen po yang yin la/_kun du spyan ras gzigs kyi dbang po yang yin pas de bskyed pa nyid kyis na de'i
[\[70b\]]
[\[70b.1\]]dbang phyug yin pa'i phyir/_shin tu spyan ras gzigs kyi dbang po yin pa'o/_/de'i ngo bo nyid ni shin tu spyan ras gzigs kyi dbang po yin pa nyid do/_/de bas na rdo rje sems dpa'i ting nge 'dzin ni shin tu kun du spyan ras gzigs kyi dbang po de nyid dang zhes bya'o/_/_
[\[70b.2\]]e ma'o zhes bya ba la sogs pa la/_dam pa yang yin la don yang yin pas na dam pa'i don te/_zag pa med pa'i chos bdag med pa'i ting nge 'dzin to/_/de nyid ni rnam pa thams cad du gzung ba dang 'dzin pa'i rnam par rtog pa dang bral ba'i phyir gdod nas dag pa'o/_/_
[\[70b.3\]]su'i yin zhe na rang byung ste sangs rgyas rnams kyi'o/_/ci zhig ngo mtshar che zhe na/_/gang phyir gzings 'dra'i chos rnams las/_/rnam par dag pa dmigs par gyur/_/zhes bya ba gsungs te/_gzings ni chu bo las rgal bar bya ba'i phyir sgrol ba'i thabs su byed
[\[70b.4\]]de/_de las brgal nas ni de dor bar byed do/_/de bzhin du chos thams cad rang bzhin gyis rnam par dag pa ston par byed pa'i thos pa dang /_bsam pa dang /_bsgom pa'i mtshan nyid can gyi chos rnams ni gzung ba dang /_'dzin pa'i rnam par rtog pa las rgal
[\[70b.5\]]ba'i phyir gzings dang 'dra ba yin te/_log pa de rnam par dag nas/_thos pa dang /_bsam pa dang /_/bsgom pa dang bral ba'i tshul gyis de dmigs par byed pa gang yin pa de ni gzings dang 'dra ba yin pas na gzings dang 'dra ba yang yin la chos kyang yin pas na
[\[70b.6\]]gzings 'dra'i chos rnams so/_/de'i rnam par dag pa ni ji skad du bshad pa'i thos pa dang /_bsam pa dang /_/bsgom pa'i mtshan nyid can gyi chos de rnams kyang yang dag pa ma yin pa'i yongs su rtogs pa'i ngo bo nyid yin pa'i phyir don dam par skye ba med pa nyid yin
[\[70b.7\]]na/_de rnams las rnam par dag par dmigs par ji ltar 'gyur zhe na/_'di skad ston pa yin te/_phyag dang zhabs la sogs pa dang ldan pa'i 'jig rten dbang phyug ni bdag yin no zhes/_thos pa dang /_bsam pa dang /_bsgom pa'i rang bzhin ni zag pa med
[\[71a\]]
[\[71a.1\]]pa'i ting nge 'dzin thob par byed pa'i phyir sgrol bar byed pa'i thabs lta bu yin la/_rtag pa'i ngo bo gang yin pa bdag yin no zhes bya ba de ni/_don dam par skye ba med pa la bdag gis thos pa la sogs pa de ji ltar yod par 'gyur te/_chos
[\[71a.2\]]med na chos can med pa'i phyir ro/_/de bas na bdag gis thos pa la sogs pa ni yod pa ma yin pa dang /_gdul bya rnams kyis rnam par dag pa mthong ba 'di ni ngo mtshar che'o/_/de bzhin gshegs pa thams cad kyi spyan snga na zhes bya ba ni/_bcom ldan 'das
[\[71a.3\]]'od dpag tu med pa'i mdun na'o/_/yang bka' nod cing zhes bya ba ni rdo rje bzhad pa la ltos na yang gi sgra smos so/_/de nas bcom ldan 'das zhes bya ba la sogs pa la/_bcom ldan 'das kyis de'i lag tu rdo rje pad+mo de byin no zhes bya bar sbyar ro/_/de bzhin
[\[71a.4\]]gshegs pa thams cad kyi ting nge 'dzin ni ye shes te/_de'i dam tshig ni rgyu'o/_/de la dmigs pa ni rdo rje ltar mi phyed ba'i rnal 'byor ming 'di nyid ces bya ba'i ting nge 'dzin de la snyoms par zhugs pa ste/_pad+ma'i phyag rgya sbyin pa'i rnam par thugs rtse gcig tu
[\[71a.5\]]mdzad ces bya ba'i tha tshig go/_/tshul ji lta bu yin zhe na/_de bzhin gshegs pa thams cad rnam par byang ba'i dam tshig ces bya ba gsungs te/_de bzhin gshegs pa thams cad rnam par byang ba ni 'jig rten dbang phyug gi ting nge 'dzin bskyed pa ste/_de'i don
[\[71a.6\]]gyi dam tshig ni skyed par byed pa'i rgyu'o/_/ci'i phyir zhe na/_sems can gyi khams zhes bya ba la sogs pa gsungs pas ston to/_/sems can gyi khams thams cad kyi bdag nyid yongs su dag pa ni gzung ba dang 'dzin pa'i don dang 'bral ba gnyis su med pa'i ye
[\[71a.7\]]shes rtogs pa ste/_des bde ba dang yid bde ba thams cad myang bar bya ba'i phyir ro/_de bzhin gshegs pa thams cad kyi chos kyi ye shes dang /_mngon par shes pa drug thob pa ni 'jig rten dbang phyug nyid thob pa'o/_/bar du zhes bya ba'i sgras ni rdo rje sems
[\[71b\]]
[\[71b.1\]]dpa' la sogs pa bsdu'o/_/dam pa'i chos kyi 'khor lo bskor ba nyid dang zhes bya ba la/_dam pa ni sangs rgyas dang byang chub sems dpa' rnams kyi chos yin pas dam pa'i chos te/_'gro ba 'dul ba'i dum bu las bshad pa'i pad+ma'i rigs so/_/de'i 'khor
[\[71b.2\]]lo ni dkyil 'khor te sprul pa dang bri ba dag gis bskor ba'i ngang tshul gang yin pa de ni dam pa'i chos kyi 'khor lo bskor ba'o/_/de'i ngo bo nyid ni dam pa'i chos kyi 'khor lo bskor ba nyid do/_/ci zhig mdzad nas she na/_de bzhin gshegs pa thams cad kyi chos kyi
[\[71b.3\]]sku'i dbang bskur nas zhes bya ba ste/_de bzhin gshegs pa thams cad kyi chos kyi sku ni bcom ldan 'das 'od dpag tu med pa ste/_shes rab kyi pha rol tu phyin pa'i chos las byung ba'i phyir chos kyi sku'o/_/des nye bar mtshon pa'i dbu rgyan gyi dbang ste/_des
[\[71b.4\]]dbang bskur ba ni dbu rgyan te de'i dbu la bzhag ste/_chos kyi rdo rje bcings nas kyang /_/mgo bor bzhag ste de dbang bskur/_/sangs rgyas kun gyis 'jig rten gyi/_/dbang phyug gis ni dbang bskur ro/_/zhes 'gro ba 'dul ba'i dum bu las bstan pa 'dis
[\[71b.5\]]dbang bskur ba'o/_/de ni 'di skad ston pa yin te/_dam pa'i chos kyi 'khor lo bskor ba nyid dang /_chos kyi sku'i dbang gis dbang bskur ba dag gis 'di ni pad+ma'i rigs kyi bdag po'i ngo bo nyid du ston to/_/de bas na rdo rje nor bu dang /_rin po che'i rtse mo'i khang
[\[71b.6\]]pa brtsegs mar 'gro ba 'dul ba'i dkyil 'khor ji lta ba bzhin du sprul nas mi bskyod pa la sogs pa'i de bzhin gshegs pas yongs su bskor ba yin gyi rnam par snang mdzad kyis ni ma yin no/_/rdo rje sems dpa' dang /_rdo rje spyan dang /_rdo rje
[\[71b.7\]]las rnams dang /_badzra d+har+m+ma zhes bya ba dang /_yang rdo rje spyan sprul la pad+ma'i rigs kyi bdag por 'phags pa spyan ras gzigs dbang phyug 'od dpag med kyi dbang bskur bas dbang bskur nas/_'gro ba 'dul ba'i dkyil 'khor sprul par bya ba'i phyir/_'phags pa spyan
[\[72a\]]
[\[72a.1\]]ras gzigs dbang phyug la mtshan brgya rtsa brgyad pas gsol ba btab bo zhes bya bas/_pad+ma'i rigs kyi dang po sbyor ba'i ting nge 'dzin bstan pa ni/_mdor bsdus pas rgya chen po'i don rtogs par bya ba'i phyir yin no/_/gzhan du na de bzhin
[\[72a.2\]]gshegs pa thams cad kyi sangs rgyas kyi zhing 'di zhes bya ba la sogs pa yang brjod dgos par 'gyur ro/_/de bzhin gshegs pa'i rigs kyi rang bzhin du yang badzra nai tra zhes bya ba snying po 'dis bskyed la sangs rgyas lnga'i rin po che'i dbu rgyan dang dar dpyangs kyi dbang
[\[72a.3\]]gis dbang bskur bas dbang bskur bar bya'i chos kyi sku tsam gyis ni ma yin no/_/de'i don gzhan yin pa nyid du gsungs te/_de nas rdo rje dbyings kyi dkyil 'khor sgom pa pos de sprul par 'dod na/_rdo rje spyan de bzhin gshegs pa'i rigs kyi rang bzhin du
[\[72a.4\]]bskyed par bya'i/_pad+ma'i rigs kyi bdag po ni ma yin no/_/rdo rje spyan gyi de bzhin gshegs pa'i rigs ma yin no zhes kyang brjod par mi bya ste/_gang gi phyir 'di nyid las rdo rje dbyings kyi dum bu thams cad ni de bzhin gshegs pa'i rigs yin la 'gro ba 'dul
[\[72a.5\]]ba'i dum bu thams cad ni pad+ma'i rigs yin no zhes bshad la/_pad+ma'i rigs thams cad ni 'od dpag tu med pas dbang bskur la/_de bzhin gshegs pa'i rigs rnams ni sangs rgyas lnga'i dbu rgyan dang dar dpyangs kyis dbang bskur ro zhes 'di nyid las 'byung ste/_de bas
[\[72a.6\]]na yid gnyis mi bya'o/_/de'i lag pa gnyis su byin no zhes bya ba ni/_de bzhin gshegs pa'i rigs kyi tshul can dang /_pad+ma'i rigs kyi bdag por rdo rje spyan zhes bya ba'i rdo rje'i ming gi dbang gis dbang bskur te/_rdo rje'i lta bas pad+ma'i phyag rgya la gzigs pas
[\[72a.7\]]de gnyis kyis nye bar mtshon te rdo rje spyan zhes gsungs pa yin no/_/rdo rje pad+ma'i 'dab ma zhes bya ba la sogs pa la/_g.yon pa bsnyems pa'i tshul gyis pad+ma gzung ste/_phyag g.yas pas thugs kar gnas pa'i pad+ma'i 'dab ma kha 'byed cing rdo rje'i lta bas gzigs
[\[72b\]]
[\[72b.1\]]shing so sor rtogs pa'o/_/ji ltar gzigs she na/_'dod chags rnam par dag cing ma chags pa'i ngo bo nyid du gzigs zhes bya ba ste/_chos bdag med pa'i ye shes ni gzung ba dang 'dzin pa'i dri ma dang bral bar so sor rtog cing bsgoms la sgom pa des/_ji ltar
[\[72b.2\]]pad+ma dmar po 'di/_/tshon gyi nyes pas mi gos bzhin/_/thams cad dag par bsgoms na ni/_/de bzhin sdig pas gos mi 'gyur/_/zhes ji skad gsungs pa lta bu'o/_/'di de sangs rgyas thams cad kyi/_/zhes pa la/_bcom ldan 'das kyis bka' stsal
[\[72b.3\]]pa gang yin pa 'di dag gi lag tu gnas pa 'di de'o/_/'di su zhig gi yin zhe na sangs rgyas thams cad kyi'o/_/las ci zhig byed ce na/_'dod chags de nyid rtogs byed pa/_/zhes bya ba ste 'dod chags kyi de kho na nyid du bshad pa'o/_/de gdul bya rnams la
[\[72b.4\]]ji skad bshad pa'i tshul gyis khong du chud par byed pas 'di ni 'dod chags kyi de kho na nyid khong du chud par byed pa yin no/_/ci 'di bdag dang tha dad dam 'on te ma yin zhe na/_bdag ste zhes bya ba gsungs te/_bdag gi lag tu byin pas na/_/zhes bya ba ni/_
[\[72b.5\]]bdag gi rang bzhin can gyi pad+ma bdag gi lag tu byin no/_/de bas na/_bdag gi chos ni gnas par 'gyur/_/zhes bya'o/_/de ltar de bzhin gshegs pa thams cad kyi rdo rje chos kyi ting nge 'dzin la mnyam par gzhag pa yin la/_mnyam par gzhag pa'i sems
[\[72b.6\]]kyis ni yang dag pa ji lta ba bzhin du shes par 'gyur ba yin la/_des kyang nyon mongs pa dang /_nye ba'i nyon mongs pa rnams gcod par 'gyur ba yin pas/_de'i phyir de bzhin gshegs pa thams cad kyi ye shes kyi ngo bo bcom ldan 'das rdo rje rnon pos sems
[\[72b.7\]]dang sems las byung ba'i nyon mongs pa dang nye ba'i nyon mongs pa rnams gcod par 'gyur ro zhes bya ba ni/_de nas zhes bya ba la sogs pas ston pa yin te de nas bcom ldan 'das kyi snying po 'di rang gi thugs ka nas phyung zhes bya bar sbyar ro/_/byang chub sems dpa'
[\[73a\]]
[\[73a.1\]]chen po 'jam dpal zhes bya ba ni nyon mongs pa sra ba mi mnga' bas 'jam zhing mnyen pa'i dpal te/_mdangs gang la mnga' ba de ni byang chub sems dpa' chen po yang yin la 'jam dpal yang yin pas byang chub sems dpa' chen po 'jam dpal
[\[73a.2\]]lo/_/de bzhin gshegs pa thams cad kyi thugs ka na gnas pa'i rdo rje rtse lnga pa'i gzugs de ni rdo rje 'dzin pa chen po'o/_/de'i dam tshig ni shes rab kyi mtshon cha la sogs pa'i tshul lo/_/de 'byung ba ni de bzhin gshegs pa'i thugs ka na gnas pa'i sems
[\[73a.3\]]dpa'i rdo rje'i gzugs kyi chos las byung ba'o/_/de byin gyis brlab cing brtan par bya ba'i phyir/_sprul pa'i don rdo rje ltar mi phyed pa'i ting nge 'dzin gang la ming de skad ces bya ba de la snyoms par 'jug pa ste/_bcom ldan 'das rdo rje rnon po'i shes rab kyi mtshon cha la sogs pa sprul
[\[73a.4\]]cing bskyed pa'i rnam par thugs rtse gcig tu mdzad ces bya ba'i tha tshig go/_/de bzhin gshegs pa thams cad kyi shes rab dang ye shes chen po'i dam tshig ces bya ba ni de bzhin gshegs pa thams cad kyi shes rab chen po'i mtshon cha la sogs pa'i ngo bo ni bcom ldan
[\[73a.5\]]'das 'jam dpal lo/_/de nyid ni ye shes te/_de'i dam tshig ni rgyu'o/_/ming de skad ces bya ba'i de bzhin gshegs pa thams cad kyi snying po rang gi thugs ka nas phyung ba ni badzra tI k+Sh+Na zhes bya ba'o/_/de nas zhes bya ba la sogs pa la/_de nyid bcom ldan 'das kyi
[\[73a.6\]]phyag gnyis su gnas so zhes bya bar sbyar ro/_/rdo rje 'dzin pa de nyid do zhes bya ba ni de bzhin gshegs pa thams cad kyi thugs ka la gnas pa'i sems dpa'i rdo rje'o/_/shes rab dang ye shes kyi ral grir gyur te zhes bya ba ni ral gri phyag na bsnams par gyur pa'o/_/_
[\[73a.7\]]rdo rje nam mkha'i dbyibs su gyur te zhes bya ba ni shes rab kyi mtshon cha de thams cad rdo rje nam mkha' gcig gi dbyibs te/_ral gri gcig tu gyur pa'o/_/'dir yang rten gyis brten pa po ston pa yin te/_shugs ni nyon mongs gcod byed yin/_/zhes gsungs pa
[\[73b\]]
[\[73b.1\]]lta bu'o/_/de nas rdo rje ral gri'i dbyibs de las zhes bya ba la sogs pa la byang chub sems dpa' sems dpa' chen po 'jam dpal gzhon nu'i skur gyur te/_ched du brjod pa 'dis ched du brjod do zhes bya bar sbyar ro/_/de bzhin gshegs pa thams cad kyi
[\[73b.2\]]shes rab dang ye shes ni 'phags pa 'jam dpal lo/_/de bzhin gshegs pa thams cad kyi shes rab dang ye shes la sogs pa gang yin pa de ni de bzhin gshegs pa thams cad kyi shes rab dang ye shes la sogs pa/_sangs rgyas thams cad kyi rdzu 'phrul dang cho
[\[73b.3\]]'phrul rnams la de skad ces bya ste/_de rnams byas nas de bzhin gshegs pa'i sku thams cad gcig tu gyur nas 'phags pa 'jam dpal gyi skur gyur to/_/rgyu gang gis she na/_rdo rje sems dpa'i ting nge 'dzin ni shin tu 'jam pa'i dpal yin pa nyid ces bya ba
[\[73b.4\]]gsungs te/_mdzes pa'i 'jam dpal gyi yul gang yin pa de ni shin tu 'jam pa'i dpal yin te/_de'i ngo bo nyid ni shin tu 'jam dpal yin pa nyid kyis so/_/don gang yin zhe na/_rdo rje sems dpa'i ting nge 'dzin te/_de bzhin gshegs pa thams cad gcig
[\[73b.5\]]tu mdzad nas 'phags pa 'jam dpal gyi skur bskyed pa gang yin pa de ni/_rdo rje sems dpa'i ting nge 'dzin ni shin tu 'jam pa'i dpal nyid ces bya'o/_/e ma'o sangs rgyas thams cad kyi/_/'jam dbyangs bdag ni yin par dgongs/_/zhes bya ba la/_e ma'o
[\[73b.6\]]zhes bya ba ni ngo mtshar ro/_/bdag ni sangs rgyas thams cad nyid kyi yin gyi/_de las gzhan pa byis pa rnams kyi dbyangs kyi rjes su 'jug pa ni ma yin no/_/'jam dbyangs yin par dgongs/_zhes bya ba ni 'jam zhing snyan pa'i dbyangs yin par dgongs shing
[\[73b.7\]]grags pa ni sangs rgyas kyi grub pa'i mtha' las bshad pa'o/_/ci zhig ngo mtshar che zhe na/_gang phyir shes rab gzugs med kyang /_/dbyangs nyid du ni dmigs pa yin/_/zhes bya ba gsungs te/_bdag ni gnyis su med pa'i shes rab kyi pha rol tu phyin pa'i ngo
[\[74a\]]
[\[74a.1\]]bo yin pa las/_gdul bya rnams kyis ni/_bdag byang chub sems dpa' 'jam dpal gyi gzugs su mthong ba 'di ni ngo mtshar che'o/_/de bzhin gshegs pa thams cad kyi g.yas phyogs kyi zla ba'i dkyil 'khor la gnas nas zhes bya ba ni
[\[74a.2\]]bcom ldan 'das 'od dpag tu med pa'i g.yas logs su'o/_/yang bka' nod cing zhes bya ba ni/_rdo rje chos la ltos pa ste/_/rang gi rnam par thar pa gdul bya la bskyed par bya ba'i phyir/_bka' nod par gyur pa'o/_/de nas zhes bya ba la sogs pa la/_bcom
[\[74a.3\]]ldan 'das kyis rdo rje ral gri de de'i lag pa gnyis su byin no zhes bya bar sbyar ro/_/de bzhin gshegs pa thams cad kyi shes rab dang ye shes rnams kyi ral gri ni phyag rgya'o/_/de la dmigs pa'i rdo rje ltar mi phyed pa'i shes rab dang /_ye shes rdo rje bya ste/_/de la
[\[74a.4\]]snyoms par zhugs pa ni ral gri sbyin pa'i rnam par thugs rtse gcig tu mdzad ces bya ba'i tha tshig go/_/rang bzhin ji lta bu zhe na/_de bzhin gshegs pa thams cad kyi nyon mongs pa gcod pa'i dam tshig ces bya ba gsungs te/_de bzhin gshegs pa thams cad nyon
[\[74a.5\]]mongs pa gcod pa ni bcom ldan 'das 'phags pa 'jam dpal lo/_/dam tshig ni de bskyed ba'i rgyu'o/_/ci'i phyir zhe na/_sems can gyi khams zhes bya ba la sogs pa gsungs te/_sems can gyi khams thams cad kyi sdug bsngal thams cad gcod pa ni sdug
[\[74a.6\]]bsngal thams cad spang bar mdzad pa ste/_sdug bsngal gcod pa des bde ba dang yid bde ba thams cad myong bar bya ba'i don du'o/_/de bzhin gshegs pa thams cad kyi gsung ni bcom ldan 'das 'phags pa 'jam dpal lo/_/de'i rjes su 'brang zhing 'gro
[\[74a.7\]]bas na gsung gi rjes su 'brang ba'i shes rab ste/_'jam pa'i dbyangs rtogs pa'i ngo bo zhes bya ba'i don to/_/des yongs su rdzogs pa ni yongs su grub pa ste de nyid ni dngos grub kyi mchog go/_/bar du zhes bya ba'i sgras ni yon tan gzhan dag kyang rdzogs par bya ba'i phyir
[\[74b\]]
[\[74b.1\]]ro/_/de dag gi phyir zhes bya ba ni 'jam pa'i dbyangs thob pa'i phyir ro/_/de bzhin du zhes bya ba ni sangs rgyas lnga'i rin po che'i dbu rgyan dang dar dpyangs kyi dbang gis dbang bskur ba'o/_/rdo rje blo zhes bya ba ni 'di la gnyis su med pa'i blo mnga' bas na rdo rje'i blo'o/_/de nyid kyis na 'di ni nges par 'byed pa'i
[\[74b.2\]]shes rab kyi ngo bo yin pas na gsung gi rjes su 'brang ba'i shes rab dam pa'o/_/gsung gi rjes su 'brang ba'i shes rab kyi ngo bo ni rdo rje gsung yin par shes par bya ste/_gnyis su med pa'i shes rab kyi pha rol tu phyin pa la gnas pa'i tshul gyis phyag na gnas pa'o/_/ral gri des de bzhin
[\[74b.3\]]gshegs pa thams cad la 'debs pa ni mi snang bar mdzad pa'i ting nge 'dzin la nges par sbyor ba yin no zhes bstan pa yin no/_/'di de sangs rgyas thams cad kyi/_/zhes bya ba ni/_rang gi phyag na gnas pa gsungs pa'o/_/'di ci zhig yin zhe na/_shes rab kyi
[\[74b.4\]]pha rol tu phyin pa'i tshul zhes bya ba gsungs te/_ral gri'i ngo bos thos pa dang /_bsam pa dang /_bsgom pa'i rim gyis shes rab kyi pha rol tu phyin pa la gnas pa thob par byed pa yin la/_rgyu de nyid kyis na ral gri ni shes rab kyi pha rol tu phyin pa zhes bshad
[\[74b.5\]]do/_/rgyu gang kho nas 'di shes rab kyi pha rol tu phyin pa'i tshul gyi ral gri'i gzugs yin pa des na gcod par byed pa yin no/_/su zhig gcod ce na/_dgra rnams thams cad ces bya ba 'dod chags la sogs pa dang /_phyi rol gyi dngos po rnams so/_/'dod
[\[74b.6\]]chags la sogs pa'i sdig pa rnams nges par sel ba'i ngo bo nyid kyis na/_shes rab kyi pha rol tu phyin pa'i tshul yin la/_de bas na 'di ni sdig pa thams cad 'joms pa'i mchog ces bya'o/_/de ltar rdo rje rnon pos de bzhin gshegs pa thams cad kyi nyon mongs
[\[74b.7\]]pa dang nye ba'i nyon mongs pa bcad la nyon mongs pa dang nye ba'i nyon mongs pa dang /_sgrib pa med pa'i sems ni sngon gyi 'phen pa'i shugs kyi dbang gis mngon par shes pa la sogs pa'i mthus dkyil 'khor gyi 'khor lo'i tshul rdo rje rgyus dkyil 'khor du 'jug par byed do zhes
[\[75a\]]
[\[75a.1\]]bstan pa'i phyir/_de nas zhes bya ba la sogs pa gsungs te/_de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro/_/sems bskyed pa'i rjes thogs nyid la/_chos kyi 'khor lo ste dkyil 'khor rab tu bskor
[\[75a.2\]]zhing sprul pa'i ngang tshul 'di la mnga' bas na sems bskyed ma thag tu chos kyi 'khor lo bskor ba'o/_/byang chub sems dpa' chen po yang yin la/_sems bskyed ma thag tu chos kyi 'khor lo bskor ba yang pas na/_byang chub sems dpa' chen po sems bskyed
[\[75a.3\]]ma thag tu chos kyi 'khor lo bskor ba'o/_/ji skad du bshad pa'i sems dpa'i rdo rje'i gzugs can ni kun du bzang po'o/_/'di'i dam tshig ni dkyil 'khor chen po la sogs pa'i tshul lo/_/lhag ma ni snga ma bzhin te/_dkyil 'khor la sogs pa sprul pa bskyed pa'i
[\[75a.4\]]rnam par thugs rtse gcig tu mdzad ces bya ba'i tha tshig go/_/de bzhin gshegs pa thams cad kyi 'khor lo'i dam tshig ces bya ba la/_de bzhin gshegs pa thams cad kyi 'khor lo ni dkyil 'khor dang rdo rje rgyu'i tshul lo/_/de'i dam tshig ni bskyed pa'i rgyu'o/_/_
[\[75a.5\]]bcom ldan 'das rdo rje 'dzin pa de nyid de zhes bya ba ni sems dpa'i rdo rje rnam pa rdo rje dbyings la sogs pa rdo rje dbyings kyi dum bu las gsungs pa'i dkyil 'khor thams cad du gyur te byung ngo /_/rdo rje 'khor lo'i dbyibs zhes bya ba ni rdo rje rtse gcig pa'i rtsibs brgyad pa can
[\[75a.6\]]gyi 'khor lo'i gzugs so/_/de nas zhes bya ba la sogs pa la/_bcom ldan 'das kyi thugs la gnas nas ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi chos kyi 'khor lo ni bcom ldan 'das rdo rje rgyu'o/_/de bskor_
[\[75a.7\]]ba ni sems can gyi rgyud la bskyed pa'o/_/de nyid la sogs pa gang yin pa de ni/_de bzhin gshegs pa thams cad kyis sems bskyed ma thag tu chos kyi 'khor lo bskor ba la sogs pa sangs rgyas thams cad kyi rdzu 'phrul dang cho 'phrul rnams byas nas/_de bzhin gshegs
[\[75b\]]
[\[75b.1\]]pa thams cad gcig tu gyur nas/_byang chub sems dpa' sems dpa' chen po sems bskyed ma thag tu chos kyi 'khor lo bskor ba'i skur gyur to/_/rgyu gang yin zhe na/_sems bskyed ma thag tu chos kyi 'khor lo rab tu bskor ba nyid dang zhes bya ba gsungs te/_sems
[\[75b.2\]]bskyed pa tsam gyis chos kyi 'khor lo rab tu bskor ba'i rgyus ni rab tu bskor ba'o/_/gang gis de'i ngo bo nyid yin pa des na rab tu bskor ba yin pa nyid do/_/gang gi zhe na/_rdo rje dam pa chos can gyi/_/zhes bya ba ste/_de bzhin gshegs pa thams cad gcig tu mdzad pa'i
[\[75b.3\]]tshul gyis rdo rje rgyu bskyed par thugs rtse gcig tu mdzad pa na rdo rje sems dpa'i ting nge 'dzin to/_/e ma'o rdo rje 'khor lo bdag_/ces bya ba ni stong pa nyid kyi rang bzhin bdag yin pa'o/_/su zhig gi yin zhe na/_rdo rje dam pa chos can gyi/_/zhes bya ba ste/_rdo rje nyid gang gi
[\[75b.4\]]chos kyi mchog yin pa de ni/_rdo rje dam pa chos can gyi ste/_de bzhin gshegs pa ste/_de rnams kyi de kho na nyid kyi chos nyid ces bya ba'i tha tshig go/_/ci zhig ngo mtshar che zhe na/_gang phyir sems bskyed tsam gyis kyang /_/zhes sems bskyed pa'i rjes thogs nyid
[\[75b.5\]]la chos kyi 'khor lo ste/_dkyil 'khor rab tu bskor bar gyur/_/zhes bya'o/_/'di skad ston pa yin te/_bdag ni gnyis su med pa'i ye shes kyi ngo bo yin pa las/_gdul bya rnams kyis dkyil 'khor sprul pas sems can gyi don byed par bdag mthong zhing rtogs pa
[\[75b.6\]]'di ngo mtshar che'o/_/de bzhin gshegs pa thams cad kyi g.yon phyogs kyi zla ba'i dkyil 'khor la gnas nas zhes bya ba ni/_bcom ldan 'das snang ba mtha' yas kyi g.yon logs su'o/_/yang zhes bya ba'i sgras ni/_sngar ni 'phags pa 'jam dpal gyi tshul
[\[75b.7\]]gyis shes rab dang ye shes bskyed pa'i phyir bka' nod pa yin la/_da ltar dkyil 'khor bskor ba'i phyir yin pas yang zhes bya ba'i sgra smos so/_/de nas zhes bya ba la sogs pa la/_bcom ldan 'das kyis 'khor lo de de'i lag pa gnyis su byin no zhes bya bar sbyar ro/_/_
[\[76a\]]
[\[76a.1\]]de bzhin gshegs pa thams cad kyi 'khor lo zhes bya ba'i ting nge 'dzin la snyoms par zhugs te zhes bya ba la/_de bzhin gshegs pa thams cad kyi 'khor lo ni rnam par snang mdzad kyi phyag na gnas pa'i rtsibs brgyad pa ste/_de la dmigs pa'i ting
[\[76a.2\]]nge 'dzin ni/_de bzhin gshegs pa thams cad kyi 'khor lo rdo rje zhes bya ba'o/_/ting nge 'dzin de la snyoms par zhugs pa la ni 'khor lo sbyin pa'i rnam par thugs rtse gcig tu mdzad ces bya ba'i bar du'o/_/de bzhin gshegs pa thams cad kyi dkyil 'khor chen
[\[76a.3\]]po ni rdo rje dbyings la sogs pa dang rdo rje rgyu ni dkyil 'khor chen po'o/_/de'i dam tshig ni rgyu'o/_/'khor lo de ci'i phyir byin zhe na/_sems can gyi zhes bya ba la sogs pa gsungs te/_sems can gyi khams ma lus shing lus pa med par 'jug pa des phyir mi sdog
[\[76a.4\]]pa thob pa'i don des/_'khor lo gang yin pa de la de skad ces bya'o/_/des bde ba dang yid bde ba thams cad myong bar bya ba ni/_de la gnas pas byang chub sems dpa' chen po'i lam las phyir mi ldog par gyur pas na phyir mi ldog pa ste/_ldog pa med pa ni mi
[\[76a.5\]]ldog pa'o/_/de bzhin gshegs pa thams cad kyi dam pa'i chos kyi 'khor lo ni dkyil 'khor ro/_/de bskor ba ni gdul bya'i rgyud la bskor ba'o/_/de nyid ni dam pa grub pa ste/_de dag gi phyir zhes bya ba byang chub ba sems dpa' chen po sems bskyed ma thag tu
[\[76a.6\]]chos kyi 'khor lo bskor ba gdul bya'i rgyud la bskyed pa'i rgyur ro/_/bar du zhes bya ba'i sgras ni gzhan dag kyang bsdu'o/_/de bzhin du zhes bya ba ni sangs rgyas lnga'i rin po che'i dbu rgyan dang /_dar dpyangs kyi dbang gis dbang bskur nas so/_/rdo rje snying po zhes bya ba la
[\[76a.7\]]rdo rje ni stong pa nyid kyi ye shes so/_/snying po ni gces par bya bar bshad do/_/de grub pa'i rgyu yin pas na/_'khor lo ni rdo rje snying po des nye bar mtshon pa'i sems dpa' ni rdo rje snying po'o/_/phyir mi ldog pa nyid du 'jog cing zhes pa ni/_phyir mi ldog pa'i ngo bo nyid
[\[76b\]]
[\[76b.1\]]ni phyir mi ldog pa nyid de/_phyir mi ldog pa de nyid du 'jog pa ni rang gi rang bzhin de bzhin gshegs pa thams cad du byed pa'o/_/'di de sangs rgyas thams cad kyi/_/zhes bya ba ni bdag gi lag par byin pa gang yin pa 'di ni sangs rgyas thams cad kyi yin no/_/_
[\[76b.2\]]las ci zhig byed ce na/_chos rnams thams cad rnam par sbyong /_/zhes bya ba yin te/_chos rnams thams cad ni byang chub tu sems bskyed pa la sogs pa'o/_/de rnams kyi dkyil 'khor du 'jug pas rnam par dag par 'gyur la/_de bas na 'khor lo ni chos thams cad rnam par sbyong
[\[76b.3\]]bar byed pa yin no/_/phyir mi ldog pa rnams kyi 'khor lo ni phyir mi ldog pa'i 'khor lo'o/_/ni zhes bya ba'i sgras ni nges par gzung ba ste/_'dis ni phyir mi ldog pa rnams kyi yin gyi gzhan gyi ni ma yin no/_/de bas na/_byang chub snying po yin par bshad/_/ces bya
[\[76b.4\]]ba ste/_nyan thos dang rang sangs rgyas kyi byang chub la ltos na/_bla na med pa yang dag par rdzogs pa'i byang chub ni/_mchog yin pas snying por gyur pa yin la/_de'i ngo bo nyid ni 'khor lo 'di yin pas byang chub snying po yin zhes bya'o/_/bshad ces bya ba ni rgyud 'dir
[\[76b.5\]]gsungs pa'o/_/de ltar rdo rje rgyus de bzhin gshegs pa rnams dkyil 'khor du bcug nas/_de dkyil 'khor la sogs pa bshad pa'i tshul gyis rdo rje smra ba spros pa med pa'i chos nyid la ji ltar nges par sbyor ba de ni/_de nas zhes bya ba la sogs pas ston te/_de nas
[\[76b.6\]]bcom ldan 'das kyis snying po 'di rang gi thugs ka nas phyung ngo zhes bya bar sbyar ro/_/chos thams cad ni ngag gi lam dang bral zhing /_sgra rnams brag ca dang 'dra'o zhes thugs su chud pas 'di la tshig tu brjod pa mi mnga' bas na mi gsung ba'o/_/byang chub sems
[\[76b.7\]]dpa' chen po yang yin la mi gsung ba yang yin pas na byang chub sems dpa' chen po mi gsung ba ste/_sems dpa'i rdo rje'i tshul can gyi kun du bzang po'o/_/de'i dam tshig ni chos kyi yi ge'i gzugs so/_/de las byung ba ni sems dpa'i rdo rje'i tshul gyis chos gang
[\[77a\]]
[\[77a.1\]]las byung ba'o/_/de'i byin gyi rlabs ni brtan par byed pa'i ting nge 'dzin gang yin pa'i ting nge 'dzin de la snyoms par 'jug pa'i chos kyi yi ge la sogs pa sprul zhing bskyed pa'i rnam par thugs rtse gcig tu mdzad ces bya ba'i tha tshig go/_/de bzhin
[\[77a.2\]]gshegs pa thams cad bzlas pa'i dam tshig ces bya ba ni/_rdo rje smra ba ni bzlas pa'o/_/de'i dam tshig ni bskyed pa'i rgyu ste/_badzra b+hA Sha zhes bya ba'i snying po'o/_/de nas zhes bya ba la sogs pa la/_bcom ldan 'das de nyid rdo rje bzlas pa'i dbyings su gyur te phyag gnyis
[\[77a.3\]]su gnas so zhes bya bar sbyar ro/_/bcom ldan 'das phyag na rdo rje de nyid ces bya ba ni sems dpa'i rdo rje'i tshul lo/_/de bzhin gshegs pa thams cad kyi chos nyid kyi yi ge ni/_sgra 'byung ba yin pa'i phyir chos kyi yi ge zhes bya ste/_ljags kyi phyag rgya la bya bar bshad
[\[77a.4\]]do/_/'di yang ci'i phyir zhe na/_rang gi phyag rgya las gzugs su sprul pa de ni de las rang gi rnam par sprul pa thams cad 'dir 'dod de/_gang gi phyir rdo rje bzlas pa'i dbyibs zhes bya ba lce'i phyag rgya yin no/_/de nas zhes bya ba la sogs pa la/_byang chub sems
[\[77a.5\]]dpa'i skur gyur nas ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi chos nyid ni chos thams cad spros pa med pa'o zhes bya ba'o/_/de la sogs pa gang yin pa de dag byas pa ste/_gdul bya rnams la rdo rje smra ba'i ting nge 'dzin
[\[77a.6\]]bskyed pa la sogs pa la zhes bya ba'i bar du'o/_/rdo rje sems dpa'i ting nge 'dzin shin tu tshig ma yin pa nyid dang zhes bya ba ni gang la tshig med pa de ni tshig ma yin pa'o/_/mdzes pa yang yin la tshig ma yin pa yang yin pas na shin tu tshig ma yin pa ste/_de'i
[\[77a.7\]]ngo bo nyid yin pas na tshig ma yin pa nyid do/_/de yang sangs rgyas thams cad gcig tu byas nas byang chub sems dpa' chen po rdo rje smra ba'i gzugs su shin tu yongs su bsgom pa'i phyir ro zhes bya ba'i tha tshig go/_/e ma'o rang 'byung rnams kyi zhes bya ba ni
[\[77b\]]
[\[77b.1\]]sangs rgyas rnams kyi'o/_/gsang ba ni de'i snod ma yin pa'i 'gro ba la brtse bar bya ba yin pas so/_/de nyid kyis na ldem po ngag tu bdag dgongs te zhes bya ba gsungs te/_dgongs pa can gyi tshig drang ba'i don du gsungs pa ni ldem po'i ngag go/_/bdag ces bya ba
[\[77b.2\]]ni bdag nyid yin par smra ba'o/_/dgongs zhes bya ba ni bshad ces pa'o/_/ci zhig ngo mtshar che zhe na/_gang gi phyir zhes bya ba la sogs gsungs te/_gang gi phyir ro/_/dkyil 'khor la sogs pa'i tshul gyis dam pa'i chos tshig gis brjod du med par 'chad
[\[77b.3\]]cing ston pas na/_tshig gi spros dang rnam par bral/_/zhes bya'o/_/'di skad ston pa yin te/_don dam par ni chos ston par 'byung ba yang med na/_kun rdzob tu ston par mdzad pas gdul bya rnams kyis don dam par ston par mdzad do snyam pa 'di ni ngo mtshar che'o/_/_
[\[77b.4\]]de bzhin gshegs pa thams cad kyi rgyab na zhes bya ba ni/_bcom ldan 'das 'od dpag tu med pa'i'o/_/de nas zhes bya ba la sogs pa la/_bcom ldan 'das kyis rdo rje bzlas pa de de'i lag tu byin no zhes bya bar sbyar ro/_/de bzhin gshegs pa thams cad kyi gsung
[\[77b.5\]]ni lce'i phyag rgya ste/_de la dmigs pa ni gsung rdo rje zhes bya ba'i ting nge 'dzin te/_de la snyoms par zhugs pa ni lce sbyin pa'i rnam par thugs rtse gcig tu mdzad do zhes bya ba'i tha tshig go/_/de bzhin gshegs pa thams cad kyi gsung gi ye shes ni/_chos thams
[\[77b.6\]]cad spros pa med pa zhes bya ba rdo rje smra ba'i tshul du nges pa'o/_/de'i dam tshig ni rgyu'o/_/sems can gyi khams ma lus shing lus pa med pa rnams kyi tshig grub pa ni so so yang dag par rig pa bzhi thob pa'o/_/de bzhin gshegs pa thams cad kyi gsung gi gsang ba'i
[\[77b.7\]]ngo bo nyid ni/_de bzhin gshegs pa thams cad kyi gsung gi gsang ba ste/_rdo rje smra ba'i ngo bo nyid do/_/de bzhin du zhes bya ba ni/_sangs rgyas lnga'i rin po che'i dbu rgyan dang dar dpyangs kyi dbang gis dbang bskur ba'o/_/rdo rje'i tshig ces bya ba ni/_chos thams
[\[78a\]]
[\[78a.1\]]cad spros pa dang bral ba 'dis sam/_rdo rje'i tshig ni sgra spangs pa'i zhes bya ba 'dis nye bar mtshon pa nyid kyis ni rdo rje'i tshig ces bya'o/_/rdo rje bzlas pa des zhes bya ba ni rang gi phyag na gnas pa'i ljags kyi phyag rgya'i tshul gyis so/_/de bzhin
[\[78a.2\]]gshegs pa thams cad la yang dag par smra zhing zhes bya ba ni/_rnam par snang mdzad la sogs pa'i de bzhin gshegs pa phyogs bcu na bzhugs pa thams cad dang /_yang dag par smra ba'i rang bzhin can rdo rje'i tshig brjod pa la brtson par byed cing ched du brjod pa 'di
[\[78a.3\]]ched du brjod pa ste/_'di zhes bya ba ni blo la gnas pa'o/_/'di de sangs rgyas thams cad kyi/_/zhes bya ba ni/_rang gi lag na gnas pa gsungs pa'o/_/de ci zhig yin zhe na/_rdo rje bzlas par brjod pa yin/_/zhes bya ba gsungs te/_spros pa med par
[\[78a.4\]]brjod pa ni rdo rje bzlas pa zhes brjod cing bshad pa yin no/_/de bzhin gshegs pa thams cad kyi/_/sngags 'di myur du sgrub byed yin/_/zhes bya ba ni sgra spangs pa'i tshig gi spros pa med pa'i chos smra ba nyid/_de bzhin gshegs pa thams cad de/_/rdo rje
[\[78a.5\]]dbyings kyi dum bu las gsungs pa'i sngags rnams myur du sgrub par byed pa yin no/_/rdo rje chos nyid kyi ye shes dang zhes bya ba la sogs pas ni sdom gsungs pa yin te/_rdo rje chos nyid ni gnyis su med pa'i ting nge 'dzin to/_/de'i ye shes ni rdo rje chos su
[\[78a.6\]]nges pa'o/_/de bzhin gshegs pa thams cad kyi shes rab nyid ni ye shes te rdo rje rnon po'o/_/chos kyi 'khor lo chen po ni dkyil 'khor te/_de bskor ba'i ye shes ni rdo rje rgyu'o/_/de bzhin gshegs pa thams cad kyi gsung gi spros pa ni ngag gi rnam par rtog
[\[78a.7\]]pa'o/_/de rnam par rtog pa'i ye shes ni rdo rje smra ba'o/_/de bzhin gshegs pa thams cad kyi ye shes chen po las byung ba'i sems dpa' ni/_ye shes sems dpa' chen po ste/_shes rab kyi pha rol tu phyin pa las byung ba'o zhes bya ba'i tha tshig go/_/de yang shes
[\[78b\]]
[\[78b.1\]]rab kyi pha rol tu phyin pa rgyal po/_thub pa'i dbang po 'od dpag med/_/ces gsungs pa yin no/_/de dag kyang ldog pa'i dbyibs rnam pa bzhir gzhag par bya ste/_bsgral ba dang /_grol ba dang /_dbugs dbyung ba dang /_mya ngan las 'das pa la gzhag pa'i phyir
[\[78b.2\]]yang log pa'i ting nge 'dzin gyi rgya mtsho las/_rdo rje chos kyi yang dag pa'i ting nge 'dzin gyi tshul gyis bsgral ba ni/_mnyam par gzhag pa'i sems kyis yang dag pa ji lta ba bzhin du rab tu shes so zhes bya ba'i don to/_/rdo rje rnon pos ni nyon mongs pa dang nye ba'i nyon
[\[78b.3\]]mongs pa rnams las grol bar mdzad do/_/rdo rje rgyus ni rdzu 'phrul dang rnam par 'phrul pa sna tshogs pa'i tshul gyis 'gro ba rnams dbugs 'byin to/_/rdo rje smra bas ni rnam par rtog pa'i tshig las spros pa med pa'i chos khong du chud pas mya ngan las 'das pa la
[\[78b.4\]]'jog par mdzad do/_/de ltar rdo rje smra bas de bzhin gshegs pa thams cad spros pa med pa'i chos la sbyar ba rnams mchod pa med par 'grub par mi 'gyur bas/_de'i phyir rdo rje las kyi de bzhin gshegs pa thams cad ma lus shing lus pa med pa'i mchod pas mchod
[\[78b.5\]]pa yin pa ni/_de nas zhes bya ba la sogs pa gsungs te/_de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro/_/de bzhin gshegs pa thams cad kyi sangs rgyas kyi sprul pa dang /_ma lus shing lus pa med pa'i sems can
[\[78b.6\]]gyi don gyi tshul gyis phrin las sna tshogs pa rnam pa tha dad pa mnga' ba/_gang yin pa de ni de bzhin gshegs pa thams cad kyi phrin las thams cad pa'o zhes bya'o/_/phrin las thams cad pa'ang yin la byang chub sems dpa' chen po'ang yin pas/_byang chub sems
[\[78b.7\]]dpa' chen po'i phrin las thams cad pa'o/_/ji skad du gsungs pa'i sems dpa'i rdo rje ni de'i dam tshig go/_/de las byung ba ni phrin las thams cad kyi 'od zer la sogs pa'o/_/sems dpa'i rdo rje'i tshul gang las phrin las byin gyis brlab pa'i phyir/_rdo rje ltar
[\[79a\]]
[\[79a.1\]]mi byad pa'i ting nge 'dzin gang la ming de skad ces bya ba de la snyoms par 'jug pa ni/_phrin las kyi 'od zer la sogs pa bskyed pa'i rnam par thugs rtse gcig tu mdzad ces bya ba'i bar du'o/_/de bzhin gshegs pa thams cad kyi phrin las kyi dam tshig ni
[\[79a.2\]]rgyu ste/_rdo rje las bskyed pa'i rgyur gyur pa'o/_/'di zhes bya ba ni thugs la gnas so/_/de nas zhes bya ba la sogs pa la/_bcom ldan 'das de nyid las kyi rdo rje'i dbyibs su gyur nas phyag gnyis su gnas so zhes bya bar sbyar ro/_/las thams cad ni sna tshogs
[\[79a.3\]]rdo rje'o/_/de'i las kyi mnyam pa nyid ni/_don dam par dngos po med pa'i ngo bo nyid rnam par mi rtog pa tsam las byung ba'o/_/de'i ye shes ni thugs su chud pa'o/_/shin tu rtogs pa ni rnam par rtog pa ma lus par spangs pas thugs su chud pa gang yin pa de ni de bzhin du
[\[79a.4\]]de'i ngo bo nyid yin pas shin tu rtogs pa nyid kyi phyir ro/_/shin tu rtogs pa nyid gang yin zhe na/_rdo rje sems dpa'i ting nge 'dzin ni zhes bya ba'o/_/phrin las kyi 'od zer la sogs pa'i tshul gyis 'byung ba la sogs pas sna tshogs rdo rje bskyed pa'i rnam par thugs rtse gcig
[\[79a.5\]]tu mdzad ces bya ba'i tha tshig go/_/bcom ldan 'das rdo rje sems dpa' de nyid de zhes bya ba ni sems dpa'i rdo rje'o/_/de bzhin gshegs pa thams cad kyi phrin las kyi 'od zer du gyur te/_byung nas zhes bya ba ni/_sna tshogs rdo rje lta bu'i 'od zer ni
[\[79a.6\]]phrin las kyi 'od zer te der gyur pa'o/_/de bzhin gshegs pa thams cad kyi phrin las ni sna tshogs rdo rje'o/_/de'i las kyi dbyings ni sna tshogs rdo rje'i rgyu ste/_sna tshogs rdo rje lta bu'i 'od zer gyis khyab pa ni de bzhin gshegs pa thams cad kyi phrin las kyi dbyings so/_/_
[\[79a.7\]]de'i rang bzhin ni de'i ngo bo nyid do/_/gyur to zhes bya ba ni 'jig rten gyi khams rnams su'o/_/de nas zhes bya ba la sogs pa la byang chub sems dpa'i skur gyur te/_bcom ldan 'das rnam par snang mdzad kyi thugs ka na gnas nas ched du brjod pa 'dis ched du brjod do
[\[79b\]]
[\[79b.1\]]zhes bya bar sbyar ro/_/de bzhin gshegs pa thams cad kyi phrin las la sogs pa'i sangs rgyas thams cad kyi rdzu 'phrul dang cho 'phrul rnams byas nas zhes bya ba la/_de bzhin gshegs pa thams cad kyi phrin las ni rdo rje las kyi ting nge 'dzin bskyed pa'i sems can gyi
[\[79b.2\]]don to/_/de la sogs pa gang yin pa de rnams byas nas/_de bzhin gshegs pa de dag thams cad gcig tu gyur to/_/byang chub sems dpa' chen po rdo rje las kyi skur gyur to/_/rgyu gang gi phyir zhe na/_rdo rje sems dpa'i ting nge 'dzin ni de bzhin gshegs pa thams
[\[79b.3\]]cad kyi phrin las mtha' yas pa nyid dang zhes pa gsungs te/_de bzhin gshegs pa thams cad kyi phrin las mtha' yas pa ni/_sangs rgyas kyi sprul pa dang /_sems can smin pa dang grol ba'i mtshan nyid can gang yin pa de ni de bzhin gshegs pa thams cad kyi phrin
[\[79b.4\]]las mtha' yas pa ste/_de'i ngo bo nyid yin pas na de bzhin gshegs pa thams cad kyi phrin las mtha' yas pa nyid do/_/gang gi yin zhe na/_rdo rje sems dpa'i ting nge 'dzin zhes bya ba smos te/_'jig rten gyi khams thams cad kyi rdul phra rab dang mnyam pa'i de bzhin
[\[79b.5\]]gshegs pa rnams gcig tu byas nas byang chub sems dpa' chen po rdo rje las kyi skur gang gis bskyed pa de ni 'dir rdo rje sems dpa'i ting nge 'dzin to/_/e ma'o sangs rgyas rnams kyi nges/_/zhes bya ba la/_nges pa ni gdon mi za ba ste don yod pa'o/_/gang gi zhe na/_sangs
[\[79b.6\]]rgyas rnams kyi'o/_/phrin las kun ni sems can gyi don gyi las dang /_sangs rgyas kyi sprul pa'i las so/_/nam mkha'i khams ma lus par khyab pas na mang ba'o/_/ci zhig ngo mtshar che zhe na/_sangs rgyas don ni zhes bya ba la sogs pa gsungs te/_sangs rgyas
[\[79b.7\]]kyi don ni 'gro ba'i don gyi rgyur ro/_/lhun grub phyir ni rnam par mi rtog pa'i tshul gyis rdo rje'i las la 'jug pa ni ngo mtshar che'o/_/phyir mi ldog pa'i las ni rdo rje las te/_sngon gyi 'phen pa'i shugs kyis stobs kyis 'jug cing mi phyed pa'i rang bzhin can yin pa'i phyir ro/_/_
[\[80a\]]
[\[80a.1\]]gal te lhun gyis grub pa la 'jug pa de lta na yang ngo mtshar ci zhig che zhe na/_gang gi phyir lhun gyis grub pa'i stobs kyis las la 'jug par snang ba de'i phyir ngo mtshar che'o/_/de bzhin gshegs pa thams cad kyi spyan sngar zhes bya ba ni bcom ldan
[\[80a.2\]]'das don yod grub pa'i mdun du'o/_/de nas zhes bya ba la sogs pa la/_bcom ldan 'das kyis las kyi rdo rje de bzhin du byin no zhes bya bar sbyar ro/_/de bzhin gshegs pa thams cad kyi gdon mi za ba yang yin la rdo rje yang yin pas/_de bzhin gshegs pa thams cad kyi don yod
[\[80a.3\]]pa'i rdo rje ste/_sna tshogs rdo rje'o/_/de la dmigs pa'i ting nge 'dzin ni gdon mi za ba'i rdo rje zhes bya ste/_de la snyoms par zhugs pa ni sna tshogs rdo rje sbyin pa'i rnam par thugs rtse gcig tu mdzad ces bya ba'i bar du'o/_/de bzhin gshegs pa thams cad kyi mchod
[\[80a.4\]]pa ni sems can gyi don bya ba dang /_sangs rgyas la mchod pa'o/_/de la 'jug pa ni de bzhin gshegs pa thams cad kyi mchod pa la 'jug pa'o/_/sogs pa'i sgras ni byang chub tu sems bskyed pa la sogs pa bsdu'o/_/de nyid la sogs pa'i gdon mi za ba dang /_
[\[80a.5\]]tshad med pa'i las kyi cho ga rgyas pa thams cad gang yin pa de ni de bzhin gshegs pa thams cad kyi mchod pa la 'jug pa la sogs pa gdon mi za ba dang tshad med pa'i las kyi cho ga rgyas pa thams cad de gdon mi za ba yang yin la tshad med pa yang yin pas gdon mi za ba
[\[80a.6\]]dang tshad med pa'o/_/las kyi cho ga rgyas pa thams cad ni byang chub tu sems bskyed pa la sogs pa'i cho ga rgyas par ni re re zhing yang mtha' yas pa'o/_/de'i dam tshig ni rgyu'o/_/sems can gyi khams ma lus shing lus pa med pa rnams kyi las thams cad
[\[80a.7\]]ni sngar bshad pa rnams so/_/de grub pa ni rdzogs pa'o/_/des kyang bde ba dang yid bde ba thams cad myong bar bya ba'i phyir ro/_/de bzhin gshegs pa thams cad kyi rdo rje'i phrin las ni byang chub sems dpa' chen po'i tshul nyid do/_/rdo rje las kyi ngo bo nyid yin pas na/_
[\[80b\]]
[\[80b.1\]]rdo rje'i phrin las nyid de/_de'i ye shes dang mngon par shes pa drug ni de bzhin gshegs pa thams cad kyi phrin las nyid dang /_ye shes dang mngon par shes pa rnams te/_de nyid ni dngos grub dam pa'i ye shes yin pas de'i rgyur ro/_/bar du zhes bya ba'i sgras ni sa dang
[\[80b.2\]]pha rol tu phyin pa la sogs pa bsdu'o/_/phrin las thams cad kyi 'khor lo bskor ba zhes bya ba la/_phrin las thams cad kyi 'khor lo ni las kyi dkyil 'khor thams cad dang /_de'i rigs rnams so/_/phrin las thams cad kyi 'khor lo bskor ba nyid du de bzhin
[\[80b.3\]]gshegs pa thams cad kyi rdo rje'i dbang gis dbang bskur nas zhes bya ba ni yi ge oM dang nam mkha' mdzod kyi phyag rgyas sna tshogs rdo rje'i phreng ba'i dbang bskur ba byin la las kyi dkyil 'khor sprul par bya ba'i phyir dang po sbyor ba'i ting nge 'dzin gyi bar bstan pa yin no/_/rdo rje
[\[80b.4\]]dbyings kyi dkyil 'khor du ni sangs rgyas lnga'i dbu rgyan dang dar dpyangs kyi dbang gis dbang bskur bar bya'o zhes sngar bshad pa'i tshul bzhin du shes par bya'o/_/de yang slob dpon sna tshogs rdo rje thogs pas las kyi dkyil 'khor gyi cho ga bya la/_slob ma la yang sna
[\[80b.5\]]tshogs rdo rje'i mtshan ma sbyin par bya'o/_/sna tshogs rdo rje sna tshogs rdo rje zhes bya ba ni kha dog sna tshogs pa'i phyir/_sna tshogs rdo rjes nye bar mtshan pa nyid yin pa'i phyir dang las sna tshogs byed pa'i phyir sna tshogs rdo rje zhes bshad do/_/rang gi snying gar zhugs te zhes bya ba
[\[80b.6\]]ni g.yon bsnyems pas sna tshogs dril bu bsnams te/_phyag g.yas pas rang gi thugs kar bstod pa'i tshul gyis rdo rje bsnams shing phyogs bcu'i de bzhin gshegs pa thams cad rang gi rnam par thar pa'i phrin las la sbyor zhing ngo /_/'di de sangs rgyas thams cad kyi/_/_
[\[80b.7\]]zhes bya ba ni rang gi phyag na gnas pa'i sna tshogs rdo rje gsungs pa'o/_/las rnams thams cad byed pa'i mchog_/ces bya ba ni ji skad du gsungs pa'i las sna tshogs rdzogs par byed pa'o/_/bdag ste zhes bya ba ni bdag nyid yin par ston to/_/de ltar na gang gi phyir
[\[81a\]]
[\[81a.1\]]bdag sna tshogs la sna tshogs rdo rje sbyar ba yin no/_/de ltar rdo rje las kyi de bzhin gshegs pa thams cad ma lus shing lus pa med pa'i mchod pas mchod nas ji ltar de rdo rje bsrung bas sngon chad theg pa gzhan 'dod pa'i sems su lhung ba las bsrung bas
[\[81a.2\]]bsrungs pa de bstan pa ni/_de nas zhes bya ba la sogs pa yin te/_bcom ldan 'das kyis snying po 'di rang gi thugs ka nas phyung ngo zhes bya bar sbyar ro/_/byang chub sems dpa' chen po yang yin la/_brtson 'grus thub par dka' ba yang yin pas na/_byang chub
[\[81a.3\]]sems dpa' brtson 'grus thub par dka' ba ste/_gang gis brtson 'grus thub par dka' ba de ni brtson 'grus thub par dka' ste/_phyir mi ldog pa'i brtson 'grus byang chub chen por spro ba'i brtson 'grus so/_/de bzhin gshegs pa thams cad kyi thugs ka na gnas pa'i
[\[81a.4\]]rdo rje rtse lnga pa'i gzugs ni kun du bzang po yin la/_de'i dam tshig ni go cha brtan pa la sogs pa'i tshul lo/_/de las byung ba de ni sems dpa'i rdo rje'i tshul gang las/_las su gyur pa des byin gyis brlabs pa ni brtan par byed pa'i phyir/_rdo rje ltar mi phyed pa'i ting nge 'dzin
[\[81a.5\]]gang yin pa de la snyoms par zhugs pa ni go cha brtan pa sprul cing bskyed pa'i rnam par thugs rtse gcig tu mdzad ces bya ba'i bar du'o/_/ji lta bu zhe na/_de bzhin gshegs pa thams cad kyi bsrung ba zhes bya ba ste/_go cha brtan pa'o/_/de'i dam tshig ni rgyu'o/_/de'i
[\[81a.6\]]ngo bo rang gi thugs kyis pa'i ye shes ni snying po ste/_badzra rak+Sha zhes bya'o/_/'di zhes bya ba ni thugs la gnas pa gsungs pa'o/_/bcom ldan 'das phyag na rdo rje de nyid de zhes bya ba ni sems dpa'i rdo rje'i gzugs te phyag na rdo rje bskyed pa'i rgyur gyur pas phyag na rdo rje
[\[81a.7\]]zhes bshad do/_/go cha brtan por gyur te zhes bya ba ni/_rdo rje'i rang bzhin gyi go cha brtan pa ste/_der gyur nas bcom ldan 'das rnam par snang mdzad kyi thugs su zhugs te/_nam mkha'i khams kyi tshad tsam gyi go cha'i dbyibs su gyur nas/_bsdu ba byas pa las thugs
[\[81b\]]
[\[81b.1\]]ka nas phyung ste de nyid kyi phyag gnyis su gnas so/_/de nas zhes bya ba la sogs pa la/_byang chub sems dpa'i lus su gyur nas ched du brjod pa 'di ched du brjod do zhes bya bar sbyar ro/_/de bzhin gshegs pa thams cad la/_srung ba'i cho ga rgyas pa'i las la sogs pa dang /_
[\[81b.2\]]sangs rgyas thams cad kyi rdzu 'phrul dang cho 'phrul rnams byas nas zhes bya ba ni gdul bya rnams la rdo rje bsrung ba'i ting nge 'dzin bskyed pa ni de bzhin gshegs pa thams cad la bsrung ba ste/_de'i cho ga rgyas pa'o/_/de nyid ni las so/_/de la sogs pa gang yin pa de la de skad
[\[81b.3\]]ces bya ste/_de dang sangs rgyas thams cad kyi rdzu 'phrul dang cho 'phrul rnams byas nas/_de bzhin gshegs pa'i sku de dag thams cad gcig tu gyur nas/_brtson 'grus thub par dka' ba'i lus gcig tu gyur to/_/rgyu gang gis she na/_rdo rje sems dpa'i ting nge 'dzin
[\[81b.4\]]ni/_brtson 'grus dam pa thub par dka' ba nyid dang zhes bya ba gsungs te/_brtson 'grus brtan po shin tu thub par dka' ba gang yin pa de ni/_brtson 'grus dam pa thub par dka' ba ste/_de kho na nyid yin pas na thub par dka' ba nyid do/_/brtson 'grus dam pa
[\[81b.5\]]thub par dka' ba nyid de gang yin zhe na/_rdo rje sems dpa'i ting nge 'dzin no zhes bya ba ste 'jig rten gyi khams thams cad kyi rdul phra rab dang mnyam pa'i sangs rgyas rnams gcig tu byas nas/_byang chub sems dpa' chen po rdo rje bsrung ba'i skur bskyed pa gang yin pa de ni 'dir
[\[81b.6\]]rdo rje sems dpa'i ting nge 'dzin ni brtson 'grus chen po thub par dka' ba nyid ces bya'o/_/e ma'o brtson 'grus go cha ni/_/zhes bya ba ni brtson 'grus kyi rang bzhin can gyi go cha'o/_/brtan pa'i bdag nyid can zhes bya ba'i brtan pa'i rang bzhin can gang yin pa de ni brtan pa'i bdag
[\[81b.7\]]nyid do/_/de bzhin gshegs pa chos kyi sku/_/zhes bya ba'i bdag nyid do/_/rab brtan bdag ces bya ba ni mi phyed pa'o/_/ci zhig ngo mtshar che zhe na/_gang gi phyir/_de ni brtan phyir lus min yang /_/rdo rje'i lus su byed pa'i mchog_/ces bya ba gsungs te/_de bzhin
[\[82a\]]
[\[82a.1\]]gshegs pa rnams ni gzugs kyi sku ma yin te/_chos kyi sku mi snang ba'i rang bzhin yin na/_de rnams gzugs kyi rang bzhin du snang zhing rdo rje'i skur bdag byed pa ni ngo mtshar che'o/_/'di skad ston pa yin te/_de bzhin gshegs pa rnams ni don dam par chos
[\[82a.2\]]kyi sku'i ngo bo nyid yin pas/_de rnams la gzugs kyi sku mi mnga' ba nyid yin na/_gdul bya rnams la 'di ltar rdo rje bsrung bas de bzhin gshegs pa rnams kyi gzugs kyi sku rdo rje dang mnyam par byed do snyam du sems pa 'di ni ngo mtshar che'o/_/de bzhin gshegs pa thams cad
[\[82a.3\]]kyi/_/zhes bya ba ni bcom ldan 'das don yod par grub pa'i g.yas phyogs su'o/_/bka' nod cing zhes bya ba ni de bzhin gshegs pa thams cad bsrung ba'i don du'o/_/de nas zhes bya ba la sogs pa la/_bcom ldan 'das kyis cho ga de de'i lag tu byin no zhes bya bar sbyar
[\[82a.4\]]ro/_/de bzhin gshegs pa thams cad kyi rdo rje'i go cha'i phyag rgya ni rdo rje brtan pa ste/_de la dmigs pa'i ting nge 'dzin ni de bzhin gshegs pa thams cad kyi rdo rje brtan pa zhes bya ste/_de la snyoms par zhugs pa ni go cha sbyin pa'i rnam par thugs rtse gcig tu mdzad ces bya
[\[82a.5\]]ba'i tha tshig go/_/de bzhin gshegs pa thams cad kyi brtson 'grus kyi pha rol tu phyin pa ni bcom ldan 'das rdo rje bsrung ba'o/_/de'i dam tshig ni bskyed pa'i rgyu'o/_/de ci'i phyir byin zhe na/_sems can gyi khams zhes bya ba la sogs pa gsungs te/_sems can gyi khams
[\[82a.6\]]ma lus shing lus pa med pa rnams yongs su bskyang ba dang zhes bya ba ni rdo rje bsrung ba'i phyag rgyas theg pa gzhan 'dod pa las bzlog pa dang /_phyi rol gyi 'tshe ba rnams bzlog pa'o/_/des kyang 'jig rten dang 'jig rten las 'das pa'i bde ba dang yid bde ba thams cad
[\[82a.7\]]myong ba'i don du'o/_/de bzhin gshegs pa thams cad kyi rdo rje'i sku thob pa'i mchog grub par bya ba zhes bya ba la/_de bzhin gshegs pa thams cad kyi rdo rje'i sku ni rdo rje bsrung ba'i sku'o/_/bar du zhes bya ba'i sgras ni ma smos pa rnams kyang bsdu'o/_/rdo rje grogs po zhes bya
[\[82b\]]
[\[82b.1\]]ba ni/_ji skad du bshad pa'i nyes pa bzlog pas mdza' bo'i don rdzogs par byed pa dang /_mi phyed pa nyid kyis na rdo rje grogs po zhes bshad do/_/de bzhin gshegs pa thams cad la go cha bskon zhing zhes bya ba ni sems can gyi khams rnams rnam par snang mdzad la sogs
[\[82b.2\]]pa'i ngo bor byed cing ngo /_/'di de sangs rgyas thams cad kyi/_/zhes bya ba ni rang gi phyag na gnas pa'i go cha gsungs pa'o/_/byams pa'i go cha dam pa ste/_/zhes bya ba ni/_byams pa'i don rdzogs par byed pas na/_byams pa'i go cha zhes gsungs so/_/de yang gang
[\[82b.3\]]gi phyir brtson 'grus brtan pas bsrung ba zhes bya ba gsungs te/_'khor gsum yongs su dag pa rnam par sbyangs pa'i brtson 'grus kyi ngo bo zhes bya ba'i tha tshig go/_/gang gi phyir de lta yin pa des na grogs po chen por brjod pa yin zhes bya'o/_/de ltar rdo rje bsrung bas de bzhin
[\[82b.4\]]gshegs pa thams cad bsrungs nas/_rdo rje gnod sbyin gyis bsrung ba'i yongs su bskyangs pas yongs su bsrung bar bya'o zhes bya ba'i don ni/_de nas bcom ldan 'das zhes bya ba la sogs pa gsungs pa yin te/_bcom ldan 'das kyis snying po 'di rang gi thugs ka nas
[\[82b.5\]]phyung ngo zhes bya bar sbyar ro/_/byang chub sems dpa' chen po yang yin la/_bdud thams cad rab tu 'joms pa yang yin pas/_byang chub sems dpa' chen po bdud thams cad rab tu 'joms pa'o/_/bdud kyang yin la thams cad kyang yin pas na bdud thams cad de/_de rnams
[\[82b.6\]]rab tu 'joms pa ni shin tu mi snang bar mdzad pa'o/_/de gang la mnga' ba de ni bdud thams cad rab tu 'joms pa'o/_/ji skad du bshad pa'i rdo rje sems dpa'i tshul ni/_byang chub sems dpa' chen po'o/_/de'i dam tshig ni mche ba chen po la sogs pa'i gzugs so/_/de las
[\[82b.7\]]byung ba ni sems dpa' rdo rje'i tshul gang las byung bar gyur pa'o/_/de byin gyis brlab pa'i phyir rdo rje ltar mi phyed pa'i ting nge 'dzin gang la ming de skad ces bya ba gang yin pa de la snyoms par zhugs pa ni mche ba mtshon cha'i rnam par sprul cing bskyed pa'i rnam par thugs rtse gcig tu
[\[83a\]]
[\[83a.1\]]mdzad ces bya ba'i tha tshig go/_/de bzhin gshegs pa thams cad kyi thabs yin pas na/_de bzhin gshegs pa thams cad kyi thabs te/_'dod chags la sogs pa za bar mdzad pa bcom ldan 'das rdo rje gnod sbyin no/_/de nas zhes bya ba la sogs pa la/_
[\[83a.2\]]bcom ldan 'das de nyid rdo rje mche ba'i dbyibs su gyur te byung nas phyag gnyis su gnas so zhes bya bar sbyar ro/_/bcom ldan 'das rdo rje 'dzin pa de nyid ces bya ba ni sems dpa' rdo rje'i gzugs so/_/rdo rje mche ba'i mtshon cha chen por gyur te zhes bya ba ni mche bas mtshon cha'i
[\[83a.3\]]don rdzogs par byed pas mtshon cha zhes gsungs so/_/de nas zhes bya ba la sogs pa la/_byang chub sems dpa' chen po'i lus su gyur nas/_ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi gdug pa 'dul ba la sogs pas sangs rgyas
[\[83a.4\]]thams cad kyi rdzu 'phrul dang cho 'phrul rnams byas nas zhes bya ba ni de bzhin gshegs pa thams cad kyi gdug pa yang yin la/_gdul bya yang yin pas de bzhin gshegs pa thams cad kyi gdug pa 'dul ba ste/_bcom ldan 'das rdo rje gnod sbyin no/_/'dis gdug
[\[83a.5\]]pa thams cad 'dul bas na 'dul ba'o/_/sogs pa'i sgras ni byang chub tu sems bskyed pa la sogs pa bsdu'o/_/de ltar gdug pa 'dul ba la sogs pa sangs rgyas thams cad kyi rdzu 'phrul dang cho 'phrul rnams des byas nas/_de bzhin gshegs pa thams cad kyi sku
[\[83a.6\]]rdo rje gnod sbyin gyi lus gcig tu gyur to/_/rgyu gang gi zhe na/_rdo rje sems dpa'i ting nge 'dzin ni bdud thams cad rab tu 'joms pa nyid ces bya ba gsungs te/_bdud thams cad shin tu rab tu 'joms pa'i ngang tshul can gang yin pa de ni bdud thams cad rab tu 'joms pa'o/_/bdud
[\[83a.7\]]thams cad rab tu 'joms pa'i ngo bo yin pas na/_bdud thams cad rab tu 'joms pa nyid do/_/gang gis she na/_rdo rje sems dpa'i ting nge 'dzin gyis te/_de bzhin gshegs pa thams cad gcig tu mdzad nas rdo rje gnod sbyin gyi gzugs su skyed par byed pa gang yin pa 'di ni/_
[\[83b\]]
[\[83b.1\]]rdo rje sems dpa'i ting nge 'dzin ni bdud thams cad rab tu 'joms pa zhes bya'o/_/e ma'o bdag ni sangs rgyas rnams/_/thugs rje can gyi thabs yin te/_/zhes bya ba la/_bdag ni zhes bya ba ni bdag nyid yin par ston to/_/sangs rgyas rnams thugs rje can gyi zhes
[\[83b.2\]]bya ba ni mi dmigs pa'i thugs rje'i rang bzhin can gyi sangs rgyas rnams kyi'o/_/thabs kyang yin la chen po yang yin pas na thabs chen no/_/ci zhig ngo mtshar che zhe na/_zhi yang zhes bya ba la sogs pa gsungs te/_gang gi phyir zhi ba ste bag chags dang bcas pa'i nyon
[\[83b.3\]]mongs pa dang bral ba yang /_sems can gyi don bya ba nyid yin pa'i phyir/_ma rungs pa yang ston par gyur/_/zhes bya bas gdug pa 'dul ba rnams la drag cing gtum par yang ston par byed de/_gang zhig sred dang gang zhig rno/_/gang zhig gdug gang nyer gdung ldan/_/sha dang
[\[83b.4\]]khrag dang rkang zab/_/gang yin ma rungs par de bshad/_/ces bya ste/_drag po'i rnam par 'gyur ba ni ma rungs pa nyid de/_de ni smad pa yin du zin kyang sems can gyi don ma rungs par ston pa ni ngo mtshar che'o/_/'di skad ston pa yin te/_'di dag yong pa ma yin du
[\[83b.5\]]zin kyang sngon gyi 'phen pa'i stobs kyis/_sems can rnams kyis de bzhin gshegs pa ma rungs shing gdug pa nyid du mthong bar zad do/_/de bzhin gshegs pa thams cad ces bya ba ni don yod par grub pa ste/_de'i g.yon phyogs su'o/_/de nas zhes bya ba la sogs pa
[\[83b.6\]]la/_bcom ldan 'das kyis mche ba'i mtshon cha de de'i lag tu byin no zhes bya bar sbyar ro/_/de bzhin gshegs pa thams cad kyi rab tu gtum pa'i rdo rje ni mche ba'i phyag rgya'i gzugs so/_/de la dmigs pa'i ting nge 'dzin ni de bzhin gshegs pa thams cad kyi rab tu gtum pa'i
[\[83b.7\]]rdo rje zhes bya ste/_de la snyoms par zhugs pa ni rdo rje mche ba sbyin pa'i rnam par thugs rtsa gcig tu mdzad ces bya ba'i tha tshig go/_/de bzhin gshegs pa thams cad kyi ma rungs pa 'dul ba'i dam tshig ces bya ba la/_de bzhin gshegs pa thams cad kyi ma rungs pa 'dul ba ni
[\[84a\]]
[\[84a.1\]]rdo rje gnod sbyin no/_/de'i dam tshig ni rgyu'o/_/sems can gyi khams zhes bya ba la sogs pa la/_sems can gyi khams thams cad 'jigs pa med par bya ba ni 'jigs pa dang bral ba'o/_/de nyid kyis kyang bde ba dang yid bde ba myong bar bya ba'i don du'o/_/de
[\[84a.2\]]bzhin gshegs pa thams cad kyi thabs chen po ni/_rdo rje gnod sbyin dang ye shes dang mngon par shes pa rnams thob cing dngos grub dam pa'i 'bras bu de dag thob pa'i phyir ro/_/bar du zhes bya ba'i sgras ni sa dang pha rol tu phyin pa la sogs pa bsdu'o/_/de bzhin du zhes bya ba
[\[84a.3\]]ni/_sangs rgyas lnga'i rin po che'i dbu rgyan dang dar dpyangs kyi dbang gis dbang bskur ba'o/_/rdo rje khro bo zhes bya ba ni/_mi phyed pa'i ye shes las byung bas ni/_rdo rje yang yin la khro zhing gtum pa yang yin pas na rdo rje khro bo ste/_de bzhin gshegs pa thams cad la
[\[84a.4\]]bsdigs shing zhes bya ba ni sems can gyi khams rnams rnam par snang mdzad la sogs pa'i rang bzhin du byed cing /_'di de sangs rgyas thams cad kyi/_/zhes bya ba ni/_rang gi phyag na gnas pa'i mche ba'i phyag rgya gsungs pa'o/_/ma rungs thams cad 'dul ba'i
[\[84a.5\]]mchog_/ces bya ba ni/_ma rungs pa yang yin la thams cad kyang yin pas na ma rungs pa thams cad de/_lha'i bu'i bdud la sogs pa yin la/_de rnams 'dul ba'i mchog yin pas na de skad ces bya'o/_/de gang zhig yin zhe na/_rdo rje mche ba'i mtshon rno ste/_/zhes
[\[84a.6\]]bya ba gsungs te/_mtshon cha ni don rdzogs par byed pas na mtshon cha'o/_/rno zhes bya ba ni gzhig par dka' ba 'jig pa nyid kyis so/_/gdug pa 'dul ba'i thabs su gyur pa nyid kyis na thabs so/_/de ltar rdo rje gnod sbyin gyis de bzhin gshegs pa rnams kyi bsrung ba
[\[84a.7\]]yongs su bskyang bar byas pa yin la/_de nas de kho na nyid rtogs pa'i tshul gyis rdo rje khu tshur gyis bsgrubs pas na/_de nas zhes bya ba la sogs pa gsungs so/_/de nas bcom ldan 'das kyis snying po 'di rang gi thugs ka nas phyung ngo zhes bya bar sbyar ro/_/de bzhin gshegs
[\[84b\]]
[\[84b.1\]]pa thams cad kyi sku dang gsung dang /_thugs rdo rje skye ba med pa'i de bzhin nyid du thugs su chud pas gcig tu mdzad pa ni khu tshur ro/_/de bzhin gshegs pa thams cad kyi khu tshur yang yin la byang chub sems dpa' chen po yang yin pas na/_de bzhin gshegs pa thams cad
[\[84b.2\]]kyi byang chub sems dpa' chen po'i khu tshur ro/_/de nyid ni sems dpa' rdo rje'i gzugs can gyi rdo rje sems dpa'o/_/de'i dam tshig ni de bzhin gshegs pa thams cad kyi phyag rgya thams cad bcing ba la sogs pa'i tshul lo/_/de las byung ba ni sems dpa'i rdo rje'i tshul gang
[\[84b.3\]]las las su gyur pa ste/_de byin gyis brlab cing brtan par bya ba'i phyir/_rdo rje ltar mi phyed pa'i ting nge 'dzin gang la ming de skad ces bya ba'i ting nge 'dzin de la snyoms par zhugs nas/_phyag rgya thams cad bcing ba la sogs pa'i sprul pa skye ba'i rnam par thugs rtse gcig tu
[\[84b.4\]]mdzad ces bya ba'i bar du'o/_/de bzhin gshegs pa thams cad kyi sku dang gsung dang thugs rdo rje bcing ba ni/_bcom ldan 'das rdo rje'i khu tshur ro/_/de'i dam tshig ni bskyed pa'i rgyu'o/_/de nas zhes bya ba la sogs pa la/_bcom ldan 'das de nyid rdo rje bcings
[\[84b.5\]]pa'i dbyibs su gyur te phyag gnyis su gnas so zhes bya bar sbyar ro/_/bcom ldan 'das rdo rje 'dzin pa de nyid de zhes bya ba ni sems dpa' rdo rje'i gzugs so/_/de bzhin gshegs pa thams cad kyi phyag rgya bcings par gyur to zhes bya ba la/_de bzhin gshegs pa thams
[\[84b.6\]]cad kyi phyag rgya bcings pa ni dam tshig rdo rje khu tshur gyis rdo rje rtse lnga pa btsir ba lta bu'o/_/de dag thams cad kyang gcig tu gyur nas rdo rje bcings pa'i dbyibs gcig tu gyur to/_/phyag gnyis su gnas pa ni/_dam tshig gi khu tshur gyis gzung ba'i rdo rje rtse lnga pa'i phyag rgya nyid
[\[84b.7\]]'dir bcings pa'i dbyibs yin no/_/de nas zhes bya ba la sogs pa la/_byang chub sems dpa'i skur gyur nas thugs la gnas nas ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi phyag rgya dang ye shes la sogs pa dang /_
[\[85a\]]
[\[85a.1\]]sangs rgyas thams cad kyi rdzu 'phrul dang cho 'phrul rnams byas nas zhes bya ba la de bzhin gshegs pa thams cad kyi phyag rgya ni bcom ldan 'das rdo rje khu tshur te de ni ye shes so/_/de la sogs pa gang yin pa de ni de bzhin gshegs pa thams cad kyi phyag rgya
[\[85a.2\]]dang ye shes la sogs pa/_sangs rgyas thams cad kyi rdzu 'phrul dang cho 'phrul rnams byas nas/_de thams cad gcig tu gyur nas byang chub sems dpa' rdo rje khu tshur gyi skur gyur to/_/ci'i phyir zhe na/_rdo rje sems dpa' zhes bya ba la sogs pa gsungs te/_de bzhin gshegs
[\[85a.3\]]pa thams cad kyi khu tshur ni bcom ldan 'das rdo rje khu tshur ro/_/de nyid shin tu bcings pa gang yin pa 'di ni/_de bzhin gshegs pa thams cad kyi khu tshur bcings pa ste de'i ngo bo nyid yin pas na bcings pa nyid do/_/gang gi zhe na/_rdo rje sems dpa'i ting nge 'dzin ni zhes bya ba
[\[85a.4\]]ste/_de bzhin gshegs pa thams cad gcig tu mdzad nas byang chub sems dpa' chen po rdo rje khu tshur gyi skur skyed par byed pa gang yin pa de ni 'dir rdo rje sems dpa'i ting nge 'dzin to/_/e ma'o rab tu brtan bcings pas/_/zhes bya ba la/_rab tu brtan pa ni mi phyed pa'o/_/_
[\[85a.5\]]'di ni ci zhig yin zhe na bcings pa'o/_/ji lta bu zhe na dam tshig ces bya ba ste/_'da' bar mi bya ba'i don to/_/ci zhig ngo mtshar che zhe na/_bsam pa thams cad ces bya ba la sogs pa gsungs te/_gang gi phyir/_bsam pa thams cad rab grub phyir/_/zhes bya ba/_
[\[85a.6\]]sred pa'i rnam pa thams cad ni bsam pa thams cad de/_bdag gis de bzhin gshegs pa nyid rtogs par byas nas thams cad kyis sems can thams cad rdzogs par bya'o zhes bya ba'i smon lam rdzogs par gyur pa ni rab tu grub pa ste/_don de'i phyir grol ba rnams zhes bya
[\[85a.7\]]ba/_nyon mongs pa dang shes bya'i sgrib pa 'ching ba las thar pa rnams kyang /_mi gnas pa'i myang ngan las 'das pa'i tshul gyis 'khor bar zhugs par byed pa ni 'ching bar byed pa'o/_/de bzhin gshegs pa thams cad kyi rgyab na zhes bya ba ni bcom ldan 'das don yod par grub pa'i'o/_/_
[\[85b\]]
[\[85b.1\]]de nas zhes bya ba la sogs pa la/_bcom ldan 'das kyis rdo rje bcings pa de de'i lag pa gnyis su byin no zhes bya bar sbyar ro/_/de bzhin gshegs pa thams cad kyi kun rdzob kyi rdo rje khu tshur gyi bdag nyid can ni rdo rje 'ching ba'o/_/de nyid ni dam tshig go/_/de nyid ni mi phyed pas
[\[85b.2\]]na rdo rje ste/_de la dmigs pa'i ting nge 'dzin ni de bzhin gshegs pa thams cad kyi 'ching ba'i dam tshig rdo rje zhes bya ba/_de la snyoms par zhugs pa ni/_rdo rje bcings pa'i phyag rgya sbyin pa'i rnam par thugs rtse gcig tu mdzad ces bya ba'i tha tshig go/_/de bzhin gshegs pa
[\[85b.3\]]thams cad kyi phyag rgya bcings pa'i dam tshig ces bya ba la/_de bzhin gshegs pa thams cad kyi phyag rgya ni rigs thams cad las byung ba'i sku gsung thugs kyi phyag rgya'o/_/de bcings pa ni bdag med pa'i tshul gyis gcig tu bya ba ste/_rdo rje khu tshur nyid la bya bar bshad
[\[85b.4\]]do/_/de'i dam tshig ni rgyu ste/_rdo rje bcings pa'i phyag rgya'o/_/de bzhin gshegs pa thams cad dang /_lha rnams kyis dgongs par brtag pa zhes bya ba la/_de bzhin gshegs pa thams cad ni sems dang sems las byung ba gnyis su med pa'o/_/de rnams kyi lha rnams
[\[85b.5\]]ni de bzhin gshegs pa dang de bzhin gshegs pa'i rigs kyi sku gsung thugs kyi gsang ba'i phyag rgya'o/_/de'i dgongs pa brtag pa ni cho 'phrul gyi rnam pa brgya rtsa brgyad bskyed pa'i ting nge 'dzin gyis dgongs par brtags pas sems can gyi khams thams cad bde ba dang yid
[\[85b.6\]]bde ba thams cad myong bar byas nas/_de bzhin gshegs pa thams cad kyi thams cad mkhyen pa'i ye shes dang /_phyag rgya'i dbang dam pa grub pa'i bar du ste 'bras bu de dag gi phyir ro/_/de bzhin gshegs pa thams cad kyi thams cad mkhyen pa'i ye shes ni chos bdag
[\[85b.7\]]med pa'i ye shes so/_/de nyid phyag rgya yin la de la dbang ba ni bdag por gyur pa'o/_/de nyid ni dam pa grub pa ste de kho na nyid ni 'bras bu yin te/_de dag gi phyir ni rgyur te/_byang chub sems dpa' chen po grub pa'i don du zhes bya ba'i tha tshig go/_/bar du zhes bya ba'i
[\[86a\]]
[\[86a.1\]]sgras ni byang chub tu sems bskyed pa la sogs pa bsdu'o/_/de'i lag tu byin no zhes bya ba ni sangs rgyas lnga'i dbu rgyan dang dar dpyangs kyi dbang gis dbang bskur nas so/_/rdo rje khu tshur rdo rje khu tshur zhes bya ba ni/_de bzhin nyid kyi khu tshur gyis nye bar
[\[86a.2\]]mtshon pa'i phyir de bas na rdo rje khu tshur zhes bya'o/_/rdo rje bcings pa des zhes bya ba ni/_rang gi lag na gnas pa'i chos bdag med pa'i rdo rje bcings pa ste/_des rnam par snang mdzad la sogs pa 'di de bzhin gshegs pa thams cad 'ching zhing zhes bya ba/_mi gnas pa'i
[\[86a.3\]]mya ngan las 'das pa la 'jog cing sems can gyi don du 'khor ba ji srid par bzhugs par byed pa'o/_/'di de zhes bya ba ni gang bcom ldan 'das rnam par snang mdzad kyis bdag la stsal ba gang yin pa de ni sangs rgyas thams cad kyi phyag rgya bcings ba yin no/_/ji lta bu zhig
[\[86a.4\]]ce na/_che zhing brtan zhes bya ba ni/_chos kyi dbyings gnyis su med pa'i tshul nyid kyis na mi phyed pa yin pa'i phyir ro/_/ci'i phyir phyag rgya bcings pa che zhing brtan pa yin zhe na/_sangs rgyas kun ni myur grub phyir/_/zhes bya ba ste/_de bzhin gshegs pa la sogs pa'i
[\[86a.5\]]zlos pa pos/_rdo rje 'bebs pa'i phyag rgya bcings nas badzra muSh+Ti zhes bya bas rdo rje khu tshur gyi dam tshig gi phyag rgya bcings la/_badzra san+d+hi zhes brjod do/_/de nas de rnams phyag rgya bcings na/_des myur du 'grub par 'gyur ro/_/de nas badzra A be sha zhes bya bas/_rdo rje
[\[86a.6\]]'bebs pa'i dam tshig gi phyag rgya bcings la/_aHzhes bya bas bdag nyid la dbab par bya'o/_/de nas badzra muSh+Ti zhes bya bas rdo rje khu tshur gyi dam tshig gi phyag rgya bcing bar bya'o/_/de nas phyag rgya thams cad bcing ba 'grub par 'gyur ro/_/gal te de ltar mi byed nas ma ya
[\[86a.7\]]s+t+waM zhes bya bas phyag rgya chen po la sogs pa phyag rgya thams cad bcing bar bya'o zhes bshad pa yin no/_/dam tshig shin tu'ang 'da' bar dka'/_/zhes bya ba ni 'da' bar bya ba ma yin pas na dam tshig ste/_'di nyid kyis na 'da' bar dka' ba'o/_/des ni 'di skad ston pa
[\[86b\]]
[\[86b.1\]]yin te/_gang gis na sangs rgyas thams cad myur du grub pa'i phyir/_'di ni 'da' bar mi bya ba'i dam tshig yin la/_de bas na bdag gi rdo rje khu tshur bcings pa'i tshul 'di ni che zhing brtan pa yin no/_/de nas zhes bya ba la sogs pas ni sdom pa gsungs pa yin te/_de bzhin
[\[86b.2\]]gshegs pa thams cad kyi mchod pa'i cho ga rgyas pa'i las kyi rang bzhin ni rdo rje'i las so/_/brtson 'grus chen po ni bla na med pa yang dag par rdzogs pa'i byang chub par spro ba'o/_/de nyid ni go cha brtan pa ste/_go cha ni rdo rje bsrung ba'o/_/de bzhin gshegs pa thams cad kyi
[\[86b.3\]]thabs chen po ni rdo rje gnod sbyin no/_/de bzhin gshegs pa thams cad kyi phyag rgya thams cad bcings pa'i ye shes ni rdo rje khu tshur ro/_/de bzhin gshegs pa thams cad kyi phrin las chen po'i sems dpa' zhes bya ba ni/_de bzhin gshegs pa thams cad kyi brtson 'grus
[\[86b.4\]]chen po'i rang bzhin gyi phrin las las byung ba'i sems dpa' rnams so/_/de yang bcom ldan 'das kyis brtson 'grus kyi pha rol tu phyin pa'i phrin las ni don yod par grub pa'o/_/brtson 'grus kyi rang bzhin gyi las de yang rnam pa bzhir 'gyur te/_brtsam pa dang /_
[\[86b.5\]]yongs su sbyong ba dang /_so sor rtog pa dang /_bsgrub pa lhur len pa'o/_/de la rtsom pa'i brtson 'grus ni dang po 'jug pa ste/_sangs rgyas kyi sprul pas 'gro ba'i don byed par spro ba'i rtsom pa'i brtson 'grus ni rdo rje las so/_/de nyid gong nas
[\[86b.6\]]gong du mngon par 'phel bar bya ba'i phyir ma zhum pa'i sbyor bas yongs su sbyong ba'i brtson 'grus ni rdo rje bsrung ba'o/_/'khor gsum yongs su dag pa'i brtson 'grus kyi pha rol tu phyin pa goms pa thams cad nye bar ma dmigs pa so sor rtog pa'i
[\[86b.7\]]brtson 'grus ni rdo rje gnod sbyin no/_/rang bzhin med pa de mngon sum du byed pa sgrub pa lhur len pa'i brtson 'grus ni rdo rje khu tshur ro/_/de ltar rdo rje khu tshur gyis de bzhin gshegs pa thams cad kyi de bzhin nyid rtogs pas grub par gyur pa ni/_byang chub kyi sems
[\[87a\]]
[\[87a.1\]]dang /_sbyin pa'i pha rol tu phyin pa dang shes rab dang brtson 'grus kyi pha rol tu phyin pa'i ngo bo rnams ni/_rdo rje sems dpa' la sogs pa sdud par byed pa yin no/_/rnam par snang mdzad la sogs pa nas rdo rje 'bebs pa'i mthar thug pa'i bar gyi re re zhing yang gyur to
[\[87a.2\]]zhes bya ba bstan pa'i phyir/_de nas zhes bya ba la sogs pa smos pa yin te/_de nas zhes bya ba la sogs pa la/_de bzhin gshegs pa mi bskyod pas rdo rje dam tshig phyung ngo zhes bya bar sbyar ro/_/de nas zhes bya ba'i sgra ni de ma thag tu'o/_/bcom ldan 'das rnam par snang mdzad kyi
[\[87a.3\]]de bzhin gshegs pa thams cad kyi ye shes bsgrubs te zhes bya ba ni/_sangs rgyas thams cad gcig tu bsdus pa la sogs pa nas rdo rje 'bebs pa'i bar gyi ye shes ni de bzhin gshegs pa thams cad kyi ye shes so/_/de bzhin gshegs pa thams cad kyi ye shes la
[\[87a.4\]]phyag rgyas gdab pa'i phyir zhes bya ba ni/_rnam par snang mdzad la sogs pa'i thugs kar rdo rje rtse lnga pa bzhag pa ni phyag rgyas gdab pa ste de'i phyir ro/_/rdo rje'i pha rol tu phyin pa zhes bya ba la/_rdo rje ni byang chub kyi mtshan nyid can gyi sems te/_de'i pha rol tu phyin cing 'gro
[\[87a.5\]]bas na/_rdo rje'i pha rol tu phyin pa ste/_de bzhin gshegs pa thams cad kyi byang chub chen po'i ye shes kyi mtshan nyid rdo rje sems ma'o/_/de yang /_byang chub sems kyi mthu yis ni/_/pha rol sangs rgyas nyid du 'gyur/_/de bas pha rol phyin ldan pa/_/rdo rje sems mar
[\[87a.6\]]shes par bya/_/zhes gsungs pa yin no/_/de'i dam tshig ni rgyu ste/_rdo rje'i 'od zer la sogs pa'i tshul lo/_/de 'byung ba ni rnam par snang mdzad la sogs pa'i thugs kar gnas pa'i sems dpa' rdo rje las byung ba'o/_/de byin gyis brlabs pa'i ting nge 'dzin gang la ming
[\[87a.7\]]'di nyid ces bya ba'i ting nge 'dzin de la snyoms par zhugs pa ni/_rdo rje'i 'od zer la sogs pa sprul zhing bskyed pa'i rnam par thugs rtse gcig tu mdzad ces bya ba'i tha tshig go/_/de bzhin gshegs pa thams cad kyi rdo rje zhes bya ba ni sems dpa'i rdo rje'o/_/de'i dam tshig ni
[\[87b\]]
[\[87b.1\]]rgyur gyur pa'o/_/de bzhin gshegs pa thams cad kyi rdo rje'i dam tshig ni de bzhin gshegs pa thams cad kyi phyag rgya ste rdo rje sems ma'o/_/'di zhes bya ba ni thugs la gnas pa'i sgra'i tshul lo/_/rang gi thugs ka nas byung ba ni phyung bar gyur pa'o/_/de nas zhes bya ba la
[\[87b.2\]]sogs pa la/_rdo rje chen po'i dbyibs su gyur te ched du brjod pa 'di yang ched du brjod do zhes bya bar sbyar ro/_/de bzhin gshegs pa thams cad kyi thugs las zhes bya ba ni/_de bzhin gshegs pa lnga'i thugs las so/_/rdo rje'i 'od zer ni rdo rje rtse lnga pa lta bu'o/_/_
[\[87b.3\]]bcom ldan 'das rdo rje 'dzin pa de nyid do zhes bya ba ni/_sems dpa' rdo rje'i tshul lo/_/de bzhin gshegs pa thams cad kyi rdo rje'i pha rol tu phyin pa'i ye shes rnams la phyag rgyas btab nas zhes bya ba la/_rdo rje'i pha rol tu phyin pa ni bshad ma thag pa'i mtshan nyid do/_/_
[\[87b.4\]]de las byung ba'i rnam par snang mdzad la sogs pa'i sku'i gsang ba'i tshul ni ye shes so/_/sku'i gsang ba'i thugs ka'i zla ba de rnams su rdo rje rtse lnga pa'i gzugs su bskyed pa 'di ni phyag rgyas btab pa'o/_/e ma'o zhes bya ba la sogs pa la/_sems dpa' rdo rje zhes
[\[87b.5\]]pa la zla ba'i dkyil 'khor ni sems dpa'o/_/de'i steng gi rdo rje rtse lnga pa ni sems dpa'i rdo rje'o/_/brtan pa'i bdag ces bya ba ni byang chub kyi mtshan nyid can gyi thugs kyi tshul yin pa nyid kyis na brtan pa'o/_/ci zhig ngo mtshar che zhe na/_gang phyir zhes bya ba la sogs
[\[87b.6\]]pa gsungs te/_gang phyir brtan pas zhes bya ba/_gnyis su med pa'i tshul gyis mi phyed pa nyid yin pas lus med kyang zhes bya ba gzugs med pa ste/_chos kyi dbyings kyi rang bzhin can yin pas lus med du zin kyang rdo rje'i lus su ste/_rdo rje rtse lnga pa'i gzugs nyid du
[\[87b.7\]]gyur pa yin zhing thob pa ste/_bdag ni gnyis su med pa'i ye shes kyi rang bzhin yin pa las/_gdul bya rnams kyis rdo rje rtse lnga pa'i gzugs su mthong ba 'di ni ngo mtshar che'o/_/de nas zhes bya ba la sogs pa la bcom ldan 'das de bzhin gshegs pa rin chen
[\[88a\]]
[\[88a.1\]]'byung ldan gyis/_rin po che'i dam tshig ces bya ba'i rang gi phyag rgya 'di rang gi thugs ka nas phyung ngo zhes bya bar sbyar ro/_/de bzhin gshegs pa thams cad kyi ye shes la phyag rgyas btab pa'i phyir zhes bya ba la/_de bzhin gshegs pa thams cad
[\[88a.2\]]kyi ye shes ni snga ma dang 'dra'o/_/rnam par snang mdzad la sogs pa'i dpral bar zla ba'i dkyil 'khor gyi steng du rdo rje rin po che bskyed pa ni/_de rnams la phyag rgyas btab pa'o/_/rin po che'i pha rol tu phyin pa'i dam tshig ces bya ba la/_rin po che'i pha rol tu phyin pa ni
[\[88a.3\]]sbyin pa'i pha rol tu phyin pa'i tshul can gyi rdo rje rin chen ma'o/_/de yang /_sbyin pa la spyod mthu yis ni/_/pha rol sangs rgyas nyid du 'gyur/_/de bas pha rol phyin ldan pa/_/rdo rje rin chen mar shes bya/_/zhes bshad pa yin no/_/rin po che'i pha rol tu phyin pa de'i dam tshig ni
[\[88a.4\]]rgyu ste/_rin po che lta bu'i 'od zer dang de bzhin gshegs pa sprul pa la sogs pa'o/_/de las byung ba ni rin po che lta bu'i sems dpa'i rdo rje gang las byung ba ste/_de byin gyis brlab par bya ba'i phyir/_ting nge 'dzin gang yin pa de la snyoms par zhugs nas so/_/rdo rje rin po
[\[88a.5\]]che'i dam tshig ces bya ba la/_rdo rje rin po che ni rdo rje rin chen ma'o/_/de'i dam tshig ni rgyur gyur pa'o/_/de nas zhes bya ba la sogs pa la/_rin po che'i dbyibs su gyur te ched du brjod pa 'di ched du brjod do zhes bya bar sbyar ro/_/rin po che'i 'od zer zhes bya ba ni rin po che lta
[\[88a.6\]]bu'i 'od zer ni rin po che'i 'od zer ro/_/bcom ldan 'das rdo rje 'dzin pa de nyid ces bya ba ni sems dpa'i rdo rje'i rnam pa'o/_/de bzhin gshegs pa thams cad kyi ye shes la phyag rgyas btab nas zhes bya ba ni/_rnam par snang mdzad la sogs pa'i dpral bar zla ba'i dkyil
[\[88a.7\]]'khor gyi steng du rdo rje rin po che bskyed pa ni phyag rgyas btab pa'o/_/e ma'o sangs rgyas thams cad kyi/_/rdo rje rin chen bdag nyid grags/_/zhes bya ba ni/_e ma'o ni ngo mtshar che ba ste/_rdo rje rtse lnga pas rtse mo mtshan pa'i yid bzhin gyi nor bu ni rdo rje rin chen no/_/ci zhig ngo
[\[88b\]]
[\[88b.1\]]mtshar che zhe na/_gang phyir phyag rgya thams cad ni/_/dbang gi tshul ni brtan pa'o/_/zhes smos te/_gang gi phyir rnam par snang mdzad la sogs pa'i phyag rgya chen po thams cad kyis dbang bskur ba'i tshul bstan pa yin te/_mnyam pa nyid kyi mtshan nyid can gyi rin po ches
[\[88b.2\]]sems dri ma med par byed pa yin la/_de yang gnyis su med pa yin pas brtan pa ste/_de thob pa'i thabs kyi rdo rje rin po che'i tshul lo/_/'di skad ston pa yin te/_bdag ni nam mkha' dang mnyam pa nyid kyi ye shes kyi rang bzhin yin na gdul bya rnams kyis rdo rje rin chen gyi gzugs
[\[88b.3\]]su mthong ba 'di ni ngo mtshar che'o/_/de nas zhes bya ba la sogs pa la/_bcom ldan 'das kyis rang gi phyag rgya phyung ngo zhes bya bar sbyar ro/_/'jig rten dbang phyug ni rdo rje chos so/_/de mdzes par gyur pas na 'jig rten dbang phyug gi rgyal po ste/_bcom ldan 'das
[\[88b.4\]]'od dpag tu med pa de'i dbu la bzhugs pa'i phyir ro/_/de bzhin gshegs pa thams cad kyi ye shes ni rnam par snang mdzad la sogs pa'i'o/_/phyag rgyas gdab par bya ba'i phyir/_/zhes bya ba ni de rnams kyi lkog mar zla ba'i dkyil 'khor gyi steng du rdo rje pad+ma bskyed pa'o/_/_
[\[88b.5\]]chos kyi pha rol tu phyin pa'i tshul ni rdo rje chos ma ste/_de yang /_shes rab spyod pa'i mthu yis ni/_/pha rol sangs rgyas nyid du 'gyur/_/de bas pha rol phyin ldan ma/_/rdo rje chos mar shes par bya/_/zhes gsungs pa'i phyir ro/_/chos kyi pha rol tu phyin pa'i dam tshig ni
[\[88b.6\]]rgyu ste/_pad+ma'i 'od zer la sogs pa'o/_/de las byung ba ni sems dpa'i rdo rje gang las chos su gyur pa ste/_de byin gyis brlab pa'i phyir rdo rje ltar mi phyed pa'i ting nge 'dzin gang la ming 'di nyid ces bya ba la snyoms par zhugs nas chos kyi dam tshig ces bya ba pad+ma'i 'od zer la
[\[88b.7\]]sogs pa ni chos so/_/de'i dam tshig ni d+har+m+mA badzrI zhes bya ba'i sgra'i tshul lo/_/de nas zhes bya ba la sogs pa la pad+ma chen po'i dbyibs su gyur nas ched du brjod pa 'di ched du brjod do zhes bya bar sbyar ro/_/pad+ma'i 'od zer zhes bya ba ni pad+ma lta bu'i 'od zer rnams so/_/bcom
[\[89a\]]
[\[89a.1\]]ldan 'das rdo rje 'dzin pa de nyid ces bya ba ni sems dpa'i rdo rje'o/_/de bzhin gshegs pa thams cad kyi ye shes la phyag rgyas btab bo zhes bya ba ni rnam par snang mdzad la sogs pa'i lkog ma'i phyogs su zla ba'i dkyil 'khor gyi steng du rdo rje pad+ma bskyed pa ni
[\[89a.2\]]phyag rgyas btab pa'o/_/chos kyi rdo rje gtsang ma bdag_/ces bya ba ni/_shes rab kyi pha rol tu phyin pa'i tshul ni chos kyi rdo rje bdag yin no/_/de nyid kyis ni rang bzhin gyis dag pa nyid yin pa'i phyir gtsang ma'o/_/ci zhig ngo mtshar che zhe na/_gang phyir rang bzhin rnam dag pas/_/'dod
[\[89a.3\]]chags yin yang dri ma med/_/ces bya ba ste gang gi phyir 'dod chags te zhen pa'i mtshan nyid yin yang dri ma thams cad dang bral bas shin tu dri ma med pa yin pa 'di ni ngo mtshar che'o/_/ji ltar de dri ma med pa yin zhe na/_rang bzhin rnam par dag pas zhes bya ba smros te/_de bzhin nyid kyi ngo bo nyid yin
[\[89a.4\]]no zhes bya ba'i tha tshig go/_/de nas zhes bya ba la sogs pa la/_bcom ldan 'das de bzhin gshegs pa gdon mi za bar grub pas rang gi phyag rgya 'di rang gi thugs ka nas phyung ngo zhes bya bar sbyar ro/_/de bzhin gshegs pa thams cad kyi ye shes ni rnam par
[\[89a.5\]]snang mdzad la sogs pa'o/_/de rnams kyi spyi bor sna tshogs rdo rje bzhag pa ni phyag rgyas btab pa ste de'i phyir ro/_/pha rol tu phyin pa thams cad kyi dam tshig ces bya ba la/_brtson 'grus kyi pha rol tu phyin pa'i ngo bo rdo rje las ma ni pha rol tu phyin pa thams cad do/_/de yang /_
[\[89a.6\]]brtson 'grus spyod pa'i mthu yis ni/_/pha rol sangs rgyas nyid du 'gyur/_/de bas pha rol phyin ldan pa/_/rdo rje las mar shes par bya/_/zhes gsungs pa yin no/_/pha rol tu phyin pa thams cad kyi dam tshig ni rgyu ste/_las kyi 'od zer la sogs pa'o/_/de las byung
[\[89a.7\]]ba ni sems dpa'i rdo rje gang las byung ba de byin gyis brlab pa'i phyir/_mi phyed pa'i ting nge 'dzin gang la ming 'di nyid ces bya ba de la snyoms par zhugs pa ni las kyi rdo rje sbrul cing bskyed pa'i rnam par thugs rtse gcig tu mdzad pa'o/_/de bzhin gshegs pa thams cad kyi
[\[89b\]]
[\[89b.1\]]las kyi dam tshig ces bya ba ni/_/de bzhin gshegs pa thams cad kyi las ni sna tshogs rdo rjes nye bar mtshon pa'i brtson 'grus kyi phyi rol tu phyin pa'o/_/de bzhin gshegs pa thams cad kyi las kyi dam tshig ni rgyur gyur pa ste/_kar+m+ma badzrI zhes bya ba'i sgra'i tshul lo/_/las
[\[89b.2\]]thams cad kyi 'od zer zhes bya ba ni sna tshogs rdo rje lta bu'o/_/bcom ldan 'das rdo rje 'dzin pa de nyid do zhes bya ba ni/_gang du de bzhin gshegs pa thams cad kyi thugs ka nas sems dpa'i rdo rje'i tshul gyis gnas pa'o/_/de bzhin gshegs pa thams cad kyi ye shes la
[\[89b.3\]]phyag rgyas btab ste zhes bya ba ni rnam par snang mdzad la sogs pa'i spyi bor zla ba'i dkyil 'khor gyi steng du rdo rje rtse mo bcu gnyis pa'i las kyi rdo rje bskyed pa ni rgyas btab pa'o/_/thams cad du rtse mo bltas pa zhes bya ba ni/_rdo rje rtse gsum pa'i rtse mo re re zhing phyogs bzhi char du kha
[\[89b.4\]]bltas par gnas pa'i phyir ro/_/las kyi rdo rje mang po bdag_/ces bya ba ni nam mkha' thams cad khyab pa'i rnam par snang mdzad la sogs pa'i dbu la thams cad gnas pas ni mang ba'o/_/ci zhig ngo mtshar che zhe na/_gang phyir zhes bya ba la sogs pa smos te/_gang gi phyir
[\[89b.5\]]bdag ni brtson 'grus kyi pha rol tu phyin pa bsdus pa'i tshul gyis na gcig yin yang bdag gsal ba'i dbye bas sems can gyi khams ma lus par gdul bya rnams kyis du mar mthong ba 'di ni ngo mtshar che'o/_/de nyid kyi sdom gsungs pa ni/_de bzhin gshegs pa thams
[\[89b.6\]]cad kyi zhes bya ba la sogs pa gsungs pa yin te/_de bzhin gshegs pa thams cad kyi byang chub kyi sems kyi mtshan nyid kyi ye shes kyi rang bzhin gyi dam tshig ni kun rdzob kyi tshul du sems dpa'i rdo rje'i tshul gyis na rdo rje sems ma'o/_/dbang bskur chen po ni rdo rje rin chen
[\[89b.7\]]ma'o/_/rdo rje chos nyid ni rdo rje chos ma'o/_/mchod pa thams cad ni rdo rje las ma'o/_/'di dag ni de bzhin gshegs pa'i rigs bsdus par gyur pa yin pas pha rol tu phyin pa chen po rnams so zhes bya'o/_/byang chub kyi sems la dga' bar 'gyur ro zhes bya ba la sogs
[\[90a\]]
[\[90a.1\]]pa bstan pa'i phyir/_de nas zhes bya ba la sogs pa gsungs te/_de nas bcom ldan 'das kyis lha mo chen mo 'di phyung ngo zhes bya bar sbyar ro/_/de bzhin gshegs pa thams cad dgyes pa ni dga' ba'o/_/de nyid ni mchod pa ste sgrub pa'i mchod pa'i ngo
[\[90a.2\]]bo'o/_/de'i dam tshig ni rdo rje'i phyag rgya la sogs pa'i tshul lo/_/de las byung ba ni sems dpa'i rdo rje gang las gyur pa ste/_de la dmigs pa ni rdo rje ltar mi phyed pa'i ting nge 'dzin gang la ming de nyid ces bya ba de la snyoms par zhugs pa'o/_/de bzhin gshegs pa thams cad kyi
[\[90a.3\]]rigs kyi lha mo zhes bya ba ni/_de bzhin gshegs pa thams cad kyang yin la/_rigs thams cad kyang yin pas na de bzhin gshegs pa thams cad kyi rigs yin te/_rdo rje sems dpa' la sogs pa'o/_/de'i lha mo yang yin la chen po yang yin pas na lha mo chen mo ste/_de'i btsun mo zhes bya ba'i don to/_/_
[\[90a.4\]]de yang des gso bar bya zhing mngon par bskyed par bya ba nyid kyis na de la de skad ces bya'o/_/de nas zhes bya ba la lha mo chen mo rdo rje sgeg mos ched du brjod pa 'di ched du brjod do zhes bya bar sbyar ro/_/rdo rje'i phyag rgyar gyur nas byung ste zhes bya ba ni rdo rje rtse lnga par ro/_/bcom ldan 'das
[\[90a.5\]]rdo rje 'dzin pa de nyid do zhes bya ba ni snga ma dang 'dra'o/_/rang gi dngos po thams cad rdo rje sems dpa' dang 'dra zhing zhes bya ba ni bdag nyid kyi dngos po thams cad phal cher rdo rje sems dpa' dang 'dra zhing rjes su mthun pa gang yin pa de la de skad ces bya'o/_/bdag nyid kyi lus
[\[90a.6\]]thams cad khyab par 'dra ba ni ma yin pa'i phyir/_thams cad ces bya ba'i sgras 'di'i don phal cher zhes bya ba'i tha tshig go/_/'di dag nyid bstan par bya ba'i phyir/_kha dog dang gzugs dang zhes bya ba la sogs pa gsungs te/_de la kha dog sna tshogs pa ni kha dog dkar
[\[90a.7\]]zhing mdzes pa'o/_/gzungs sna tshogs pa ni yan lag gi dbyibs rnams so/_/mtshan ma sna tshogs pa ni nu ma dang skra la sogs pa'o/_/spyod pa sna tshogs pa ni gnas pa dang 'gro ba la sogs pa 'greng ba dang bcas pa'i/_/kha dog sna tshogs pa 'ba' zhig tu ma zad kyi/_
[\[90b\]]
[\[90b.1\]]de ni rgyan thams cad kyis klubs pa yin te/_sangs rgyas thams cad kyi rin po che'i dbu rgyan dang dar dpyangs kyi dbang gis dbang bskur ba la sogs pas brgyan pa'o/_/'dir rdo rje sems dpa' dang 'dra ba las khyad par du sbyar ba ni/_byang chub sems dpa'i byang chub sems la
[\[90b.2\]]ji lta ba bzhin dga' bas/_de bzhin gshegs pa'i rigs thams cad sbud par gyur pa ste/_de bas na bsdus par gyur par 'dod do/_/rdo rje sems dpa'i lha mo zhes bya ba ni bsdus pa'o/_/mchod pa bdag 'dra gzhan med de/_/zhes bya ba ni byang chub kyi sems kyi dga' ba'i rang
[\[90b.3\]]bzhin can gzhan dag yod pa ma yin pa'o/_/ci zhig ngo mtshar che zhe na/_gang phyir 'dod pas dga' mchod pas/_/mchod pa thams cad byas par 'gyur/_/zhes bya ba gsungs te/_'dod pa ni rdo rje sems dpa'o/_/de la dga' bas na 'dod pa la dga' ba'o/_/de nyid ni mchod
[\[90b.4\]]pa ste bsgrub pa'i mchod pa'i tshul des byang chub kyi sems la sogs pa'i mchod pa la gdul bya'i sems can rnams 'jug par byas par 'gyur ba'o/_/'di skad ston pa yin te/_'dir 'dod pa ni rdo rje sems dpa' la sogs pa yin la/_bdag ni yul de la dga' ba'i bdag nyid can yin gyi
[\[90b.5\]]'jig rten na grags pa'i gzugs la sogs pa'i yul rnams la dga' ba ni ma yin no/_/de bas na byang chub kyi sems la sogs pa'i sgrub pa'i mchod pa la 'jug par byed na gdul bya rnams kyis byis pa ltar gzugs la dga'o snyam du sems pa 'di ni ngo mtshar che'o/_/chos dang gang
[\[90b.6\]]zag tu 'dzin pa'i lta ba dang bral ba sbyin pa'i pha rol tu phyin pa'i mtshan nyid ni rin po che'i rigs su 'gyur gyi gzhan ni ma yin no zhes yang dag pa'i lta ba'i tshul rin po che'i rigs thob par byed pa'i thabs su gyur pa rin po che'i phreng ba ni/_de nas zhes bya ba la sogs pa gsungs pa yin te/_de
[\[90b.7\]]nas bcom ldan 'das kyis lha mo chen mo rang gi thugs ka nas phyung ngo zhes bya bar sbyar ro/_/de bzhin gshegs pa thams cad kyi rin po che'i phreng ba ni yang dag pa'i lta ba'o/_/des de brgyan pa'i phyir des dbang bskur ba ni gang chos dang gang zag tu lta ba'i dri ma 'khrud par byed
[\[91a\]]
[\[91a.1\]]pa'o/_/de'i dam tshig ni rin po che'i phyag rgya la sogs pa'o/_/de las byung ba ni sems dpa'i rdo rje gang las zhes bya ba la sogs pa sngar bshad zin to/_/de bzhin gshegs pa thams cad kyi rigs kyi lha mo zhes bya ba ni rdo rje sems dpa' la sogs pa thams cad ni
[\[91a.2\]]de bzhin gshegs pa'i rigs so/_/de'i lha mo chen mo ni yang dag pa'i lta ba'i ngo bo rin po che'i phreng ba ni sngar bshad pa'i tshul gyis btsun mo'o/_/rin po che'i phyag rgya zhes bya ba ni rdo rje rin po che'i phreng ba'i phyag rgya'o/_/bcom ldan 'das rdo rje 'dzin pa de nyid do zhes bya ba ni snga ma dang
[\[91a.3\]]'dra'o/_/rin chen mchod pa zhes grags zhes bya ba ni ji skad du bshad pa'i tshul khrims 'chal ba dang bral ba'i rin po che'i mchod pa ste sgrub pa'i mchod pa yin te/_tshul khrims kyi pha rol tu phyin pa ni chos dang gang zag tu mngon par zhen pa'i tshul khrims 'chal ba'i nor bu mching bu
[\[91a.4\]]rnam par spong bas yang dag pa'i lta ba de'i tshul khrims ni yid bzhin gyi nor bu rin po che'i phreng ba yin par bstan te/_tshul khrims pha rol phyin pa yis/_/brgyan pa'i yan lag yid du 'ong /_/zhes gsungs pa'i phyir ro/_/ci zhig ngo mtshar che zhe na/_gang zhig khams
[\[91a.5\]]gsum rgyal mchog kyang /_/rab tu mchod pa byed par 'gyur/_/zhes bya ba ste 'dod pa dang gzugs dang /_gzugs med pa'i mtshan nyid gsum po bsdus pa khams gsum pa ste/_khams gsum po der chos kyi rgyal po ni nyon mongs pa dang shes bya'i sgrib pa bag chags dang
[\[91a.6\]]bcas pa spangs pas sangs rgyas bcom ldan 'das so/_/de nyid kyis na mchog yin pa nyid kyis mchog ste/_khams gsum pa'i rgyal mchog de ni sangs rgyas bcom ldan 'das so/_/'dul mdzad pa ni gdul bya rnams 'dul bar mdzad cing rang gi sems dbang du mdzad
[\[91a.7\]]par gyur pa mngon sum du mdzad ces bya ba'i don to/_/'di skad ston pa yin te/_gang bdag gis mchod pa de bzhin gshegs pa nyid du gyur pa gang yin pa de dang bdag ni tha mi dad na/_gdul bya rnams ni bdag las tha dad par rtogs pa 'di ni ngo mtshar che'o/_/shes rab kyi pha rol tu
[\[91b\]]
[\[91b.1\]]phyin pa'i thabs su gyur pa'i bzod pa'i pha rol tu phyin pa ni/_de nas zhes bya ba la sogs pa gsungs te/_bcom ldan 'das kyis lha mo chen mo rang gi thugs ka nas phyung ngo zhes bya bar sbyar ro/_/de bzhin gshegs pa thams cad kyi gnyis su med pa'i sems dang sems las
[\[91b.2\]]byung ba'i mtshan nyid can gyi stobs dang mi 'jigs pa la sogs pa'i chos rnams ni/_chos thams cad rang bzhin gyis rnam par dag pa'o zhes chos la dmigs pa'i bzod pa kun du gzigs pas/_de bzhin gshegs pa thams cad kyis yang dag par glur blangs pa ni glu'i
[\[91b.3\]]mchog go/_/de'i dam tshig ni de bzhin gshegs pa thams cad kyi phyag rgya la sogs pa'o/_/de las byung ba ni snga ma dang 'dra'o/_/de bzhin gshegs pa thams cad kyi rigs kyi lha mo chos la dmigs pa'i bzod pa bsgoms pa'o/_/de'i lha mo chen mo ni btsun mo'i don te/_
[\[91b.4\]]snga ma bzhin du blta bar byas te lha mo chen mo de byung ba'o/_/de nas zhes bya ba la sogs pa la/_lha mo chen mos ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi chos kyi phyag rgya zhes bya ba ni rdo rje pi wang ni de bzhin gshegs pa thams
[\[91b.5\]]cad kyi chos ston pa la brtson pas chos kyi phyag rgya'o/_/bcom ldan 'das rdo rje 'dzin pa de nyid do zhes bya ba ni snga ma dang 'dra'o/_/glu mchog rang bzhin zhes bya ba ni glur blangs pa'i ngo bo nyid do/_/ci zhig ngo mtshar che zhe na/_gang phyir zhes bya ba la sogs pa gsungs te/_gang phyir
[\[91b.6\]]sgra brnyan 'dra ba yi/_/zhes bya ba ni/_sgra thams cad ni don dam par ma skyes pa brag ca dang 'dra ba yin la/_mchod pa rnams kyis zhes bya ba ni theg pa gsum gyis bstan pa'i chos kyi mchod pa rnams kyis so/_/mnyes par byed pa ni de bzhin gshegs pa dang /_sems can gyi khams
[\[91b.7\]]rnams so/_/de yang sgra rnams brag ca dang 'dra ba yin du zin kyang dam pa'i chos ston pa bdag gi pi wang gi sgra la gnas pas de bzhin gshegs pa rnams dang /_sems can gyi khams rnams mnyes shing mgu bar byed pa 'di ni ngo mtshar che'o/_/don yod par grub pa thob pa'i
[\[92a\]]
[\[92a.1\]]thabs su gyur pa brtson 'grus kyi pha rol tu phyin pa ni/_de nas zhes bya ba la sogs pa gsungs pa yin te/_don yod par grub pa snga ma dang 'dra bar yang brtson 'grus kyi pha rol tu phyin pa'i rang bzhin yin na/_de dang 'di la khyad par ci zhig yod ce na/_rgyu dang
[\[92a.2\]]'bras bu'i ngo bo las 'dir ni rgyu'i rang bzhin yin pas khyad par ni 'di yod do/_/bcom ldan 'das kyis de bzhin gshegs pa'i rigs kyi lha mo phyung ngo zhes bya bar sbyar ro/_/de bzhin gshegs pa thams cad kyi gar gyi mchod pa zhes bya ba ni de bzhin gshegs pa thams cad kyi
[\[92a.3\]]gsang ba thams cad kyi byang chub chen por spro ba ni 'dir gar zhe sa bya ba yin par 'dod de/_brtson 'grus kyi pha rol tu phyin pa gang zhes gsungs pa'i phyir ro/_/de nyid ni mchod pa ste/_sgrub pa'i mchod pa'i ngo bo yin pa'i phyir ro/_/de'i dam tshig ni gar gyi mchod pa'i tshul lo/_/de
[\[92a.4\]]las byung ba ni sems dpa'i rdo rje gang las zhes bya ba la sogs pa snga ma dang 'dra'o/_/de bzhin gshegs pa thams cad kyi rigs kyi lha mo chen mo zhes bya ba ni brtson 'grus kyi pha rol tu phyin pa ni thams cad bskyed pa nyid yin pas na sngar bshad pa'i tshul gyis lha mo chen mo zhes bshad do/_/_
[\[92a.5\]]de bzhin gshegs pa thams cad kyi gar gyi mchod pas zhes bya ba ni sngar bshad zin to/_/de'i cho ga rgyas pa ni rdo rje rtse gsum pa dang bcas pa'i gar byed pa'i phyag rgya gnyis kyis nam mkha' khyab pa'o/_/bcom ldan 'das rdo rje 'dzin pa de nyid ces bya ba la sogs pa ni sngar bshad
[\[92a.6\]]zin to/_/mchod kun don mdzad pa zhes bya ba ni thams cad du khyab pa 'di nyid ni mchod pa kun te/_des sangs rgyas la sogs pa'i sprul pas sems can thams cad kyi don mdzad pas na/_mchod kun don mdzad pa ste de bzhin gshegs pa rnams so/_/de rnams kyi/_mchod
[\[92a.7\]]pa rgya chen bdag yin te/_/zhes pa ste/_'khor gsum yongs su dag pa'i brtson 'grus kyi pha rol tu phyin pa'i tshul gyis sems can ma lus pa'i don byed pa'i phyir ro/_/ci zhig ngo mtshar che zhe na/_gang phyir rdo rje gar cho gas/_/sangs rgyas mchod par rab rtogs byed/_/_
[\[92b\]]
[\[92b.1\]]ces bya ba gsungs te/_gang gi phyir rdo rje gar gyi tshul gyis sangs rgyas kyi sprul pas gdul bya rnams kyi don byed cing /_sangs rgyas kyi mchod par rab tu rtogs par byed do/_/'di skad ston pa yin te/_brtson 'grus kyi pha rol tu phyin pa'i rang bzhin gyis sangs rgyas rnams dang
[\[92b.2\]]bdag tha mi dad pa yin na/_de rnams bdag dang tha dad par gyur nas mchod pa byed do snyam pa 'di ni ngo mtshar che'o/_/de bzhin gshegs pa thams cad kyi/_/zhes bya ba la sogs pas/_'di rnams kyi sdom gsungs pa yin te/_de bzhin gshegs pa thams cad kyi bde ba
[\[92b.3\]]dang yid bde ba bla na med pa'i rgyun gang yin pa de'i dam tshig ni de'i rang bzhin te sgeg mo'o/_/de bzhin gshegs pa thams cad kyi dbang bskur ba bag chags dang bcas pa'i nyon mongs pa med pa de'i don gyi phreng ba ni rdo rje phreng ba ma'o/_/de bzhin gshegs pa thams cad kyi shes rab
[\[92b.4\]]kyi pha rol tu phyin pa'i tshul gyis tshigs su bcad pa ji skad du gsungs pa bzhin yang dag par glur len pa'i glu ni lha mo rdo rje glu ma'o/_/de bzhin gshegs pa thams cad kyi mchod pa'i las bla na med pa ni gar gyi mchod pa ste/_de nyid ni las su byed pa'i ngang tshul yin pas na mchod
[\[92b.5\]]pa'i las bla na med pa ste/_rdo rje gar ma'o/_/'di dag ni sems dang ldan pa'i ngo bo yin pas de'i phyir gsang ba'i mchod pa zhes bya'o/_/de ltar shes rab kyi pha rol tu phyin pa bsgoms pas byang chub kyi sems la dga' ba'i rang bzhin skye ba yin pas/_de nas zhes bya ba la sogs
[\[92b.6\]]pas de ston to/_/rdo rje chos la sogs pa yang shes rab kyi pha rol tu phyin pa'i rang bzhin yin na/_de rnams las khyad par ci zhig yod ce na/_de rnams ni 'bras bu'i ngo bo yin la/_'di ni rgyu'i ngo bo yin pas 'di ni khyad par ro/_/de nas bcom ldan 'das kyis g.yog mo'i gtso
[\[92b.7\]]mo phyung ngo zhes bya bar sbyar ro/_/mchod pa'i lan du slar mchod pa'i phyir zhes bya ba ni/_dga' ba'i rang bzhin lha mo sgeg mo ni mchod pa'o/_/de'i mchod pa ni sgyu ma'i mchod pa ste/_mchod pa de ni lan gyi mchod pa'o/_/byang chub kyi sems la dga' ba'i rang bzhin sgeg mo gang
[\[93a\]]
[\[93a.1\]]yin pa'i shes rab las byung ba'i phyir/_de bzhin gshegs pa thams cad rab tu tshim pa zhes bya ba ste/_de bzhin gshegs pa thams cad mchog tu bde bas na de bzhin gshegs pa thams cad rab tu tshim pa ste shes rab kyi pha rol tu phyin pa'o/_/de yang
[\[93a.2\]]bdug pa'i shes rab kyi pha rol tu phyin pa zhes gsungs pa'i phyir ro/_/tshim par byed pa'i dam tshig ni tshim pa'i dam tshig ste/_bdug pa'i mchod pa'i tshul lo/_/de las byung ba ni sems dpa'i rdo rje gang las gyur pa ste/_de la dmigs pa'i ting nge 'dzin la yang de bzhin
[\[93a.3\]]gshegs pa thams cad rab tu tshim pa'i dam tshig las byung ba rdo rje zhes bya ba'i ting nge 'dzin zhes bya ba ste/_de la snyoms par zhugs pa'o/_/de bzhin gshegs pa thams cad kyi g.yog mo'i gtso bo zhes bya ba ni shes rab kyi pha rol tu phyin pa'i ngo bo'o/_/ji ltar 'jig rten na
[\[93a.4\]]grags pa'i g.yog mos gang la brten pa'i dpon po de'i 'jig rten pa'i bde ba dang yid bde ba bskyed pa bzhin du shes rab kyi pha rol tu phyin pas kyang /_'jig rten las 'das pa'i bde ba dang yid bde ba bskyed pas de'i phyir g.yog mo'i gtso mo zhes bshad do/_/de nas zhes
[\[93a.5\]]bya ba la sogs pa la/_lha mo rdo rje bdug pa ma'i lus su gyur te ched du brjod pa 'di ched du brjod ces bya bar sbyar ro/_/de nyid da zhes bya ba ni sems dpa' rdo rje'o/_/bdug pa'i mchod pa'i sprin gyi bkod pa zhes bya ba ni/_lha dang mi'i lhan cig skyes pa dang /_sbyar ba las
[\[93a.6\]]byung ba dang /_yongs su gyur pa'i bdug pa'i tshogs rnams ni sprin no/_/de rnams kyi yang phung po ni bkod pa ste/_gzhal yas khang la sogs pa lta bu'o/_/rnam pa du ma ni rnam pa sna tshogs pa'o/_/rdo rje dbyings thams cad khyab par zhes bya ba la/_rdo rje dbyings thams
[\[93a.7\]]cad ni chos kyi dbyings so/_/der khyab pa ni khyab par spros pa'o/_/de lta bu'i bdug pa'i mchod pa'i sprin gyi bkod pa du ma rdo rje dbyings thams cad du khyab par gyur nas phyung ngo /_rab tu sim ldan dge ba yin/_/zhes bya ba ni/_/gang la tshim pa yod pa de ni sim ldan te gang la
[\[93b\]]
[\[93b.1\]]zag pa med pa'i bde ba mnga' ba zhes bya ba'i tha tshig go/_/zag pa med pa'i bde ba mnga' ba nyid kyis na dge ba'o/_/ci zhig ngo mtshar che zhe na/_gang phyir sems can dbang ldan pa/_/myur du byang chub thob par 'gyur/_/zhes bya ba gsungs te/_bdug spos kyis skyes bu
[\[93b.2\]]la sogs pa'i lus kyi rgyud kyi nang du lha la sogs pa zhugs pa ni sems can dbab pa'o/_/des kyang rang dbang med par 'gyur te/_de rnams las chen po skye bar 'gyur ro/_/bdag kyang sems dpa' ste sems dpa'i rdo rje babs pas myur du byang chub thob par 'gyur
[\[93b.3\]]ba ni ngo mtshar che'o/_/'di skad ston pa yin te/_bdag ni shes rab kyi pha rol tu phyin pa'i rang bzhin yin la/_sems can las babs te zag pa med pa'i bde ba skyed par byed na/_gdul bya rnams kyis ni bdag sdug pa'i gzugs su rtog par byed do/_/byang chub kyi
[\[93b.4\]]yan lag gi bsam gtan yang dag pa'i lta ba skye bar 'gyur bas na/_da nas zhes bya ba la sogs pa bsam gtan gyi pha rol tu phyin pa'i me tog gsungs pa yin te/_de nas bcom ldan 'das kyis gsol ga ma 'di rang gi thugs ka nas phyung ngo zhes bya bar sbyar ro/_/mchod
[\[93b.5\]]pa'i lan du slar mchod pa zhes bya ba ni bcom ldan 'das lha mo rdo rje phreng ba ma ni yang dag pa'i lta ba'i rang bzhin tshul khrims kyi pha rol tu phyin pa'i ji skad du bshad pa'i mchod pa yin la/_mchod pa 'dis gang la slar mchod pa ni/_'dir byang chub kyi yan lag gis bsam
[\[93b.6\]]gtan gyi pha rol tu phyin pa gang las yang dag pa'i lta ba bskyed pa yin la/_de bas na de las byung ba yin no/_/rin po che'i rgyan gyi mchod pa zhes bya ba ni dran pa la sogs pa byang chub kyi yan lag bdun gyi bsam gtan rnams ni rin po che dang chos mthun pas rin po che'o/_/_
[\[93b.7\]]de nyid ni rgyan te de lta bu'i rang bzhin can gyi mchod pa ni rin po che'i rgyan gyi mchod pa ste/_sgrub pa'i mchod pa yang dag pa'i lta ba rdo rje phreng ba ma bskyed pa'i rgyu gang yin pa'o/_/de'i dam tshig ni rin po che rgyan gyi mchod pa'i dam tshig ste/_de bzhin gshegs pa thams cad kyi
[\[94a\]]
[\[94a.1\]]me tog la sogs pa'o/_/de las byung ba ni sems dpa'i rdo rje gang las byung ba'i rin po che rgyan gyi mchod pa'i dam tshig las byung ba rdo rje la dmigs pa'i ting nge 'dzin la yang /_rin po che'i rgyan gyi mchod pa'i dam tshig las byung ba'i rdo rje zhes bya ste/_ting
[\[94a.2\]]nge 'dzin de la snyoms par zhugs pa ni ma tog la sogs pa sprul cing bskyed pa'i rnam par thugs rtse gcig tu mdzad pa'o/_/de bzhin gshegs pa thams cad kyi gsol ka ma zhes bya ba ni/_dper na rgyal po'i mdun na gnas te ral gri thogs pa gang yin pa de ni 'jig rten
[\[94a.3\]]na gsol ka ma zhes grags la/_bcom ldan 'das ma 'di yang bcom ldan 'das rnam par snang mdzad sgeg mo la sogs pa'i btsun mo'i dbus na bzhugs pa'i yang dag pa'i lta ba'i ral gri thogs pa yin te/_de bas na gsol ka ma zhes bya'o/_/de nas zhes bya ba la
[\[94a.4\]]sogs pa la/_rdo rje me tog gi lha mor gyur nas ched du brjod pa 'di ched du brjod do zhes bya bar sbyar ro/_/bcom ldan 'das rdo rje 'dzin pa de nyid do zhes bya ba ni sngar bshad pa'i sems dpa'i rdo rje'i rnam pa gang yin pa'o/_/me tog thams cad kyi mchod pa'i sprin gyi bkod pa
[\[94a.5\]]zhes bya ba me tog thams cad ni lha dang mi dang yid kyi rang bzhin rnams te de nyid ni mchod pa'o/_/de rnams kyi tshogs ni sprin no/_/de rnams kyi tshogs ni bkod pa ste/_me tog gi khang pa brtsegs pa la sogs pa'i tshul lo/_/tshad ji tsam zhe na/_nam mkha'i khams thams
[\[94a.6\]]cad khyab par byed pa'i zhes bya ba smos te/_nam mkha'i dbyings thams cad du spros pa'o/_/rdo rje me tog gi lha mo'i skur gyur nas zhes bya ba ni rdo rje me tog gi char 'bebs pas nye bar mtshon pa'i lha mo'i sku'o/_/thams cad kyi ni rgyan byed de/_/zhes bya ba ni byang chub
[\[94a.7\]]kyi yan lag gi me tog gis byang chub kyi sems la sogs pa brgyan cing spud par byed de/_de bas na thams cad mdzes par byed pa ste/_thams cad mdzes par byed do zhes bya ba'i tha tshig go/_/ci zhig ngo mtshar che zhe na/_gang phyir mchod nas de bzhin gshegs/_/_
[\[94b\]]
[\[94b.1\]]rin chen nyid du myur du 'grub/_/ces bya ba gsungs te/_de'i don ni 'di yin te tha mi dad par gyur pa dag gis/_de bzhin gshegs pa rnams me tog gi mchod pa'i tshul gyis mchod pa ni de bzhin gshegs pa nyid du myur du grub pa thob pa 'di ngo mtshar che'o/_/bdag byang
[\[94b.2\]]chub kyi yan lag gi ngo bo nyid yin pas na/_de bzhin gshegs pa thams cad kyi ngo bo dang tha mi dad kyang /_gdul bya rnams ni bdag dang tha dad par rtog par byed do zhes pa'o/_/chos kyi spyan gyis chos rnams mthong ba'i chos la dmigs pa'i bzod pa'i mtshan nyid las lha mo mar
[\[94b.3\]]me 'byung bar 'gyur ro zhes bstan pa'i phyir/_de nas zhes bya ba la sogs pa gsungs pa yin te/_de nas bcom ldan 'das kyis pho nya mo 'di rang gi thugs ka nas phyung ngo zhes bya bar sbyar ro/_/mchod pa'i lan du mchod pa'i phyir/_/zhes bya ba ni ji skad du bshad pa'i bzod pa'i pha
[\[94b.4\]]rol tu phyin pa ni mchod pa'o/_/de'i mchod pa gang yin pa de'i lan du mchod pa ste/_ji lta zhe na/_des de la sgrub pa'i mchod pa'o/_/de bskyed pa'i rgyu nyid kyis na sgrub pa'i mchod pa'i rang bzhin nyid yin pa'i phyir ro/_/de bzhin gshegs pa thams cad kyi snang ba'i mchod pa'i
[\[94b.5\]]zhes bya ba la de bzhin gshegs pa thams cad ni chos kyi spyan gyi snang ba'o/_/de nyid ni mchod pa yin pas de bzhin gshegs pa thams cad kyi snang ba'i mchod pa'o/_/de la bstan pa'i chos kyi yul la thogs pa med pa'i ye shes ni chos kyi spyan te de'i snang ba'i mchod pa'o/_/_
[\[94b.6\]]de'i dam tshig ni snang ba'i mchod pa la sogs pa thams cad do/_/de las byung ba ni sems dpa'i rdo rje gang las gyur pa de ni dam tshig las byung ba'i rdo rje ste de la dmigs pa'i ting nge 'dzin ni dam tshig las byung ba'i rdo rje zhes bya ba'i ting nge 'dzin te/_de la snyoms par zhugs pa ni
[\[94b.7\]]snang ba'i mchod pa thams cad la sogs pa sprul cing bskyed pa'i rnam par thugs rtse gcig tu mdzad ces bya ba'i tha tshig go/_/de bzhin gshegs pa thams cad kyi pho nya mo zhes bya ba ni ji skad du bshad pa'i chos kyi spyan rdo rje snang ba mo ni de bzhin gshegs pa thams cad kyi pho nya
[\[95a\]]
[\[95a.1\]]mo ste/_ji ltar rgyal po ni shin tu yun ring du gnas pa la brtags pa pho nya'i bya ba yin la/_de bzhin du de bzhin gshegs pa rnams kyang chos kyi spyan gyis yul dang dus la sogs pa'i dbye bas thag ring du gyur pa'i chos du ma gzigs par byed pa'i tshul du gnas
[\[95a.2\]]pas pho nya zhes brjod do/_/de nas zhes bya ba la sogs pa la/_lha mo rdo rje snang ba zhes bya ba'i skur gyur nas ched du brjod pa 'di ched du brjod do zhes bya bar sbyar ro/_/rdo rje 'dzin pa de nyid do zhes bya ba ni snga ma bzhin du shes par bya'o/_/snang ba thams cad ces bya ba ni snang ba yang
[\[95a.3\]]yin la thams cad kyang yin pas na snang ba thams cad de/_lha dang mi dang yid kyi rang bzhin can gyi rdo rje nyi ma la sogs pa'i tshul lo/_/tshad ji tsam zhe na/_chos kyi dbyings thams cad khyab par byed pa zhes bya ba gsungs te/_chos kyi dbyings rnams khyab par spros
[\[95a.4\]]pa'o/_/lha mo rdo rje snang ba zhes bya ba'i skur gyur nas zhes bya ba ni rdo rje snang bas nye bar mtshon pa'i lha mo'i skur gyur pa'o/_/rgya chen zhes bya ba ni chos kyi dbyings khyab pa'o/_/mar me'i rang bzhin zhes bya ba ni chos kyi spyan ni mar me ste de'i rang bzhin no/_/de nyid kyis na
[\[95a.5\]]dge ba'o/_/ci zhig ngo mtshar che zhe na/_gang phyir zhes bya ba la sogs pa gsungs te/_gang gi phyir snang ba dang bcas shing chos kyi spyan gyi rang bzhin gyi rgyu nyid yod pa gang yin pa de la de skad ces bya ste/_bzod pa'i pha rol tu phyin pa de myur zhing rings par
[\[95a.6\]]thob par 'gyur ba ni/_gang gi phyir sangs rgyas thams cad kyi spyan thob pas na/_chos kyi spyan gyi ngo bo nyid de las thob cing rnyed par 'gyur ba'o/_/'di skad ston pa yin te/_bdag dang tha mi dad pa'i snang ba'i tshul gyis de bzhin gshegs pa rnams mchod na bzod par
[\[95a.7\]]'gyur ba 'di ni ngo mtshar che'o/_/gang gi phyir bdag chos so so yang dag par rig pa'i rang bzhin gyis de'i ngo bo nyid yin na/_gdul bya rnams kyis bdag las tha dad par mthong gi/_yang dag par na bdag ni de lta bu ma yin no/_/de ltar smon lam gyi pha rol tu phyin pa mar me
[\[95b\]]
[\[95b.1\]]bstan nas/_brtson 'grus kyi pha rol tu phyin pa thob pa'i rdo rje dri ni/_de nas zhes bya ba la sogs pa gsungs pas/_de nas bcom ldan 'das gdon mi za bar grub pas bran mo 'di rang gi thugs ka nas phyung ngo zhes bya bar sbyar ro/_/mchod pa'i lan du slar mchod pa'i phyir zhes
[\[95b.2\]]bya ba ni ji skad du bshad pa'i gar gyi mchod pa'o/_/mchod pa de la lan du mchod pa gang yin pa de ni mchod pa'i lan te/_tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bas brtson 'grus bskyed la/_tshul
[\[95b.3\]]khrims 'chal ba la sogs pas kyang le lo la sogs pa bskyed pas de'i phyir sgrub pa'i mchod pa ni brtson 'grus bskyed pa'i rgyu dri ni thabs kyi pha rol tu phyin pa'o/_/de bzhin gshegs pa thams cad kyi dri'i mchod pa ni/_ji skad bshad pa'i dri'i sgrub pa'i mchod pa'o/_/de'i
[\[95b.4\]]dam tshig ni de bzhin gshegs pa thams cad kyi dri'i bkod pa la sogs pa'o/_/de 'byung ba ni sems dpa'i rdo rje gang yin pa las gyur pa ste/_de ni dri'i mchod pa'i dam tshig las byung ba'i rdo rje'o/_/de la dmigs pa'i ting nge 'dzin kyang de bzhin gshegs pa thams cad kyi
[\[95b.5\]]dris mchod pa'i dam tshig las byung ba rdo rje zhes bya ste/_de la snyoms par zhugs pa ni dri'i bkod pa la sogs pa sprul zhing bskyed pa'i rnam par thugs rtse gcig tu mdzad pa'o/_/de bzhin gshegs pa thams cad kyi bran mo zhes bya ba ni/_tshul khrims dang /_ting nge 'dzin dang /_
[\[95b.6\]]shes rab dang /_rnam par grol ba dang /_rnam par grol ba'i ye shes mthong ba'i dris/_de bzhin gshegs pa rnams bde bar byed pa las byed pa'i rang bzhin nyid kyis na bran mo'o/_/de nas zhes bya ba la sogs pa la/_lha mo rdo rje dri zhes bya ba'i skur gyur nas ched du brjod
[\[95b.7\]]pa 'di ched du brjod do zhes bya bar sbyar ro/_/bcom ldan 'das rdo rje 'dzin pa de nyid do zhes bya ba ni sems dpa'i rdo rje'i rang bzhin no/_/dri thams cad kyi mchod pa'i bkod pa zhes bya ba ni/_lha dang /_mi'i dang /_lhan cig skyes pa dang /_sbyar ba dang /_yid kyi rang bzhin can dri
[\[96a\]]
[\[96a.1\]]thams cad kyi mchod pa ni dri thams cad kyi mchod pa'o/_/tshad ji tsam zhe na/_'jig rten gyi khams thams cad khyab ces bya ba gsungs te/_'jig rten gyi khams thams cad du spros shing khyab pa ste/_de gang la yod pa de ni 'jig rten gyi khams thams cad
[\[96a.2\]]khyab pa'o/_/lha mo rdo rje dri zhim zhes bya ba'i skur gyur nas zhes bya ba ni dris nye bar mtshon pa'o/_/dri'i rang bzhin zhes bya ba ni ji skad du bshad pa'i dri'i ngo bo nyid do/_/ji skad du bshad pa'i dri'i tshul yin pa nyid kyis na lha rdzas yin no/_/lha rdzas yin pa nyid kyis na yid du
[\[96a.3\]]'ong ba ste/_yid dang rjes su mthun pa'o/_/ci zhig ngo mtshar che zhe na/_gang phyir zhes bya ba la sogs pa gsungs te/_gang gi phyir de bzhin gshegs pa rnams kyi dri ni ji skad bshad pa'i tshul khrims la sogs pa'o/_/lus rnams kun la zhes bya ba ni phung po lnga'i
[\[96a.4\]]mtshan nyid can la'o/_/'byin par 'gyur zhes bya ba ni sdom pa'i tshul khrims kyi dri 'di ni ngo mtshar che'o/_/'di skad ston pa yin te/_bdag ni tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba ste/_/_
[\[96a.5\]]zag pa med pa'i phung po'i rang bzhin yin pas/_de bzhin gshegs pa'i ngo bo nyid yin na/_gdul bya rnams kyis bdag tha dad par gyur pa'i dris de bzhin gshegs pa la mchod par mthong gi_/kho mo ni 'di lta bu ma yin no/_/de bzhin gshegs pa thams cad
[\[96a.6\]]kyi ye shes dbab pa zhes bya ba la/_de bzhin gshegs pa thams cad kyi ye shes dbab pa ni bdug pa ma'o/_/byang chub chen po'i yan lag ni byang chub kyi yan lag bdun no/_/de rnams kyi bsags pa ni me tog ma'o/_/de bzhin gshegs pa thams cad kyi chos kyi spyan ni
[\[96a.7\]]kun du snang ba ste/_de'i rang bzhin ni mar me'o/_/tshul khrims la sogs pa dri'i rang bzhin ni rdo rje byug pa ma'o/_/'di dag ni ji skad du gsungs pa'i g.yog mo la sogs pa'i tshul du gyur pas/_de bzhin gshegs pa thams cad kyi bka' bzhin byed pa'o/_/byang chub kyi
[\[96b\]]
[\[96b.1\]]sems kyi lcags kyus thar pa'i grong khyer 'dir de bzhin gshegs pa la sogs pa 'gugs par byed pa ni/_de nas zhes bya ba la sogs pas ston te/_bcom ldan 'das kyis phyag rgya'i tshogs thams cad kyi bdag po 'di rang gi thugs ka nas phyung ngo zhes bya bar sbyar ro/_/_
[\[96b.2\]]de bzhin gshegs pa thams cad dam tshig gi lcags kyu zhes bya ba ni de bzhin gshegs pa thams cad kyang yin la dam tshig gi lcags kyu yang yin pas de bzhin gshegs pa thams cad kyi dam tshig gi lcags kyu ste/_sems dpa'i rdo rje lta bu'i rdo rje 'dzin pa chen po'o/_/_
[\[96b.3\]]de'i dam tshig ni de bzhin gshegs pa thams cad kyi phyag rgya'i tshul lo/_/de'i 'byung ba ni sems dpa'i rdo rje'i tshul gang las 'di byung ba'o/_/dam tshig las byung ba yang yin la sems dpa'i rdo rje yang yin pas zhes bya bar sbyar ro/_/de la dmigs pa'i ting nge 'dzin
[\[96b.4\]]kyang dam tshig las byung ba sems dpa'i rdo rje zhes bya ba ste ting nge 'dzin gang la ming de nyid ces bya ba de la snyoms par zhugs pa ni rdo rje lcags kyu la sogs pa sbrul cing bskyed pa'i rnam par thugs rtse gcig tu mdzad pa'o/_/de bzhin gshegs pa thams cad kyi phyag rgya thams cad ni phyag rgya
[\[96b.5\]]chen po la sogs pa'o/_/de bzhin gshegs pa thams cad kyi phyag rgya'i tshogs ni mnga' ba ste/_de bzhin gshegs pa'i rigs rgyas btab par gyur to zhes bya ba'i don to/_/de'i bdag po ni de'i dbang gis de bzhin gshegs pa thams cad la sogs pa'i phyag rgya rnams byin pas de
[\[96b.6\]]bas na de rnams kyi bdag po ste bdag po de phyung bar gyur to/_/de nas zhes bya ba la sogs pa la/_byang chub sems dpa' chen po rdo rje lcags kyu zhes bya ba'i skur gyur nas ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi phyag rgya'i
[\[96b.7\]]tshogs thams cad du gyur nas zhes bya ba ni de bzhin gshegs pa thams cad kyi phyag rgya thams cad ni phyag rgya chen po la sogs pa'o/_/de rnams kyi tshogs ni 'gugs pa'i tshogs te/_de bzhin gshegs pa thams cad kyi phyag rgya thams cad spyan 'dren pa'i phyir tshad med pa'i
[\[97a\]]
[\[97a.1\]]rdo rje lcags kyu'i tshogs su gyur nas so/_/bcom ldan 'das rdo rje sems dpa' de nyid de zhes bya ba ni ji skad du bshad pa'i sems dpa'i rdo rje'o/_/de bzhin gshegs pa thams cad dam tshig gis spyan 'dren cing zhes bya ba ni rnam par snang mdzad la sogs pa
[\[97a.2\]]ni shar la sogs pa sgor nye bar mdzad cing /_ched du brjod pa 'di ched du brjod do zhes bya ba ni blo la gnas pa gsungs pa'o/_/yang dag spyan 'dren brtan byed bdag_/ces bya ba ni phyogs bcu kun nas spyan 'dren pas na yang dag spyan 'dren pa'o/_/brtan pa ni mi phyed pa ste
[\[97a.3\]]de ni bdag yin no/_/ci zhig ngo mtshar che zhe na/_gang phyir zhes bya ba la sogs pa gsungs te/_gang gi phyir bdag gis spyan drangs shing bkug pa ni sangs rgyas bcom ldan 'das rnams kyang byon te/_dkyil 'khor kun la ston par gyur pa yin no/_'di skad ston te/_de
[\[97a.4\]]bzhin gshegs pa thams cad dang bdag ni tshul gcig cing thams cad du khyab pa lta bu yin na/_gang gis de rnams dang tha dad pa'i tshul du spyan drangs pa 'di ni ngo mtshar che'o/_/de ltar byang chub kyi sems kyi lcags kyus de bzhin gshegs pa thams cad spyan drangs nas/_
[\[97a.5\]]byang chub kyi spyod pa'i zhags pas dkyil 'khor du zhugs par mdzad do zhes bya ba ni/_de nas zhes bya ba la sogs pas ston to/_/bcom ldan 'das kyis gsol ka ba 'di rang gi thugs ka nas phyung ngo zhes bya bar sbyar ro/_/de bzhin gshegs pa thams cad kyi dam tshig ni pha rol tu
[\[97a.6\]]phyin pa bcu'i spyod pa'i tshul lo/_/de nyid ni 'jug pa yin pas na 'jug pa zhes bya'o/_/de bzhin gshegs pa thams cad kyi dam tshig la 'jug pa yang yin la/_sems dpa' chen po yang yin pas na/_de bzhin gshegs pa thams cad kyi dam tshig la 'jug pa'i sems dpa' chen
[\[97a.7\]]po ste/_ji skad du gsungs pa'i sems dpa' rdo rje'o/_/de'i dam tshig ni dam tshig la 'jug pa'i phyag rgya'i tshogs kyi tshul lo/_/de 'byung ba ni sems dpa'i rdo rje gang las gyur pa de ni dam tshig las byung ba'i rdo rje'o/_/de la dmigs pa'i ting nge 'dzin la yang ming de skad ces
[\[97b\]]
[\[97b.1\]]bya'o/_/de la snyoms par zhugs pa ni dam tshig la 'jug pa'i phyag rgya'i tshogs la sogs pa sprul cing bskyed pa'i rnam par thugs rtse gcig tu mdzad ces bya ba'i don to/_/de bzhin gshegs pa thams cad kyi phyag rgya la 'jug pa'i gsol ka ba zhes bya ba la/_de bzhin
[\[97b.2\]]gshegs pa thams cad kyi phyag rgya ni de bzhin gshegs pa thams cad kyi phyag rgya chen po la sogs pa'o/_/de la 'jug pa'i gsol ka ba yin pas de bzhin gshegs pa thams cad kyi phyag rgyar 'jug pa'i gsol ka ba ste/_de phyung bar gyur pa'o/_/de nas zhes bya ba la sogs pa
[\[97b.3\]]la/_byang chub sems dpa'i rdo rje zhags pa zhes bya ba'i skur gyur nas ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi dam tshig la 'jug pa'i phyag rgya'i tshogs zhes bya ba ni de bzhin gshegs pa thams cad kyi dam tshig la 'jug pa'i
[\[97b.4\]]don gyi phyag rgya ste/_zhags pa'i phyag rgya'o/_/de'i tshogs ni mang po ste der gyur nas byung ba'o/_/bcom ldan 'das rdo rje 'dzin pa de nyid de zhes bya ba ni sems dpa'i rdo rje'i tshul lo/_/de bzhin gshegs pa thams cad 'jug_/ces bya ba ni rnam par snang mdzad la sogs pa rang gi
[\[97b.5\]]sgo nas 'jug par mdzad cing ched du brjod pa 'di ched du brjod par 'gyur ro/_/rdo rje zhags pa dam po bdag_/ces bya ba ni rdo rje zhags pa'i phyag rgyas nye bar mtshon pa nyid kyis na rdo rje zhags pa'o/_/dam po ni brtan pa ste/_stong pa nyid kyi ting nge 'dzin gyi ngo bo nyid yin pa'i phyir mi phyed
[\[97b.6\]]pa'o/_/ci zhig ngo mtshar che zhe na/_rdul phran bzhugs pa thams cad kyang /_/bdag gis slar yang drang bar bya/_/zhes bya ba gsungs te/_'di skad ston pa yin te/_nam mkha' dang mnyam pa'i ye shes kyi tshul gyis de bzhin gshegs pa rnams ni thams cad du khyab pa yin
[\[97b.7\]]la/_de las byung ba rnams kyang de'i ngo bo yin pas thams cad du khyab pa'o/_/de bas na de dag thams cad kyang rdul phran du zhugs pa yin la/_de rnams dang bdag tha mi dad na/_gdul bya rnams kyis de dang bdag tha dad par gyur nas/_thams cad la khyab pa lta bur 'jug par
[\[98a\]]
[\[98a.1\]]byed pa de ltar mthong ba 'di ni ngo mtshar che'o/_/de ltar rdo rje zhags pas de bzhin gshegs pa thams cad bcug nas rdo rje lcags sgog gis theg pa gzhan la 'dod pa'i sems dral bar byed pa'i shes rab kyi pha rol tu phyin pa'i bsam gtan gyis 'ching
[\[98a.2\]]bar byed do zhes bya ba ni/_de nas zhes bya ba la sogs pas ston to/_/bcom ldan 'das kyis de bzhin gshegs pa thams cad kyi pho nya 'di phyung ngo zhes bya bar sbyar ro/_/de bzhin gshegs pa thams cad kyi dam tshig gi lcags sgrog ces bya ba la de bzhin gshegs pa thams cad
[\[98a.3\]]kyi dam tshig ni 'da' bar mi bya'o/_/de nyid ni theg pa gzhan 'dod pa'i sems dral bas lcags sgrog go/_/sems dpa' chen po zhes bya ba ni/_shes rab kyi pha rol tu phyin pa'i bsam gtan gyis thams cad du khyab pas na sems dpa' chen po ste/_sems dpa'i rdo rje'i rang
[\[98a.4\]]bzhin can gyi rdo rje 'dzin pa'o/_/de'i dam tshig ni de bzhin gshegs pa thams cad kyi dam tshig bsdams pa'i phyag rgya la sogs pa'o/_/de'i dam tshig ni sems dpa'i rdo rje gang las gyur pa ste/_de ni de bzhin gshegs pa thams cad kyi dam tshig gi lcags sgrog sems
[\[98a.5\]]dpa' chen po'i dam tshig las byung pa rdo rje ste/_ming 'di nyid ces bya ba'i ting nge 'dzin gang yin pa de la snyoms par zhugs shing mngon sum du mdzad nas/_de bzhin gshegs pa thams cad kyi pho nya phyung ngo /_/de bzhin gshegs pa thams cad kyi dam tshig bsdams pa zhes bya ba
[\[98a.6\]]la/_de bzhin gshegs pa thams cad kyi dam tshig bsdams pa ni/_ji skad du bshad pa'i shes rab kyi pha rol tu phyin pa'i bsam gtan gyis theg pa chen por bcings pa'o/_/de bzhin gshegs pa thams cad kyi pho nya zhes bya ba la/_de bzhin gshegs pa thams cad kyi rang gi
[\[98a.7\]]rnal 'byor gyi gnas na bzhugs pa rnams te/_shes rab kyi pha rol tu phyin pa'i bsam gtan gyi pho nya 'dis thag ring na gnas pa'i dngos po thams cad gzigs pas/_pho nya dang chos mthun pa'i phyir pho nya'o/_/de nas zhes bya ba la sogs pa la/_byang chub sems dpa' chen
[\[98b\]]
[\[98b.1\]]po rdo rje lcags sgrog gi skur gyur te ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi dam tshig bsdams pa'i phyag rgya'i tshogs mang por gyur nas zhes bya ba la/_de bzhin gshegs pa thams cad kyi dam tshig ni 'da' bar mi bya ba'i bsdams pa'i
[\[98b.2\]]phyag rgya ni lcags sgrog gi phyag rgya'o/_/de'i tshogs ni mang por gyur pa'o/_/bcom ldan 'das rdo rje 'dzin pa de nyid de zhes bya ba ni snga ma dang 'dra'o/_/rdo rje lcags sgrog dam po bdag_/ces bya ba ni rdo rje lcags sgrog gi phyag rgyas nye bar mtshon pa'i phyir/_byang chub sems dpa' chen
[\[98b.3\]]po rdo rje lcags sgrog gi sku ni bdag go/_/dam po ni mi phyed pa'o/_/gal te khyed de ltar gyur pa la ngo mtshar ci zhig yod ce na/_'ching ba kun las grol bas na/_/sems can don du 'ching bar 'dod/_/ces bya ba gsungs so/_/de'i don ni 'di yin te/_nyon mongs pa bag chags
[\[98b.4\]]dang bcas pa spangs pas 'ching ba las grol ba ni de bzhin gshegs pa rnams dang /_bdag tha mi dad pa yin yang /_de rnams dang tha dad pa lta bu de rnams bdag gis bcings par shes pa 'di ni ngo mtshar che'o/_/'di skad ston te/_gdul byas de ltar mthong gi bdag ni de lta
[\[98b.5\]]ma yin no zhes pa'o/_/'ching ba 'dis bcings pa'i de bzhin gshegs pa rnams rang bzhin gyis 'od gsal ba'i ye shes dbab pas rdo rje 'bebs pas dbang du byas pa yin no zhes bya ba ni/_de nas zhes bya ba la sogs pas ston to/_/bcom ldan 'das kyis phyag rgya thams
[\[98b.6\]]cad kyi bran 'di phyung ngo zhes bya bar sbyar ro/_/de bzhin gshegs pa thams cad dbab pa zhes bya ba'i sems dpa' chen po zhes bya ba la/_de bzhin gshegs pa thams cad kyi chos rnams rang bzhin gyis 'od gsal ba'o zhes bya ba'i nges pa ni de bzhin gshegs pa thams cad
[\[98b.7\]]dbab pa'o/_/de bzhin gshegs pa thams cad dbab pa yang yin la/_sems dpa' chen po yang yin pas na/_de bzhin gshegs pa thams cad dbab pa zhes bya ba'i sems dpa' chen po ste/_thams cad du khyab pas de bzhin gshegs pa thams cad kyi thugs la
[\[99a\]]
[\[99a.1\]]zhugs pa'i sems dpa' chen po rdo rje'i rang bzhin rdo rje 'dzin pa chen po'o/_/de'i dam tshig ni de bzhin gshegs pa thams cad kyi dam tshig 'bebs pa'i phyag rgya'i tshogs la sogs pa'o/_/de'i 'byung ba ni sems dpa'i rdo rje gang las gyur pa ste/_de la
[\[99a.2\]]dmigs pa'i ting nge 'dzin la yang ming 'di nyid ces bya ste/_de la snyoms par zhugs pa'o/_/de bzhin gshegs pa thams cad kyi phyag rgya thams cad kyi bran zhes bya ba ni phyag rgya chen po la sogs pa'i ngo bo'o/_/de rnams mnyes par byed pa'i las byed pas bran dang chos mthun
[\[99a.3\]]pa'i phyir bran zhes bya'o/_/de nas zhes bya ba la sogs pa la rdo rje dbab pa'i skur gyur te ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi dam tshig gi phyag rgya'i tshogs su gyur nas zhes bya ba la/_de bzhin gshegs pa thams cad kyi dam
[\[99a.4\]]tshig dbab cing dbang du bya ba'i don gyis phyir phyag rgya ni dril bu'i phyag rgya ste/_de rnams kyis phyag rgya'i tshogs der gyur pa'o/_/bcom ldan 'das rdo rje 'dzin pa de nyid do zhes bya ba ni de bzhin gshegs pa thams cad kyi thugs la gnas pa'i sems dpa'i rdo rje'i ngo bor sngar bstan pa
[\[99a.5\]]gang yin pa'o/_/de bzhin gshegs pa thams cad 'bebs shing zhes bya ba ni/_rang bzhin gyis 'od gsal ba'i ye shes bskyed pas dbang du byed cing ched du brjod pa 'di ched du brjod par gyur ba'o/_/rdo rje dbab pa brtan pa'i bdag_/ces bya ba la/_rdo rje 'bebs pa ni rdo rje dril
[\[99a.6\]]bu la bya la/_des nye bar mtshon pa'i byang chub sems dpa' ni rdo rje 'bebs pa'o/_/brtan pa ni mi phyed pa'o/_/gal te khyed de lta bu yin pa la 'dir ngo mtshar ci zhig yod ce na/_gang phyir kun gyi bdag gyur nas/_/bran du yang ni gyur pa yin/_/zhes bya ba gsungs so/_/_
[\[99a.7\]]'dis ni 'di skad ston te/_rang bzhin gyis 'od gsal ba'i ye shes thob cing sprul pas 'gro ba'i don bya ba la dbang ba nyid thob pas/_de bzhin gshegs pa thams cad kyi bdag po yin zhing de rnams bdag dang tha mi dad pa'i rang bzhin yin pa las gdul bya rnams kyis bdag de
[\[99b\]]
[\[99b.1\]]rnams kyi las byed par mthong ba 'di ni ngo mtshar che'o/_/de bzhin gshegs pa zhes bya ba la sogs pas ni sdom gsungs pa yin te/_de bzhin gshegs pa thams cad spyan drangs na spyan 'dren pa ste/_rdo rje lcags kyu'o/_/de rnams nyid bzhugs pa ni rdo rje zhags pa'o/_/_
[\[99b.2\]]zhugs pa rnams 'ching ba ni rdo rje lcags sgrog go/_/bcings pa rnams dbang du bya ba ni rdo rje 'bebs pa'o/_/de bzhin gshegs pa thams cad kyi bka' bzhin byed pa zhes bya ba ni 'di dag thams cad ni/_ji skad du bshad pa'i spyan 'dren pa la sogs pa'i tshul gyis bka' bzhin
[\[99b.3\]]byed pa'o/_/de ltar dkyil 'khor du de bzhin gshegs pa rnams rdo rje sems dpas byang chub kyi sems la rab tu gzhag_/rgyal pos spyan drangs/_chags pas rjes su mnyes/_legs pas legs so zhes bya bas dgyes par byas/_rdo rje rin chen gyis dbang bskur/_gzi
[\[99b.4\]]brjid kyis 'od kyis snang bar byas/_dpal gyis sbyin pa'i pha rol tu phyin pa la sbyar/_bzhad pas 'dzum pa rmad du byung ba la rab tu gzhag_/chos kyis ting nge 'dzin la sbyor/_rnon pos de rnams kyi nyon mongs pa dang nye ba'i nyon mongs pa bcad/_rdo rje rgyus dkyil 'khor du
[\[99b.5\]]bcug_/smra bas spros pa med pa'i chos nyid la nges par sbyar/_rdo rje las kyis ma lus shing lus pa med pa'i mchod pas mchod/_rdo rje bsrung bas bsrungs/_rdo rje gnod sbyin gyis bsrung ba yongs su bskyab pas bsrungs/_rdo rje khu tshur gyis grub bo/_/de nas mi bskyod pa dang /_rin
[\[99b.6\]]chen 'byung ldan dang 'od dpag tu med pa dang /_don yod grub pa dang /_rnam par snang mdzad kyi rang bzhin du gyur te/_rdo rje sems ma ni byang chub kyi sems kyi tshul gyis so/_/rdo rje rin chen ma ni sbyin pa'i pha rol tu phyin pa'i tshul gyis so/_/rdo rje chos ma ni shes rab kyi pha rol tu phyin
[\[99b.7\]]pa'i tshul gyis so/_/rdo rje las ma ni brtson 'grus kyi pha rol tu phyin pa'i tshul gyis rigs thams cad bsdus pa yin par shes par bya'o/_/sgeg mo la sogs pa ni de bzhin gshegs pa rnams kyi sbyin pa dang /_tshul khrims dang /_bzod pa dang /_brtson 'grus dang /_bsam gtan
[\[100a\]]
[\[100a.1\]]dang /_shes rab dang /_smon lam dang /_thabs kyi pha rol tu phyin pa'i rang bzhin yin no/_/de rnams kyang byang chub kyi sems kyi lcags kyus thar pa chen po'i grong khyer du dgug pa dang /_byang chub kyi spyod pa'i zhags pas bcug pa dang /_bsam gtan
[\[100a.2\]]gyis bcings pa dang /_byang chub kyi dbab pas dbang du mdzad pa yin no/_/re re zhing yang bskyed pa dang /_spro ba dang /_bsdu ba dang /_de nas rang gi gnas su zhugs te ched du brjod pa dang /_brtan par bsgom par shes par bya'o/_/rdo rje sems dpa' bskyed pa nas brtsams te/_
[\[100a.3\]]rdo rje 'bebs pa'i bar gyi gzhung gis ni/_dkyil 'khor rgyal mchog ces bya ba'i ting nge 'dzin gnyis pa bstan pa yin no/_/'di dag kyang ri rab kyi steng du de bzhin gshegs pa thams cad rnam par 'phrul par mdzad pa yin la/_bcom ldan 'das 'og min gyi gnas su mngon
[\[100a.4\]]par rdzogs par sangs rgyas pa gang yin pa de ni/_kun du bzang pa la sogs po las gzhan pa'i sems can rnams rjes su gzung ba'i phyir der zhugs pa nyid kyis dga' ldan la sogs par rnam par 'phrul pa'i sprul pa ston par mdzad pa ni sprul pa'i sku yin no zhes bshad pa'i rgyud
[\[100a.5\]]kyi don bstan pa'i phyir dang gzhung gzhan dag las 'og min gyi gnas las bskyod par mi mdzad do zhes gsungs pa yin no/_/de ltar bskyed pa dang /_spro ba dang /_bsdu ba dang /_gnas pa dang /_brtan par bsgom pas dkyil 'khor rgyal po mchog gi don bstan nas/_sprul pa byin gyis
[\[100a.6\]]brlab pa'i phyir/_de nas zhes bya ba la sogs pa'i gzhung gsungs pa yin te/_de bzhin gshegs pa thams cad kyis bsdu ba ni/_'dus par mdzad pa'o/_/de sngon du 'gro ba'i byin gyis brlab pa'i phyir zhes pa ni ye shes sems dpa' bzhugs pas so/_/de'i don du rdo rje se gol gyi
[\[100a.7\]]mtshan ma mdzad nas zhes bya ba ni rdo rje khu tshur gnyis bcings la mdzub mo gnyis lcags kyu gnyis su byas la/_lag pa gnyis rdo rje bcing bar bsnol te/_rdo rje se gol brdabs pas/_sangs rgyas thams cad kyang gshegs par gyur na gzhan lta smos kyang ci dgos zhes bya ba 'di rdo rje se gol
[\[100b\]]
[\[100b.1\]]te/_ming de skad ces bya ba'i sgra mdzad pa'o/_/de nas skad cig ma de nyid la ste bskul ba'i rjes thogs nyid la zhes bya ba'i tha tshig go/_/thang cig yud tsam zhes bya ba'i tshig ni 'jig rten pa'i tshig gi tshul du cung zad cig tu nye bar mtshon pa yin no/_/skad cig tsam de'i tshe
[\[100b.2\]]zhes bya ba ni 'di nyid la 'jug ste/_gang gi phyir skad cig ma gcig la byon pa'o/_/de yang /_de'i tshe sangs rgyas thams cad ni/_/rdo rje sems dpa' la sogs bcas/_dkyil 'khor thams cad gang ba rnams/_/dkyil 'khor rnams su 'dus par gyur/_/zhes
[\[100b.3\]]gsungs pa yin no/_/se gol gyi sgra'i mtshan mas bskul ba ni 'jig rten gyi khams thams cad na bzhugs pa'o/_/'jig rten gyi khams thams cad kyi rdul shin tu phra mo dang mnyam pa'i de bzhin gshegs pa byang chub sems dpa'i 'khor gyi dkyil 'khor mang po dang
[\[100b.4\]]bcas te/_skad cig ma de nyid la 'dus par mdzad nas/_khang bu brtsegs pa gang na ba dang /_bcom ldan 'das gang na ba der gshegs shing byon la/_gshegs nas kyang ched du brjod pa 'di ched du brjod de/_oM sar+b+ba ta thA ga ta pA da ban+da naM ka ro mi zhes bya ba 'dis/_zhabs
[\[100b.5\]]la phyag 'tshal nas kyang ched du brjod pa 'di ched du brjod do zhes bya ba ni de bzhin gshegs pa thams cad kyi zhabs la phyag 'tshal bas ni don 'di ston pa yin te/_ji ltar bdag cag gi rnam par snang mdzad la sogs pa'i ye shes sems dpa' 'og min gyi gnas na bzhugs
[\[100b.6\]]pa nyid las sems can gyi don la gzigs te ri rab kyi steng du rdo rje dbyings kyi dkyil 'khor la sogs pa'i sprul pa rdzogs par mdzad pa de bzhin du/_bsdu bas byon pa rnams kyang thugs gcig pa'o/_/kun du bzang po zhes bya ba ni sku dang gsung dang thugs gcig pa nyid la dgongs
[\[100b.7\]]nas/_'dir rnam par snang mdzad nyid la kun du bzang po zhes bya bar 'dod do/_/yang na rnam par snang mdzad chen po nyid ni kun du bzang po ste/_de'i spyod pa'i mchog ni mdzes pa'i spyod pa yin pas spyod pa'i mchog ste/_lha sum cu rtsa bdun du lhag par mos pa'i rnam par thar
[\[101a\]]
[\[101a.1\]]pa'i sgo nas sems can gyi don mdzad pa'o/_/'dir ci zhig ngo mtshar che zhe na/_de bzhin gshegs pa'i 'khor lo yi/_/dbus na de bzhin gshegs pa mdzes/_/zhes bya ba gsungs te/_de bzhin gshegs pa rnams kyi 'khor lo ni de bzhin gshegs pa'i
[\[101a.2\]]'khor lo ste/_bsdus nas byon pa'i dkyil 'khor gyi 'khor lo'o/_/de bzhin gshegs pa de'i 'khor lo de'i dbus na bcom ldan 'das rnam par snang mdzad rdo rje dbyings kyi dkyil 'khor chen po'i tshul gyis mdzes shing 'bar bar gyur pa 'di ni ngo mtshar che'o/_/'dis ni 'di skad
[\[101a.3\]]ston pa yin te/_dngos po thams cad kyi don ji lta ba bzhin thugs su chud pas/_'di ni de bzhin gshegs pa yin la/_bdag cag gis kyang dngos po thams cad kyi don ji lta ba bzhin du rtogs pas de bzhin gshegs pa rnams yin te/_de rnam par snang mdzad la sogs
[\[101a.4\]]pa gcig pu'i tshul gang yin pa de ni thams cad kyi yin la/_thams cad kyi gang yin pa ni gcig gi yang de yin te/_thams cad kyang tshogs dang /_chos kyi sku dang /_'gro ba'i don gyi bya pas mtshungs pa nyid yin pa'i phyir ro/_/de bas na kho bo cag thams cad tshul 'dis
[\[101a.5\]]gnas mod kyi/_gdul bya rnams kyis kun du bzang po nyid gcig pur mthong ba 'di ni ngo mtshar che'o/_/phyogs bcu'i 'jig rten gyi khams thams cad nas 'dus pa zhes bya ba ni/_'jig rten gyi khams thams cad nas 'dus te byon pa rnams so/_/de bzhin gshegs pa thams
[\[101a.6\]]cad kyi byin gyi rlabs kyis zhes bya ba ni mi bskyod pa la sogs pa'i mthus te/_mi bskyod pa la sogs pa'i tshul gyis sems dang sems las byung ba rnams sngon gyi 'phen pa'i shugs kyi stobs kyis ye shes rtogs pa yin no/_/rnam par snang mdzad kyi thugs su zhugs nas zhes bya ba ni
[\[101a.7\]]dbus na bzhugs pa'i rnam par snang mdzad kyi'o/_/byang chub sems dpa'i 'khor gyi dkyil 'khor dang bcas pa zhes bya ba ni rang rang gi byang chub sems dpa'i 'khor gyi dkyil 'khor rang rang gi thugs kar zhugs shing chud par gyur te zhes bya ba'i tha tshig go/_/ci'i phyir zhe na/_de dag thams
[\[101b\]]
[\[101b.1\]]cad kyi thugs las zhes 'og nas bshad pa'i phyir ro/_/de bzhin gshegs pa thams cad kyi thugs las zhes bya ba ni rnam par snang mdzad kyi thugs kar zhugs nas/_rnam par snang mdzad dang /_mi bskyod pa la sogs pa'i thugs las/_rang rang gi byang chub sems dpa'i 'khor gyi
[\[101b.2\]]dkyil 'khor dang bcas te byung nas zhes bya ba ni rnam par snang mdzad kyi thugs las sems ma rdo rje ma dang /_rin chen ma dang /_chos ma dang /_las ma rnams byung zhing sprul te/_sems ma rdo rje ma la sogs pa'i tshul gyis bzhugs pas bdag nyid kyi ting nge 'dzin gyi tshul gyis bzhugs so/_/_
[\[101b.3\]]mi bskyod pa'i thugs las mi bskyod pa dang /_rdo rje sems dpa' dang /_rgyal po dang /_chags pa dang /_legs pa dang /_sgeg mo dang /_bdug pa ma dang /_lcags kyu ma dang /_byams pa la sogs pa shar phyogs kyi cha la bzhugs pa rnams byung ste/_sprul pa'i mi bskyod pa la sogs pa'i
[\[101b.4\]]tshul gyis bzhugs pas rang rang gi ting nge 'dzin gyis bzhugs so/_/byams pa la sogs pa yang rang rang gi gnas nyid na'o/_/gzhan dag kyang de bzhin du shes par bya'o/_/ci'i phyir rnam par snang mdzad kyi thugs kar thams cad zhugs she na/_rnam par snang mdzad ni sangs rgyas
[\[101b.5\]]thams cad bsdus pa yin no zhes shes par bya ba'i phyir ro/_/de'i thugs kar chud nas de bzhin gshegs pa rnams kyi thugs ka nas phyung ste lhag ma gzhan dag kyang byin gyis brlab pa ni/_de'i yan lag gi khyad par du rtogs par bya ba'i phyir yin no/_/gsang sngags kyi sgo'i spyad pa spyod
[\[101b.6\]]pa rnams kyis kyang mngon par 'dod pa'i don 'grub par bya'i phyir/_dkyil 'khor sprul pa byas nas bcom ldan 'das kyis ji ltar mdzad pa de ltar rjes su spyad par bya'o zhes ston pa yin no/_/rgya chen chen po thog med skyes/_/zhes bya ba ni rgya che ba yang yin la chen po yang yin pas na rgya chen po
[\[101b.7\]]ste/_rnam par snang mdzad kyi thugs ka na gnas pa 'jig rten gsum gyi khams thams cad kyi rdul shin tu phra mo dang mnyam pa'i de bzhin gshegs pa rnams bzhugs pa yin no/_/thog med skyes zhes bya ba ni/_'di la thog ma yod pa ma yin pas na thog ma med pa ste/_bcom ldan
[\[102a\]]
[\[102a.1\]]'das rnam par snang mdzad chen po'o/_/de nyid las skyes pa ni 'di ltar de bzhin gshegs pa gcig gi thugs ka na sangs rgyas thams cad bzhugs pa'i phyir ro/_/'dir ngo mtshar ci zhig che zhe na/_rdul phra rab thams cad ces bya ba la sogs pa gsungs te/_
[\[102a.2\]]rnam par snang mdzad kyi thugs kar zhugs nas gcig tu gyur pa nyid thob pa ni ngo mtshar che'o/_/'di skad ston te/_gdul bya rnams kyis de ltar mthong gi chos kyi dbyings kyi rang bzhin can gyi de bzhin gshegs pa rnams la ni don dam par gcig pa nyid dang du ma nyid mnga' ba ma yin no/_/_
[\[102a.3\]]bsdu ba dang byin gyis brlab pa la sogs pa nas/_ched du brjod pa'i bar gyi gzhung 'dis ni las kyi rgyal po mchog ces bya ba'i ting nge 'dzin gsum pa ston pa yin no/_/ting nge 'dzin gsum pa 'di dag kyang /_gsang ba sra zhing mtho ba las rnam par phye ste/_bstan pa yin pas som
[\[102a.4\]]nyi mi bya'o/_/de ltar ting nge 'dzin gsum pa bstan pas/_rnam par snang mdzad dang /_rnam par snang mdzad chen po thob pa'i thabs bstan nas/_'dir dkyil 'khor du 'jug cing dbang bskur ba'i thabs la 'jug par bya'o zhes bstan pa'i phyir/_de nas zhes bya ba la sogs pa gsungs
[\[102a.5\]]te/_de nas bcom ldan 'das de bzhin gshegs pa thams cad kyis rdo rje 'dzin pa chen po la ming brgya rtsa brgyad pa 'dis gsol ba btab bo zhes bya ba 'dir sbyar ro/_/ci'i phyir gsol ba btab ce na/_rdo rje dbyings kyi dkyil 'khor chen po 'di zhes bya ba gsungs te/_ji skad du
[\[102a.6\]]bstan pa 'di'o/_/byin gyis brlab par zhes bya ba ni slob dpon gcig nas gcig tu brgyud pa'i bri ba'i tshogs yun ring du gnas pa des/_sems can gyi khams ma lus shing lus pa med pa rnams ji skad du bshad pa'i yongs su bskyab pa la sogs pa 'bras bu thob pa'i phyir/_de
[\[102a.7\]]bzhin gshegs pa thams cad kyi zhes pa rnam par snang mdzad la sogs pa'i mnyam pa nyid kyi ye shes te/_chos kyi dbyings la dmigs pa'i sems dang /_mngon par shes pa drug ste/_de rnams nyid kyi mngon par shes pa ji skad du bshad pa drug ste/_de ltar na de bzhin gshegs pa
[\[102b\]]
[\[102b.1\]]thams cad kyi mnyam pa nyid kyi ye shes dang /_mngon par shes pa dang /_yang dag par rdzogs pa'i byang chub rtogs pa ste/_de nyid dngos grub dam pa zhes bya ba ste/_de dag gi phyir gsol ba 'debs pa yin no/_/de bzhin gshegs pa thams cad kyi bdag po yin la zhes bya ba ni mi
[\[102b.2\]]dmigs pa'i thugs rje chen po'i bdag nyid kun du bzang po ni de bzhin gshegs pa thams cad kyi bdag po ste/_gang gi phyir 'di las sngon gyi 'phen pa'i shugs kyis nye bar skye zhing de dag kyang de'i dbang gis 'jug pa yin no/_/de bas na bcom ldan 'das de bzhin gshegs pa thams
[\[102b.3\]]cad kyi bdag po zhes bya'o/_/de yang de rnams kyi bdag nyid ni rdo rje sems dpa' yin pas de'i phyir/_rang gi rdo rje sems dpa' zhes bya ba gsungs te/_de yang rang bzhin gyis 'od gsal ba nyid kyis/_rtag tu gnyis su med pa nyid la/_de nas thog ma dang tha ma med pa zhes
[\[102b.4\]]gsungs so/_/de nyid kyis na de bzhin gshegs pa'i rdo rje chen po 'dzin par mdzad de/_de'i phyir rdo rje chen po 'dzin pa la zhes smos so/_/'dis zhes bya ba ni 'og nas bshad pa thugs la bzhag ste gsungs pa'o/_/gsol ba btab bo zhes bya ba ni gsol ba btab par gyur pa'o/_/_
[\[102b.5\]]de bsten pa ni rdo rje sems dpa' zhes bya ba la sogs pa ste/_rdo rje sems dpa' zhes bya ba ni 'dir badzra satwa zhes bya ba'i tshul ni snying por gsungs pa yin te/_khyed ni rdo rje sems dpa' zhes bya ba'i sgra'i rang bzhin yin no zhes bya ba'i tha tshig go/_/sems dpa' che zhes bya ba ni
[\[102b.6\]]chos kyi dbyings kyi zla ba'i dkyil 'khor la sogs par spro ba ni sems dpa' chen po'o/_/rdo rje ni 'dir rdo rje rtse lnga pa'o/_/de bzhin gshegs pa kun zhes bya ba ni 'jig rten gyi khams thams cad kyi rdul shin tu phra mo dang mnyam pa'i sangs rgyas rnams kyi tshul gyis na de bzhin
[\[102b.7\]]gshegs pa kun no/_/rdo rje rgyal po la sogs pa rnams la thog ma kho nar 'khrungs pas na rdo rje dang po'o/_/de bzhin gshegs pa thams cad kyang gcig tu gyur pa las bskyed pa ni rdo rje sems dpa'i sku yin pas na kun du bzang po'o/_/rdo rjes nye bar mtshon pa'i phyag mnga'
[\[103a\]]
[\[103a.1\]]bas na phyag na rdo rje'o/_/de ltar na mtshan bdun no/_/badzra rA dza zhes bya ba ni rdo rje rgyal po'i snying po'o/_/sangs rgyas mchog ces bya ba ni de nyid de bzhin gshegs pa thams cad spyan 'dren pa'i las kyi shin tu sangs rgyas rnams kyi mchog go/_/rdo rje lcags kyu zhes
[\[103a.2\]]bya ba ni de nyid kyi mtshan ma'i phyag rgya gang yin pa de ni lcags kyu yin no/_/de bzhin gshegs pa zhes bya ba ni ji skad du bshad pa'i de bzhin gshegs pa thams cad kyi ngo bo nyid yin pas de bzhin gshegs pa'o/_/don yod rgyal po zhes bya ba ni rdo rje rgyal po'i sku'i tshul gyis so/_/rdo rje
[\[103a.3\]]mchog ces bya ba la/_rdo rje ni de bzhin gshegs pa rnams te/_bsdu ba'i dngos po bzhi'i tshul gyis de rnams kyi mchog tu gyur pa'o/_/de nyid gang gi tshe de bzhin gshegs pa rnams kyis rdo rje lcags kyu stsal nas ming gi dbang bskur bas dbang bskur ba de'i tshe/_rdo rje 'gugs pa zhes
[\[103a.4\]]bya'o/_/de ltar mtshan bdun no/_/badzra rA ga zhes bya ba ni rdo rje chags pa'i snying po'o/_/bde ba chen po zhes bya ba ni bde ba yang yin la chen po yang yin pas bde ba chen po ste/_bde ba chen po nyid la bde ba chen po zhes bya'o/_/de yang /_kun grub mi 'gyur bde ba ni/_bde ba chen
[\[103a.5\]]po zhes bshad do/_/zhes gsungs pas chos bdag med pa'i ye shes ni bde ba chen po'o/_/rdo rje mda' ni zhes bya ba ni de'i mtshan ma'i phyag rgya'o/_/dbang byed pa zhes bya ba ni thams cad mkhyen pa'i ye shes kyis skal ba ji lta ba bzhin du sems can rnams dbang du mdzad pas na dbang du
[\[103a.6\]]mdzad pa'o/_/bdud kyi 'dod pa zhes bya ba ni/_bdud kyang yin la 'dod pa yang yin pas na bdud kyi 'dod pa ste/_nyan thos dang /_rang sangs rgyas kyi sems gsod pas na bdud do/_/de nyid ni byang chub kyi sems kyi ngo bo nyid yin pas na 'dod pa ste/_'di ni mtshan gcig yin no/_/_
[\[103a.7\]]'dis ni rdo rje chags pa'i sku'i tshul bshad pa yin no/_/rdo rje che zhes bya ba ni spro ba'i tshul gyis so/_/rdo rje gzhu zhes bya ba ni mtshan ma'i sgo nas te/_de ltar na bdun no/_/badzra sA d+hu zhes bya ba'i mtshan 'di ni rdo rje legs pa'i snying po'i sgo nas so/_/sems dpa' mchog ces bya ba
[\[103b\]]
[\[103b.1\]]ni de bzhin gshegs pa thams cad kyi dgyes pa yang dag par bskyed pas bla na med pa yin pas sems dpa' mchog go/_/rdo rje mgu ba zhes bya ba ni de nyid kyi mtshan ma'i phyag rgya ni rdo rje mgu ba'o/_/dga' ba che zhes bya ba ni mgu ba'i tshul gyis nam mkha' thams cad khyab par mdzad pas
[\[103b.2\]]so/_/rab dgyes rgyal po rdo rje mchog_/ces bya ba ni/_rab dgyes rgyal po yang yin la/_rdo rje mchog kyang yin pas/_rab dgyes rgyal po rdo rje mchog ste/_rdo rje legs pa'i sku'o/_/de la rab dgyes ni yid bde ba'o/_/des mdzes shing 'bar bas na rab dgyes rgyal po'o/_/de
[\[103b.3\]]nyid ni rdo rje ste/_sangs rgyas dang byang chub sems dpa' rnams la mchog tu gyur pas/_rab dgyes rgyal po rdo rje mchog_/ces bya'o/_/rdo rje dgyes khyod ces bya ba'i mtshan 'di ni ming gi dbang bskur ba ste de ltar na lnga'o/_/badzra rat+na zhes bya ba ni rdo rje rin chen gyi snying po'i sgo nas so/_/_
[\[103b.4\]]rdo rje'i don zhes bya ba ni de bzhin gshegs pa thams cad kyi dbang bskur ba nyid kyis na mchog tu gyur pa'i phyir rdo rje bzang po'i don te/_rdo rje rnams kyi don mdzes pa'o/_/rdo rje nam mkha' zhes bya ba ni rdo rje rin chen gyi 'byung gnas yin pa dang /_nam mkha' dang mnyam pa'i 'od
[\[103b.5\]]mnga' bas na rdo rje nam mkha'o/_/nor bu che zhes bya ba ni rdo rje rin chen gyi phyag rgyas nam mkha' khyab par spros pas na nor bu che'o/_/nam mkha'i snying po rdo rjes phyug_/ces bya ba ni/_nam mkha'i snying po yang yin la/_rdo rjes phyug pa yang yin pas na/_nam mkha'i snying po
[\[103b.6\]]rdo rjes phyug_/ces bya ba ste/_nam mkha'i snying po'i sku ni nam mkha'i snying po nyid yin par yang dag par brnyes pa'o/_/rdo rje snying po zhes bya ba ni ming gi dbang bskur ba'i sgo nas rdo rje snying po zhes bya ste/_de ltar na mtshan drug yin no/_/badzra te dza zhes bya ba ni snying po'i sgo nas so/_/cher
[\[103b.7\]]'bar ba zhes bya ba ni nam mkha' khyab pa'i 'od mnga' ba'o/_/rdo rje nyi ma zhes bya ba ni rdo rje nyi ma'i phyag rgya'i tshul gyi sgo nas so/_/rgyal ba'i 'od ces bya ba ni rgyal ba rnams kyi 'od kyi mdangs 'di la mnga' bas na rgyal ba'i 'od de/_nam mkha' dang mnyam pa nyid kyi ye shes las byung
[\[104a\]]
[\[104a.1\]]ba'i de bzhin gshegs pa phra rab bsdus pa nyid kyis ni/_de'i mdangs brnyes pas rgyal ba'i 'od ces bya'o/_/rdo rje'i 'od zer zhes bya ba ni mi phyed pa'i 'od 'di la mnga' bas na rdo rje'i 'od zer ro/_/gzi brjid che zhes bya ba ni 'jig rten gyi khams thams cad kyi
[\[104a.2\]]rdul shin tu phra mo dang mnyam pa'i nyi ma rnam par lhag pa'i 'od mnga' bas na gzi brjid che'o/_/rdo rje'i 'od ces bya ba ni ming gi dbang bskur ba'i mtshan te/_de ltar na mtshan bdun no/_/badzra ke tu zhes bya ba ni snying po'i sgo nas so/_/sems can don rab ces bya ba ni sems can rnams
[\[104a.3\]]tshim par mdzad pas na/_sems can rnams kyi don mdzad pa 'di la mnga' bas na sems can don rab bo/_/rdo rje rgyal mtshan zhes bya ba ni mtshan ma'i phyag rgya'i tshul gyis na rdo rje rgyal mtshan zhes bya'o/_/rab dga' byed ces bya ba ni rdo rje rgyal mtshan de nyid kyis de bzhin gshegs
[\[104a.4\]]pa thams cad kyi sbyin pa'i pha rol tu phyin pa la nges par sbyor bas na rab dga' byed do/_/rdo rje chen po zhes bya ba ni rdo rje rgyal mtshan gyi phyag rgyas nam mkha' thams cad khyab par mdzad pas na rdo rje chen po'o/_/rin chen dpal zhes bya ba ni byang chub sems dpa'i rin chen dpal gyi
[\[104a.5\]]sku la bya bar bshad do/_/rdo rje dbal zhes bya ba ni ming gi dbang bskur ba'i sgo nas/_de ltar na mtshan bdun no/_/badzra hA sa zhes bya ba ni snying po'i sgo nas so/_/bzhad pa chen po zhes bya ba ni/_bzhad pa'i phyag rgyas nam mkha' thams cad khyab par mdzad pas na bzhad pa che'o/_/_
[\[104a.6\]]rdo rje 'dzum pa zhes bya ba ni rdo rje bzhad pa'i mtshan ma'i phyag rgya la de skad ces bya bar bshad do/_/phyag rgya de nyid kyis de bzhin gshegs pa thams cad 'dzum pa la nges par sbyor bar mdzad pas na ngo mtshar che zhes bya ste/_rnam par rtog pa mi mnga' ba rnams la ni bzhad pa mi mnga'
[\[104a.7\]]ba'i phyir ro/_/dga' zhing rab dga' zhes bya ba ni sems can gyi khams dga' ba dang mgu ba gang la mnga' ba de ni dga' zhing rab dga' ste/_rdo rje bzhad pa'i sku'o/_/rdo rje ston zhes bya ba ni rdo rje ston pa 'di la mnga' bas na rdo rje ston te 'dzum pa'i khongs su gtogs pa mi dmigs
[\[104b\]]
[\[104b.1\]]pa'i chos kyi sbyin pa'i rdo rje nye bar ston pa'o/_/rdo rje dga' ba zhes bya ba'i ming gi dbang bskur bas na de'i sgo nas 'di skad ces bya ste/_de ltar mtshan bdun no/_/rdo rje chos ni badzra d+har+m+ma zhes bya ba'i snying po'i sgo nas so/_/rab dga' de nyid don ni mdzes pa'i de kho na nyid ni de nyid don
[\[104b.2\]]te/_rang bzhin gyis dag pa'i don la 'di skad ces bya'o/_/rdo rje pad+mo zhes bya ba ni bcom ldan 'das kyi pad+mo'i phyag rgya la bya'o/_/rab dga' byed ces bya ba ni rang bzhin gyis rnam par dag pa'i chos nyid kyi ye shes kyis sems can rnams shin tu sbyong bar mdzad pas na rab
[\[104b.3\]]dga' byed do/_/'jig rten dbang phyug ces bya ba la 'jig rten ni sems can gyi khams rnams so/_/dbang phyug ni de'i gtso bo yin pas na rdo rje chos kyi sku'o/_/rdo rje spyan zhes bya ba ni rdo rje spyan gyi phyag rgya mdzes pa mnga' bas rdo rje spyan no/_/rdo rje spyan khyod ces bya ba ni ming gi dbang
[\[104b.4\]]bskur ba'i sgo nas te/_de ltar na mtshan bdun no/_/rdo rje rnon po ni badzra tI k+Sh+Na zhes bya ba ste/_snying po'i sgo nas so/_/theg pa chen po zhes bya ba ni shes rab dang ye shes chen po'i ngo bo nyid yin pas na theg pa chen po nyid do/_/bcom ldan 'das 'phags pa 'jam dpal lo/_/_
[\[104b.5\]]rdo rje ral gri zhes bya ba ni ral gri'i phyag mtshan gyi sgo nas so/_/mtshon chen po zhes bya ba ni ral gris nam mkha' khyab par mdzad pa'o/_/'jam dpal zhes bya ba ni 'jam dpal gzhon nu'i sku mnga' bas so/_/rdo rje rab tu zab ces bya ba ni rdo rje dang 'dra ba'i shes rab zab mo
[\[104b.6\]]'di la mnga' bas na de skad ces bya'o/_/rdo rje blo zhes bya ba ni ming gi dbang bskur ba'i sgo nas te/_de ltar na mtshan bdun no/_/rdo rje rgyu ni badzra he tu zhes bya ba ste/_snying po'i sgo nas so/_/snying po che zhes bya ba ni 'khor lo'i phyag rgyas nam mkha' khyab par mdzad pa'o/_/rdo rje 'khor
[\[104b.7\]]lo zhes bya ba ni 'khor lo'i phyag rgya'i sgo nas so/_/tshul chen po zhes bya ba ni rdo rje dbyings la sogs pa'i dkyil 'khor chen po'i tshul gyis nam mkha' khyab par spros pas so/_/rab bskor zhes bya ba ni/_de nyid sems bskyed pa tsam gyis rab tu bskor bar mdzad pas na rab
[\[105a\]]
[\[105a.1\]]bskor ro/_/rdo rje las byung ba zhes bya ba ni shes rab kyi pha rol tu phyin pa'i rdo rje las byung ba'i phyir ro/_/rdo rje snying po zhes bya ba ni ming gi dbang bskur ba'i sgo nas te/_de ltar na mtshan bdun no/_/rdo rje gsung ba zhes bya ba ni badzra b+hA Sha ste snying po'i sgo nas so/_/rang
[\[105a.2\]]rig mchog ces bya ba ni mdzes pa'i rig pa yin pas na rang rig ste/_so so yang dag par rig pa bzhi'i rang bzhin gyi sgra'i rjes su 'gro ba'i shes rab po/_/tshul de nyid kyis na mchog yin pas na rang rig mchog go/_/rdo rje zlos pa zhes bya ba ni ljags kyi phyag rgya'i sgo nas so/_/_
[\[105a.3\]]rab sgrub sbyin zhes bya ba ni ljags kyi phyag rgya des dngos grub bzang po stsol bar mdzad pas na rab sgrub sbyin no/_/mi gsung rdo rje zhes bya ba ni rdo rje gsung gi sku la'o/_/mchog grub pa zhes bya ba ni rdo rje ljags kyis de bzhin gshegs pa thams cad las rang gis dngos grub brnyes pas na mchog
[\[105a.4\]]grub pa'o/_/rdo rje gsung zhes bya ba ni ming gi dbang bskur ba'i sgo nas te/_de ltar na mtshan bdun no/_/rdo rje las ni badzra kar+m+ma zhes bya ba ste snying po'i sgo nas so/_/rab rdo rje'i bka' zhes bya ba ni shin tu bzang po'i rdo rje ni rab rdo rje ste/_de bzhin gshegs pa rnams so/_/de rnams kyi bka'
[\[105a.5\]]ni bsgo ba ste/_sangs rgyas kyi sprul pa dang /_sems can rnams kyi don bya ba'o/_/de 'di la mnga' bas na rab rdo rje'i bka'o/_/las kyi rdo rje zhes bya ba ni/_rtse mo bcu gnyis pa'i sna tshogs rdo rje'i phyag rgya'i sgo nas so/_/kun rab 'gro zhes bya ba ni sna tshogs rdo rjes nam mkha'
[\[105a.6\]]khyab pa'o/_/rdo rje nges pa zhes bya ba ni byang chub sems dpa' sna tshogs rdo rje'i sku'i sgo nas so/_/rgya che ba zhes bya ba ni mchod pa ma lus shing lus pa med pas de bzhin gshegs pa thams cad mchod pas na rgya che ba'o/_/rdo rje kun zhes bya ba ni ming gi dbang bskur ba'i sgo nas te/_de ltar
[\[105a.7\]]na mtshan bdun no/_/rdo rje bsrung ba ni badzra rak+Sha ste snying po'i sgo nas so/_/brtan pa che zhes bya ba ni 'khor gsum yongs su dag pa'i las kyi brtson 'grus kyi tshul gyis so/_/rdo rje go cha zhes bya ba ni go cha'i phyag rgya'i sgo nas so/_/sra ba che zhes bya ba ni de nyid gzhig par dka' ba yin pa'i
[\[105b\]]
[\[105b.1\]]phyir ro/_/brtson 'grus mchog ni thub par dka'/_/zhes bya ba ni brtson 'grus kyi mchog kyang yin la thub par dka' ba yang yin pas na/_brtson 'grus mchog ni thub par dka'/_/zhes bya ste/_byang chub sems dpa' chen po rdo rje bsrung ba'i sku'o/_/rdo rje brtson 'grus zhes
[\[105b.2\]]bya ba ni ming gi dbang bskur ba'i sgo nas te/_de ltar na mtshan bdun no/_/rdo rje gnod sbyin ni badzra yak+Sha ste snying po'i sgo nas so/_/thabs chen po zhes bya ba ni 'khor gsum yongs su dag pa'i so sor rtogs pa'i brtson 'grus kyis bdud thams cad nya bar mi dmigs pa'i brtson 'grus chen
[\[105b.3\]]po mnga' ba'i phyir ro/_/rdo rje mche ba zhes bya ba ni mche ba'i phyag rgya'i sgo nas so/_/'jigs pa che zhes bya ba ni mche ba'i phyag rgya de nyid kyis nam mkha' thams cad khyab par mdzad pas so/_/bdud 'joms zhes bya ba ni byang chub sems dpa' rdo rje gnod sbyin gyi sku la'o/_/rdo rje mi
[\[105b.4\]]bzad pa zhes bya ba ni rdo rje mche ba'i phyag rgyas de bzhin gshegs pa thams cad 'jigs par mdzad pas na rdo rje mi bzad pa'o/_/rdo rje drag po zhes bya ba ni ming gi dbang bskur ba'i sgo nas te/_de ltar na mtshan bdun no/_/rdo rje mtshams sbyor ba ni badzra san+d+hi ste snying po'i sgo nas so/_/rab
[\[105b.5\]]bsdus nyid ces bya ba ni shin tu bsdus pa'i byin gyis rlob pa'i las mdzad pas na rab bsdus nyid do/_/rdo rje 'ching ba zhes bya ba ni mtshan ma'i phyag rgya'i sgo nas so/_/rab grol byed ces bya ba ni de kho na nyid kyi sbyor bas sgrib pa thams cad las rab tu thar bar mdzad pas na rab grol byed
[\[105b.6\]]do/_/rdo rje khu tshur dam tshig mchog_/ces bya ba ni byang chub sems dpa' chen po rdo rje khu tshur gyi sku'i sgo nas so/_/rdo rje khu tshur zhes bya ba ni ming gi dbang bskur ba'i sgo nas te/_'di la mtshan drug go/_/de ltar na mtshan brgya rtsa brgyad du 'gyur ro/_/'ching ba ni zhes bya ba ni tshig
[\[105b.7\]]dang don gyi sgo nas sam/_bzlas pa dang sgom pa'i sgo nas so/_/zhi ba zhes bya ba ni sdug bsngal thams cad zad par byed pa'i rgyur gyur pas na zhi ba'o/_/rdo rje ming dbang bskur la sogs/_/zhes bya ba ni ji ltar rdo rje 'chang ba chen po la ming gi dbang bskur ba la sogs pa mtshan brgya rtsa
[\[106a\]]
[\[106a.1\]]brgyad mnga' ba de bzhin du/_sgrub pa po 'di yang de bzhin gshegs pa rnams kyis dbang bskur bar 'gyur ro/_/gang zhig ces bya ba ni gang la yod pa'o/_/yon tan zhes bya ba ni yon tan gyi rgyur gyur pas na yon tan no/_/ming rnams kyis zhes bya ba ni mtshan
[\[106a.2\]]brgya rtsa brgyad pa'o/_/gang zhig la zhe na/_rdo rje 'chang chen po la'o/_/rtag tu zhes bya ba ni rgyun mi 'chad pa'i sbyor ba'o/_/dbyangs kyis bstod pas zhes bya ba ni rnal ma nyid yin pa'i phyir rdo rje 'chang chen po la de'i yang dag pa'i yon tan brjod par 'dod pas so/_/de yang rdo rje
[\[106a.3\]]'chang 'drar 'gyur/_/zhes bya ba ni/_rdo rje 'dzin pa dang 'dra bar 'gyur ba'o/_/theg pa chen po rtogs pa'i zhes bya ba ni rdo rje dbyings kyi dkyil 'khor ro/_/tshul chen yang ni rgyas par mdzod/_/ces bya ba ni byang chub sems dpa'i lam 'bras bu dang bcas pa thob pa'i rgyur gyur pa'i
[\[106a.4\]]dkyil 'khor 'di ni tshul chen po yin te/_sems can skal pa ji lta ba bzhin du phyogs bcur rgyas shing bskor bar mdzod ces pa'o/_/sangs rgyas kun gyi 'khor lo che/_/zhes bya ba ni rnam par snang mdzad la sogs pa sangs rgyas rnams kyi tshogs pa 'dir mdzad pas na de skad ces
[\[106a.5\]]bya'o/_/cho ga'i mchog ni bshad par gsol/_/zhes bya ba ni mdo sde'i spyod pa'i cho ga la ltos na sngags kyi tshul gyi cho ga khyad par du 'phags pa yin pas cho ga'i mchog ces bya ste/_gang gi phyir mdo sde la spyod pa rnams bskal pa grangs med pa gsum gyis mngon par 'tshang rgya ba
[\[106a.6\]]yin la/_gsang sngags kyi sgo'i spyad pa spyod pa'i byang chub sems dpa' rnams ni tshe 'di nyid la rab tu dga' ba'i sa thob nas mngon par rdzogs par 'tshang rgya bar 'gyur ro zhes gsungs pa yin no/_/de bzhin gshegs pa thams cad kyi dam tshig ces bya ba ni/_rdo rje dbyings kyi
[\[106a.7\]]dkyil 'khor chen po ni de bzhin gshegs pa thams cad kyi dam tshig go/_/de 'byung ba ni rdo rje gang las byung ba ste/_de byin gyis brlab pa'i phyir ting nge 'dzin gang la ming de skad ces bya ba'i ting nge 'dzin de la snyoms par zhugs pa ste/_rdo rje dbyings kyi dkyil 'khor chen po gsungs
[\[106b\]]
[\[106b.1\]]pa'i rnam par thugs rtse gcig tu mdzad do zhes bya ba'i tha tshig go/_/de nas zhes bya ba ni 'das ma thag pa'o/_/gang phyir zhes bya ba ni rgyu ste des na 'di 'byung ba ni gang gi phyir ming la sogs pa kha cig rdo rje dbyings kyi dkyil 'khor chen po de bzhin gshegs pas ri rab kyi rtse mor sprul
[\[106b.2\]]pa lta bu'i skal pa dang mi ldan pa yin la/_de bas na de rnams kyis mthong bas phyir mi ldog pa'i sa bon bskyed par bya ba'i phyir yang dag par bshad do zhes bya ba ste/_yang dag par rnam par phye nas rab tu bshad cing bstan pas na yang dag par bshad ces bya'o/_/dkyil 'khor
[\[106b.3\]]chen po zhes bya ba ni/_rdo rje dbyings kyi dkyil 'khor chen po ni sku'i gsang ba gtso bor gyur pa yin gyi/_thugs la sogs pa gtso bor gyur pa gzugs kyi dkyil 'khor la sogs pa ni ma yin no/_/de nyid mchog tu gyur pas na dam pa ste/_gang gi phyir tshe 'di nyid la sa thob
[\[106b.4\]]par sgrub pa byed pa yin no/_/rdo rje dbyings dang 'dra bas na/_/zhes bya ba ni/_ri rab kyi steng gi rdo rje dbyings kyi dkyil 'khor dang 'dra ba'o/_/ming ji skad ces bya zhe na/_rdo rje dbyings zhes bgyi bar grags/_zhes bya ba gsungs te/_bcom ldan 'das rnam par snang mdzad kyi de
[\[106b.5\]]bzhin gshegs pa thams cad kyi sku dang gsung dang thugs rdo rje'i dbyings kyis nye bar mtshon pas na/_rdo rje dbyings zhes bgyi bar grags/_/zhes bshad do/_/sems dpa' chen po'i phyag rgya cher/_/zhes bya ba la sogs pa la/_langs nas bsgyings pa'i tshul gyis yongs
[\[106b.6\]]su bskor ro zhes bya bar sbyar ro/_/ci rigs par ni mchis nas kyang /_/zhes bya ba la/_ci rigs par ni 'di yin te/_/dam tshig dang dbang bskur ba thob pas zla ba gcig gam/_zla ba drug gam/_lo gcig gi bar du rig pa'i brtul zhugs spyad par bya'o/_/de la yang dang po re zhig
[\[106b.7\]]rang gi sdom pa la gnas pa'i nang gi bdag nyid can gyi khrus dang /_phyi'i khrus kyang ci nus par bya'o/_/de la sdom pa gsum la rab tu gnas shing skyang ba ni khrus gcig go/_/bshags pa dang gsol ba 'debs pa la sogs pa ni gnyis pa'o/_/phyag rgya dgrol ba ni gsum pa'o/_/chu'i
[\[107a\]]
[\[107a.1\]]khrus ni bzhi pa ste/_'di dag dang gos gsum pa brje bar yang bya'o/_/de la sdom pa rnams la gnas pa ni gos dang po'o/_/ngo tsha shes pa dang khrel yod pa ni gnyis pa'o/_/phyi gos gtsang ma ni gsum pa zhes bya bar bshad do/_/de nas phyag 'tshal ba la sogs
[\[107a.2\]]pa sngon du 'gro bas/_nyin re zhing sdom pa gzung ba yang lan drug tu bya'o/_/de nas sdig pa dral ba dang phyag rgya thams cad dgrol ba ji lta ba bzhin du byas la rnal 'byor chen po bya'o/_/de nas snying gar dkyil 'khor ji lta ba bzhin du bsgom par bya'o/_/yang na rnal 'byor chen po dang
[\[107a.3\]]ldan pas dang po'i sbyor ba dang /_dkyil 'khor rgyal po mchog rnam par bsgoms nas bsdu ba byas la/_phyag 'tshal ba dang ched du brjod pa dang /_rang gi snying gar de bzhin gshegs pa thams cad bzhugs par lhag par mos pa yang byas nas/_de bzhin gshegs pa thams cad
[\[107a.4\]]kyi thugs ka nas byang chub sems dpa' rnams byung la rang rang gi ting nge 'dzin gyis gnas nas ched du brjod pa ched du brjod par bsam par bya'o/_/de nas dpal rdo rje sems dpa' dang lhan cig tu gyur ba'i rnal 'byor pas de bzhin gshegs pa thams cad las phreng ba'i dbang
[\[107a.5\]]bskur ba la sogs pa dbang bskur ba thams cad blangs la/_de bzhin gshegs pa de dag thams cad rdo rje lcags kyu la sogs pas dgug pa dang /_gzhug pa dang /_bcing ba dang /_dbang du byas nas/_dam tshig gi phyag rgya rnams kyis bsgrub par bya'o/_/de nas chos dang
[\[107a.6\]]las dang phyag rgya chen po rnams kyis rgyas btab la dbang bskur te/_phrin las rnams la nges par sbyar bar bya'o/_/de la dang po re zhig rnam par snang mdzad kyi phyag rgya chen po bcings la sangs rgyas thams cad gcig tu bsdus par mdzod cig ces rang gi las la nges par sbyar bar
[\[107a.7\]]bya'o/_/de bzhin du sems ma dang /_rin po che dang /_chos dang /_las kyi rdo rje mas rigs thams cad bsdus par rgyas gdab par mdzod cig ces bya ba dang /_mi bskyod pa la de bzhin gshegs pa thams cad byang chub tu sems bskyed par mdzod cig_/rin chen 'byung ldan la
[\[107b\]]
[\[107b.1\]]sbyin pa'i pha rol tu phyin pa dang /_'od dpag tu med pa la shes rab kyi pha rol tu phyin pa/_don yod par grub pa la de bzhin gshegs pa thams cad brtson 'grus kyi pha rol tu phyin pa yongs su rdzogs par mdzod cig ces bya ba dang /_rdo rje sems dpa' la de bzhin
[\[107b.2\]]gshegs pa thams cad byang chub kyi sems la rab tu gzhag par mdzod cig_/rdo rje rgyal po la de bzhin gshegs pa thams cad spyan drang pa dang /_chags pas rjes su mnyes par mdzod cig_/legs pas legs so zhes bya bas mnyes par mdzod cig_/rin chen gyis
[\[107b.3\]]dbang bskur bar mdzod cig_/nyi mas nyi ma'i 'od kyis snang bar mdzod cig_/rgyal mtshan gyis sbyin pa'i pha rol tu phyin pa la rab tu 'jog par mdzod cig_/bzhad pas 'dzum pa rmad du byung ba la rab tu gzhag par mdzod cig_/chos kyis shin tu rnam par dag pa'i ting nge
[\[107b.4\]]'dzin la rab tu 'jog par mdzod cig_/rnon pos sems can gyi nyon mongs pa dang /_nye ba'i nyon mongs pa gcod par mdzod cig_/'khor los de rnams dkyil 'khor du zhugs par mdzod cig_/smra bas spros pa med pa'i chos nyid la nges par sbyor bar mdzod cig_/rdo rje las
[\[107b.5\]]kyis ma lus shing lus pa med pa'i mchod pas mchod par mdzod cig_/srung bas theg pa gzhan la 'dod pa'i sems nyid las rjes su srungs shig_/gnod sbyin srung ba yongs su bskyangs pas de rnams yongs su srungs shig_/khu tshur gyis de bzhin gshegs pa'i khu tshur
[\[107b.6\]]sgrubs shig ces bya ba dang /_sgeg mo la sogs pa la/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_smon lam dang /_thabs kyi pha rol tu phyin pa la de rnams nges par sbyor cig_/rdo rje lcags kyus byang chub kyi
[\[107b.7\]]sems kyi lcags kyus de bzhin gshegs pa thams cad thar pa chen po'i grong khyer du dgug par mdzod cig_/zhags pas byang chub kyi spyod pa'i zhags pas gzhug tu gsol/_lcags sgrog gis theg pa gzhan 'dod pa'i sems la de bzhin gshegs pa thams cad dral ba dang /_
[\[108a\]]
[\[108a.1\]]shes rab kyi pho rol tu phyin pa'i bsam gtan gyis de bzhin gshegs pa thams cad bcing du gsol/_/'bebs pas rang bzhin gyis 'od gsal zhing skye ba med par 'bebs pas de bzhin gshegs pa rnams 'bebs par mdzod cig ces bya ba dang /_byams pa
[\[108a.2\]]la sogs pa la dam pa'i chos kyi grong khyer yongs su skyongs shig ces bya'o/_/thams cad du thams cad kyi rang rang gi phyag rgya chen po bcings la/_rang gi phrin las la nges par sbyar ba yin par shes par bya'o/_/de ltar las kyi rgyal po mchog rnam par bsgoms nas yang rdo rje
[\[108a.3\]]sems dpa'i sbyor bas bsdu ba byas te/_mtshan brgya rtsa brgyad pas yang dag par bstod nas/_ji lta ba bzhin du dgug pa dang /_gzhug pa dang /_bcing ba dang /_dbang du bya ba byas la/_rdo rje gnod sbyin gyis bgegs bsal ba dang /_phyogs bcing ba la sogs pa byas nas/_rdo rje
[\[108a.4\]]khu tshur gyis sgo bcad de/_rdo rje go chas srung ba thams cad yang dag par srungs la/_mchod yon phul nas/_de bzhin gshegs pa thams cad la phyag rgya bzhis rgyas btab la dbang bskur te/_mchod yon sngon du 'gro ba dang phyi'i yo byad thams cad kyis yang dag par mchod
[\[108a.5\]]pa dang /_sgeg mo la sogs pa dang /_las kyi dkyil 'khor las gsungs pa'i mchod pa bcu drug dang /_yid kyis mchod pa dang /_mchod pa'i khyad par thams cad kyis yang legs par mchod la/_phyag bzhi byas nas/_badzra At+ma ko\u0f85haM/_swa b+hA wa shud+d+ho\u0f85haM/_sar+b+ba sa
[\[108a.6\]]mo\u0f85haM/_zhes rnam par bsgoms nas/_badzra sa twa zhes brjod la/_thams cad kyang bdag kho na yin no zhes bsgom par bya'o/_/de nas mtshan brgya rtsa brgyad bas bstod la/_de bzhin du yang dag par mchod de/_ji lta ba bzhin du phyag byas nas/_phyag rgya dgrol bar byas la dbang
[\[108a.7\]]bskur te/_go cha bgos nas mnyam pa'i thal mos kyang mnyes par byas la/_badzra sa twa zhes bya ba dang /_yi ge brgya pa yang brjod la/_mngon par 'dod pa'i dngos grub kyi phyir dge ba'i rtsa ba yongs su bsngos nas mchod yon phul lo/_/slar byon pa'i phyir bskul te gshegs
[\[108b\]]
[\[108b.1\]]su gsol bar bya'o/_/de nas rdo rje bsrung ba dang /_rdo rje gnod sbyin dang /_rdo rje khu tshur gyis bdag nyid bsrung ba byas nas/_mchod rten gyi las la sogs pa'i bya ba bya'o/_/de ltar nyin re zhing thun bzhi'i sbyor bas rig pa'i brtul zhugs rdzogs par bya'o/_/de ltar rdzogs nas dkyil
[\[108b.2\]]'khor bri bar bya ba ni/_gtsug lag khang ngam/_kun dga' ra ba'am/_grong ngam/_grong khyer gyi byang shar gyi phyogs kyi char yid dang rjes su mthun par/_shin tu mnyam zhing snum pa/_shar du gzhol ba shin tu tshad dang ldan pa/_tshwa sgo med pa'i sa'i cha der rgyal pos ni khru brgya'am
[\[108b.3\]]lnga bcu'o/_/blon po dang blon po chen pos ni khru lnga bcu 'am nyi shu rtsa lnga'o/_/tshong dpon nam ded dpon gyis ni khru nyi shu rtsa lnga 'am de'i phyed do/_/sgrub pa pos ni khru bcu gnyis sam drug pa bya'o/_/de la dang po re zhig mngon par 'dod pa'i dkyil 'khor gyi sa'i dbus su mi rus kyi phye ma
[\[108b.4\]]khrag dang dug dang bcas pa dang /_mngon spyod kyi sbyin sreg gi cho gas dkyil 'khor gyi bgegs bzlog nas/_bdag dang /_slob ma dang /_sa bdag la sogs pa zhi bar byed pa'i zhi ba'i sbyin sreg bya'o/_/de nas sa sbyang du gzhug par bya'o/_/'dom gang tsam la lkog ma 'am/_lte
[\[108b.5\]]pa'am/_pus mo nub tsam du 'og tu brkos la/_spos chu dri zhim pos bran pa'i sas bkang nas/_rdo rje gnod sbyin yongs su bzlas pa'i spos chus chag chag btab ste/_'thas par bcags la/_shin tu mnyam par byas te/_khang pa brtsegs ma'i nang du chud pa/_rta babs
[\[108b.6\]]bzhis mdzes par byas la sgo bzhi dang ldan ba skar khung gis yongs su bskor ba/_mtha' ma dril bu btags pa'i rgyal mtshan dang /_bla re mchog sna tshogs bres pas nye bar mdzes par byas la/_sangs rgyas rin po che la sogs pa'i ras ris dang sku gzugs la sogs pa'i rgyan
[\[108b.7\]]gyis brgyan pa grwa bzhir gzhag pa'i spos snod rnams las spos legs par 'thul ba/_me tog dang /_mar me dang /_gos la sogs pa'i yo byad rnams kyis mdzes par byas pa'i sa'i cha dris nye bar byugs nas rdo rje gnod sbyin yongs su bzlas pa'i spos chus bsangs la/_sa
[\[109a\]]
[\[109a.1\]]la lag pa bzhag ste/_rdo rje sems dpa' dang yi ge brgya pa lan bdun bzlas par bya'o/_/sa sbyang ba dang yongs su gzung ba'i cho ga'o/_/de nas rang nyid khrus byas shing lus dri zhim pos byugs la/_ji snyed pa'i gos dang rgyan gdags shing /_shin tu
[\[109a.2\]]dmar ba'i ras gos bgo ba dang /_me tog gi phreng ba gdags shing gdong dri zhim por byas la/_yar gyi ngo'i tshes brgyad nas brtsams te/_tshes bcu'am/_bcu gsum mam/_bcu bzhi nas brtsams te/_bco lnga'i bar du'am/_tshes lnga'i snga dro'i thun mtshams nas
[\[109a.3\]]brtsams te/_dkyil 'khor gyi las bya'o/_/de la gnyug mar gnas pa'i sa'i char ni phyag dar dang skyang nul la sogs pa byas la/_de bzhin du lag pa sa la reg par byas nas rdo rje sems dpa' dang /_yi ge brgya pa bzlas par bya'o/_/de nas dkyil 'khor gyi sa'i dbus su
[\[109a.4\]]'dug la/_bdag nyid bsrung ba dang /_bgegs gzhom pa la sogs pa bya'o/_/de nas rdo rje 'khor lo'i phyag rgyas rdo rje dbyings kyi dkyil 'khor chen po sprul la/_phyag 'tshal ba sngon du 'gro ba dang /_sdom pa gzung ba dang /_rnal 'byor chen po dang /_gzhal yas khang
[\[109a.5\]]gdan dang bcas pa bskyed la/_sems dpa'i skyil mo krung du 'dug ste/_deng dus bdag tshe 'bras bu yod/_/ces bya ba nas/_deng bdag 'dus pa mchog yin no/_/zhes bya ba'i bar gyis bdag nyid spro ba bskyed bar bya'o/_/de nas yan lag thams cad kyis phyag byas la/_spos
[\[109a.6\]]snod lag tu thogs te/_ma lus phyogs na bzhugs pa yi/_/zhes bya ba nas/_dngos grub 'di ni stsal du gsol/_/zhes bya ba'i bar gyis sangs rgyas thams cad spyan drang bar bya'o/_/de nas yang dang po sbyor ba dang /_dkyil 'khor gyi rgyal po mchog dang /_las kyi rgyal po mchog
[\[109a.7\]]rnams bsgoms la/_rdo rje sems dpa'i gnas na dpal rdo rje sems dpa'i phyag rgya chen po gnas shing /_oM badzra satwa hUM zhes zlos pa la brtson pa la rdo rje dbyings kyi dkyil 'khor chen po bri ba'i phyir/_sgrub pa'i grogs mchog de bzhin gshegs pa'i nga rgyal dang ldan pas mtshan brgya rtsa
[\[109b\]]
[\[109b.1\]]brgyad pas gsol ba gdab par bya'o/_/de ltar na 'di ni ci rigs pa yin te/_tshul 'dis sems dpa'i skyil mo krung du 'dug pa las langs nas yongs su bskor bar bya'o/_/'on te spros par 'dod na spros pa dang bcas pa'i sbyor ba nyid bya bar shes par bya'o/_/sems dpa'
[\[109b.2\]]chen po ni phyag rgya cher bsgom zhing byin gyis rlob bgyid cing zhes bya ba ni de nas gsol ba btab pa'i rjes thogs nyid la/_de bzhin gshegs pa thams cad kyis nam mkha' gang bar bsams te/_de bzhin gshegs pa thams cad la dkyil 'khor lnga pas phyag byas la/_bcom
[\[109b.3\]]ldan 'das rdo rje sems dpa'i phyag rgya chen po bcings te/_'di skad ces brjod par bya ste/_bdag nyid rang nyid rdo rje can/_/rdo rje sems dpa' bdag rang nyid/_/bdag ni sangs rgyas rgyal po che/_/stobs chen rdo rje can bdag nyid/_/bdag ni rnal 'byor dbang phyug rgyal/_/phyag
[\[109b.4\]]na rdo rje brtan bdag yin/_/bdag po rdo rje chen po bdag_/byin gyis rlob pa mi 'dor ro/_/oM badzra satwa hUM/_/de nas rdo rje sems dpa'i dam tshig gi phyag rgyas ji ltar yongs su bsgoms pa'i dkyil 'khor bteg ste nam mkhar bzhag la/_rdo rje sems dpa'i dam tshig gi phyag
[\[109b.5\]]rgya de nyid kyis badzra sa twa zhes zlos shing bdag nyid kyang byin gyis brlabs la/_rdo rje sems dpa'i nga rgyal bskyed de/_badzra dr-i Sh+Ti ma Ta ces bya ba mig gnyis su bkod la/_a zhes bya bas rkang pa gnyis su sna tshogs rdo rje bskyed la/_yang bcom ldan 'das rdo rje sems dpa'i phyag rgya chen
[\[109b.6\]]bor bsam par bya'o/_/'di tsam gyis ni/_sems dpa' che yi phyag rgya cher/_/sgom zhing byin gyis rlob bgyid cing /_/zhes pa 'di'i don ston pa yin no/_/phyag rgya la gnas de bzhin langs/_/zhes bya ba ni phyag rgya chen mo ma bkrol bas sems dpa'i skyil mo krung bshig
[\[109b.7\]]la langs te/_phyag rgyas gnas pas na phyag rgya la gnas zhes bya ba ste/_phyag rgya chen po bcings pa nyid kyis gnas pa'o/_/kun du rnam par bltas nas ni/_/zhes bya ba ni dbang ldan gyi phyogs nas brtsams te/_g.yon phyogs nas bltas pas bgegs bskrad par byas la/_yang
[\[110a\]]
[\[110a.1\]]de bzhin du g.yas phyogs nas bltas nas phyogs mtshams dang /_dkyil 'khor nam mkha' dang sa bcing ba dang ra ba dang dra ba byas la/_rkang mthil gyis yongs su bzang bas sa bzhi brtan pa nas brtsams te ri rab kyi steng gi bar du rdo rje'i rang bzhin du byed
[\[110a.2\]]cing /_rdo rje sems dpa'i phyag rgya chen po bcings la/_de'i nga rgyal dang ldan pas badzra satwa hUM zhes zlos shing g.yas phyogs nas yongs su bskor nas/_yang dkyil 'khor gyi cho ga las bshad pa'i tshul gyis bgegs gzhom pa la sogs pa bya ba nas/_lhag par gnas pa'i cho ga
[\[110a.3\]]rnams rjes su spyad par bya'o/_/de nas nyi ma 'char ba'i dus su dkyil 'khor de dam tshig gi phyag rgya de nyid kyis nam mkhar bzhag la thig gis thig gdab par bya'o/_/sar pa zhes bya ba ni dkyil 'khor gzhan du yongs su ma spyad pa'o/_/legs par bgal nas kyang zhes bya ba ni dris
[\[110a.4\]]phyug pa'i gser la sogs pa'i snod du gzhag go/_/tshad dang ldan pa zhes bya ba ni dkyil 'khor khru drug pa la sboms su mthe'u chung gi tshad la chur dkyil 'khor nyis 'gyur gyi tshad kyis so/_/mdzes pa'i thig gis zhes bya ba ni tshon sna lnga pos lta na sdug pa'i thig gis thig gdab pa'o/_/_
[\[110a.5\]]mkhas pas zhes bya ba ni dkyil 'khor gyi mdog dang dbyibs dang bya ba la sbyang ba'o/_/ci nus kyis zhes bya ba ni tshad dpag tshad nas brtsams te/_khru drug pa'i tshad kyi mthar thug pa'i bar du nus pa'i tshad las dpags te/_dkyil 'khor gyi thig gis gdab par bya'o/_/gru bzhir bgyi
[\[110a.6\]]zhing sgo bzhi dang /_/zhes bya ba ni shar dang nub dang byang dang lho'i ngos kyi ri mos zur bzhir byas pa'i phyir gru bzhi'o/_/sgo bzhi dang zhes bya ba ni shar dang lho dang nub dang byang gi ngos kyi dbus su re re zhing sgo btod pa yod de des na sgo bzhi'o/_/rta babs bzhis ni mdzes bgyis la/_/zhes bya
[\[110a.7\]]ba ni go bar zad do/_/thig bzhi dang ni ldan gyur pa/_/zhes bya ba ni tshangs pa'i thig gnyis dang mtshams kyi thig gnyis te/_de dag dang yang dag par ldan par gyur pa ni mnyam por bya ba'i phyir zhes bya ba'i bar du'o/_/dar dang me tog phreng bas brgyan/_/zhes bya ba ni dar gyi phreng ba dang /_
[\[110b\]]
[\[110b.1\]]me tog gi phreng bas brgyan pa'o/_/grwa yi phyogs ni thams cad dang /_/sgo khyud kyi ni mtshams rnams su/_/rdo rje rin chen spras par ni/_/dkyil 'khor phyi rim thig gdab bo/_/zhes bya ba ni dkyil 'khor grwa'i phyogs bzhi char du yang zla ba phyed pa/_de'i steng du rdo rje rin chen yod par
[\[110b.2\]]thig gdab par bya'o/_/sgo rnams kyi sgo khyud ni sgo khyud de/_/de rnams kyi mtshams ni ri mo gnyis phrad pa'i tshul te/_de rnams su yang zla ba phyed pa'i steng du rdo rje rin po che yod par thig gdab par bya'o/_/de yi rim pa'i nang zhugs la/_/'khor lo 'dra bar zhes bya ba ni phyi'i
[\[110b.3\]]dkyil 'khor de'i rim pa'i nang du zhugs la/_/'khor lo 'dra bar dkyil 'khor gyi gnas gru bzhi dang sgo bzhi la sogs pa ji skad du bshad pa'i phyi'i dkyil 'khor dang 'dra ba la rta babs med par thig gdab par bya'o/_/rdo rje thig gis yongs bskor bar/_/zhes bya ba ni rtse gsum
[\[110b.4\]]pa'i rdo rje phreng bas bskor ba'o/_/ka ba brgyad kyis mdzes bgyis pa/_/zhes bya ba ni phyogs kyi cha re re zhing rtsig pa la brten pa'i rdo rje ka ba gnyis gnyis yod pa de'i phyir/_ka ba brgyad kyis nye bar mdzes par byas pa yin no/_/rdo rje ka ba'i nang logs su 'ang /_/zla ba'i dkyil 'khor
[\[110b.5\]]lngas brgyan pa/_/zhes bya ba ni rdo rje ka ba rnams kyi mchog ste gnas dam pa yin pas na rdo rje ka ba'i mchog gi gnas su'o/_/rdo rje ka ba'i mchog gi gnas de rnams su/_bcom ldan 'das rnam par snang mdzad dang /_mi bskyod pa dang /_rin chen 'byung ldan dang /_'od dpag tu
[\[110b.6\]]med pa dang /_don yod grub pa'i gnas rnams su ni nyi ma'i dkyil 'khor zlum po lnga'i thig btab la/_yang re re zhing zla ba'i dkyil 'khor lnga lnga yod pa'i rdo rje ri mos yongs su bskor bar thig btab la/_zur bzhi pa la sgo bzhi pa/_/ka ba brgyad kyis mdzes byas shing /_rdo rje phreng
[\[110b.7\]]bas yongs bskor bar/_/dkyil 'khor dbus ma bri bar bya/_/zhes bya ba la sogs pa la/_bcom ldan 'das kyis rdo rje rtse mo las rdo rje dbyings kyi dkyil 'khor chen po'i cha bgo ba mdzad pa yin pas the tshom mi bya'o/_/'dir yang de'i 'khor lo 'dra bar zhes bstan pa ni 'khor
[\[111a\]]
[\[111a.1\]]lo ltar zlum po yin te/_'dir zlum po kho na yin no zhes bstan par nus pa ni ma yin te/_dkyil 'khor 'khor lo yin par bshad/_/ces bya ba la sogs pa la/_spyir dkyil 'khor 'khor lo yin par bshad pas nges pa med la/_rdo rje thig gis yongs
[\[111a.2\]]bskor bas/_/zhes bya ba gsungs pa 'dis kyang /_'di tha dad par gyur pa yin par shes par bya'o/_/de yang /_gru bzhi ra bgyi zhing sgo bzhi dang /_/rta babs bzhis ni mdzes bgyis la/_/rdo rje thig gis yongs bskor bar/_/rdo rje pho brang chen po bri/_/zhes gsungs so/_/_
[\[111a.3\]]yang thig gi cho ga gsal bar byas te/_de la dang po ras ba la rin la mi brtsegs par nyos la/_bu mo gtsang mas bkal ba'i srad bu/_tshon rtsi dri zhim po/_sngon po dang /_ser po dang /_dmar po dang /_ljang gu dang /_dkar pos so sor kha bsgyur la go rims 'di nyid kyis
[\[111a.4\]]bzhag pa la/_hUM trAM hrIHaHA zhes bya ba'i rang gi sa bon gyis mi bskyod pa la sogs pa srad bu la bkod de/_dI p+ta dr-iSh+Ti a ku sha dzaHzhes bya ba/_mig gnyis su bkod la/_rab tu g.yo zhing 'bar ba'i mig_/mig gi rdzi ma 'dren pa ni/_/zhes bya ba 'bar ba'i lta ba dang /_
[\[111a.5\]]bcom ldan 'das dkyil 'khor chen po'i thig gdab par bya ba'i phyir rdo rje'i thig bdag la stsol cig_/ces brjod pas mi bskyod pa la sogs pa yang dag par bskul bar bya'o/_/de nas mi bskyod pa la sogs pa rang rang gi sa bon gyi 'od kyis srad bu btang ba 'bar ba'i lta bas
[\[111a.6\]]bkug la/_rang gi lag na gnas pa'i srad bu bkang nas/_a n+yo n+yA nu ga ta sarba d+har+m+mAHs+phar s+phar a nu pra biSh+Ta sarba d+har+m+ma/_a t+yan ta a nu pra biSh+Ta sarba d+har+m+ma/_oM badzra satwa hUM zhes zlos shing bsgril bar bya'o/_/ma dang Ta gnyis kyis mig g.yas pa dang /_g.yon par zla ba dang
[\[111a.7\]]nyi ma bskyed la/_badzra dr-iSh+Ti ma Ta zhes bya bas brtan par byas nas/_thig de gser la sogs pa'i snod dris byugs par bzhag la/_dri dad me tog dang spos kyis legs par mchod nas rdo rje bsdams pas bzung la/_oM badzra sa ma ya bra sU traM ma ti kra ma hUM zhes lan brgya rtsa brgyad
[\[111b\]]
[\[111b.1\]]bzlas par bya'o/_/de nas sems dpa' bcu drug bzlas pa'i dris dkyil 'khor gyi sa yang byugs la/_ma tog gis kun nas mdzes par byas nas bar snang na bzhugs pa'i rigs thams cad la mchod yon phul te/_me tog ma la sogs pa dang /_sgeg mo la sogs pas thams
[\[111b.2\]]cad yang dag par mchod la phyag byas nas mig g.yas dang g.yon du yi ge dzaHgnyis la nyi ma dang zla ba mdog ser por snang ba bskyed la/_glu dang rol mo'i mchod pa dang bcas pas dkyil 'khor brtag par bya'o/_/de la re zhig tshon kha dog dkar po dri zhim pa la/_sngags
[\[111b.3\]]bzlas la thig sbang bar bya'o/_/de nas yid kyis badzra d+hA tu zhes rdo rje'i tshig tu brjod la/_rnam par snang mdzad du gyur na/_badzra kar+m+ma hUM zhes zlos shing rang gi snying ga nas rdo rje las su sgrub pa'i grogs mchog sprul par bya'o/_/de nas badzra satwa zhes zlos shing bdag nyid rdo rje sems
[\[111b.4\]]dpar bsams la/_thig de g.yon pa'i khu tshur gyis bzung la dzaHzhes bya bas de rdo rje las kyi gzugs can gyis sgrub pa'i grogs mchog gi lag par thig gtad la/_phyogs thams cad mnyam pa nyid du sgom zhing shar du bltas la tshangs pa'i thig gdab par bya'o/_/de
[\[111b.5\]]nas yang slob dpon lho phyogs su 'dug la/_byang phyogs su bltas te gnyis pa gdab par bya'o/_/yang me'i phyogs su 'dug ste/_byang phyogs su bltas te phyi'i dkyil 'khor gyi shar gyi thig gdab par bya'o/_/rlung gi phyogs su 'dug la lho'i phyogs su bltas te/_nub kyi
[\[111b.6\]]thig gdab par bya'o/_/de nyid du 'dug la shar du bltas te byang gi thig gdab par bya'o/_/yang me'i phyogs su 'dug ste nub tu bltas la lho'i phyogs kyi thig gdab bo/_/de bzhin du kha khyer gyi thig kyang gdab par bya'o/_/de ltar na phyi'i dkyil 'khor dang nang gi dkyil 'khor kun du thig
[\[111b.7\]]btab nas byang du bltas te shar gyi ka ba'i thig gdab bo/_/lhor bltas te nub kyi ka ba'i thig gdab bo/_/shar du bltas te byang gi ka ba'i thig gdab bo/_/nub tu bltas te lho'i ka ba'i thig gdab bo/_/yang phyi'i dkyil 'khor gyi me'i mtshams su 'dug ste rlung gi mtshams kyi
[\[112a\]]
[\[112a.1\]]bar dang bden bral gyi mtshams su 'dug ste dbang ldan gyi mtshams kyi bar du thig gdab par bya'o/_/slob dpon dang sgrub pa'i grogs mchog ni thams cad du bskor phyogs su 'gro bar bya'o/_/de la thig gdab pa'i sngags ni 'di yin te/_oM badzra sa ma ya sU traM ma
[\[112a.2\]]tI kra ma hUM zhes slob dpon gyis bzlas par bya'o/_/dzaHdzaHdzaHzhes bya ba dzaHgsum gyis sgrub pa'i grogs mchog gis thig drang bar bya'o/_/sgo ni dbus kyi brgyad cha'o/_/sgo khyud ni sgo'i tshad do/_/kha khyer ni sgo'i phyed kyi tshad do/_/sgo 'gram ni kha khyer gyi tshad do/_/tshon sna lnga'i sa ni
[\[112a.3\]]kha khyer gyi phyed kyi tshad yin par shes par bya'o/_/rta babs ni sgo'i sum 'gyur ro/_/nang gi dkyil 'khor ni phyi'i dkyil 'khor gyi phyed kyi tshad la sgo bzhi pa zur bzhi pa kha khyer gyis yongs su bskor ba'i ka ba brgyad dang ldan par legs par thig btab nas seng ldeng gi phur bu smad
[\[112a.4\]]rdo rje rtse gcig pa lta bu/_stod rdo rje rtse lnga pa lta bu la/_rdo rje phur bu'i sngags yongs su bzlas te/_rdo rjes brdungs la/_de la brtod pa'i srad bus nang gi dkyil 'khor gyi phyi rim du/_rdo rje phreng ba dbang ldan nas brtsams te/_bskor phyogs su thig gdab par bya'o/_/de nas
[\[112a.5\]]dkyil 'khor gyi lte ba na gnas pa'i phur bu yi ge hUM bzhis bton la/_'og nas bshad pa'i tshon sna lngas phur bu'i bu ga bkang la mnyam por byas nas/_hI zhes bya bas mig g.yas pa dang g.yon du nyi ma dang zla ba bskyed la/_khro bo'i lta bas kun du bltas la sgo rnams bya'o/_/_
[\[112a.6\]]thig gdab pa'i cho ga'o/_/thig de tshon gyis dgang ba dang /_tshon gyi rim pa ni 'di'i 'og nas dum bu gnyis pa las shes par bya'o/_/dbus kyi dkyil 'khor dbus su ni/_/sangs rgyas kyi ni gzugs gzhag cing /_/zhes bya ba ni bcom ldan 'das rnam par snang mdzad de/_/_
[\[112a.7\]]de'i shar gyi phyogs kyi char rdo rje sems ma/_lhor rin chen sems ma/_nub tu chos kyi sems ma/_byang du las kyi sems ma bri bar bya'o/_/rdo rje shugs kyis song nas ni/_/zhes bya ba ni de la rdo rje shugs ni 'di yin no/_/yid kyis ri mo bteg nas ni/_/rdo rje srad bu'am gzhan
[\[112b\]]
[\[112b.1\]]yang rung /_/phyir byung nang du zhugs kyang ni/_/dam tshig 'gal bar de mi 'gyur/_/de nas 'di'i snying po ni 'di yin te/_oM badzra be gA kra ma hUM/_mi g.yo ba'i dkyil 'khor du/_/rdo rje 'dzin sogs mnyam par gzhag_/ces bya ba ni bcom ldan 'das mi bskyod pa dang rdo rje sems
[\[112b.2\]]dpa' dang /_rdo rje rgyal po dang /_rdo rje chags pa dang /_rdo rje legs pa dang bcas pa bri bar bya'o/_/de ltar na de dang mnyam par gyur te/_thugs kyi ngo bo nyid kyi rang bzhin nyid kyis ni mi mnyam pa med pas mnyam pa'o/_/rin chen 'byung ba'i dkyil 'khor du/_/rdo rje snying sogs rdzogs
[\[112b.3\]]bar gzhag_/ces bya ba ni bcom ldan 'das rin chen 'byung ldan dang /_rdo rje rin chen dang /_rdo rje nyi ma dang /_rdo rje rgyal mtshan dang /_rdo rje bzhad pa dang bcas pa bri bar bya'o/_/de ltar na dkyil 'khor de rdo rje snying po la sogs pas gang bar 'gyur ro/_/tshe dpag med kyi dkyil 'khor
[\[112b.4\]]du/_/rdo rje spyan sogs dag par gzhag_/ces bya ba ni bcom ldan 'das 'od dpag tu med pa dang rdo rje chos dang /_rdo rje rnon po dang /_rdo rje rgyu dang /_rdo rje smra ba dang bcas pa bri bar bya'o/_/de ltar na dkyil 'khor de dag par 'gyur te/_rang bzhin gyis dag pa'i chos nyid kyi ngo bo nyid yin
[\[112b.5\]]pas kyang de dag yin no/_/gdon mi za ba'i dkyil 'khor du/_/rdo rje rgya gram la sogs gzhag_/ces bya ba la rdo rje rgya gram ni rdo rje las te/_gang du de nyid la sogs pa yod pa de ni rdo rje rgya gram la sogs pa'i dkyil 'khor te/_bcom ldan 'das don yod grub pa dang /_sna tshogs rdo rje dang /_rdo rje
[\[112b.6\]]srung ba dang /_rdo rje gnod sbyin dang /_rdo rje khu tshur dang bcas pa bri bar bya'o/_/'khor lo yi ni grwa rnams su/_/rdo rje lha mo rnams kyang gzhag_/ces bya ba ni nang gi dkyil 'khor gyi mtshams me'i phyogs nas brtsams te/_sgeg mo dang /_phreng ba ma dang /_glu ma dang /_gar ma rnams
[\[112b.7\]]bri bar bya'o/_/dkyil 'khor phyi yi grwa rnams su/_/sangs rgyas mchod pa rnams kyang gzhag_/ces bya ba ni phyi'i dkyil 'khor gyi lha'i snam bu'i me'i phyogs nas brtsams te/_bskor phyogs su bdug pa ma dang /_me tog ma dang /_mar me ma dang /_byug pa ma bri bar bya'o/_/sgo
[\[113a\]]
[\[113a.1\]]rnams kun gyi nang du ni/_/sgo srung bzhi yang gzhag par bgyi/_/zhes bya ba ni kun gyi zhes bya ba'i tshig gis phyi dang thams cad kyi shar phyogs kyi sgor rdo rje lcags kya/_lhor zhags pa/_nub tu lcags sgrog_/byang du rdo rje 'bebs pa bri bar bya'o/_/'khor lo phyi rim phyogs
[\[113a.2\]]su ni/_/sems dpa' chen po rnams kyang gzhag/_ces bya ba ni khyams kyi nang du byams pa la sogs pa bskal pa bzang po'i byang chub sems dpa' rnams bri bar bya'o/_/de la bcom ldan 'das rnam par snang mdzad ni sku mdog dkar po/_byang chub mchog gi phyag rgyas rdo rje rtse lnga pa bsnams
[\[113a.3\]]pa/_seng ge'i gdan la pad+ma dang zla ba'i dkyil 'khor gyi steng na rdo rje skyil mo krung gis bzhugs pa nyi ma'i 'od mnga' ba/_dar la'i stod g.yogs dang smad g.yogs bsnams pa rin po che'i cod pan dang dar dpyangs kyis dbang bskur ba dang ldan pa/_zhal bzhi pa/_zhal dang po shar du
[\[113a.4\]]gzigs pa'o/_/de bzhin du mi bskyod pa la sogs pa yang go rims ji lta ba bzhin du/_sku mdog sngon po dang /_ser po dang /_dmar po dang /_ljang gu dang /_glang po che dang /_rta dang /_rma bya dang /_nam mkha' lding gi khri la pad+ma dang zla ba'i steng na rdo rje'i skyil mo krung gis bzhugs pa/_sa
[\[113a.5\]]gnon dang /_mchog sbyin dang /_ting nge 'dzin mchog dang /_mi 'jigs pa'i phyag rgyas rdo rje dang /_rdo rje rin po che dang /_rdo rje pad+ma dang /_sna tshogs rdo rje bsnams pa/_nyi ma'i 'od kyi dkyil 'khor can/_rin po che'i cod pan dang dar dpyangs kyis dbang bskur ba dang ldan pa/_zhal gcig
[\[113a.6\]]pa rnam par snang mdzad la mngon par phyogs pa ste/_de bzhin gshegs pa lnga po 'di dag badzra d+hA tu zhes bya ba'i de bzhin gshegs pa lnga'i spyi'i snying po zlos shing bri ba'am bzhag la/_bar snang la bzhugs pa phab ste gcig tu bya'o/_/de bzhin du satwa badzri zhes bya ba nas/_badzra a be
[\[113a.7\]]sha zhes bya ba'i bar zlos shing /_rdo rje sems ma la sogs pa nas rdo rje 'bebs pa'i bar du bri ba'am bzhag la/_bar snang na bzhugs pa phab ste/_gzugs brnyan dang lhan cig tu bya'o/_/rdo rje sems ma ni pad+ma dang zla ba'i gdan gyi steng na rdo rje rtse lnga pa dmar po/_rdo rje rin chen ma la sogs
[\[113b\]]
[\[113b.1\]]ba'i gdan yang de lta bu nyid yin par shes par bya ste/_der rdo rje rin chen ma ni yid bzhin gyi nor bu rin po che ni rtse mo rdo rje rtse lnga pas mtshan pa'o/_/rdo rje chos ma ni pad+ma 'dab ma bcu drug pa/_mdog dkar dmar/_'dab ma brgyad thur du gyes pa/_'dab ma brgyad gyen du gyes pa kha ma bye
[\[113b.2\]]ba'i nang na rdo rje rtse lnga pa chud pa'o/_/rdo rje las ma ni sna tshogs rdo rje rtse mo bcu gnyis pa kha dog lnga pa ste/_de la dbus ni dkar po/_mdun sngon po/_g.yas logs ser po/_rgyab dmar po/_g.yon margad mdog can no/_/rdo rje sems dpa' la sogs pa nas bskal pa bzang
[\[113b.3\]]po'i byang chub sems dpa'i bar dag kyang pad+ma dang zla ba'i steng na sems dpa'i skyil mo krung gis bzhugs pa yin te/_rdo rje sems sogs dang po'i mgon/_/rdo rje phyed pa'i gdan la bzhugs/_/zhes bshad pa'i phyir ro/_/de la rdo rje sems dpa' ni sku mdog dkar po g.yon pa'i rdo rje khu
[\[113b.4\]]tshur dril bu dang bcas pa bsnyems pa'i tshul du dkur brten pa/_phyag g.yas pa kha T+wAM ga'i phyag rgyar bzhag pa'i gung mo la dang po'i rdo rje rtse lnga pa rang gi thugs kar bstod pa'i tshul gyis bsnams pa'o/_/rdo rje rgyal po ni gser gyi mdog can rdo rje lcags kyus de bzhin gshegs pa thams
[\[113b.5\]]cad sdud par mdzad cing bzhugs pa'o/_/rdo rje chags pa ni sku mdog dmar po mda' dang gzhug de bzhin gshegs pa thams cad la 'bigs pa'i tshul du mdzad pa'o/_/rdo rje legs pa ni margad kyi mdog can phyag gnyis rdo rje khu tshur dang bcas pas legs so zhes bya ba sbyin pa'i
[\[113b.6\]]tshul gyis de bzhin gshegs pa thams cad mnyes par byed cing bzhugs pa'o/_/rdo rje rin chen sku mdog ser po g.yon pa'i rdo rje khu tshur gyis rin po che'i dril bu bsnams shing bsnyems pa'i tshul gyis bzhugs pa/_g.yas pa'i khu tshur gyis yid bzhin gyi nor bu rin po che rtse mo
[\[113b.7\]]rdo rje rtse lnga pas mtshan pa dpral ba'i steng na bsnams pa'o/_/rdo rje gzi brjid nyi ma'i mdog can phyag g.yas na rdo rje nyi ma'i dkyil 'khor bsnams te/_de bzhin gshegs pa rnams kyi snang ba mdzad pa/_phyag g.yon pa gdan la brten nas bzhugs pa'o/_/rdo rje rgyal mtshan nam mkha'i
[\[114a\]]
[\[114a.1\]]mdog can phyag g.yas na yid bzhin gyi nor bu'i rgyal mtshan phyag g.yon gdan la brten par bzhugs pa'o/_/rdo rje bzhad pa dung dang pad+ma'i rtsa ba ltar dkar ba/_phyag g.yas kyis so'i phreng ba gnyis kyi rtse mo na rdo rje yod pa bsnams te/_de bzhin gshegs pa rnams
[\[114a.2\]]'dzum pa la nges par sbyor ba/_phyag g.yon gdan la brten pas bzhugs pa'o/_/rdo rje chos ma sku mdog dkar dmar phyag g.yon pa dkur brten pas rdo rje pad+ma bzung ste/_phyag g.yas pas de'i 'dab ma rang gi thugs kar 'byed pa'o/_/rdo rje rnon po nam mkha' ltar sngo ba sangs phyag g.yon
[\[114a.3\]]gyis rang gi thugs kar shes rab kyi pha rol tu phyin pa'i glegs bam bsnams pa/_g.yas kyis ral gri bsnams pa ste/_de bzhin gshegs pa thams cad la 'debs pa'i tshul gyis yang dag par bzhugs pa'o/_/rdo rje rgyu gser gyi mdog can phyag g.yas kyi gung mo'i rtse mo na
[\[114a.4\]]'khor lo rtsibs brgyad pa bskor bar mdzad pa/_g.yon pa gdan la brten nas bzhugs pa'o/_/rdo rje smra ba zangs kyi mdog can phyag g.yas kyis rdo rje lce bsnams nas/_de bzhin gshegs pa rnams dang smra bar mdzad cing /_g.yon gdan la brten pa'i tshul gyis bzhugs pa'o/_/_
[\[114a.5\]]rdo rje las zhal dkar po/_rked pa'i bar dang phyag gnyis sngo skya/_lhag ma mdog sngo/_zhal gyi 'og logs nas rked pa'i bar du dmar skya/_brla gnyis ser skya/_lhag ma byin pa gnyis nas zhabs kyi bar du dkar po/_phyag g.yon gyi rdo rje khu tshur gyis sna tshogs rdo rje dril bu dang
[\[114a.6\]]bcas pa bsnyems pa'i tshul gyis 'jog pa/_phyag g.yas kyi gung mo la sna tshogs rdo rje rang gi thugs kar bstod pa'i tshul gyis bsnams pa'o/_/rdo rje srung ba gser gyi mdog can phyag gnyis kyis rdo rje go cha bsnams te/_de bzhin gshegs pa thams cad la go bskon pa'i tshul gyis
[\[114a.7\]]zhugs pa'o/_/rdo rje gnod sbyin sku mdog nag po lto ba yangs pa/_zhal gyi mche ba gtsigs pa rdo rje khu tshur gnyis kyis zhal gyi mtha' gnyis su mche ba gnyis 'dzin cing bzhugs pa'o/_/rdo rje khu tshur sku mdog ser po dam tshig gi khu tshur gnyis kyi nang du rdo rje chud pa/_dam tshig gi khu
[\[114b\]]
[\[114b.1\]]tshur gyis btsir zhing bzhugs pa'o/_/sgeg mo sku mdog dkar ba/_rdo rje khu tshur gnyis kyis rdo rje rtse lnga pa gnyis bsnams te/_rdo rje 'gying ba'i tshul gyis sgeg pas g.yon du cung zad 'dud pa'o/_/phreng ba ma sku mdog ser po/_rin po che'i phreng bas de bzhin gshegs pa rnams
[\[114b.2\]]tshim par mdzad pa'o/_/glu ma sku mdog dmar skya pi wang brdung ba'o/_/gar ma sku mdog rdo rje las lta bu rdo rje rtse gsum pa bsnams te/_phyag gnyis kyis gar mdzad cing bzhugs pa'o/_/bdug pa ma sku mdog dkar mo rdo rje spos snod kyis de bzhin gshegs pa rnams tshim par mdzad pa'o/_/_
[\[114b.3\]]me tog ma sku mdog ser mo phyag g.yon gyis rdo rje me tog gi snod thogs te/_phyag g.yas kyis me tog gi char 'bebs par mdzad pa'o/_/mar me ma sku mdog dmar skya mar me'i sdong bu bsnams te/_snang ba'i tshogs kyis mchod par mdzad pa'o/_/byug pa ma gar ma ltar sna tshogs pa'i mdog
[\[114b.4\]]can phyag g.yon dri'i dung chos bsnams te/_phyag g.yas kyis dri'i sprin gyis de bzhin gshegs pa rnams la mchod cing bzhugs pa'o/_/rdo rje lcags kyu sku mdog dkar po rdo rje lcags kyus de bzhin gshegs pa rnams spyan 'dren par mdzad pa'o/_/rdo rje zhags pa sku mdog ser po
[\[114b.5\]]rdo rje zhags pas de bzhin gshegs pa rnams gzhug par mdzad pa'o/_/rdo rje lcags sgrog sku mdog dmar skya rdo rje lcags sgrog gis de bzhin gshegs pa rnams 'ching bar mdzad pa'o/_/rdo rje 'bebs pa sna tshogs pa'i mdog can phyag g.yas kyis rdo rje dril bu bsnams te/_de bzhin
[\[114b.6\]]gshegs pa rnams 'bebs par mdzad pa/_phyag g.yon gdan la brten te bzhugs pa'o/_/de la de bzhin gshegs pa rnams ni zhi ba'i nyams dang ldan pa/_rgyan thams cad kyis brgyan pa/_zhi ba'i gzigs stangs dang /_'dzum pa dang bcas pa'o/_/rdo rje sems dpa' la sogs
[\[114b.7\]]pa ni rab tu dgyes pas spyan gdangs pa/_sgeg pa'i nyams dang 'dzum pa dang bcas pa/_sangs rgyas lnga'i cod pan dang dar dpyangs kyis dbang bskur ba dang ldan pa/_rgyan thams cad kyis brgyan pa'o/_/byams pa la sogs pa shar gyi cha la ni rdo rje sems dpa' dang 'dra bar rdo rje bsnams
[\[115a\]]
[\[115a.1\]]pa'o/_/lhor ni rdo rje rin chen dang 'dra bar rin po che bsnams pa'o/_/nub tu ni rdo rje chos dang 'dra bar rdo rje pad+ma bsnams pa'o/_/byang du ni rdo rje las dang 'dra bar sna tshogs rdo rje bsnams pa'o/_/khyad par ni 'di yin te/_'di ltar rin po che'i cod pan dang dar
[\[115a.2\]]dpyangs kyi dbang bskur ba mnga' ba yin no/_/oM sar+b+ba saM skA ra pa ri shud+d+ha d+har+m+mA te ma hA nA ya ba ri bA re swA hA zhes bya ba ni bskal pa bzang po rnams kyi spyi'i rig pa yin no/_/de nas rdo rje slob dpon gyis zhes bya ba la sogs pa la/_de ltar dkyil 'khor legs par bkod nas/_phyi rol
[\[115a.3\]]kun du spos chus byug cing me tog sil ma bkram la dgongs ka'i dus su/_badzra satwa zhes zlos shing rdo rje sems dpa'i dam tshig gi phyag rgyas me tog gi phreng ba bzung la/_rdo rje shugs kyi dkyil 'khor du zhugs la/_yang rdo rje dril bu dkrol zhing dkyil 'khor lan bdun
[\[115a.4\]]bskor ba byas la/_dkyil 'khor thams cad kyi lhag pa dang ma tshang ba'i nyes pa zhi bar bya ba'i phyir bltas la/_bcom ldan 'das rdo rje sems dpa' la phreng ba de phul te/_rdo rje'i gar byas te/_blangs la rang gi mgo la bcing bar bya'o/_/badzra satwa hUM zhes bya ba bar ma chad par bzlas par
[\[115a.5\]]bya'o/_/de yang rdo rje dril bu rab bskor bas/_/mkhas pas ma tshang yongs su skong /_/lhag pa gang yin 'dor bar byed/_/'grub 'gyur smad par mi bya'o/_/zhes gsungs pa yin no/_/de'i rjes la yi ge hUM las bdag nyid rdo rje hUM mdzad du bsam par bya'o/_/de nas dbus su
[\[115a.6\]]'dug nas ni/_/rdo rje slob dpon mnyam gzhag pas/_/rdo rje sgo ni rnam bzhi po/_/yid kyis su ni dbye bar bya/_/oM badzro t+g+ha Ta sa ma ya pra be sha ya hUM zhes bya ba/_phyag rgya dang ldan pas dkyil 'khor gyi sgo thams cad dbye bar bya'o/_/de nas rdo rje sems dpa'i sbyor ba dang ldan pa'i rnal 'byor
[\[115a.7\]]chen po byas nas/_rnam par rgyal ba'i bum pa ji skad du bshad pa'i mtshan nyid dang ldan pa la/_rdo rje dang bcas pa'i me tog gi lcug ma rdo rje sems mas yongs su bzung ba las/_oM badzra satwa hUM zhes bya ba 'di lan brgya rtsa brgyad bzlas la/_yang badzrod ka hUM zhes stong rtsa brgyad mngon par
[\[115b\]]
[\[115b.1\]]bzlas te/_bcom ldan 'das rdo rje sems dpa'i spyan sngar legs par gzhag go/_/bum pa lhag ma rnams la ni de bzhin gshegs pa la sogs pa'i sngags brgya rtsa brgyad bzlas te/_dkyil 'khor gyi phyi rol du gzhag par bya'o/_/de'i rjes la bum pa gang ba la rnam par snang mdzad
[\[115b.2\]]la sogs pa'i sngags bzlas la gzhag par bya'o/_/yang bum pa gcig la rdo rje sems dpa' lan brgya rtsa brgyad bzlas te 'jug pa'i sgor mngon par phyogs par gzhag go/_/ma 'byor na dpal rdo rje sems dpa' dang de bzhin gshegs pa lnga la bum pa dbul bar bya ste/_oM badzra satwa
[\[115b.3\]]muSh+Ti aHzhes bya ba ni mi bskyod pa'i rigs kyi bum pa la'o/_/oM badzra rat+na muSh+Ti trAM zhes bya ba ni rin chen 'byung ldan gyi rigs kyi bum pa la'o/_/oM badzra d+har+m+ma muSh+Ti khaM zhes bya ba ni 'od dpag tu med pa'i rigs kyi bum pa la'o/_/oM badzra kar+m+ma muSh+Ti haM zhes bya ba ni don yod par grub pa'i las kyi
[\[115b.4\]]rigs kyi bum pa la lan brgya rtsa brgyad mngon par bzlas la rigs de la dbul bar bya'o/_/de bzhin du bum pa gang ba yang dbul bar bya'o/_/bcu las nyung bar mi bya'o zhes nges pa gsungs pa yin pa'i phyir ro/_/de nas dkyil 'khor gyi lha yid kyis mngon sum lta bur mngon du byas
[\[115b.5\]]la mchod pa lnga dang kha zas kyi bye brag rnams kyis ci nus par yang dag par mchod nas/_rang gi gdong ji lta ba bzhin du g.yogs te phyag bzhi dang sdom pa gzung ba'i bar du byas nas phyi rol na gnas pa'i bum pa'i chus bdag nyid dbang bskur la/_mchod pa lngas mchod de/_sa ma ya s+t+waM
[\[115b.6\]]zhes brjod nas sems ma rdo rje ma bcings la/_slob ma 'jug pa'i cho gas zhugs te/_g.yon pa'i khro bo'i khu tshur gyis sems ma rdo rje ma dral zhing AHzhes bya bas bdag nyid la dbab par bya'o/_/ji lta bar ni bka' nod do/_/zhes bya ba la/_de la ji lta bar zhes bya ba'i sgra'i don ni
[\[115b.7\]]'di yin te/_de ltar bdag nyid la dbab pa dang /_me tog dor ba dang /_phreng ba bcing ba dang /_gdong g.yogs dgrol ba dang /_dkyil 'khor bstan pa dang /_yang sems ma rdo rje ma bcings te/_rang gi snying gar bkrol bas kyang dbab pa nye bar bsdu ba dang /_dbang bskur ba
[\[116a\]]
[\[116a.1\]]thams cad blang ba byas nas dam tshig gsum gzung ba'i phyir dngos grub kyi rdo rje'i brtul zhugs gzung bar bya'o/_/de nas yang bcom ldan 'das las sngags mnos la byin gyis brlab pa dang /_dbang bskur ba dang /_bdag nyid la mchod pa byas nas/_bdag kun du
[\[116a.2\]]bzang po rdo rje zhes bya ba la sogs pa rang gi dbang bskur ba'i ming nas brjod par bya'o/_/de nas rdo rje bsgrub bgyi ba/_/zhes bya ba ni rnam par snang mdzad kyi phyag rgya chen po bcings la rnam par snang mdzad kyi gnas su/_badzra d+hA tu a zhes bya bas de bzhin gshegs pa'i rdo rjer bdag nyid
[\[116a.3\]]bsams la/_rdo rje de badzro\u0f85haM zhes bsgoms la/_de nyid la ya thA sarba ta thA ga ta ta thA haM zhes bsgoms te/_rnam par snang mdzad du bdag nyid bsgom par bya ba nas de bzhin du rdo rje 'bebs pa'i bar gyi phyag rgya chen po bcings la/_rdo rje 'bebs pa'i gnas su badzra A be sha/_aHzhes
[\[116a.4\]]bya bas rdo rje dril bur bdag nyid bsams la/_badzra g+ha N+Do\u0f85haM zhes bya bas dril bu'i rnam par bsgoms te/_de nyid badzra A be sho\u0f85haM zhes bya bas rdo rje 'bebs pa'i bar bdag nyid bsgom par bya ste/_de ltar na dkyil 'khor des rdo rje sgrub par 'gyur ro/_/gnas skabs 'dir mtshan ma'i
[\[116a.5\]]phyag rgya nyid la rdo rje sgrar bshad pa yin no/_/gang gi phyir rgyud 'dir mtshan ma'i phyag rgya ni rdo rje'i dkyil 'khor du bshad la/_de bas na mtshan ma'i phyag rgya thams cad la rdo rje zhes bya bar the tshom med do/_/rdo rje sems dpa'i/_rdo rje lcags kyu bcings nas ni/_/zhes bya ba la sogs pa la
[\[116a.6\]]sngar bshad pa'i bsdu ba'i phyag rgya bcings la rdo rje se gol brdabs pa'i sgra byed cing /_oM badzra dzaHbadzra sa mA dzaHdzaHhUM baM hoH/_zhes zlos shing rnam par snang mdzad la sogs pa nas bskal pa bzang po'i bar gyi sangs rgyas thams cad bsdu bar bya'o/_/de tshe sangs rgyas thams cad ni/_/_
[\[116a.7\]]zhes bya ba la sogs pa la/_dkyil 'khor thams cad ni rnam par snang mdzad la sogs pa'i dkyil 'khor te de rnams kyis de yang dag par gang bas na de skad ces bya'o/_/'di skad ston te/_rdo rje sems dpa' la sogs pa nas bskal pa bzang po'i bar gyi rdo rje dbyings kyi khang pa brtsegs ma
[\[116b\]]
[\[116b.1\]]na bzhugs pa'i sangs rgyas thams cad 'dus par mdzad de/_rdo rje slob dpon gyis brtags pa'i dkyil 'khor dbye ba mtha' yas pa'i gzhal yas khang du bzhugs te/_kun nas yongs su bskor ba'i tshul gyis 'dus par gyur cing /_tshogs par mdzad do zhes bya ba'i bar du'o/_/de
[\[116b.2\]]nas rdo rje sems dpa' zhes bya ba la sogs pa la/_bsdus par gyur pa'i rjes thogs nyid la phyag bya ba la sogs pa byas nas/_bcom ldan 'das rdo rje sems dpa' 'dus par gyur pa'i sku'i gsang ba phyag rgya chen po'i tshul sgom par byed cing 'dus nas byon pa la pus mo gnyis kyi lha ngas la
[\[116b.3\]]btsugs la/_rdo rje thal mo bskor nas shis pa brjod pa'i tshul du snying gar 'jog pa dang /_rdo rje sems dpa' sems dpa' che/_/zhes bya ba la sogs pa'i mtshan brgya rtsa brgyad pa brjod par bya'o/_/de nas dgyes par gyur pas na/_'dus pa'i de bzhin gshegs pa rnams bstan par
[\[116b.4\]]gyur cing mi phyed par 'gyur ro/_/grogs po nyid du nye bar gnas/_/zhes bya ba ni grogs po ltar sgrub pa po la dkyil 'khor gyi dngos grub stsol bar mdzad do zhes bya ba'i tha tshig go/_/de nas zhes bya ba la sogs pa la/_dam tshig rnams ni gzhag par bgyi/_/zhes bya bar sbyar te/_de nas
[\[116b.5\]]mtshan brgya rtsa brgyad pas bstod pa'i rjes thogs la snga ma bzhin du sgo dbye ba byas nas/_rdo rje lcags kyu'i las kyi phyag rgyas rnam par snang mdzad dang /_mi bskyod pa'i rigs bkug la shar sgor gzhag par bya'o/_/rin chen 'byung ldan gyi rigs ni lho sgo dang nye bar ro/_/'od dpag tu med pa'i
[\[116b.6\]]rigs ni nub sgo dang nye bar ro/_/don yod par grub pa'i rigs ni byang sgo dang nye bar gzhag par bya'o/_/rdo rje zhags pa'i las kyi phyag rgyas rang rang gi sgo nas rang rang gi gnas su gzhug par bya'o/_/rdo rje lcags sgrog gi las kyi phyag rgyas thams cad bcing bar bya'o/_/rdo rje 'bebs pa'i las kyi phyag rgyas
[\[116b.7\]]rnam par snang mdzad la sogs pa thams cad dbang du bya'o/_/las chen mchog gi phyag rgya yis/_/dam tshig rnams ni gzhag par bgyi/_/zhes bya ba ni las kyang de yin la chen po yang yin pas las chen te/_chos dang /_las dang /_phyag rgya chen po rnams kyi las su bshad pa gang yin
[\[117a\]]
[\[117a.1\]]pa de ni las chen te/_de rnams la de'i mtshan ma mchog ste dam pa'o/_/las che mchog kyang yin la phyag rgya yang yin pas las che mchog gi phyag rgya ste/_rdo rje rtse mo la sogs pa las gsungs pa legs par drangs pa yin no/_/de la sgrub pa'i yan lag bcu drug tu
[\[117a.2\]]bstan pa ni/_phyag rgya chen po dang /_dam tshig dang /_chos dang /_las kyi phyag rgya dang /_dgug pa dang /_gzhug pa dang /_bcing ba dang /_dbang du bya ba dang /_byin gyis brlab pa dang /_dbang bskur ba dang /_ting nge 'dzin dang /_mchod pa dang /_snying po dang /_phyag rgya dang /_sngags
[\[117a.3\]]dang /_rig pa'o/_/'di dag ni/_rnam par snang mdzad la sogs pa re re zhing so sor bsgrub par bya ba'i phyir gsungs la/_dkyil 'khor gyi lha rnams bsgrub pa ni phyag rgya bzhir bstan pa nyid ni dkyil 'khor gyi phyag rgya zhes bya'o zhes rgyud gzhan las gsungs pas na dam tshig dang /_chos
[\[117a.4\]]dang las dang phyag rgya chen po'i tshul nyid las rnam par snang mdzad la sogs pa'i de bzhin gshegs pas 'da' bar bya ba ma yin pas de'i phyir dam tshig rnams zhes bya'o/_/ni zhes bya ba'i sgra ni nges par gzung ba ste/_dam tshig dang /_chos dang /_las dang /_phyag rgya chen po nyid kyis de
[\[117a.5\]]rnams gzhag par bya'o/_/dkyil 'khor du bris pa'i rnam par snang mdzad la sogs pa'i sku la/_rnam par snang mdzad la sogs pa'i ye shes sems dpa' rnams kyi chos dang /_las dang /_phyag rgya chen po'i tshul rab tu gnas par bya ba ni gzhag pa'o/_/dam tshig mchog gi phyag
[\[117a.6\]]rgya dang /_/sems dpa'i rdo rje la sogs pas/_/de ltar sems dpa' chen po bsgrub/_/dzaHhUM baM hoHzhes brjod cing zhes bya ba ni ji ltar rnam par snang mdzad la sogs pa'i de bzhin gshegs pa rnams chos dang /_las dang /_phyag rgya chen pos gzhag_/de bzhin du/_sems ma rdo rje
[\[117a.7\]]ma la sogs pa byed pa por gyur pa rnams kyang bsgrub par bya zhing bdag nyid dbang du bya'o/_/ci smra zhing zhe na/_dzaHhUM baM hoHzhes brjod cing zhes bya ba ste/_'dis ni dam tshig gi phyag rgya rnams kyi spyi'i yi ge bzhi po bsgrub pa'i snying po gsungs pa yin no/_/la la dag dzaHhUM baM hoHzhes bya ba
[\[117b\]]
[\[117b.1\]]ni 'di dag rdo rje lcags kyu la sogs pa sgo srung bzhi'i phyag rgya'i snying po yin par 'dod do/_/yang 'di ji ltar shes she na/_dgug pa la sogs pa'i don gsal bar byed pa yin pa'i phyir ro/_/gzhan dag ni/_dzaHhUM baM hoHzhes brjod la/_/legs pa'i cho ga'i yid kyis ni/_/lus
[\[117b.2\]]la sangs rgyas nyid gzhug go/_/zhes bya ba 'dir yang yin gyi sgo srung rnams kyi snying po nges par yi ge yin par khas blangs nas ni/_aHzhes bya ba dbab pa'i snying po yin pa'i phyir dang /_ho zhes bya ba rdo rje chags pa'i snying po yin pa'i phyir ro/_/bcom ldan 'das nyid kyis don
[\[117b.3\]]'di bshad par mdzad pa yin te/_de nas kun mchog la sogs pa/_/mngon par bris nas yang dag bsgrub/_/dam tshig mchog ni bcings nas kyang /_/dzaHhUM baM hoHzhes brjod do/_/zhes pa'o/_/don 'di dag kyang 'dir bstan pa tsam du mdzad pa yin gyi/_yang bsgrub pa'i go rims
[\[117b.4\]]ni 'di yin no/_/lcags kyu la sogs pas sgo rnams su las byas nas/_rdo rje gnod sbyin gyis bgegs bsal ba dang /_ra ba dang dra ba byas nas rdo rje khu tshur gyis sgo bcad la rdo rje go chas bsrung bar bya ba thams cad yang dag par bsrungs nas/_rdo rje sems dpas mchod yon phul la/_
[\[117b.5\]]dam tshig gi phyag rgya rnams kyis rnam par snang mdzad la sogs pa blta bar byas nas/_rim pa 'dis bsgrub par bya'o/_/de nas bcom ldan 'das rnam par snang mdzad kyi dam tshig gi phyag rgya bcings la 'di skad ces brjod par bya'o/_/badzra d+hA tu dr-i sh+ya dzaHhUM baM hoHsa ma ya s+t+waM sa ma
[\[117b.6\]]ya s+t+waM a haM badzra d+hA tu zhes bya ba nas/_de bzhin du rdo rje 'bebs pa'i dam tshig gi phyag rgya bcings la badzra A be sha dr-i sh+ya dzaHhUM baM hoHsa ma ya s+t+waM sa ma ya s+t+waM a haM badzra a be sha zhes bya ba'i bar du'o/_/de nas chos dang las dang /_phyag rgya chen pos gzhag par bgyi zhes bya ba dam
[\[117b.7\]]tshig gi phyag rgya rnam par snang mdzad la sogs pa yang dag par bsgrubs la/_de'i 'og tu chos dang las dang /_phyag rgya chen pos gzhag par bya'o/_/'di gang las shes she na/_bshad pa'i rgyud las ston te/_dpal mchog dang po las dam tshig chen po'i sems dpa' la sogs pa
[\[118a\]]
[\[118a.1\]]rnams la/_yang rnal 'byor gyi tshul thams cad las/_dam tshig gi phyag rgyas yang dag par bsgrubs nas/_de'i rjes la phyag rgya gzhan sbyar bar bya'o zhes don 'di ston la/_rgyud 'di nyid las kyang /_rdo rje dbab pa byas nas ni/_/phyag rgya chen po cho ga
[\[118a.2\]]bzhin/_/bcings nas de yi mdun phyogs su/_/sems dpa' chen po de bsgom mo/_/ye shes sems dpa' de mthong nas/_/rang gi lus su bsgom par bya/_/bkug cing bcug la bcing ba dang /_/dbang du byas te bsgrub par bya/_/zhes gsungs pas/_dang po kho nar
[\[118a.3\]]dam tshig gi phyag rgya bcing bar gsungs la gang gi phyir cho ga bzhin zhes bya ba 'di'i don ni 'di yin te rdo rje thal mo dang /_rdo rje bsdams pa snying gar dral bar bya'o/_/de nas rdo rje 'bebs pa'i phyag rgyas bdag nyid la dbab pa byas nas badzra sa twa zhes bya ba la sogs pa yid la zlos
[\[118a.4\]]shing chos bdag med pa bsgom mo/_/de nas ni zla ba'i dkyil 'khor gyi rnam par ro/_/de'i steng du zla ba'i dkyil 'khor gnyis pa de dag kyang badzra sa twa zhes bya ba la sogs pa'i sgra dang bcas pa las rdo rje ste gang las de byung ba'o/_/gzhan dag ni rdo rje las byung ba'i rang gi mtshan ma
[\[118a.5\]]bsam par bya'o/_de nas mtshan ma'i nga rgyal te rdo rje sems dpa'i rnal 'byor pas ni de nyid rdo rje sems dpar byin gyis brlab pa'i sbyor bas/_bdag nyid rdo rje sems dpar bsgom par bya'o/_/rdo rje rgyal po la sogs pa rnal 'byor pa ni rdo rje sems dpa' las byung ba'i rang gi lha'i
[\[118a.6\]]nga rgyal lo/_/de nas ma hA sa ma ya s+t+waM haM zhes byang chub kyi sems kyi nga rgyal bskyed la/_rang gi dam tshig gi phyag rgya bcings te/_sa ma ya haM zhes bya bas sku dang /_gsung dang /_thugs kyi gsang ba'i nga rgyal bskyed nas/_rang gi lha'i dam tshig gi phyag rgya de nyid dang /_sa ma ya sa twa
[\[118a.7\]]a d+hi tiSh+Tha swa mAM/_zhes bya ba 'dis bdag nyid byin gyis brlabs nas rang gi lha'i phyag rgya chen po bcings te/_de'i mdun du rang gi lha'i cho ga ji lta ba bzhin du bskyed nas/_rdo rje lcags kyu la sogs pa'i las kyi phyag rgyas mdun na bzhugs pa'i gzugs brnyan la ye shes
[\[118b\]]
[\[118b.1\]]sems dpa' dgug pa dang /_gzhug pa dang /_bcing ba dang /_dbang du byas la/_yang rang gi lha'i dam tshig gi phyag rgya bcings te/_badzra sa twa dr-i sh+ya zhes bya ba la sogs pas blta ba byas nas/_dam tshig gi phyag rgya de nyid dang dzaHhUM baM hoH zhes zlos shing gzhug par bya'o/_/de nas
[\[118b.2\]]dam tshig gi phyag rgya de nyid dang /_sa ma ya staM zhes brjod pas/_rgyab tu zla ba grub nas ni/_/sa ma ya s+t+waM a haM zhes brjod do/_/der bdag sems dpa'i lus su bsgom/_badzra sa twa zhes bya ba la sogs pa rang gi lha'i snying po yang brjod par bya'o zhes de kho na nyid gsal bar phyag
[\[118b.3\]]rgya thams cad bcing ba'i cho ga ni phyag rgya thams cad kyi dngos grub kyi spyi'i bsgrub pa'i cho ga rgyas pa'i rgyud las gsungs pa yin no/_/de bas na dam tshig gi phyag rgyas lha rnams bsgrub par byas la/_chos dang /_las dang /_phyag rgya chen pos lha rnams gzhag par bya'o/_/sku'i gsang ba phyag rgya chen po'i tshul du
[\[118b.4\]]mthar thug pas lha dang lha mo rnams bzhugs pa yin te/_rgyud des kyang phyag rgya chen po phyis brtan par bya ba'i las kyi phyag rgya ni ma yin no/_/de nas sangs rgyas la sogs pa/_/zhes bya ba la sogs pa la de nas zhes bya ba ni sgo rnams su lcags kyu la sogs pas las byas
[\[118b.5\]]nas/_sangs rgyas la sogs te rnam par snang mdzad la sogs pa nas/_bskal pa bzang po'i mthar thug pa'i bar gyi sems dpa' chen po kun bsdus shing tshogs par mdzad par 'gyur ba rnams ji lta bu yin zhe na/_spyan drangs nas ni zhes bya ba la sogs pa smos te/_spyan
[\[118b.6\]]drang pa ni rdo rje lcags kyus so/_/rab tu gzhug pa ni zhags pas so/_/bcing ba ni lcags sgrog gis so/_/de'i dbang du gyur ces bya ba ni sgrub pa po de'i rdo rje 'bebs pas babs par 'gyur zhing /_rnam par snang mdzad la sogs pa rang dbang du gyur pa'o/_/gang gi phyir de ltar yin
[\[118b.7\]]pa de bas na/_sgo rnams thams cad du/_lcags kyu la sogs pa'i las bgyis nas zhes bya'o/_/de nas badzra rat+na zhes brjod cing /_rdo rje rin chen dam tshig gi phyag rgya gang yin pa des de bzhin gshegs pa rnams dbang bskur ba dang /_byams pa la sogs pa yang de nyid
[\[119a\]]
[\[119a.1\]]kyis dbang bskur bar bya'o/_/rdo rje sems dpa' la sogs pa ni/_rdo rje dbyings kyi dbang phyug ma la sogs pa sangs rgyas lnga'i phyag rgyas dbang bskur bar bya'o/_/de nas rdo rje sems dpa'i dkyil 'khor gyi lha thams cad la mchod yon phul la/_ras zung 'bum
[\[119a.2\]]mam/_khri 'am/_ras zung stong ngam/_rnam par snang mdzad la sogs pa re re zhing ras zung re 'am/_so sor ma 'byor na thams cad kyi spyir ras zung gcig dang /_bla re rnam pa sna tshogs pa dang /_grwa bzhir ba dan sna tshogs gdags pa dang /_gdugs dang /_rgyal mtshan dang /_
[\[119a.3\]]ba dan rnams kyang rdo rje gnod sbyin dang /_rdo rje sems dpa' dang /_yi ge oM lan bdun bzlas te/_lha thams cad la dbul bar bya'o/_/badzra s+pha ra Na khaM zhes bya bas me tog gi shing brgya 'am/_me tog gi shing bzhi 'am/_me tog thams cad la yang /_rdo rje me dang /_me tog
[\[119a.4\]]gi rig pa mngon par bzlas nas/_dri zhim po thams cad dang /_kha la bsgo ba'i dri rnams yang rdo rje sems ma dang /_dri'i rig pa dag bzlas pa dang /_ga pur dang /_a ka ru dang tu ru ska dang tsan+dan la sogs pa dang bcas pa bdug spos kyi don du sbyar ba gtul ba'i spos snod 'bum mam/_
[\[119a.5\]]khri 'am/_spos snod stong ngam/_brgya 'am/_ma 'byor na spos snod bcu la/_rdo rje me dang /_bdug pa'i rig pa mngon par bzlas te lha thams cad la dbul bar bya'o/_/swa sti ka la sogs pa dang yon tan 'bum dang ldan pa shin tu legs par sbyar ba'i kha zas bza' ba dang /_bca'
[\[119a.6\]]ba'i bye brag rnam pa sna tshogs pas gang ba'i snod 'bum mam/_khri 'am/_stong ngam/_brgya 'am/_bcu la rdo rje me mngon par bzlas shing /_oM a kA ro mu khaM sar+b+ba d+har+m+mA NAM/_A d+ya nu t+pa n+na tA ta ces bya ba bzlas la dbul bar bya'o/_/mar la sogs pa mar me grangs stong ngam/_tha na snod
[\[119a.7\]]chen po bzhi bltams pa la/_rdo rje me dang /_mar me'i rig pa bzlas pa dang /_badzra s+pha ra Na khaM zhes zlos shing /_lha'i khyad par thams cad la dbul bar bya'o/_/rol mo'i cha byad stong ngam/_rol mo'i cha byad bcu la dpal 'jig rten gsum las rnam par rgyal ba'i gzungs kyi dkyil
[\[119b\]]
[\[119b.1\]]'khor las gsungs pa'i rol mo'i rig pa mngon par bzlas pa la/_badzra s+pha ra Na khaM zhes bya bas dbul bar bya'o/_/gar mkhan dang rol mo la sogs pas mchod pa rnams kyang oM dang hUM mngon par bzlas la dbul bar bya'o/_/gdu bu dang /_rna cha dang /_dbu rgyan dang /_
[\[119b.2\]]cod pan la sogs pa yang rdo rje rin chen gyi dar dpyangs dbul bar bya'o/_/me tog gi chun 'phyang gis spras shing brgyan la/_dra ba dang dra ba phyed pas brgyan pa dang /_zla ba phyed pas nye bar mdzes par byas pa'i rta babs yid du 'ong ba dril bu la sogs pa dang bcas pa dang /_rta dang /_glang po
[\[119b.3\]]che dang /_ba lang gi khyu shin tu brtags pa rnams kyang /_yi ge hUM dang /_oM mngon par bzlas shing /_badzra spa ra Na khaM zhes bya ba dang /_de bzhin gshegs pa thams cad la dbul bar bya'o/_/de nas mchod pa brgyad dang /_las kyi dkyil 'khor gsungs pa'i mchod pa bcu drug
[\[119b.4\]]gis yang dag par mchod la/_sgeg mo la sogs pa gsang ba'i mchod pa bzhis dkyil 'khor gyi lha rnams mnyes par byas nas/_de bzhin gshegs pa thams cad la slob dpon gyis dngos grub thams cad bsgrub pa'i phyir/_sems can gyi don mdzod cig ces gsol ba gdab
[\[119b.5\]]par bya'o/_/de nas rgyud gzhan las gsungs pa'i cho gas phyi rol du gtor ma sbyin no/_/de nas sbyin sreg gi cho gas dpal rdo rje sems dpa'i sngags kyis zhi ba'i sbyin sreg brgya rtsa brgyad byas la/_dpal rnam par snang mdzad la sogs pa'i snying pos kyang sreg blugs bdun dbul
[\[119b.6\]]bar bya'o/_/de'i rjes la ji srid dkyil 'khor mngon sum du mthong bar gyur pa'am/_sgra 'am gzugs la sogs pa'i mtshan ma thob par gyur pa de srid kyi bar du bzlas brjod dang bsgom pa bya'o/_/dkyil 'khor thams cad du rdo rje slob dpon gyis de bzhin du las bgyi'o zhes bya ba ni/_
[\[119b.7\]]dum bu bzhi pa las gsungs pa'i gzugs kyi dkyil 'khor la sogs pa'i dkyil 'khor thams cad du/_sems dpa' thams cad kyi rnal 'byor gyi bdag nyid can gyi rdo rjes nye bar mtshon pa'i slob dpon ni rdo rje slob dpon te 'di ni nye bar mtshon pa'i don tsam du zad kyi/_rin chen pad+ma'i
[\[120a\]]
[\[120a.1\]]slob dpon la sogs pas kyang de bzhin du las bgyi'o zhes bya ba'i tha tshig go/_/de nas zhes bya ba ni de'i rjes thogs la'o/_/rdo rje sems dpas byin gyis brlabs pa'i slob ma ni rdo rje slob ma ste/_de rnams gzhug pa la sogs pa byas nas/_dbab pa'i dam tshig la
[\[120a.2\]]sogs pa'i cho ga rgyas pa yin pas/_rdo rje slob ma'i dkyil 'khor du gzhug pa la sogs pa'i cho ga rgyas pa ste/_de mchis so zhes bya ba ni rtsom mo zhes bya ba'i don te/_de la dang por ni zhes bya ba la/_de la gzhug pa la sogs pa de rnams kyi nang nas/_dang por re zhig gzhug par
[\[120a.3\]]bshad pa yin no/_/dgos pa ci zhig gi phyir zhe na/_'jig rten gyi khams ma lus pa rnams na/_sems can khams lus pa med pa mi dge ba bcu las ldog par bya ba ni yongs su bskyab pa ste/_des 'jig rten pa'i bde ba dang 'jig rten las 'das pa'i dngos grub kyi mchog ste/_
[\[120a.4\]]de nyid ni rgyu ste dgos pa yin la/_dgos pa de yongs su rdzogs pa ni 'bras bu yin pas na rgyu dang 'bras bu nyid de/_de'i slad du gang gi phyir dkyil 'khor chen po 'dir zhugs pa'i phyir dgos pa yod pa yin no/_/gang gi phyir dgos pa yod pa de na/_dkyil 'khor chen po 'dir bzhugs
[\[120a.5\]]pa la snod du gyur pa dang /_snod du ma gyur pa brtag mi 'tshal lo zhes bya ba ste/_'di ni snod yin no/_/'di ni snod ma yin no zhes bya ba 'di mi bgyi'o zhes rnal 'byor pas de bzhin gshegs pa thams cad la zhu bar bya ste/_ji ltar bya ba'i rgyud la sogs pa de ltar 'dir ci'i phyir mi bya ba'i
[\[120a.6\]]gtan tshigs ci zhig yod ce na/_'dir rgyu ni de ci'i phyir zhe na zhes bya ba la sogs pa smos te/_sdig pa chen po bgyid pa yang mchis te zhes bya ba ni mtshams med pa la sogs pa byed pa'o/_/zhugs te mthong na zhes bya ba ni dkyil 'khor mthong ba dang zhugs pa ni phyi dang gsang ba'i bye
[\[120a.7\]]brag gis rnam pa gnyis yod do/_/phyi'i mthong ba ni rdo rje lcags kyu nas brtsams te lha thams cad kyi sku mthong ba ni phyi'i zhugs pa yin la/_sems ma rdo rje ma la sogs pa'i phyag rgyas rdul tshon gyi dkyil 'khor du yid kyi ye shes babs pa ni gsang ba'i mthong ba dang zhugs pa yin
[\[120b\]]
[\[120b.1\]]no/_/ngan song thams cad dang bral bar 'gyur ro zhes bya ba ni dmyal ba dang yi dgas dang /_dud 'gro zhes bya ba ni ngan song dang bral ba ste/_dkyil 'khor mthong ba dang zhugs pa dag gis ngan song thams cad dang bral bar 'gyur te/_de dag gang du 'gro ba'i las yongs su zad par
[\[120b.2\]]byas pa'i phyir ro/_/bcom ldan 'das nor dang zhes bya ba la sogs pa ni/_rgyu'i rnam pa gzhan gnyis pa smos pa yin te nor dang /_bza' ba dang /_btung ba dang /_'dod pa'i yon tan thams cad la chags pa dang zhes bya ba ni nor kyang yin la thams cad kyang yin pas nor thams cad
[\[120b.3\]]de/_rgyal srid kha zas ro brgya pa la sogs pa ni bza' ba'o/_/btung ba zhim po la sogs pa'i btung ba rnams ni btung ba'o/_/'dod par bya ba yin pas na 'dod pa ste/_gzugs dang /_sgra dang /_dri dang /_ro dang /_reg bya mngon par 'dod pa zhes bya ba'i tha tshig go/_/de nyid ni goms
[\[120b.4\]]shing 'dris par byed pas na yon tan no/_/'dod pa yang yin la yon tan yang yin pas na 'dod pa'i yon tan yin no/_/nor rnams dang /_bza' ba rnams dang /_btung ba rnams dang /_'dod pa'i yon tan rnams ni nor dang /_bza' ba dang /_btung ba dang /_'dod pa'i yon tan
[\[120b.5\]]thams cad de de rnams la chags pa ni mngon par zhen pa'o/_/dam tshig la ni dga' ba dang /_/zhes bya ba ni khyod kyis nga la brnyas par ma byed cig ces bya ba la sogs pa sdom pa yongs su bsrung bar mi nus pas de rnams la mi dga' zhing sdang ba'o/_/sngar spyad pa la sogs pa mi nus pa
[\[120b.6\]]zhes bya ba ni lci ba dang /_tshod ma dang /_nas thug dang /_slong mo rgyu zhing za ba la sogs pa sngar spyad pa bco brgyad byed par mi nus pa ste/_de ltar de rnams dang /_nor dang /_bza' ba dang /_btung ba dang /_'dod pa'i yon tan thams cad la chags pa rnams ji ltar 'tshal ba bzhin du
[\[120b.7\]]bgyid pa ni nges par srung ba med pa nyid du de la gnas pa de dag kyang dkyil 'khor du zhugs pa dang mthong ba gnyis kyis/_de bzhin gshegs pa thams cad kyi bag chags bskyed pas/_dus gzhan du bsam pa thams cad yongs su rdzogs par gyur pa dag kyang mchis so zhes bya'o/_/_
[\[121a\]]
[\[121a.1\]]rgyu gsum pa gsungs pa ni/_lha gzhan gyi rigs kyi dkyil 'khor du 'jug gi zhes bya ba dang sbyar ro/_/rgyu gang gis she na/_gar dang /_glu dang /_gad mo dang /_rtsed mo dang /_kha zas dang /_spyod pa la dga' ba rnams zhes bya ba smos te/_'dir rtsed mo ni gar gyi
[\[121a.2\]]khyad par gyis gnas pa'o/_/don bzhi po 'di dag lha gzhan gyi rigs kyi dkyil 'khor de rnams la/_gar la sogs pa'i cho ga'i tshul gyis bya ba yin par ston la/_de bas na de dag la dga' ba rnams der 'jug par 'gyur ro/_/de bzhin du gar la sogs pa zhugs pa rnams
[\[121a.3\]]chos bdag med pa'i sbyor bas mi 'gal lo zhes rtogs par ma gyur pas/_de bzhin gshegs pa thams cad kyi theg pa chen po mngon par rtogs pa'i chos nyid gnyis su med pa'i mtshan nyid can khong du ma chud pas/_lha gzhan gyi rigs kyi dkyil 'khor du 'dug ste/_de bzhin
[\[121a.4\]]gshegs pa thams cad kyi rigs kyi dkyil 'khor spangs nas/_lha chen po la sogs pa'i 'jig rten pa'i lha rnams kyi dkyil 'khor gang yin pa de ni lha gzhan gyi rigs kyi dkyil 'khor te/_lha gzhan gyi rigs kyi dkyil 'khor de rnams su 'jug cing /_de bzhin gshegs
[\[121a.5\]]pa thams cad kyi rigs kyi dkyil 'khor du bslab pa'i gzhis 'jigs shing skrag pas mi 'jug go/_/ji lta bu der zhe na/_re ba thams cad ces bya ba la sogs pa smos te/_re ba thams cad ni sred pa'i rnam pa thams cad de yongs su rdzogs pa ni mngon par 'dod pa'i don rnams grub
[\[121a.6\]]pa ste/_de yang dag par bsdus par gyur pa ni de bzhin gshegs pa thams cad kyi rigs kyi dkyil 'khor yin no/_/de lta bur gyur pa 'ba' zhig tu ma zad kyi bla na med pa'i dga' ba dang /_mgu ba dang /_rangs pa rnams 'byung bar byed pa yang yin no/_/de las gong na med pas na bla na
[\[121a.7\]]med pa yin no/_/sa dang po la sogs pa thob pas na skad cig ma dang po la skyes pa ni dga' ba zhes bya'o/_/skad cig ma gnyis pa la skyes pa'i dga' ba de nyid ni mgu ba'o/_/de nyid kyi skad cig ma gsum pa la sogs par skyes pa ni rangs pa ste/_yid bde ba zhes bya ba'i tha tshig go/_/_
[\[121b\]]
[\[121b.1\]]de dag ni bla na med pa yang yin la dga' ba dang /_mgu ba dang /_rangs pa yang yin pas/_bla na med pa'i dga' ba dang mgu ba dang rangs pa'o/_/de rnams 'byung ba ni skyed pa'o/_/de byed pas na bla na med pa'i dga' ba dang mgu ba dang rangs pa rnams 'byung bar byed pa'o/_/de ltar
[\[121b.2\]]gyur pa'i de bzhin gshegs pa thams cad kyi rigs kyi dkyil 'khor der ni zhes bya ba ste/_de bzhin gshegs pa thams cad ni rigs lnga'i de bzhin gshegs pa rnams so/_/rigs ni rdo rje sems dpa' la sogs pa'i rang bzhin no/_/de bzhin gshegs pa thams cad kyang yin la rigs
[\[121b.3\]]kyang yin pas/_de bzhin gshegs pa thams cad kyi rigs so/_/de rnams kyi dkyil 'khor yin pas de bzhin gshegs pa thams cad kyi rigs kyi dkyil 'khor te/_der mi 'jug pa'o/_/ci'i phyir der mi 'jug ce na/_bslab pa'i gzhis 'jigs shing skrag nas
[\[121b.4\]]zhes bya ba smos te/_bslab pa ni bslab pa'i gzhi lnga po dang /_dge sbyong dang /_dge slong ma la sogs pa'i sdom pa'o/_/des 'jigs pa ni sdang ba ste/_yongs su bsrung bar mi nus par gyur pas rnal 'byor gyis 'jigs pa'o/_/de ltar gyur pa de dag kyang ngan song gi
[\[121b.5\]]dkyil 'khor gyi lam du 'jug par kha bltas shing gnas pa rnams kyang /_rdo rje dbyings kyi dkyil 'khor chen po 'dir 'jug tu rung ngo zhes pa'o/_/de la dmyal ba dang /_yi dgas dang /_dud 'gro ni ngan song ste/_de rnams kyi dkyil 'khor ni skye ba'i gnas so/_/deng 'jug
[\[121b.6\]]pa ni skye ba'o/_/de'i lam ni mi dge ba bcu'i las kyi lam ste/_der mi dge ba bcu'i las kyi lam la gnas pa ni kha bltas shing gnas pa'o/_/de lta bu de dag kyang rdo rje dbyings kyi dkyil 'khor chen por 'jug tu rung ngo /_/de la lha gzhan gyi rigs kyi dkyil 'khor la ni mi
[\[121b.7\]]dge ba bcu cho gar bya ba'i tshul gyis brten par 'chad la 'dir ni gang du yang bstan pa med do/_/de la de rnams rim gyis ldog par byed par 'gyur bas/_rgyu de'i phyir 'jug pa'i cho ga 'dis kyang ldog par 'gyur du rung ba yin no/_/bcom ldan 'das zhes bya ba la sogs pa
[\[122a\]]
[\[122a.1\]]ni tshul khrims kyi sdom pa rigs bdun dang ldan pa/_byang chub sems dpa'i sdom pa la gnas pa'i skyes bu dam pa dag ston pa yin te/_chos la spyod pas na chos can te/_pha rol tu phyin pa bcu dang /_byang chub sems dpa'i sa bcu dang /_sangs rgyas kyi
[\[122a.2\]]sa'i spyod pa zhes bya ba'i don to/_/de bzhin gshegs pa thams cad kyi tshul khrims ni sdom pa'i tshul khrims dang /_dge ba'i chos sdud pa'i tshul khrims dang /_sems can gyi don byed pa'i tshul khrims so/_/de bzhin gshegs pa thams cad kyi ting nge 'dzin ni mthar gyis
[\[122a.3\]]gnas pa'i snyoms par 'jug pa dgu'o/_/de bzhin gshegs pa thams cad kyi shes rab kyi pha rol tu phyin pa'o/_/de bzhin gshegs pa thams cad kyi tshul khrims dang /_ting nge 'dzin dang /_shes rab nyid ni dngos grub dam pa'i thabs te/_yang dag par
[\[122a.4\]]rdzogs pa'i byang chub sgrub pa'i thabs kyi khyad par ro/_/de lta bu'i thabs de dag gis bskal pa grangs med pa gsum gyis 'tshang rgya bar 'gyur ba yin la/_de bas na de rnams sangs rgyas rnams kyi byang chub tshol zhing mngon par 'dod pas na/_bsam gtan dang /_rnam par thar pa
[\[122a.5\]]la sogs pa dang /_sa rnams kyis 'bad pa'i nyon mongs pa dag kyang chos nyid de zhes pa la/_bsam gtan ni bsam gtan dang po dang /_gnyis pa dang /_gsum pa dang /_bzhi pa'o/_/rnam par thar pa ni gzugs can gzugs rnams la lta ba 'di ni rnam par thar pa dang
[\[122a.6\]]po'o/_/nang gzugs med par 'du shes pas phyi rol gyi gzugs rnams la lta ba 'di ni/_rnam par thar pa gnyis pa'o/_/sdug par lhag par mos pa 'di ni rnam par thar pa gsum pa'o/_/gzugs med pa'i snyoms par 'jug pa bzhi dang /_'gog pa'i snyoms
[\[122a.7\]]par 'jug pa 'di dag ni rnam par thar pa brgyad do/_/sogs pa'i sgras ni mngon par shes pa la sogs pa bsdu'o/_/sa ni rab tu dga' ba la sogs pa byang chub sems dpa'i sa bcu'o/_/de rnams kyis 'bad cing rtsol bas nyon mongs par gyur pa'o/_/tshul khrims rnam par
[\[122b\]]
[\[122b.1\]]dag pa la sogs pa dang ldan pas sngon chad nyid sgrib pa thams cad dang bral ba yin pa'i phyir tshul khrims yongs su dag pa ste/_de rnams ni 'jug pa tsam nyid kyis ye shes babs par 'gyur ro/_/de nas ye shes babs pa des rab tu dga' ba la sogs pa'i sa thob par 'gyur
[\[122b.2\]]ro/_/de'i phyir de bzhin gshegs pa thams cad du grub pa yang rnyed par dka' ba ma lags na/_dngos grub gzhan rnams lta smos kyang ci 'tshal zhes smos pa yin no/_/'di dag ni dge slong dang /_dge slong ma la sogs pa'i sdom pa la gsan pa nyid kyis na shin tu myur bar
[\[122b.3\]]dngos grub thob par 'gyur la/_gzhan dag ni dus phyis ldog pa'i sdom pa blangs nas 'gyur ro zhes ston pa yin no/_/de ltar sems can rnam pa bzhi gzhug par bya ba'i phyir/_de bzhin gshegs pa thams cad la gsol ba btab pa byas nas/_yang slob dpon gyis de bzhin
[\[122b.4\]]gshegs pa thams cad la phyag byas la/_bdag ming 'di zhes bgyi ba yi/_/rdo rje slob dpon dka' thub ches/_/sems can kun la sman slad du/_/slob ma rnams ni gzhug par bgyi/_/zhes bya bas rjes su gnang ba nod par bya'o/_/da ni de nas zhes bya ba la sogs
[\[122b.5\]]pas slob ma gzhug pa'i cho ga gsungs pa yin te/_dang po kho nar zhes bya ba ni thog ma kho nar ro/_/re zhig ces bya ba'i sgras ni go rims la ltos pa'o/_/de bzhin gshegs pa thams cad la phyag bzhi zhes bya ba la/_de bzhin gshegs pa thams cad ni 'jig rten gyi
[\[122b.6\]]khams rdul phra rab dang mnyam pa'i rnam par snang mdzad dang /_rdo rje sems dpa' la sogs pa ste/_de rnams la phyag byed du gzhug go/_/de ni 'di ltar zhes bya ba ni nye bar bstan pa'i don to/_/lus thams cad kyis zhes bya ba la sogs pa la/_shar gyi sgor mngon par
[\[122b.7\]]bltas te/_rdo rje thal mo bcings la lag ngar brkyang ste/_lus thams cad sa la phab ste kun nas rab tu phyag bya'o/_/de bzhin gshegs pa thams cad la mchod pa ni thabs dang shes rab kyi byang chub kyi sems bskyed pa'o/_/de yang rdo rje sems dpa' la zhugs te snying ga'i
[\[123a\]]
[\[123a.1\]]zla ba la rdo rje rtse lnga pa'i gzugs kyis bzhugs pa la lta ba'i yid do/_/de nyid ni bsnyen bkur yin pas/_sar+b+ba ta thA ga ta pU dzo pas+thA ste/_de bzhin gshegs pa thams cad la mchod cing bsnyen bkur ba'o/_/de lta bu'i phyis/_At+ma naM niR+Ya tA yA mi/_zhes bya
[\[123a.2\]]ba ste/_bdag nyid dbul bar bya'o zhes bya'o/_/sar+b+ba ta thA ga ta zhes bya ba la sogs pa la/_de bzhin gshegs pa thams cad kyang yin la/_badzra sa twa ste rdo rje sems dpa' yang yin pas/_sar+b+ba ta thA ga ta badzra sa twa ste/_bcom ldan 'das rdo rje dang dril bu bsnams pa de la bod
[\[123a.3\]]pa'o/_/sar+b+ba ta thA ga ta badzra sa twa a d+hI tiSh+Tha swa mAM/_zhes pa rdo rje sems dpa' de bzhin gshegs pa thams cad bdag byin gyis rlobs shig pa ste/_bdag gi snying gar zhugs par mdzod la rdo rje rtse lnga pa'i gzugs kyis bzhugs shig pa'i tha tshig go/_/de skad ces brjod
[\[123a.4\]]nas rnal 'byor pa'i snying ga'i zla ba la rdo rje rtse lnga pa gnas pa lhag par mos par bya'o/_/de bzhin du 'dug ste zhes bya ba ni lho phyogs kyi sgor mngon par bltas la/_rdo rje thal mo snying gar gzhag ste/_yan lag thams cad sa la phab la dpral ba sa la reg
[\[123a.5\]]par bya'o/_/sar+b+ba ta thA ga ta zhes bya ba'i don ni snga ma bzhin no/_/de rnams kyi pU dza a b+hi She ka ni mchod cing dbang bskur ba ste/_'phags pa nam mkha'i snying po mdzod spu'i phyogs su bzhugs te/_dpral bar zla ba'i dkyil 'khor gyi steng du rdo rje rin chen gyi gzugs su bzhugs
[\[123a.6\]]pa la blta ba la sogs pa ni snga ma bzhin no/_/de'i don du At+ma naM nIr+ya tA yA mi/_zhes pa'o/_/sar+b+ba zhes bya ba la sogs pa la/_sarba ta thA ga ta badzra rat+na ni bcom ldan 'das nam mkha'i snying po ste de la bod pa'o/_/sar+b+ba ta thA ga ta badzra rat+na a b+hi Shiny+tsa mAM/_zhes bya ba ni/_bdag
[\[123a.7\]]gi dpral ba'i phyogs su bzhugs la rdo rje rin chen gyi gzugs kyis bzhugs par mdzod cig ces pa'o/_/de nas dpral bar rdo rje rin chen gnas par lhag par mos par bya'o/_/de nas de bzhin du zhes bya ba ni/_nub phyogs kyi sgor mngon par bltas la lus thams cad sa
[\[123b\]]
[\[123b.1\]]la phab ste/_rdo rje thal mo spyi bor bzhag la kha sa la reg par bya'o/_/sar+b+ba ta thA ga ta zhes bya ba la sogs pa la/_de bzhin gshegs pa thams cad la mchod pa ni lkog ma'i phyogs su zla ba'i dkyil 'khor gyi steng du rdo rje chos bzhugs te/_rdo rje pad+ma'i gzugs kyis bzhugs
[\[123b.2\]]pa la blta ba'o/_/de rab tu bskor ba ni pra brta na ste rdzogs par bya'o/_/de'i don du At+ma naM r+ya tA yA mi/_zhes pa'o/_/sar+b+ba ta thA ga ta badzra d+har+m+ma zhes bya ba ni/_bcom ldan 'das rdo rje chos la bod pa'o/_/pra brta yA m+'aM zhes pa ni bskor bar bgyi'o zhes pa ste/_bdag gi lkog
[\[123b.3\]]ma'i phyogs su rdo rje pad+ma'i gzugs kyis bzhugs pa la pad+ma'i rigs kyi ting nge 'dzin gyi tshul bdag la bskyed par mdzod cig ces gsol ba btab pa yin no/_/de nas de bzhin du 'dug ste zhes bya ba ni byang phyogs kyi sgor mngon par bltas te lus thams cad sa la phab la/_rdo rje
[\[123b.4\]]thal mo snying gar gzhag ste spyi bos phyag bya'o/_/sar+b+ba ta thA ga ta pU dza kar+m+ma Ne zhes bya ba ni de bzhin gshegs pa thams cad la mchod pa'i las te/_rdo rje las spyi bor bzhugs te zla ba'i dkyil 'khor gyi steng du sna tshogs rdo rje'i gzugs su bzhugs par bsgoms pa'o/_/de'i rgyur
[\[123b.5\]]At+ma naM nIr+ya tA yA mi zhes bya'o/_/sar+b+ba ta thA ga ta badzra kar+m+ma zhes bya ba ni bcom ldan 'das rdo rje las la 'bod pa'o/_/ku ru maM zhes bya ba ni bdag la mdzod cig ces pa ste/_bdag gi spyi bor zhugs la sna tshogs rdo rje'i gzugs su bdag nyid sprul par mdzod cig ces bya ba'i tha tshig
[\[123b.6\]]go/_/de nas stod g.yogs gos dmar po gyon la/_gdong g.yogs ras dmar pos dkris nas sems ma rdo rje ma'i phyag rgya bcings la zhes bya ba ni/_le brgan rtsi'i kha dog ltar dmar po yin gyi/_sngon po la sogs pa ni ma yin no/_/rigs kyi dam tshig gi phyag rgya la 'dir
[\[123b.7\]]sems ma rdo rje ma'i phyag bya zhes bya'i/_rdo rje sems dpa'i phyag rgya ni ma yin no/_/de nas sa ma ya s+t+waM zhes bya bas bcing ngo /_/de nas gung mo gnyis kyis me tog gi phreng ba 'dzin du bcug la drang zhing zhes bya ba ni sems ma rdo rje ma'i phyag rgya de nyid gung mo'i sor mo gnyis phreng ba 'dzin du
[\[124a\]]
[\[124a.1\]]gzhug pa'o/_/deng khyod de bzhin gshegs pa thams cad kyi rigs su zhugs kyis zhes bya ba la/_de bzhin gshegs pa thams cad ni rnam par snang mdzad dang /_mi bskyod pa dang /_rin chen 'byung ldan dang /_'od dpag tu med pa dang /_don yod par grub
[\[124a.2\]]pa'o/_/de rnams kyi rigs ni de skyed par byed pa'i rang bzhin can yin pas/_sems ma rdo rje ma la sogs pa'i tshul te/_de las bskyed pa ni rigs so zhes gsungs pa'i phyir ro/_/de bzhin gshegs pa thams cad kyi rigs 'di dag tu khyed phyi dang gsang ba'i 'jug pa dag
[\[124a.3\]]gis zhugs pa ste/_de la sa ma ya hUM zhes bya ba 'dis rdul tshon gyi dkyil 'khor du 'jug pa ni phyi'i'o/_/de bzhin du sa ma ya hUM zhes bya ba ni 'di nyid kyis de bzhin gshegs pa thams cad kyi ye shes babs pa ni gsang ba'i 'jug pa yin te/_de skad du yang sa ma ya hUM zhes bya
[\[124a.4\]]bas de bzhin gshegs pa thams cad kyi ye shes dbab par bya'o zhes rtse mo las gsungs pa yin no/_/ngas khyod la zhes bya ba la sogs pa la ngas khyod la rdo rje ye shes bskyed par bya yis zhes bya ba ni 'das ma thag tu bzhugs pa gang yin pa de ngas khyod la rdo rje ye shes te sa dang po
[\[124a.5\]]la sogs pa'i rang bzhin can gyi mi phyed pa'i ye shes bskyed par bya zhing mngon sum du bya ba yin zhes bod pa'o/_/de nyid kyi khyad par ni ye shes gang gis zhes bya ba la sogs pas ston to/_/khyed kyis dkyil 'khor chen po ma mthong ba rnams lam smra shig_/dam tshig nyams
[\[124a.6\]]par gyur ta re zhes bya ba ni phyi dang gsang ba'i lta bas rdo rje dbyings kyi dkyil 'khor chen po mthong ba gang yin pa de nyid la smra bar bya zhing bshad par bya'i rdo rje dbyings kyi dkyil 'khor chen po ni 'di lta bu yin no zhes 'dir ma zhugs shing dkyil 'khor ma mthong ba gzhan dag la yang rdo rje
[\[124a.7\]]dbyings kyi dkyil 'khor chen po ni 'di lta bu yin no zhes gtam tsam yang mi bya'o/_/gang gi phyir rnal 'byor dang bya ba dang /_gnyis ka'i rgyud rnams las rdo rje dbyings kyi dkyil 'khor chen po 'di nyid gtso bo yin no/_/de skad du yang thams cad gsang ba'i rgyud las/_rdo rje dbyings
[\[124b\]]
[\[124b.1\]]ni dga' chen por/_/mkhas pa gang zhig dbang bskur zhing /_/rtag tu gsang ba'i nor ldan pa/_/de la mkhas pas bshad par bya/_/zhes gsungs pa dang /_'phags pa rdo rje'i dam tshig mngon par 'byung ba las kyang 'khor los skyur ba la sogs pa'i dkyil 'khor du dbang bskur
[\[124b.2\]]ba gang yin pa de yang rig pa'i dbang bskur ba dang ldan pa zhes bya'i/_'dir dpal rdo rje sems dpa'i dbang bskur ba dang ldan pa nyid kyi dkyil 'khor thams cad kyi slob dpon nyid yin no/_/de bzhin gshegs pa dang /_rdo rje dang /_chos la sogs par dbang bskur ba yang rang gi dkyil 'khor
[\[124b.3\]]tsam gyi slob dpon nyid yin no/_/dkyil 'khor gzhan du dbang bskur ba de dag kyang rig pa'i dbang bskur ba dang ldan pa yin no zhes bcom ldan 'das kyis gsungs pa yin no/_/de bas na rdo rje dbyings kyi dkyil 'khor chen por zhugs pa dang dbang bskur bas ni gsang sngags
[\[124b.4\]]kyi tshul thams cad nye bar ston par rung ba yin gyi/_gzhan dag tu ni rang gi tshul kho na ston pa tsam yin no/_/dam tshig nyams par gyur ta re zhes bya ba dang /_'di ni khyod kyi rdo rje'i dam tshig yin gyis gal te 'ga' zhig la smras na klad pa 'gas par 'gyur ro zhes 'og nas
[\[124b.5\]]bshad pa ni/_khyod dam tshig las 'da' bar ma byed cig ces bsgo ba'o/_/kha nang du bltas pa dang phyir bstan pa zhes bya ba ni kha thur du bstan la/_rdo rje sems dpa' nyid ni deng /_/khyod kyi snying la yang dag zhugs/_/zhes bya ba ni/_sems ma rdo rje ma'i phyag rgya bcings la
[\[124b.6\]]sa ma ya hUM zhes zlos shing /_bcom ldan 'das rdo rje sems dpa' rang nyid de khyod kyi snying la yang dag par zhugs te zla ba'i rdo rje'i tshul gyis bzhugs pa'o/_/gal te tshul 'di smras na ni/_/de ma thag tu dral nas gshegs/_/zhes bya ba ni/_sems dpa'i rdo rje'i gzugs snying la
[\[124b.7\]]zhugs pa'i rdo rje sems dpa' deng khyod kyi snying dral nas gshegs par 'gyur ro zhes bod pa'o/_/deng phyin chad khyod kyi phyag na rdo rje nga yin gyis zhes bya ba la/_deng zhes bya ba ni dus 'di nas bzung ste khyod ces bya ba khyod nyid kyi'o/_/nga yin zhes bya ba ni bdag nyid do/_/phyag na
[\[125a\]]
[\[125a.1\]]rdo rje zhes bya ba ni dpal rdo rje sems dpa' ji lta ba yang de 'dra'o/_/de bas na khyod kyis nga'i bsgo ba bya dgos so/_/khyod kyis nga la tshul khrims 'chal ba'o zhes bya ba la sogs pas smod cing brnyas par ma byed cig pa'o/_/gang gi phyir brnyas par byed na mi bde
[\[125a.2\]]ba ma spangs par khyod dus byas nas sems can dmyal bar ltung bar gyur ta re zhes bsgo bar bya'o/_/de bzhin gshegs pa thams cad kyis byin gyis rlobs la rdo rje sems dpa' bdag la bab par gyur cig ces smros shig par bsgo'o zhes bya ba ni slob dpon gyis smras pa dang /_slob
[\[125a.3\]]mas de bzhin gshegs pa thams cad kyis byin gyis rlobs la rdo rje sems dpa' bdag la bab par gyur cig ces brjod par bya'o/_/de'i don ni 'di yin te/_tha mal pa'i gzugs bsal la/_rdo rje sems dpa'i skur de bzhin gshegs pa rnams kyis byin gyis rlob par mdzod
[\[125a.4\]]cig_/de bzhin du rdo rje sems dpa' bdag la bab par gyur cig zhugs par gyur cig ces bya ba yin no/_/de nas rdo rje slob dpon gyis myur du zhes bya ba ni/_bya ba gzhan bkag pa yin no/_/sems dpa'i rdo rje ma'i phyag rgya bcings la zhes bya ba ni/_rdo rje sems dpa'i gung mo gnyis myu
[\[125a.5\]]gur bsgreng ba ni sems dpa' rdo rje ste bcing ba'o/_/'di de rdo rje'i dam tshig ste/_/zhes bya ba ni/_gang bcom ldan 'das rdo rje sems dpa'i rdo rje rtse lnga pa'i dam tshig gang yin pa de ni nga'i lag pas de'i tshul du byas pa 'di yin no/_/rdo rje sems dpa' yin par grags/_/zhes bya
[\[125a.6\]]ba ni gang 'di nga'i lag pas de'i tshul du byas pa 'di nyid rdo rje sems dpa' zhes grags shing bshad do/_/rdo rje ye shes ni sar nges pa'o/_/'di nyid mchog tu gyur pa yin pas na/_bla med pa ni zhes bya'o/_/de ring nyid du zhes bya ba ni da lta kho na'o/_/'bab par shog ces bya ba ni
[\[125a.7\]]'di nyid la 'bab cing zhugs bar gyur cig ces pa'o/_/khro bo'i khu tshur bcings la zhes bya ba ni g.yon pa'i rdo rje khu tshur gyi mdzub mo brkyang la steng du sdigs mdzub kyi tshul du gzhag pa ni 'dir khro bo'i khu tshur zhes bya ste/_de bcings la lag pa g.yas pas khu tshur bcangs te/_
[\[125b\]]
[\[125b.1\]]mthe bo'i 'og tu mdzub mo gtad la/_gung mo'i tshigs bar mar mnan te/_gung mo brkyang la gyen du bsgreng nas gzhag pa 'di ni 'dir sems ma rdo rje ma'o/_/'di la sngar bshad pa'i khro bo'i khu tshur de drangs shing dral bar bya'o/_/theg pa chen po mngon par rtogs pa zhes bya ba ni/_badzra
[\[125b.2\]]sa twa aHaHaHzhes rdo rje'i tshig gis lan brgya brjod pa'o/_/gzhan dag ni yi ge brgya pa yin no zhes zer mod kyi/_de ni mi rigs te gang gi phyir de ni brtan par byed pa'i snying po yin no zhes kha cig zer ro/_/de nas babs te zhes bya ba ni bcom ldan 'das rdo rje sems dpa'
[\[125b.3\]]zhugs par mdzad pa'o/_/lha'i ye shes skye bar 'gyur te zhes bya ba ni rdo rje sems dpa' de bzhugs pas babs pa de la mngon par shes pa lnga la sogs pa'i ye shes khyad par can nye bar skye bar 'gyur ro/_/ye shes des zhes bya ba la sogs pas ni/_lha'i ye shes nyid rnam
[\[125b.4\]]par dbye ba yin no/_/de bzhin gshegs pa'i bstan pa thams cad la 'di'i sems kyang brtan par 'gyur ro zhes bya ba ni/_de bzhin gshegs pa thams cad kyi bstan pa ni bka' ste/_phyag rgya chen po la sogs pa 'di dag bsgom par bya'o/_/'di dag bsgoms na mi g.yo
[\[125b.5\]]bar 'gyur ro zhes bya ba la sogs pa'i tshul de la de'i sems the tshom med par 'gyur ro/_/'di'i sdug bsngal thams cad ni gzhan gyi gnod pas gzir ba dang /_nad la sogs pa las byung ba'o/_/'jigs pa thams cad dang bral nas zhes bya ba ni/_ngan 'gro la sogs
[\[125b.6\]]pa'i 'jigs pa thams cad dang bral ba'o/_/gnod pa med par 'gyur ro zhes bya ba ni sems can thams cad kyi'o/_/byin gyis brlab par 'gyur ro zhes bya ba ni dgongs par 'gyur ba'o/_/dngos grub thams cad ni phyag rgya chen po la sogs pa'i dngos grub rnams so/_/rgyu med
[\[125b.7\]]par sngon ma byung ba'i zhes bya ba la sogs pa la/_yul gyi bde ba gang dag sngon chad ma myong ba de ni sngon ma byung ba ste/_snga na med pas na sngon ma byung ba'o/_/de lta bur gyur pa'i rgyu med par sngon ma byung ba'i dga' ba dang /_mgu ba dang /_rangs par byed pa'i bde ba thams cad 'di las
[\[126a\]]
[\[126a.1\]]skye bar 'gyur ba ste/_sngon nyams su myong ba'i yul ni dran pa'i rgyu yin pa las/_de med pas na rgyu med pa'o/_/rgyu med pa yang yin la/_dga' ba dang /_mgu ba dang /_rangs par byed pa'i bde ba yang yin pas na/_rgyu med pa'i dga' ba dang /_mgu ba dang /_rangs
[\[126a.2\]]par byed pa ste/_de lta bu'i bde ba 'di las skye bar 'gyur ba'o/_/de bde ba de dag ces bya ba la sogs pa la ting nge 'dzin ni rab tu dga' ba la sogs pa'i sa thob pa'i rang bzhin can no/_/gzungs ni tshig la sogs pa 'dzin pa'o/_/dran pa ni shes rab dang ldan pa'i sems kyi rang bzhin no/_/_
[\[126a.3\]]de nas phyag rgya de bcings la rang gi snying gar dgrol du gzhug go zhes bya ba ni sems ma rdo rje ma'i phyag rgya bcings par gyur pa dang /_yang bcings la rdo rje sems dpas byin gyis rlob par mdzad pa'i phyir slob ma'i snying gar dgrol du gzhug go/_/de nas me tog gi phreng ba dor zhing zhes bya ba ni phreng ba phul
[\[126a.4\]]bas lha rnams kyis so sor yongs su bzung bar gyur na/_de'i dngos grub rab 'bring tha ma rdzogs par 'gyur ba'i phyir te/_yongs su gzung ba de nyid gsungs pa ni/_oM pra ti gr-i h+Na swa mi maM satwa ma hA ba la zhes bya ba yin no/_/de ltar babs bzhin du zhes bya ba ni/_de ltar rnam pa gnyis kyis bab pa ste/_
[\[126a.5\]]sems ma rdo rje dang /_khro bo'i khu tshur gnyis kyis babs par gyur nas rdo rje lcags kyu nas brtsams te rnam par snang mdzad kyi bar du dkyil 'khor rim pa bzhin du bstan par bya'o/_/dbab pa nye bar bsdu ba na 'dir slob dpon gyis dbang du bsdus pa lta bur shes par bya'o/_/dkyil 'khor mthong
[\[126a.6\]]ba'i phan yon bstan par bya ba ni/_dkyil 'khor chen po mthong ma thag tu zhes bya ba la sogs pa gsungs pa yin no/_/'od zer sna tshogs zhes bya ba ni/_sngon po dang /_ser po la sogs pa'i gzugs can no/_/'od kyi dkyil 'khor ni 'od zer gyi tshogs te mthong bas zhes bya bar mtshams sbyar ro/_/_
[\[126a.7\]]yang slob ma gzhug pa'i cho ga 'di'i don bcom ldan 'das kyis ji skad du gsungs pa de ltar brjod par bya ste/_ji lta ba bzhin du dbang bskur bar 'os pa'i slob ma bslab pa lnga yongs su gzung ba'am dge sbyong ngam/_dge slong gi sdom pa yongs su gzung ba lhag par gnas pa'i cho ga ji lta ba bzhin du byas
[\[126b\]]
[\[126b.1\]]pas/_slob dpon gyi zhabs la mngon par phyag byas nas/_sems can ma lus pa rnams kyi phan pa dang /_bde ba dam pa ma lus pa bsgrub par bya ba'i rgyur/_bdag de bzhin gshegs pa thams cad kyi rigs dang /_rdo rje'i rigs kyi bdag po dang /_rdo rje'i rigs dang /_pad+ma'i rigs kyi bdag
[\[126b.2\]]po dang /_pad+ma'i rigs dang /_nor bu'i rigs kyi bdag po dang /_nor bu'i rigs dang /_las kyi rigs kyi bdag po dang /_las kyi rigs kyi ngo bo rnam par snang mdzad dang /_rnam par snang mdzad chen por gyur par bya'o zhes bya ba'i bsam pa mngon du byas la/_slob dpon gyi zhabs gnyis la phyag
[\[126b.3\]]byas la/_'di skad ces brjod par bya'o/_/dga' chen khyod bdag ston pa bas/_/slob dpon khyod ni dgongs su gsol/_/byang chub sems dpa'i tshul bstan pa/_/mgon po chen po bdag 'tshal lo/_/dam tshig de nyid stsal du gsol/_/sdom pa rnams kyang bdag la stsol/_/de nas yol
[\[126b.4\]]ba'i mthar slob ma la rdo rje srung ba yongs su bzlas pa'i ras shin tu dmar bas stod g.yogs dang smad g.yogs bskon zhing /_yang der sgo srung rnams kyi sngags bzlas pa'i dar gyis gdong g.yogs ji lta ba bzhin du bcings nas slob ma phyag bzhi byed du gzhug go/_/phyag bzhi byas zin pa dang /_lag na
[\[126b.5\]]me tog thogs pas slob dpon la phyag byas nas/_lag na me tog thogs pa nyid kyis/_sdig pa bshags pa dang /_rjes su yi rang ba dang /_bskul ba dang /_gsol ba byas la/_'di skad ces brjod par bya'o/_/gtso bo bdag la sdom pa stsol/_/thub pa nyi ma ma lus pa/_/sangs rgyas
[\[126b.6\]]bdag la dgongs su gsol/_/bdag ming 'di zhes bya ba ni/_/slob dpon dbang du gnas pa la/_/sangs rgyas rol mo las byung ba/_/mi ldog 'khor lo 'byor par ldan/_/thar pa chen po'i grong khyer mchog_/gsang ba chen por 'jug par bgyi/_/gsang ba'i rigs mchog thams cad du/_/_
[\[126b.7\]]slob dpon chen po bdag 'jug mdzod/_/mi ldog 'khor lo'i dbang bskur ba/_/skal ba chen po bdag la stsol/_/mtshan rnams kun gyi rgyas btab cing /_/dpe byad rnams dang yang dag ldan/_/sangs rgyas sku ni yid 'ong ba/_/slob dpon chen po bdag la stsol/_/dbang bskur chen
[\[127a\]]
[\[127a.1\]]po rmad byung ba/_/sems can kun gyi don bgyid phyir/_/bdag ni rtag tu slob mar 'gyur/_/slob dpon chen po bdag la stsol/_/de nas slob dpon gyis rigs thams cad la gsol ba gdab par bya ste/_che ge zhes bya 'di nyid ni/_/byang chub sems ni yongs 'dzin
[\[127a.2\]]pa/_/dam tshig mchog dang gsang ba yi/_/'khor lo 'dir yang 'jug par 'tshal/_/de nas yang slob dpon gyis kyang 'di skad brjod par bya'o/_/gsang ba chen po'i rigs dag pa'i/_/gsang ba yongs su 'dzin par ni/_/bdag nyid chen po khyod 'dod dam/_/des kyang 'tshal zhes brjod
[\[127a.3\]]par bya/_/sangs rgyas chos dang dge 'dun te/_/dkon mchog gsum la skyabs su song /_/'di ni sangs rgyas rigs dag pa'i/_/dam tshig brtan par gyur pa'o/_/rdo rje dril bu'i phyag rgya yang /_/blo chen khyod kyis gzung bar gyis/_/byang chub sems gang de rdo rje/_/shes rab
[\[127a.4\]]dril bu zhes bshad do/_/slob dpon dag kyang gzung bar bya/_/bla ma sangs rgyas kun dang mnyam/_/'di ni rdo rje'i rigs dag pa'i/_/sdom pa dam tshig yin par gsungs/_/rin chen rigs mchog chen po la/_/nyin dang mtshan mo lan gsum du/_/zang zing mi 'jigs chos dang byams/_/_
[\[127a.5\]]sbyin pa rnam bzhi rtag tu sbyin/_/phyi dang gsang ba'i theg pa gsum/_/dam chos khyod kyis gzung bar bya/_/'di ni pad+ma'i rigs dag pa'i/_/dam tshig brtan par gyur pa'o/_/las kyi rigs mchog chen po la/_/sdom pa thams cad ldan par ni/_/yang dag nyid du gzung bar gyis/_/mchod
[\[127a.6\]]pa'i las kyang ci nus bya/_/de las gzhan pa bcu bzhi ni/_/phas pham par ni rab tu bshad/_/spang zhing dor bar mi bya ste/_/rtsa ba'i ltung bar shes par bya/_/nyin dang mtshan mo lan gsum du/_/nyin re bzhin ni bzlas par bya/_/gang tshe nyams gyur rnal 'byor ba/_/kha na ma tho sbom por
[\[127a.7\]]'gyur/_/khyod kyis srog chags gsad mi bya/_/ma byin par yang mi blang ngo /_/'dod pas log par mi spyad cing /_/brdzun du smra bar mi bya'o/_/phung khrol kun gyi rtsa ba ni/_/chang ni rnam par spang bar bya/_/sems can gdul phyir ma gtogs pa/_/bya ba ma yin thams cad spang /_/dam
[\[127b\]]
[\[127b.1\]]pa nye bar bsten bya zhing /_/rnal 'byor pa rnams bsnyen bkur bya/_/lus kyi las ni rnam gsum dang /_/ngag gi rnam pa bzhi rnams dang /_/yid kyi rnam pa gsum dag ni/_/ci nus par ni rjes su spong /_/theg pa dman la 'dod mi bya/_/sems can don la rgyab phyogs min/_/'khor ba
[\[127b.2\]]dag kyang yang mi spang /_/rtag tu mya ngan 'das mi chags/_/lha dang lha min gsang ba la/_/khyod kyis brnyas par mi bya zhing /_/phyag rgya bzhon pa mtshon cha dang /_/mtshan ma 'gom par mi bya'o/_/'di dag dam tshig yin par bshad/_/khyod kyis rtag tu bsrung bar bya/_/des kyang 'di skad
[\[127b.3\]]brjod bya ste/_/slob dpon 'dir ni bdag la gson/_/gtso bos ji ltar bka' stsal pa/_/de ltar bdag ni bgyid par 'tshal/_/ji ltar dus gsum mgon po rnams/_/byang chub tu ni nges mdzad pa/_/zhes bya ba la sogs pa nas/_sems can mya ngan 'das la dgod/_/ces bya ba'i bar
[\[127b.4\]]du lan gsum brjod par bya'o/_/gang zhig sdom pa 'dzin par mi byed pa de la/_deng khyod ces bya ba la sogs pa brjod par mi bya ste/_slob dpon du rjes su gnang ba dang /_dbang bskur bar mi bya'o/_/'jug pa tsam zhig byed du gzhug go/_/de nas oM sar+b+ba yo ga tsit+ta ut+pA da yA mi/_
[\[127b.5\]]zhes bya ba 'dis/_byang chub sems ni bla med pa/_/dam pa bdag gis bskyed nas su/_/de yi snying gar snying pos ni/_/rdo rje rab tu gzhag par bya/_/su ra te sa ma ya s+t+waM ho badzra sid+d+hi badzra ya thA su khaM/_de nas badzra satwa zhes zlos shing rdo rje sems dpa'i dam tshig gi phyag rgyas rdo rje sems
[\[127b.6\]]dpar bskyed la/_rigs kyi dam tshig bzhis snying ga dang /_dpral ba dang /_lkog ma dang /_spyi bor rdo rje dang /_rin po che dang /_pad+ma dang /_sna tshogs rdo rje bskyed la dri dang me tog la sogs pas mchod nas/_slob ma las yon gyi mchog blangs te/_de la phyi rol na gnas pa'i bum pa'i
[\[127b.7\]]chus dbang bskur la/_sa ma ya s+t+waM zhes bya ba 'dis rdo rje sems ma'i phyag rgya 'ching du bcug la/_gung mo gnyis kyis phreng ba 'dzin du bcug ste/_sa ma ya hUM zhes bya ba 'dis gzhug par bya zhing badzra aM ku sha dzaHzhes bya ba dang /_rdo rje lcags kyu'i phyag rgyas kyang dgug par bya'o/_/yang de
[\[128a\]]
[\[128a.1\]]bzhin du lho phyogs nas bcug la/_badzra bA sha hUM zhes bya ba dang /_rdo rje zhags pa'i las kyi phyag rgyas gzhug par bya'o/_/yang de bzhin du nub phyogs kyi sgo nas bcug la/_badzra spo Ta zhes bya ba dang /_rdo rje lcags sgrog gi phyag rgyas bcing bar bya'o/_/de nas de
[\[128a.2\]]bzhin du byang phyogs kyi sgo nas bcug la/_badzra A be+e sha zhes bya ba dang /_rdo rje 'bebs pa'i phyag rgyas dbab par bya'o/_/de nas yang shar phyogs kyi sgo nas de bzhin du bcug la 'di skad du/_/deng khyod de bzhin gshegs pa thams cad kyi rigs su zhugs kyis zhes bya ba la sogs pa
[\[128a.3\]]brjod par bya'o/_/de nas sgo dbye ba'i phyag rgyas rang gi snying ga phye la/_rang gi snying ga na gnas pa'i rdo rje'i dbus na/_yi ge aHrdo rje dmar po'i 'od zer gyi phreng ba dang ldan pa bsams nas/_de las slob ma'i snying ga na gnas pa'i rdo rje'i dbus su blos bcug la/_de'i lus thams cad kun du gang bar bsam
[\[128a.4\]]zhing 'di skad du/_/de bzhin gshegs pa thams cad kyi/_/zhes bya ba la sogs pa smros shig ces brjod do/_/de nas sems ma rdo rje ma'i phyag rgya bcings la/_'di ni rdo rje'i dam tshig ste/_/zhes bya ba la sogs pa brjod du bcug la/_badzra A be+e sha aHzhes bya bas lan brgya'i bar du
[\[128a.5\]]zlos shing dbab par bya'o/_/gal te babs par ma gyur na/_khro ba'o khu tshur gyis sems dpa' rdo rje ma'i phyag rgya dral bar byed cing /_badzra satwaHaHaHaHaHlan brgya'i bar du zlos shing /_bcom ldan 'das rdo rje sems dpa' 'od zer dmar po 'bar bas kun du khyab pas kun nas
[\[128a.6\]]gang bar bsams na nges par 'bab par 'gyur ro/_/dbab pa'i cho ga de lta bu dang /_gzhan dag kyang shes par bya'o/_/de nas dal babs par shes pa dang /_slob dpon gyis dpal rdo rje sems dpa'i dam tshig gi phyag rgya bcings te/_he badzra satwa/_he badzra rat+na/_he badzra d+har+m+ma
[\[128a.7\]]he badzra kar+m+ma nr-i ti satwa nr-i t+ya badzra zhes brjod par bya'o/_/gal te babs pa dang /_dpal rdo rje sems dpa'i phyag rgya bcings la/_slob dpon gyis rdo rje khu tshur gyi phyag rgya bcing bar bya'o/_/gang gi tshe rdo rje rgyal po'i phyag rgya 'ching ba de'i tshe/_rdo rje gnod sbyin gyi phyag rgya'o/_/gang gi tshe rdo rje chags
[\[128b\]]
[\[128b.1\]]pa'i phyag rgya 'ching ba de'i tshe/_rdo rje srung ba'i phyag rgya'o/_/gang gi tshe rdo rje legs pa'i phyag rgya 'ching ba de'i tshe/_rdo rje las kyi phyag rgya'o/_/gang gi tshe rdo rje nyi ma'i phyag rgya 'ching ba de'i tshe/_rdo rje rgyu'i phyag rgya'o/_/gang gi tshe rdo rje rgyal mtshan gyi phyag rgya 'ching ba de'i tshe/_rdo rje rnon po'i phyag rgya'o/_/gang
[\[128b.2\]]gi tshe rdo rje bzhad pa'i phyag rgya 'ching ba de'i tshe/_rdo rje rnon pa'i phyag rgya'o/_/gang gi tshe rdo rje bzhad pa'i phyag rgya 'ching ba de'i tshe/_slob dpon gyis rdo rje chos kyi phyag rgya bcing bar bya'o/_/de lta bus ni rdo rje sems dpa' la sogs pa'i sems dpa' rnams dgongs par mdzad par 'gyur ro/_/_
[\[128b.3\]]de nas babs pa de'i lce la hUM las rdo rje rtse lnga pa dkar po bsams la/_smros shig rdo rje zhes brjod par bya'o/_/de nas mngon par 'dod pa thams cad smra bar 'gyur ro/_/de nas phreng ba dor ba de blangs nas mgo bo la bcing ngo /_/de nas gdong g.yogs bkrol la dkyil 'khor bstan nas/_
[\[128b.4\]]sems ma rdo rje ma'i phyag rgya bcing du bcug la tiSh+Tha badzra zhes bya ba la sogs pas de'i snying gar dgrol du gzhug go/_/rdo rje'i byin gyis brlabs pa'i bum pa'i nang gi dri chu dang zhes bya ba la sogs pa la/_phyi'i dkyil 'khor gyi phyi rol du zla ba'i dkyil 'khor bris la/_slob ma rdo rje
[\[128b.5\]]sems dpar bskyed nas byin gyis brlabs la/_zla ba'i dkyil 'khor de'i steng du rdo rje sems dpa'i phyag rgya chen po'i rdo rje dang dril bu 'dzin pa de bzhag la/_dril bu dkrol zhing /_dri dang /_bdug pa dang /_me tog dang /_lha bshos dang /_mar mes yang dag par mchod de/_gtor
[\[128b.6\]]ma byin nas bkra shis kyi tshigs su bcad pa 'don zhing /_rnam par rgyal ba'i bum pa las rdo rje khu tshur gyis chu blangs la de dang /_oM badzra a b+hi Shiny+tsa zhes bya ba'i sngags 'dis spyi bo nas dbang bskur bar bya'o/_/de nas phyag rgya dang phreng ba gang yang rung ba cig bcings la zhes bya ba la/_
[\[128b.7\]]dbang bskur ba thams cad kyi spyi'i cho ga brjod par bya ste/_de bzhin gshegs pa thams cad kyi ni rdo rje rin chen gyi phyag rgya'i phreng bas dbang bskur ba yin no/_/dpal rdo rje sems dpa' la sogs pa de bzhin gshegs pa'i rigs rnams kyi ni rdo rje dbyings kyi dbang phyug ma la sogs pa
[\[129a\]]
[\[129a.1\]]sangs rgyas kyi phyag rgya rnams kyi phreng bas dbang bskur ba'o/_/rdo rje'i rigs la ni sangs rgyas kyi phreng bas te de'i phreng ba dang /_rdo rje'i phreng bas so/_/de yang rdo rje ti rIrnyi ri'i phyag rgya dang /_dpal he ru ka'i dam tshig gi phyag rgyas dbang bskur ro/_/'gro ba 'dul
[\[129a.2\]]ba'i dum bu la ni/_rdo rje chos ma'i phyag rgyas 'od dpag tu med pas dbang bskur ro/_/don thams cad grub pa'i dum bu la ni/_rdo rje rin po che'i myu gus rdo rje rin chen gyis dbang bskur ro/_/las kyi rigs la ni rdo rje las kyi dam tshig gi phyag rgyas sna tshogs rdo rje'i phreng bas dbang bskur
[\[129a.3\]]ro/_/oM gyis rang gi mtshan ma lag par bzhag la zhes bya ba ni phreng bas dbang bskur pa'i rjes thogs la'o/_/de bzhin gshegs pa'i dbang bskur ba la ni/_de bzhin gshegs pa'i rdo rje dang /_rdo rje dril bu'o/_/de bzhin gshegs pa'i rigs kyi dbang bskur ba la ni/_dang
[\[129a.4\]]po'i rdo rje dril bu la'o/_/rdo rje hUM mdzad kyi rigs la ni/_/rdo rje gnod sbyin gyi rdo rje 'bar ba dang /_rdo rje dril bu 'bar ba'o/_/pad+ma'i rigs 'gro ba 'dul ba'i dum bu la ni/_rdo rje pad+ma dang /_rdo rje pad+ma'i dril bu'o/_/nor bu'i rigs don thams cad grub pa'i dum bu la ni/_rdo rje rin po
[\[129a.5\]]che dang /_dril bu rdo rje rin po che'o/_/las kyi rigs la ni rtse mo bcu gnyis pa sna tshogs rdo rje dang /_de'i dril bu'o/_/phyi'i rdo rje'i rigs rnams kyi ni rdo rje rtse gsum pa dang /_des mtshan pa'i rdo rje dril bu ste/_'di dag ni rang gi mtshan ma ste/_de dag ni/_sangs rgyas rnams kyi rdo rje'i dbang /_/_
[\[129a.6\]]di ring khyod la bskur bar 'gyur/_/sangs rgyas kun gyis rab grub phyir/_/rdo rje 'di ni khyod kyis long /_/oM badzra a d+hi pa ti s+t+waM a b+hi Shiny+tsA mi tiSh+Tha badzra sa ma ya s+t+waM zhes bya ba 'dis lag par sbyin par bya'o/_/byang chub sems gang de rdo rje/_/shes rab dril bu zhes bshad do/_/zhes gsungs
[\[129a.7\]]pas na/_rdo rje'i dbang bskur bas ni rdo rje ye shes kyi dbang bskur ba gsungs pa yin no/_/sangs rgyas kun du zhes bya ba ni/_rdo rje'i dbang bskur ba 'di ni byang chub kyi sems kyi rang bzhin yin pas/_rdo rje 'di ni sangs rgyas thams cad nyid yin no/_/rab grub phyir/_rdo rje 'di ni khyod kyis long /_/_
[\[129b\]]
[\[129b.1\]]zhes bya ba ni gang gi phyir rdo rje 'di ni sangs rgyas thams cad kyi ngo bo nyid yin pa de'i phyir rab grub phyir te sangs rgyas nyid dang rdo rje sems dpa' nyid la sogs pa thob cing bskyed par bya ba'i phyir/_rdo rje 'di ni khyod kyis long shig ces pa ste zung zhes pa'o/_/badzra a d+hi ba ti zhes bya ba ni bdag
[\[129b.2\]]por gyur pa ste/_bag chags dang bcas pa'i nyon mongs pa thams cad spangs pas khams gsum gyi chos kyi rgyal por gyur pa thob pa'o/_/tiSh+Tha badzra zhes bya ba ni sgrub pa po'i rgyud 'dir dbang bskur ba'i tshul gyis bzhugs shig ces bya ba sngon du 'gro bas rdo rje la bod pa'o/_/sa ma
[\[129b.3\]]ya staM zhes bya ba ni khyod de bzhin gshegs pa thams cad kyis kyang 'da' bar mi mdzad pa yin pas de'i phyir rdo rje la bzhugs shig ces pa'o/_/rdo rje ming gi dbang gis dbang bskur bar bya'o zhes bya ba ni me tog gi phreng ba'i dbang bskur ba dang /_phyag rgya'i phreng ba'i dbang bskur ba dang /_
[\[129b.4\]]rdo rje'i dbang bskur ba dang /_bdag po'i dbang bskur ba dang /_ming gi dbang bskur ba la sogs pa 'di dag thams cad kyis kyang phyir mi ldog pa'i sa bon bskyed pa'i phyir yin pas sdom pa bzung ba dang /_sdom pa ma bzung ba'i spyi'i dbang bskur ba yin no/_/slob dpon du dbang
[\[129b.5\]]bskur bar 'os pa rnams kyi ni khyad par 'di yod par bshad de/_slob dpon du dbang bskur bar 'os pa dkyil 'khor chen por bcug la/_dkyil 'khor gyi de kho na nyid dang /_lha'i de kho na nyid dang /_slob dpon gyi las thams cad bslab par bya ste/_'di tsam gyis ni gsang ba'i dbang
[\[129b.6\]]bskur bas dbang bskur ba yin no zhes bcom ldan 'das rdo rje 'dzin pas gsungs so/_/de la dkyil 'khor gyi de kho na nyid ni 'di yin te/_mi mnyam med pas zur bzhi ste/_/dran dang dbang po'i sgo bzhi yin/_/bsam gtan rnams kyis rta babs bzhi/_/ting 'dzin khyams su
[\[129b.7\]]bshad pa yin/_/kha khyer la brten rdo rje'i mchog_/lha mos mchod pa gzugs rnams yin/_/sna tshogs pa yi rgyan rnams kun/_/bsam pa thams cad rdzogs byed pa'o/_/gdul bya bskyod pa sna tshogs mchog_/dam chos mchog ni kun du 'gro/_/rlung gis bskyod pa sna tshogs
[\[130a\]]
[\[130a.1\]]mchog_/dar 'phan dril bu sgra sgrogs yin/_/me long ye shes rtag me tog_/byang chub yan lag me tog phreng /_/dra ba dra phyed rin chen mchog_/nyi ma zla bar yang dag ldan/_/kun grub mi zad bde ba ste/_/bde ba chen po zhes bshad pa'o/_/phyi'i dkyil
[\[130a.2\]]'khor gyi de kho na nyid do/_/de yi nang rim dag gi thig_/dkyil 'khor brgyad pa 'dra ba ni/_'di ni rnam par thar pa brgyad/_/dngos grub kun gyis bde ba ster/_/theg pa chen po byang chub sems/_/mdo sde'i 'khor lo bskor bas na/_/rdo rje'i thig gis yongs bskor bar/_/_
[\[130a.3\]]rdo rje'i 'khor lo yang dag bri/_/rnam par snang mdzad dang /_mi bskyod pa dang /_rin chen 'byung ldan dang /_'od dpag tu med pa dang /_don yod par grub pa'i dkyil 'khor ni/_thabs rnam pa lnga bstan pa'i phyir/_shel dang /_baiDUr+ya dang /_gser dang /_pad+ma rA ga dang /_ma rgad
[\[130a.4\]]kyi mdog can lta bu ste zlum po'o/_/de la dbus ma shel lta bu'i mdog can ni/_bcom ldan 'das rnam par snang mdzad kyi dkyil 'khor te/_byang chub kyi sems rnam par dag pa ston pa yin no/_/gnyis pa baiDUr+ya'i mdog can ni mi bskyod pa'i dkyil 'khor te/_bsdu ba'i
[\[130a.5\]]dngos po bzhi ston par byed pa yin no/_/gsum pa gser gyi mdog can ni rin chen 'byung ldan gyi dkyil 'khor te/_bsod nams dang ye shes kyi tshogs ston par byed pa yin no/_/bzhi pa pad+ma rA ga'i mdog can ni 'od dpag tu med pa'i dkyil 'khor te/_mi dmigs pa'i thugs rje
[\[130a.6\]]chen po dang /_ting nge 'dzin dang /_gzungs dang /_rnam par thar pa la sogs pa ston par byed pa yin no/_/lnga pa ma rgad kyi mdog can ni don yod par grub pa'i dkyil 'khor te/_sems can smin pa dang grol bar byed pa'i byang chub sems dpa'i lam 'bras bu dang bcas pa thob
[\[130a.7\]]pa las byung ba'i theg pa gzhan gyi lta ba dang bral ba yin no zhes bya ba ni dkyil 'khor zhes bya ba'i mdos ston pa yin no/_/kha dog lnga bo ni de bzhin gshegs pa rnams sems can gyi khams la pha rol tu phyin pa drug gis chags par mdzad pa yin no zhes ston par byed pa'o/_/bum
[\[130b\]]
[\[130b.1\]]pa ni gang gi tshe bcom ldan 'das de bzhin gshegs pa thams cad las gnyis su med pa'i ye shes kyi bdud rtsi gsol ba de ston par byed pa yin la/_bum pa gang ba ni 'di ni byang chub thob par byed pa'i bsod nams dang ye shes kyi tshogs yongs su rdzogs pa yin no zhes ston pa yin
[\[130b.2\]]no/_/gang du bzlas par yang dag bshad/_/de nyid brtson par yang dag bshad/_/gang phyir dri ni yang dag bshad/_/grags pa'i dri ni bla na med/_/rdzu 'phrul byug pa gang yin pa/_/tshul khrims dri ni bla med pa'o/_/bza' ba rnam pa sna tshogs ni/_/chos kyi zas ni bla med yin/_/_
[\[130b.3\]]lha yi gar bshad sna tshogs pa/_/rtog pa thams cad rnam 'phel ba/_/grong khyer du ni gang bshad pa/_/de nyid thar pa'i grong khyer bzang /_/dkyil 'khor du ni gang bshad pa/_/chos kyi rang bzhin grong khyer yin/_/zhes bcom ldan 'das kyis gsungs so/_/yang mi'u
[\[130b.4\]]thung lta bu zhal bzhi pa gsus khyim che ba/_ral pa can dkyil 'khor gyi bdag po'i yon tan dang ldan pa/_tshogs lta bu zhal bzhi pa de dkyil 'khor gyi sgor yongs su gyur pas gdul bya rnams rang gi skur bzhugs par mdzad pa'i phyir de rnams kyang sdig pa sel zhing sangs rgyas
[\[130b.5\]]kyi yon tan skyed par mdzad pas bzhugs par gsang ba'i dkyil 'khor gyi gzugs can bsgom par bya'o/_/de la lha rnams kyi de kho na nyid sum cu rtsa bdun te/_de brjod par bya'o/_/dkyil 'khor thams cad kyi dbus su bzhugs pa ni bcom ldan 'das rnam par snang mdzad de/_
[\[130b.6\]]sangs rgyas thams cad gcig tu bsdus par gyur pa mi bskyod pa la sogs pa'i tshul gyis mdzes par snang ba yin no/_/bcom ldan 'das rnam par snang mdzad kyi byang chub kyi mtshan nyid can gyi thugs gang yin pa de ni de bzhin gshegs pa mi bskyod pa'o/_/bcom ldan 'das
[\[130b.7\]]mi bskyod pa de nyid rnam pa bzhir 'dod de/_de'i rgyu'i gnas skabs kyi byang chub kyi thugs dang /_'bras bur gyur pa'i thugs gang yin pa de ni rdo rje sems dpa'o/_/de nyid kyi bsdu ba'i dngos po bzhi'i spyod pa dang /_'bras bu'i thugs ni rdo rje rgyal po'o/_/de nyid kyi sems can smin pa
[\[131a\]]
[\[131a.1\]]dang grol bar mdzad pa'i thugs gang yin pa dang /_de bzhin du lam bsgom pa dang /_'bras bu'i rang bzhin gyi thugs gang yin pa de ni rdo rje chags pa'o/_/de nyid kyi pha rol tu phyin pa drug gi spyod pa dang 'bras bu'i thugs gang yin pa de ni rdo rje legs pa'o/_/_
[\[131a.2\]]bcom ldan 'das rnam par snang mdzad kyi sbyin pa'i pha rol tu phyin pa gang yin pa de ni de bzhin gshegs pa rin chen 'byung ldan no/_/rin chen 'byung ldan de yang nor dang /_mi 'jigs pa dang /_byams pa dang /_chos kyi sbyin pa'i tshul gyis rnam pa bzhir 'gyur ro/_/de la nor sbyin
[\[131a.3\]]pa'i spyod pa dang /_nor sbyin pa'i spyod pa'i 'bras bu gang yin pa de ni rdo rje rin chen no/_/mi 'jigs pa sbyin pa dang /_mi 'jigs pa sbyin pa'i 'bras bu gang yin pa de ni rdo rje nyi ma'o/_/byams pa'i sbyin pa'i spyod pa dang /_byams pa'i sbyin pa'i 'bras bu gang yin pa de ni rdo rje
[\[131a.4\]]dpal lo/_/chos kyi sbyin pa dang /_chos kyi sbyin pa'i 'bras bu gang yin pa de ni rdo rje bzhad pa'o/_/bcom ldan 'das rnam par snang mdzad kyi shes rab kyi pha rol tu phyin pa gang yin pa de ni/_de bzhin gshegs pa 'od dpag tu med pa'o/_/bcom ldan 'das 'od dpag tu med
[\[131a.5\]]pa'i chos thams cad rang bzhin gyis rnam par dag pa'o zhes thugs rtse gcig pa nyid kyi rnam pa'i shes rab kyi spyod pa dang /_de'i 'bras bu gang yin pa de ni rdo rje chos so/_/nyon mongs pa dang shes bya'i sgrib pa spong bar byed pa'i phyir shes rab bsgom pa dang de'i 'bras bu gang yin pa de ni
[\[131a.6\]]rdo rje rnon po'o/_/rdo rje dbyings la sogs pa'i dkyil 'khor sprul pa'i rnam pa'i shes rab dang /_de'i 'bras bu gang yin pa de ni rdo rje rgyu'o/_/'od dpag tu med pa de nyid kyi so so yang dag par rig pa bzhi'i rang bzhin gyis shes rab kyi spyod pa gang yin pa dang /_de'i 'bras
[\[131a.7\]]bu gang yin pa de ni rdo rje smra ba'o/_/bcom ldan 'das rnam par snang mdzad kyi brtson 'grus kyi pha rol tu phyin pa gang yin pa de ni de bzhin gshegs pa don yod grub pa'o/_/bcom ldan 'das don yod par grub pa de yang rnam pa bzhi ste/_don yod par grub pa des
[\[131b\]]
[\[131b.1\]]sangs rgyas sprul pa'i phyir/_brtson 'grus gang bsgom pa'i spyod pa'am/_sems can yongs su smin par bya ba'i spyod pa dang /_de dag gi 'bras bu gang yin pa de ni rdo rje las so/_/theg pa gzhan 'dod pa'i sems kyi 'jigs pa las sems srung ba'i brtson
[\[131b.2\]]'grus gang yin pa dang /_de'i 'bras bu gang yin pa de ni rdo rje srung ba'o/_/chos rnams rang bzhin gyis 'od gsal ba gdod nas dag pa/_nam mkha' dang mnyam pa zhes bya bar so sor rtog pa'i brtson 'grus bsgom pa 'dis/_'dod chags la sogs pa'i nyon mongs pa
[\[131b.3\]]dang /_nye ba'i nyon mongs pa za ba dang /_gdug pa thams cad za ba dang /_de'i 'bras bu gang yin pa de ni rdo rje gnod sbyin no/_/de bzhin gshegs pa thams cad kyi sku dang /_gsung dang /_thugs rdo rje'i rang bzhin du bsgom pa'i brtson 'grus dang /_de'i 'bras bu gang yin
[\[131b.4\]]pa de ni rdo rje khu tshur ro/_/bcom ldan 'das rnam par snang mdzad kyi byang chub kyi thugs bsdus par gyur pa gang yin pa de ni rdo rje sems ma'o/_/sbyin pa'i pha rol tu phyin pa bsdus par gyur pa gang yin pa de ni rdo rje rin chen ma'o/_/shes rab kyi pha rol tu phyin pa bsdus par gyur pa
[\[131b.5\]]gang yin pa de ni rdo rje chos ma'o/_/brtson 'grus kyi pha rol tu phyin pa bsdus par gyur pa gang yin pa de ni rdo rje las ma'o/_/de nyid kyi sbyin pa dang /_tshul khrims dang /_bzod pa dang /_brtson 'grus dang /_shes rab dang /_bsam gtan dang /_smon lam dang /_thabs kyi
[\[131b.6\]]pha rol tu phyin pa gang yin pa de ni lha mo sgeg mo dang /_phreng ba mo dang /_glu ma dang /_gar ma dang /_bdug pa ma dang /_me tog ma dang /_mar me ma dang /_byug pa ma yin no/_/bcom ldan 'das rnam par snang mdzad kyis byang chub kyi thugs bskyed nas thar pa'i grong khyer chen por
[\[131b.7\]]sems can 'dren par mdzad pa'i phrin las gang yin pa de ni rdo rje lcags kyu'o/_/byang chub kyi spyod pa'i zhags pas sems can gzhug par mdzad pa gang yin pa de ni rdo rje zhags pa'o/_/byang chub kyi bsam gtan gyis theg pa gzhan 'dod pa las sems rab tu dral te 'ching bar
[\[132a\]]
[\[132a.1\]]mdzad pa gang yin pa de ni rdo rje lcags sgrog go/_/bcing ba 'bebs pas rjes su chags par mdzad pa gang yin pa de ni rdo rje 'bebs pa yin no/_/de skad du yang rdo rje lcags kyu la sogs pa dbang du mdzad nas/_byang chub sems dang de bzhin sbyin/_/bsam
[\[132a.2\]]gtan sangs rgyas rjes mnyes byed/_/ces gsungs pa yin no/_/byams pa la sogs pa'i byang chub sems dpa' rnams ni/_dam pa'i chos kyi grong khyer yongs su skyong ba'o/_/de la 'di dag thams cad ni slob dpon gyi las yin te/_sems dpa' che yi phyag rgya cher/_/_
[\[132a.3\]]bsgom zhing byin gyis rlob bgyid cing /_/dkyil 'khor gyi ni dbus nyid du/_/ci rigs par ni mchis nas kyang /_/phyag rgya la gnas de bzhin langs/_/kun du rnam par bltas nas ni/_/rdo rje sems dpa' zhes brjod nos/_/bsgyings pa'i tshul gyis yongs su
[\[132a.4\]]bskor/_/zhes bya ba nas/_bdag ming 'di zhes bgyi ba yi/_/rdo rje slob dpon dka' thub ches/_/sems can kun la sman slad du/_/slob ma rnams ni gzhug par bgyi/_/zhes gang bshad pa 'di dag thams cad ni slob dpon gyi las yin no/_/dbang bskur
[\[132a.5\]]ba'i cho ga rgyas par brjod par bya ste/_rtsa ba'i dkyil 'khor las khru gnyis tsam dor bar shar sgor bltas la/_dkyil 'khor dbus ma'i phyed kyi tshad tsam du zur bzhi pa sgo nub tu btod pa'i dkyil 'khor tshon sna lngas bris pa/_de'i dbus su pad+ma 'dab ma brgyad pa/_de'i
[\[132a.6\]]steng du dpal rdo rje sems dpa'i rdo rje rtse lnga pa/_kha dog dmar po 'od zer gyi phreng ba dang ldan pa bri bar bya'o/_/de bzhin du lho dang /_nub dang /_byang gi sgor bltas pa/_kun nas zlum por dkyil 'khor gzhan dag bris la/_de'i dbus su pad+ma 'dab ma brgyad pa'i steng du rdo rje
[\[132a.7\]]rin po che dang /_rdo rje pad+ma dang /_sna tshogs rdo rje go rims ji lta ba bzhin bris la/_dkyil 'khor de rnams rtsa ba'i dkyil 'khor bzhin yang dag par mchod nas/_de rnams la rdo rje gnod sbyin yongs su bzlas pa'i seng ge'i gdan nam khri la zla ba'i dkyil 'khor dar gyis g.yogs
[\[132b\]]
[\[132b.1\]]pa gzhag par bya'o/_/de nas slob ma rnam par snang mdzad la sogs pa'i de bzhin gshegs par byin gyis brlabs la/_shar phyogs kyi sgo'i dbang bskur ba'i dkyil 'khor du rnam par snang mdzad la sogs pa'i phyag rgya chen pos seng ge'i gdan la bzhag la/_seng ge'i gdan
[\[132b.2\]]gyi steng du bla re bre ba dang /_g.yas logs su dar dang me tog gi phreng bas brgyan pa dang /_gdugs mdog dkar po rin po che'i tog can la/_oM mngon par bzlas pa gzhag pa dang /_g.yon logs su dar sna tshogs pa'i rgyal mtshan dang /_ba dan sna tshogs la nam mkha' mdzod
[\[132b.3\]]kyi sngags bzlas pa gzhag par bya'o/_/de nas slob ma la mchod yon byin la/_mchod pa lngas kyang mchod/_dung dang /_rnga rings dang /_rnga bo che dang /_zangs dung la sogs pa rol mo'i phyag rgyas byin gyis brlabs pa dang /_gar dang /_glu dang /_rol mo la sogs pas kyang de yang
[\[132b.4\]]dag par mchod la bkra shis kyi tshigs su bcad pa brjod par bya'o/_/de nas sbyor ba 'dis mi bskyod pa la sogs pa'i bum pa bzhis dbang bskur bar bya'o/_/oM badzra satwa hUM/_oM badzra a b+hi Shiny+tsa/_oM badzra rat+na hUM/_oM badzra a b+hi Shiny+tsa/_oM badzra d+har+m+ma hUM/_oM badzra a b+hi
[\[132b.5\]]Shiny+tsa/_oM badzra kar+m+ma hUM/_oM badzra a b+hi Shiny+tsa/_de nas badzra bid swA hA/_zhes bya ba dam tshig gi phyag rgyas yongs su bzung ba'i me tog gi lcug ma la stong rtsa brgyad bzlas pa'i rnam par snang mdzad kyi bum pa de dang /_oM badzra bi ta swA hA/_oM badzra a b+hi Shiny+tsa/_zhes bya bas
[\[132b.6\]]dbang bskur ro/_/de la dam tshig gi phyag rgya ni 'di yin te/_mthe bo gnyis ni bsnol byas la/_/mdzub mo rtse mo bkug nas ni/_/gung mo bsnyams pa'i tshigs su bcad/_/rdo rje thal mo'i 'od kyis brgyan/_/zhes bya ba'o/_/de nas badzra satwa/_badzra rat+na/_badzra
[\[132b.7\]]d+har+m+ma/_badzra kar+m+ma che ge mo zhes bya ba 'di/_a d+hi tiSh+Tha sar+b+ba thA ga ta A tsar+yaM bA swA hA/_zhes bya ba phyag rgya dang bcas pas slob ma'i snying ga dang /_dpral ba dang /_lkog ma dang /_spyi bor byin gyis brlabs la/_yang phyag rgya spyi bor bzhag ste/_lan brgya bzla bar bya'o/_/_
[\[133a\]]
[\[133a.1\]]de nas 'di ni phyag rgya bshad de/_rdo rje bsdams pas legs bzung la/_/snying ga dbus kyi bar na gnas/_/mtheb mnyam tha ma rdo rjer bya/_/rdo rje chen pos yongs su 'phang /_/de nas rdo rje khu tshur gyis rnam par rgyal ba'i bum pa las chu blangs la/_dbang
[\[133a.2\]]bskur bar bya zhing btung ba'i phyir yang sbyin par bya'o/_/oM sar+b+ba ta thA ga ta ma hA yo gI shwa ra hUM/_oM badzra a b+hi Shiny+tsa/_de'i rjes la rdo rje rin chen yongs su bzlas pa'i chos gos dang /_gos dang rgyan thams cad slob ma la byin la/_dri la sogs pas kyang mchod de/_
[\[133a.3\]]badzra rat+na a b+hi Shiny+tsa zhes bya ba dang /_rdo rje rin chen gyi dam tshig gi phyag rgyas dbang bskur la rin po che las byas pa'i rdo rje rin chen gyi cod pan dang dar dpyangs dang /_rdo rje rin chen gyi sngags mngon par bzlas pas dbang bskur la/_de bzhin gshegs pa'i rdo rje dang /_
[\[133a.4\]]bdag po dang ming gi dbang bskur bar bya'o/_/lhag ma ni rdo rje sems dpa'i dbang bskur ba'i cho gas rjes su spyad par bya'o/_/yang de nyid du rdo rje sems dpar byin gyis brlabs la rnal 'byor chen por bshad pa'i tshul gyis rnam par snang mdzad la sogs pa'i dam tshig gi phyag
[\[133a.5\]]rgyas rnam par snang mdzad la sogs pa de'i lus la bkod de/_rdo rje sems dpa'i phyag rgya chen pos seng ge'i khri'i steng du de bzhin du bzhag la/_seng ge'i khri'i steng du bla re bre ba dang /_g.yas logs su dar dang /_me tog gi phreng bas brgyan pa dang /_gdugs dkar
[\[133a.6\]]po rin po che'i tog can la yi ge hUM bzlas pa dang /_g.yon logs su dar sna tshogs pa'i rgyal mtshan dang /_ba dan sna tshogs la nam mkha' mdzod yongs su bzlas pa gzhag par bya'o/_/de nas slob ma la mchod yon byin nas mchod pa rnam pa lngas kyang mchod de/_dung
[\[133a.7\]]dang /_rnga rings dang /_rnga bo che dang /_zangs dung la sogs pa'i rol mo rnams rol mo'i phyag rgyas byin gyis brlabs pa dang /_gar dang /_glu dang /_rtsed mo la sogs pas kyang de la mchod nas slob ma las yon gyi mchog blangs nas rdo rje sems dpa'i sku gzugs spyi bor
[\[133b\]]
[\[133b.1\]]bzhag ste bkra shis kyi tshigs su bcad pa gdon par bya'o/_/de nas shar sgo'i bum pa dang /_bum pa gang bas kyang dbang bskur bar bya'o/_/de'i rjes la sbyor ba 'dis rdo rje khu tshur gyis rnam par rgyal ba'i bum pa las chu blangs la/_dbang bskur zhing btung ba'i phyir yang
[\[133b.2\]]blud par bya'o/_/oM badzra aM ku sha/_oM badzra a b+hi Shiny+tsa/_zhes bya ba nas/_badzra satwa/_oM badzra a b+hi Shiny+tsa zhes bya ba'i bar dang /_oM ma hA su kha badzra satwa dzaHhUM baM hoHsu ra ta s+t+waM zhes brgya rtsa brgyad bzlas la/_dang po'i rdo rje bcings nas de'i spyi bor gzhag go/_/de nas
[\[133b.3\]]rdo rje sems dpa'i sku gzugs gsal la der dar dmar po dang rgyan rnams la rdo rje rin chen bzlas pa byin la/_rdo rje dbyings kyi dbang phyug ma la sogs pa sangs rgyas rnams kyi phyag rgyas dbang bskur nas/_sangs rgyas lnga'i rin po che'i cod pan lugs ma'am brkos pa'am/_
[\[133b.4\]]bris pa rin po che 'am/_de las gzhan pa'i rgyu las byas pa dang /_dar dpyangs la rdo rje dbyings kyi dbang phyug ma la sogs pa bzlas pa dang /_rdo rje rin chen kyang bzlas pas dbang bskur ro/_/de nas rdo rje dang /_bdag po dang /_ming gi dbang bskur la/_me tog
[\[133b.5\]]la sogs pa dang /_sgeg mo la sogs pas slob ma mchod la/_rin po che'i thur ma'am/_gser gyi thur ma bri'i sgras byin gyis brlabs pa thogs la/_mdun du 'dug ste de'i mig g.yas pa 'byed pa ltar byed cing 'di skad ces brjod par bya'o/_/ji ltar mig
[\[133b.6\]]mkhan rgyal po yis/_/'jig rten ling tog bsal ba ltar/_/bu khyod kyis ni mi shes pa/_/rab rib rgyal ba rnams kyis bsal/_oM badzra ne tra a pa ha ra pa Ta laM hrIH/_de nas me long la/_AHbadzra satwa zhes bya ba'i sngags mngon par bzlas la bstan cing chos kyi mtshan nyid
[\[133b.7\]]bshad par bya'o/_/chos rnams gzugs brnyan lta bu ste/_/dag cang gsal la rnyog pa med/_/gzung du med cing brjod du med/_/rgyu dang las las kun du byung /_/ngo bo nyid med gnas med par/_/de ltar chos ni shes nas su/_/sems can don la mnyam med
[\[134a\]]
[\[134a.1\]]byos/_/'on te sangs rgyas sras su skye/_/yi ge hos mda' drug dang ldan pa'i gzhu byin la/_'di skad ces brjod par bya ste/_'dis de bzhin gshegs pa thams cad mnyes par gyis shig ces bsgo la/_ho zhes bya ba'i snying po 'dis phyogs bzhi dang /_
[\[134a.2\]]steng dang 'og tu mda' 'phen pa'i tshul du byed du gzhug go/_/de nas AHbadzra satwa zhes bya ba me long la bzlas pa nye bar bstan cing 'di skad ces brjod par bya'o/_/rdo rje sems dpa' me long sbyin/_/dag cing gsal la rnyog pa med/_/sangs rgyas kun bdag rang nyid ni/_/_
[\[134a.3\]]bu khyod kyi ni snying la bzhugs/_/gang 'di de bzhin gshegs pa thams cad kyi bdag po byang chub kyi sems ni 'di yin par shes par byos shig ces kyang brjod par bya'o/_/badzra he tu maM zhes bya bas de'i rkang pa gnyis kyi bar du 'khor lo gzhag pa dang /_badzra b+hA Sha raM zhes bya bas
[\[134a.4\]]de'i lag pa g.yas par dung byin la 'di skad ces brjod par bya'o/_/deng nas brtsams te sems bskyed pa tsam gyis chos kyi 'khor lo skor cig_/de ring phan chad 'jig rten la/_/skyob pa rnams kyis 'khor lo bskor/_/chos kyi dung ni bla med pas/_/kun du ma lus
[\[134a.5\]]gang bar gyis/_/som nyi yid gnyis mi bya zhing /_/dogs pa med pa'i sems kyis su/_/gsang sngags spyod pa'i tshul gyi mchog_/'jig rten 'di la rab tu sgrogs/_/de ltar byas nas sangs rgyas la/_/phan 'dogs drin du gzo zhes bya/_/rdo rje 'dzin pa de kun kyang /_/_
[\[134a.6\]]kun du khyod la srung bar byed/_/de nas/_'jig rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/chos kyi 'khor lo rab tu bskor/_/'jig rten kun la thams cad du/_/sems can kun la phan pa'i phyir/_ji ltar
[\[134a.7\]]sna tshogs 'dul 'gyur ba/_/rdo rje'i 'khor lo rab tu bskor/_/yang 'phags pa nam mkha'i snying por byin gyis brlabs la/_de'i phyag rgya chen pos lho'i phyogs kyi dbang bskur ba'i dkyil 'khor du bzhag la/_rin chen 'byung ldan gyi rigs kyi bum pas de bzhin du
[\[134b\]]
[\[134b.1\]]dbang bskur bar bya'o/_/badzra pA sha/_oM badzra a b+hi Shiny+tsa zhes bya ba nas/_badzra rat+na/_oM badzra a b+hi Shiny+tsa zhes bya ba'i bar gyis so/_/de nas rnam par rgyal ba'i bum pa'i chus de bzhin du dbang bskur ro/_/de nas rdo rje rin chen gyi dam tshig gi phyag rgya bcings la/_slob
[\[134b.2\]]ma de dbang bskur ba'i gnas su bzhag la/_snying po 'di lan stong rtsa brgyad bzlas par bya'o/_/oM badzra rat+na a b+hi Shiny+tsa/_rat+na a b+hi ba ti b+ha ba tA Da/_de nas der gos ser po dang rgyan thams cad la badzra rat+na zhes bzlas pa byin la/_rdo rje rin chen gyi myu gu'i phyag rgya'i dbang bskur ba byin
[\[134b.3\]]nas/_rin po che la sogs pa las byas pa'i rin po che'i cod pan la/_rdo rje rin chen myu gu bzlas pa des rin po che'i cod pan dang /_dar dpyangs kyi dbang bskur la/_rdo rje nor bu rin po che'i bdag po dang /_ming gi dbang bskur bas kyang dbang bskur bar bya'o/_/yang de bzhin du
[\[134b.4\]]mchod pa rnam pa lnga dang /_sgeg mo la sogs pas yang dag par mchod la/_rdo rje sems dpa'i dbang bskur ba'i cho ga thams cad 'dir rjes su spyad nas/_'jig rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/nor bu'i
[\[134b.5\]]'khor lo rab tu bskor/_/zhes de la rjes su gnang ba sbyin par bya'o/_/de nas rdo rje chos su byin gyis brlabs la/_phyag rgya chen pos de nub phyogs kyi dbang bskur ba'i dkyil 'khor du ji lta ba bzhin du bzhag la/_'od dpag tu med pa'i rigs kyi bum pas de bzhin du dbang bskur bar
[\[134b.6\]]bya ste/_badzra spo Ta/_oM badzra a b+hi Shiny+tsa zhes bya ba nas/_de bzhin badzra d+har+m+ma/_oM badzra a b+hi Shiny+tsa zhes bya ba'i bar gyis so/_/de nas rnam par rgyal ba'i bum pa'i chus de bzhin du dbang bskur ro/_/de nas rdo rje rin chen yongs su bzlas pa'i gos dkar mo dang /_rgyan thams cad de
[\[134b.7\]]la byin la/_dri la sogs pas mchod de/_rdo rje chos kyi dam tshig gi phyag rgya bcings la 'od dpag tu med pa'i dbang bskur bas dbang bskur bar bya'o/_/de nas yang de bzhin gshegs pa 'od dpag tu med pa dang ldan zhing pad+ma'i phreng ba dang bcas pa'i cod pan can dang /_/dar dpyangs
[\[135a\]]
[\[135a.1\]]kyi dbang gis dbang bskur la/_rdo rje chos ma dang /_rdo rje rin chen bzlas pa'i rdo rje pad+ma'i phyag rgyas dbang bskur ba dang /_bdag po'i dbang bskur ba yang byin la/_oM pad+ma mA le a b+hi Shiny+tsa lo ke shwa raM saM ba rahrIH zhes bya ba sa lan stong rtsa brgyad bzlas pa'i pad+ma'i phreng
[\[135a.2\]]ba de'i mgo la bcing bar bya'o/_/de nas ming gi dbang bskur bas de'i dbang bskur la/_mchod pa rnam pa lnga dang /_sgeg mo la sogs pa mchod pa rnam pa brgyad kyis yang dag par mchod la/_rin po che'i thur ma la sogs pa'i cho ga thams cad rjes su spyad par bya'o/_/'jig
[\[135a.3\]]rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/pad+ma'i 'khor lo rab tu bskor/_/zhes de la rjes su gnang ba sbyin par bya'o/_/de nas rdo rje las su byin gyis brlabs nas/_phyag rgya chen po des byang phyogs kyi dbang
[\[135a.4\]]bskur ba'i dkyil 'khor ji lta ba bzhin bzhag la/_don yod par grub pa'i rigs kyi bum pas/_badzra A be sha/_oM badzra a b+hi Shiny+tsa zhes bya ba nas/_de bzhin du badzra kar+m+ma/_oM badzra a b+hi Shiny+tsa zhes bya ba'i bar gyis dbang bskur ro/_/yang rnam par rgyal ba'i bum pa'i
[\[135a.5\]]chus de bzhin du dbang bskur nas/_rdo rje las kyi dam tshig gi phyag rgyas sna tshogs rdo rje'i phreng ba'i dbang gis dbang bskur la/_rin po che thams cad las byas pa'i sna tshogs rdo rje'i phreng ba'i cod pan dang dar dpyangs kyi dbang oM maM/_rdo rje rin chen mngon par bzlas la de'i
[\[135a.6\]]mgo bor bzhag ste/_sna tshogs rdo rje'i dbang bskur ba dang /_bdag po'i dbang bskur ba dang /_/ming gi dbang bskur ba de la sbyin par bya'o/_/de nas mchod pa rnam pa lnga dang /_/sgeg mo la sogs pas yang dag par mchod de/_/dpal rdo rje sems dpa'i cho ga thams cad rjes su
[\[135a.7\]]spyad par bya'o/_/'jig rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/sna tshogs 'khor lo rab tu bskor/_/zhes de la rjes su gnang ba sbyin par bya'o/_/de nas/_de nyid kyis ni rdo rje gzung /_/chos kyi dril bu dkrol bar
[\[135b\]]
[\[135b.1\]]bya/_/dam tshig gi ni phyag rgya cher/_/byin gyis brlabs nas snying po bzla/_/zhes bya bas bslab par bya'o/_/de la 'di ni de bzhin gshegs pa'i rdo rje gzung ba'i de kho na nyid yin te/_de nyid kyis ni bcom ldan 'das/_/byang chub sems dpa' de bzhin gshegs/_lta ngan
[\[135b.2\]]rnams la phan pa'i phyir/_/mya ngan 'das ni ston par mdzad/_/ma lus 'dul ba la brtson pa/_/brtan zhing nges pa'i go cha bgos/_/shin tu srid pa gnas kyi mchog_/go cha la sogs bgos pas na/_/sangs rgyas chos dang tshogs zhes pa'i/_/dkon mchog gsum po
[\[135b.3\]]nyid du 'gyur/_/srid pa shin tu yang dag grub/_/rnam dag dpal ni byed pa'i mchog_/ces bya ba de kho na nyid 'dis de bzhin gshegs pa'i rdo rje gzung bar bya'o/_/thams cad nam mkha'i mtshan nyid de/_/nam mkha' la yang mtshan nyid med/_/nam mkha' dang mnyam sbyor
[\[135b.4\]]ba yis/_/kun mchog mnyam pa nyid du gsal/_/zhes bya ba 'dis chos kyi dril bu dkrol bar bya'o/_/longs spyod thams cad nyer spyod par/_/bdag nyid kho na ston byed cing /_/dkon mchog gsum mchod dam pa ni/_/bgyi'o zhes ni brjod de mchod/_/ces bya ba 'dis
[\[135b.5\]]de bzhin gshegs pa'i sku'i gsang ba byin gyis brlab par bya'o/_/de nas dngos grub kyi rdo rje'i brtul zhugs sbyin par bya ste/_de la 'di ni rdo rje sems dpa' la sogs pa de bzhin gshegs pa'i rigs kyi rdo rje gzung ba'i de kho na nyid yin te/_thog mtha' med pa'i sems dpa'
[\[135b.6\]]ni/_/rdo rje sems dpa' dga' ba che/_/kun du bzang po kun bdag nyid/_/rdo rje bsnyems tshul bdag po'i bdag_/bcom ldan 'das dpal mchog dang po'i skyes bu'o zhes bya ba de kho na nyid 'dis rdo rje gzung ngo /_/bcom ldan 'das de bzhin gshegs pa srid pa'i bdag
[\[135b.7\]]po/_dam pa kun gyi dbang phyug dam pa de nyid chos kyi mchog gi bka' yang dag par stsol bar mdzad pa ni/_srid pa ngo bo nyid kyis dag_/ngo bo nyid kyis srid bral byas/_/rang bzhin dag pa'i sems dpa' mchog_/srid pa'i mchog ni byed pa yin/_/mchog tu
[\[136a\]]
[\[136a.1\]]gsang ba'i chos nyid 'bebs pa'i dril bus de bzhin gshegs pa thams cad mchod par byas la/_lha rnams yang dag par bsgrubs te dril bu dkrol lo/_/de nas chos thams cad kyi de kho na nyid rab tu rtogs pa 'bebs pas sgrib pa thams cad rnam par dag
[\[136a.2\]]par byed do/_/rdo rje thams cad 'bebs pa dang rab tu bsgrub pa dang /_dbang du bya ba dang yang rab tu sgrub par byed pa 'grub ste/_chos 'dis dril bu dkrol bar bya'o/_/srid pa'i bde ba shin tu che/_/sdug bsngal chen po dag bya'i phyir/_/shin tu bde ba dam pa'i thabs/_/_
[\[136a.3\]]dam tshig 'di ni rtag tu bskyed/_/'dod pa'i longs spyod thams cad ni/_/ci 'dod par ni brten bzhin du/_/rang gi lha yi sbyor ba yis/_/bdag dang gzhan la mchod par bya/_/de bzhin gshegs pa thams cad kyi bla na med pa'i mchog tu gsang ba'i theg pa chen po'i dam
[\[136a.4\]]tshig gi sbyor ba ni bcom ldan 'das kyi dam tshig go/_/de ci'i phyir zhe na 'di ltar/_de bzhin gshegs pa thams cad kyis/_/'da' ba ru ni mi mdzad pa/_/phyag rgya'i dam tshig ces su bsgrags/_/yid kyis gzugs ni brtan phyir ro/_/de la 'di skad ces kyang brjod
[\[136a.5\]]par bya ste/_ji srid 'khor ba'i gnas su ni/_/mkhas mchog 'dug par gyur pa'i tshe/_/de srid mtshungs med sems can don/_/mya ngan mi 'da' byed par nus/_/shes rab pha rol phyin thabs dang /_/ye shes gnas su bsgrubs pas na/_/chos kun rnam par dag
[\[136a.6\]]pa'i phyir/_/'khor ba yongs su dag par 'gyur/_/zhes bya ba 'di'i dam tshig gis de bzhin gshegs pa'i rigs kyi sku'i gsang ba byin gyis brlab par bya'o/_/de la 'di ni rin po che'i rigs kyi 'khor los sgyur ba dang /_de'i rigs kyi rdo rje rin chen gzung ba'i de kho na
[\[136a.7\]]nyid do/_/nyi ma 'di ni dam pa ste/_/kun gzigs de bzhin gshegs pa yin/_/nam mkha'i snying po bcom ldan 'das/_/bsam pa thams cad rdzogs mdzad pa/_/zhes bya ba de kho na nyid 'dis rdo rje rin chen gzung bar bya'o/_/bsam pa thams cad grub rnams kyi/_/_
[\[136b\]]
[\[136b.1\]]bsam pa grub pa dam pa yin/_/de yang 'dod pa rab grub phyir/_/'dod dang thar pa bde ba che/_/zhes bya ba'i chos kyis rin po che'i dril bu dkrol bar bya'o/_/mi phan pa yang sbyin bya zhing /_/'dod dang bde ba thams cad kyis/_/bdag nyid dang ni gzhan rnams kyi/_/bsam
[\[136b.2\]]pa thams cad rdzogs par bya/_/zhes bya ba ni dam tshig gi mchog ste/_'dis rin po che'i rigs kyi sku'i gsang ba byin gyis brlab par bya'o/_/de nas dngos grub kyi rdo rje'i brtul zhugs sbyin par bya'o/_/de la 'di ni pad+ma rigs kyi 'khor los sgyur ba dang /_de'i rigs kyi
[\[136b.3\]]rdo rje pad+ma gzung ba'i de kho na nyid do/_/de nyid kyis ni bcom ldan 'das/_/sangs rgyas spyan ras gzigs dbang phyug_/'dul ba yi ni thabs mdzad pa/_/dga' ba'i rol mos gar mdzad do/_/zhes bya ba'i de kho na nyid 'dis rdo rje pad+ma gzung bar bya'o/_/ji ltar pad+ma
[\[136b.4\]]dmar po 'di/_/tshon gyi nyes pas mi gos pa/_/de bzhin srid gsum dag pa ni/_/gnas kyi nyes pas mi gos so/_/zhes bya ba'i chos 'dis pad+ma'i dril bu dkrol bar bya'o/_/bya ba gang dang gang gis ni/_/'gro ba rnams ni 'dul 'gyur ba/_/pad+ma rigs mchog sbyor
[\[136b.5\]]ba'i bdag_/de dang des ni sbyang bar bya/_/zhes bya ba ni dam tshig ste/_'dis pad+ma'i rigs kyi sku'i gsang ba byin gyis brlab par bya'o/_/de nas brtul zhugs sbyin par bya ste/_oM pad+ma hasta badzra d+har+m+ma tam+ba la ya/_des kyang 'di skad du yang /_rdo rje'i chos nyid ji lta bu lags zhes
[\[136b.6\]]dri bar bya'o/_/de nas 'di la 'di skad ces brjod par bya ste/_ji ltar pad+ma dmar po 'di/_/rigs kyi nyes pas mi gos bzhin/_/thams cad dag par bsgoms na ni/_/de bzhin sdig pa chags mi 'gyur/_/de la 'dir chos nyid ni de yin no/_/rdo rje las kyi de kho na nyid dang /_
[\[136b.7\]]chos dang /_dam tshig dang /_dngos grub kyi rdo rje brtul zhugs ni de bzhin gshegs pa'i rigs su bshad pa yin no/_/de nas slob ma la mtshan brgya rtsa brgyad pas bstod la mchod pa thams cad kyis yang dag par mchod par bya'o/_/de nas rin chen 'byung ldan gyi nga rgyal dang /_gzengs
[\[137a\]]
[\[137a.1\]]bstod pa'i phyag rgyas slob ma thams cad lung bstan par bya'o/_/oM 'di ni ngas khyod lung bstan yin/_/rdo rje sems dpa' de bzhin gshegs/_/srid pa kun du grub pa'i phyir/_/srid pa'i ngan 'gro rnams las bton/_/kye rdo rje de bzhin gshegs pa che ge mo/_
[\[137a.2\]]sid+d+ha sa ma ya s+t+waM b+hur b+hu ba swaH/_de bzhin gshegs pa'i khu tshur bcings te/_g.yon pas chos gos 'dzin pa'i tshul du byas la/_g.yas pa mchog sbyin pa'i tshul du bya'o/_/'di ni gzengs bstod pa'i phyag rgya'o/_/dbugs dbyung ba'i cho ga ni dpal mchog dang po la sogs
[\[137a.3\]]pa'i cho ga las shes par bya'o/_/dkyil 'khor thams cad du 'jug pa'i cho ga rgyas pa'o zhes bya ba ni rigs thams cad kyi dkyil 'khor du 'jug pas nye bar mtshon pa'i cho ga rgyas pa yin pas dkyil 'khor thams cad du 'jug pa'i cho ga rgyas pa zhes bya'o/_/rim pa 'di nyid
[\[137a.4\]]dkyil 'khor thams cad du 'jug pa la sogs pa'i cho gas sbyang ba byas nas/_don gyi dngos grub la sogs pa bsgrub pa la sbyar bar bya'o zhes bstan pa'i phyir/_de nas zhes bya ba la sogs pa gsungs te/_de nas zhes bya ba ni/_sbyang ba byas pa'i rjes thogs la dngos grub
[\[137a.5\]]bsgrub cing bskyed pa'i phyag rgya'i ye shes bslab par bya'o/_/de la don ni gser la sogs pa'o/_/de bskyed pa'i dngos grub ni thob pa ste de nyid grub pa'o/_/de'i phyag rgya ni rdo rje gter gyi tshul la sogs pa'o/_/de'i ye shes ni nges pa'o/_/de bslab par bya ste zhes bya ba ni
[\[137a.6\]]bstan par bya ba'o/_/'di skad ston te man ngag gis de'i phyag rgya shes par 'gyur ba'i phyag rgya bsgom pa bslab pa de de la bstan par bya ste/_de lta bu ni thams cad du yang phyag rgya'i ye shes kyi sgra'i don yin no/_/rdo rje'i dbyibs ni gter gnas pa/_/snying gar yongs su bsgom
[\[137a.7\]]par bya/_/zhes bya ba ni dang por re zhig rang gi lha'i sbyor ba bya'o/_/de nas rang gi snying ga'i zla ba'i steng du yi ge oM gser gyi mdog can las gser gyi bum pa rin po ches yongs su gang ba de'i steng du yi ge hUM las rdo rje gser gyi mdog can bsams la zla ba gcig gam/_zla ba drug
[\[137b\]]
[\[137b.1\]]gam/_lo gcig gi bar du bsgom par bya'o/_/de nas gsal ba nyid du gyur pa dang /_mtshan thog thag bsgoms pa'i rjes la gang du gter yod par re ba'i skas la sogs pa mthong ba dang /_der song la 'byor pa ci yod pas mchod pa la sogs pa bya ba dang /_phyi rol du gtor ma
[\[137b.2\]]byin la rdo rje lcags sgrog gis gter bcing ba dang /_gnas dang zhing skyong bcing ba dang /_bden pa'i byin rlabs kyang byas la bzlas pa dang bsgom pa byas na/_bsgoms sa na gnas pa'i gter ni de'i sa mthong bar 'gyur zhes pa'o/_/rdo rje'i dbyibs ni bris nas kyang /_/nam
[\[137b.3\]]mkha'i ngos la bsgom par bya/_/zhes bya ba la sogs pa la/_snga ma bzhin du rang gi lha'i rnal 'byor byas la dpral bar yi ge khaM las me tog dmar po lta bu'i gter/_de'i steng du yi ge traM las rdo rje dang 'dra bar bskyed la sngags zlos shing yid kyis 'phral ba las phyung ste/_nam
[\[137b.4\]]mkhar yongs su bsgom par bya'o/_/de nas snga ma bzhin du cho ga thams cad byas la yod par re ba'i gnas su de bzhin du rdo rje'i gzugs bris la nam mkhar yongs su bsgom par byas nas/_gang du lhung bar mthong ba der/_/gter yod par ni rnam par bshad/_/blo ldan mi yi
[\[137b.5\]]rdo rje'i dbyibs/_/zhes bya ba la sogs pa la/_de bzhin du rang gi lha'i rnal 'byor byas la/_rang gi lce la yi ge pa gur gum gyi mdog can de'i steng du hrIH mdog ser po las rdo rje bsam par bya'o/_/de nas snga ma bzhin du bsgom pa dang bsgrub pa byas la gang du yod par re ba
[\[137b.6\]]der song ste/_de bzhin du bden pa'i tshig byas nas/_blo ldan mi yi rdo rje'i dbyibs/_/lce yi steng du bsgoms na ni/_/'di na yod ces bdag nyid kyis/_/bden pa nyid du smra bar 'gyur/_/zhes pas byin gyis brlabs pa'i lces rtog pa med pa'i tshul gyis smra bar byed do/_/bdag
[\[137b.7\]]gi lus ni thams cad la/_/zhes bya ba la sogs pa la de bzhin du bdag la byin gyis brlabs pa la sogs pa byas nas/_yi ge a mdog ser po las sna tshogs rdo rjer bdag nyid bsams la bsgom pa de byas nas bsgrub par bya ba'i gter gyi gnas su bden pa'i byin rlabs byas te/_
[\[138a\]]
[\[138a.1\]]de yang de bzhin du bsgoms la gang gi tshe/_babs par gyur nas gang gnas pa/_/gter ni de na yod par bshad/_/ces bya'o/_/de nas dang por brkos la de'i rjes la blangs na su yang bgegs byed par mi 'gyur ro zhes bcom ldan 'das kyis gsungs so/_/de nas
[\[138a.2\]]rdo rje rdzu 'phrul te/_sems kyi 'byor pa nyid gang yin pa'o/_/de'i dngos grub ste de nyid grub pa'o/_/de'i phyag rgya ni 'og nas bshad pa'i rdo rje dbab pa zhes bya ba la sogs pa'o/_/de'i ye shes ni nges pa ste/_de bslab par bya zhes bya ba ni bstan par bya ste/_rang gi lha'i rnal
[\[138a.3\]]'byor byas nas rdo rje phra mo bsgom pa zla ba gnyis kyi bar du bya'o/_/de nas spro ba dang bsdu ba'i sbyor ba zla ba gcig gi bar du bsgoms nas brtan par gyur pa dang /_mtshan thog thag rdo rje phra mo spro ba'i sbyor ba bsgom par bya'o/_/de nas rdo rje phra mo'i spro ba'i sbyor bas/_chu rdo rje phra mo'i rang
[\[138a.4\]]bzhin du ji srid mngon sum du mthong bar gyur pa de srid kyi bar du bsgom par bya'o/_/de nas rdo rje'i tshig gis badzra dz+wa la zhes zlos shing chu'i steng du bcag par bya'o/_/de ltar dbab par byas nas kyang /_/zhes bya ba ni/_de bzhin du rang gi lha'i rnal 'byor sngon du 'gro bas/_rdo rje phra mo
[\[138a.5\]]bsgom par byas na des de 'grub bo/_/gang gi gzugs su bdag gi lus/_/zhes bya ba ni/_'dul ba'i dbang gis lha gang dang gang gi gzugs su bdag nyid ston par 'dod pa dang /_de dang de nyid du rang gi lus su bsgom zhing badzra rU pa zhes bzlas nas/_sangs rgyas kyi skur yang
[\[138a.6\]]bdag nyid kyis rang mthong zhing /_gzhan rnams la yang ston nus par 'gyur ro/_/de ltar bdag la phan nas kyang /_/zhes bya ba ni/_rang gi lha'i rnal 'byor byas nas de bzhin du rdo rje phra mo bsgom pa rdzogs par byas la/_bdag ni nam mkha' 'o zhes rang gi bdag nyid bsgoms
[\[138a.7\]]te/_badzra A kA sha zhes zlos shing bsgoms na ji srid 'dod pa de srid kyi bar du mi snang bar 'gyur ro/_/rdo rje dbab par bdag gyur nas/_/zhes bya ba ni snga ma bzhin rdo rje phra mo bsgom pa byas la zhes bya ba'i tha tshig go/_/rdo rje yin par bdag bsgoms na/_/zhes bya ba ni bdag nyid rdo rje
[\[138b\]]
[\[138b.1\]]rtse lnga pa'i gzugs su bsam pa'o/_/gnas nas ji srid 'dzeg 'dod pa/_/de srid mkha' la 'gro bar 'gyur/_/zhes bya ba ni rang gi gnas nas brtsams te ri rab kyi rtse mo'i bar du rdo rje'i skas kyi phreng bas khyab par bsams la/_badzra ma haM zhes zlos shing ched du bsams pa'i
[\[138b.2\]]skas kyi phreng ba nas ji tsam mngon par 'dod pa'i gnas su 'gro bar bya'o/_/de yang /_rdo rje'i skas ni nam mkha' la/_/bsgoms te mngon par 'dzegs na ni/_/ji srid du yang 'dzeg pa'i gnas/_/de srid nam mkhar 'gyur ba yin/_/zhes gsungs pa yin no/_/rdo rje rig
[\[138b.3\]]'dzin gyi zhes bya ba la sogs pa la/_rdo rjes nye bar mtshan pa'i rig pa 'dzin pa ni rdo rje rig pa 'dzin pa'o/_/de'i dngos grub ni rdo rje rig pa 'dzin pa'i dngos grub ste de nyid grub pa'o/_/de'i phyag rgya ni/_zla ba'i dbyibs cig bris nas ni/_/steng gi mkha' la 'phags byas te/_/_
[\[138b.4\]]zhes bya ba la sogs pa'o/_/de'i ye shes ni nges pa ste de bslab par bya'o/_/zla ba'i dbyibs cig bris nas ni/_/zhes bya ba la sogs pa la/_rang gi lha'i rnal 'byor byas nas/_badzra d+ha ra zhes brjod de/_bdag nyid rdo rje sems dpa'i sku zla ba'i dkyil 'khor la gnas par
[\[138b.5\]]bsams la/_de nyid zlos shing zla ba gcig gam zla ba drug gam/_lo gcig gi bar du bsgom par bya'o/_/de nas mtshan ma thob pa dang /_mtshan thog thag bsgoms na/_rdo rje'i rig pa 'dzin par 'gyur ro/_/rdo rje rin chen rab bsgoms na/_/zhes bya ba ni rang gi lha'i
[\[138b.6\]]rnal 'byor byas nas/_rat+na d+ha ra zhes zlos shing /_bdag nyid nam mkha'i snying po zla ba'i dkyil 'khor la gnas pa/_rdo rje rin chen 'dzin pa bsgom par bya'o/_/bdag nyid dag pa ji srid 'dod/_/ces bya ba ni bsgom pa 'dis gang gi tshe nam mkha'i snying po'i gzugs su
[\[138b.7\]]bdag nyid nyin re zhing mthong bar gyur pa de'i tshe/_dag pa'i bdag nyid can du 'gyur ro/_/de nam mkha' la 'gro ba'i bsam pas mtshan thog thag bsgom par bya'o/_/de nas de'i mod la nam mkha'i spyod yul ji srid 'gro bar 'dod pa de srid kyi bar du nam mkha' la 'gro ba'i
[\[139a\]]
[\[139a.1\]]rin po che'i rig pa 'dzin par 'gyur ro/_/rdo rje pad+ma lag gnas par/_/zhes bya ba ni rang gi lha'i sbyor ba byas la/_d+har+m+ma d+ha ra zhes brjod pa de bdag nyid rdo rje chos kyi sku zla ba'i dkyil 'khor la gnas par bsam par bya'o/_/de nas de bzhin du de nyid bsgom par
[\[139a.2\]]bya'o/_/de nas mtshan ma byung ba dang mtshan thog thag bsgoms na chos kyi rig pa 'dzin par 'gyur ro zhes bya ba lhag ma'o/_/bsgoms na rdo rje spyan gyis ni/_/zhes bya bar sbyar te/_gang gi phyir bsgoms na rdo rje sbyin zhes pa rdo rje chos kyis so/_/rig 'dzin go 'phang sbyin par byed/_/_
[\[139a.3\]]ces bya ba ni rig pa 'dzin pa'i go 'phang pad+ma'i rig pa 'dzin pa'i dngos grub sbyin par byed ces bya ba'i don te/_de bsgoms pas go 'phang de thob pa la de sbyin par byed do zhes bshad do/_/las kyi rdo rje bsgoms nas ni/_/zhes bya ba ni de bzhin du rang gi lha'i rnal 'byor byas
[\[139a.4\]]nas kar+m+ma d+ha ra zhes brjod de bdag nyid rdo rje las sna tshogs rdo rje bsgoms pa'i rdo rje las kyi skur bdag nyid bsam par bya zhing de bzhin du bdag nyid bsgom par bya'o/_/de nas mtshan thog thag bsgom par bya'o/_/rdo rje sna tshogs 'dzin pa las/_/rig 'dzin kun du myur du
[\[139a.5\]]'gyur/_/zhes bya ba ni de ltar bdag nyid sngar bshad pa'i tshul gyis bsgoms na/_sna tshogs rdo rje 'dzin pa'i rig pa 'dzin par de'i mod kho na la 'gyur ro zhes bya ba'i tha tshig go/_/de bzhin gshegs pa thams cad kyi/_/zhes bya ba
[\[139a.6\]]la sogs pa la/_de bzhin gshegs pa thams cad kyi dngos grub dam pa de bsgrub par bya ba'i phyir ro/_/phyag rgya ni rdo rje kun gyi ting nge 'dzin la sogs pa de'i ye shes bslab par bya'o/_/rdo rje kun gyi ting nge 'dzin/_/zhes bya ba la/_rdo rje kun ni
[\[139a.7\]]rtse mo bcu gnyis pa'i sna tshogs rdo rje ste/_des nye bar mtshon pa'i byang chub sems dpa' sems dpa' chen po las ni rdo rje kun te/_de la dmigs pa'i ting nge 'dzin ni rdo rje kun gyi ting nge 'dzin to/_/nam mkha'i dbyings su bsams nas ni/_/zhes bya ba ni 'dod pa'i
[\[139b\]]
[\[139b.1\]]lha'i rnal 'byor byas nas badzra badzra zhes zlos shing /_byang chub sems dpa' chen po rdo rje las kyi sku zla ba'i dkyil 'khor la gnas par bdag nyid bsam par bya'o/_/de nas ji srid brtan par ma gyur gyi bar du bsgom par bya'o/_/de nas ni spro bar bya ste/_brtan par
[\[139b.2\]]gyur nas spro bar bya/_/brtan par ma gyur spro mi bya/_/zhes gsungs pa'i phyir ro/_/bsgom pa nye bar bsdu ba'i dus su yang yid nyid kyis gzhug par bya'o/_/de ltar ji srid mngon sum du mthong bar gyur pa de srid kyi bar du bsgom par bya'o/_/de nas mtshan thog thag bsgom
[\[139b.3\]]par bya ste/_bsgoms na 'grub par 'gyur zhes gsungs pa yin no/_/rdo rje'i bdag nyid ji srid 'dod/_/de srid bar du lding bar 'gyur/_/zhes bya ba ni thams cad du 'gro ba'i sna tshogs rdo rje'i ting nge 'dzin thob pas/_rdo rje'i bdag nyid ces bya ba byang chub sems dpa'
[\[139b.4\]]rdo rje las kyi skur gyur nas nam mkha'i spyod yul ji srid 'gro bar 'dod pa de srid kyi nam mkha'i khams thams cad du 'gro bar 'gyur ro/_/thams cad dag pa ni rdo rje chos so/_/de la dmigs pa'i ting nge 'dzin ni thams cad dag pa'i ting nge 'dzin te/_de bsgoms
[\[139b.5\]]shing bslabs na bla na med cing mchog tu gyur pa'i mngon par shes pa lnga myur zhing rings par thob par 'gyur ro/_/su zhig gis thob ce na/_ye shes bsgrub pa ste/_rdo rje chos sgrub pa pos/_'di skad ston te/_rang gi lha'i rnal 'byor byas nas/_shud+d+ha shud+d+ha zhes rdo rje'i tshig
[\[139b.6\]]gis zlos shing /_rdo rje chos su bdag nyid ji srid mtshan ma thob pa de srid kyi bar du bsgom mo/_/de nas mtshan thog thag bsgoms na 'jig rten dbang phyug ltar mngon par shes pa lnga thob par 'gyur ro/_/rdo rje sems dpa' 'dra bar ni/_/zhes bya ba la sogs pa la/_rang gi lha'i
[\[139b.7\]]rnal 'byor byas nas satwa satwa zhes zlos shing /_rdo rje sems dpa'i skur bdag nyid bsam par bya'o/_/de nas ji srid bdag nyid de'i skur mthong ba de srid kyi bar du bsgom par bya'o/_/de nas rdo rje sems dpa' dang 'dra bar nam mkha' thams cad dran par bya'o/_/yang dag par
[\[140a\]]
[\[140a.1\]]spro ba bsgoms pas cir 'gyur zhe na/_bdag nyid dran pa brtan ldan zhing /_/rdo rje 'dzin par myur du 'gyur/_/zhes gsungs so/_/'di skad ston te/_gang gi tshe bsgom pa'i stobs kyis phyogs bcu'i nam mkha' rdo rje sems dpas mtshams med par yongs su
[\[140a.2\]]gang ba nyid du mthong ba de'i tshe dran pa brtan pa dang ldan par 'gyur ba yin no/_/de nas mtshan thog thag bsgoms pas rdo rje 'dzin par myur ba nyid du 'gyur ro/_/nam mkha'i dbyings ni zhes bya ba la sogs pa la/_sangs rgyas gzugs su bsams nas ni/_/zhes bya ba ni rnam par
[\[140a.3\]]snang mdzad la sogs pa de bzhin gshegs pa bsgrub par 'dod pas/_rang gi 'dod pa'i lha'i rnal 'byor byas nas/_bud+d+ha bud+d+ha zhes zlos shing rnam par snang mdzad la sogs pa de bzhin gshegs pa'i skur bdag nyid bsam mo/_/de nas ji srid sku der bdag nyid rgyun mi 'chad
[\[140a.4\]]pa kho na mthong bar gyur pa de srid kyi bar du bsgom par bya'o/_/de nas sangs rgyas kyi gzugs de sangs rgyas kyi sku'i rang bzhin du phyogs bcu'i nam mkha'i khams rnams su khams gsum thams cad lhag par mos par bsgom par bya'o/_/de ltar rnam par bsgoms pas sgrub
[\[140a.5\]]pa po de cir 'gyur zhe na/_sangs rgyas kun gyi ting 'dzin las/_/sangs rgyas nyid du 'grub par 'gyur/_/zhes bya ba gsungs so/_/de la sangs rgyas thams cad kyi rnam par sems rtse gcig pa ni sangs rgyas kun gyi ting nge 'dzin to/_/ni zhes bya ba ni nges par gzung
[\[140a.6\]]ba'am/_tha mi dad pa'i rim pa ste sangs rgyas nyid du 'grub par 'gyur ro/_/de nas gsang ba 'dzin nus par bshad de zhes bya ba ni rang nyid rdo rje sems dpa' la sogs pa'i sbyor bas rdo rje sems ma la sogs pa rigs kyi dam tshig gi rdo rje'i phyag rgya bzhi po 'am/_rang gi mtshan
[\[140a.7\]]ma'i phyag rgya mdun du bzhag la/_de zla ba'i dkyil 'khor gyi steng du bsams nas bsdu ba'i phyag rgyas spyan drangs te mtshan brgya rtsa brgyad pas bstod la/_lcags kyu la sogs pas dgug pa dang /_gzhug pa dang /_bcing ba dang /_dbang du byas nas/_dam tshig gi
[\[140b\]]
[\[140b.1\]]phyag rgyas rab tu bsgrubs te/_chos dang /_las dang /_phyag rgya chen pos rgyas btab nas/_dbang bskur ba'i phyag rgya rnams kyis dbang bskur la mchod pa brgyad kyis yang dag par mchod la/_ji srid mngon sum bzhin du rgyun mi 'chad par mthong bar gyur pa de srid kyi bar du
[\[140b.2\]]bsgom par bya'o/_/mnyam par gzhag pa'i gnas skabs 'di ni 'dir gsang ba'i sgrar bshad de/_rang gi phyag rgya lha mor gyur pa de la bltas la 'og nas bshad pa'i tshul gyis/_de dang lhan cig tu gyur par lhag par mos par gyur pa ni/_gsang bar gyur pa yin pas gsang ba'o/_/_
[\[140b.3\]]de lta bu'i gsang bar gyur pas sangs rgyas kyi byang chub sgrub par gyur pa de/_gsang thub cing mi smra ba'i tshul dang /_bsgom pa'i sbyor bas 'dzin par byed la/_gal te sems can dam pa yang dag pa'i don du gnyer bar gyur nas de'i tshe de la ci nas kyang gsang thub par bya ba'i
[\[140b.4\]]sbyor bas sbyin par bya'o/_/de yang ji ltar sbyin par bya zhe na ma gus pa yongs su spang bar bya ba'i phyir de re zhig mna' 'dor bar byed du bcug la de nas bshad par bya ste/_gang gi phyir sbyor ba 'dis ni 'dod chags can rnams nges pa nyid du sangs rgyas rnams sgrub par byed pa yin
[\[140b.5\]]no/_/snying ga kun du gnas pa ni/_/zhes bya ba ni sngar bshad pa'i tshul gyis so/_/de nas gsang ba'i phyag rgya'i ye shes bslab par bya'o zhes bya ba la gsang ba ni bshad zin to/_/de nyid rnal 'byor gyi rgyud las rgyas 'debs pas na phyag rgya'o/_/de'i ye shes ni de la nges pa ste/_de
[\[140b.6\]]bslab par bya zhing bsten par bya'o/_/rdo rje dbab pa bskyed nas ni/_/zhes bya ba ni ji skad du bshad pa'i gsang ba'i sbyor ba bskyed pa ni 'dir rdo rje dbab pa ste/_de bskyed la mdun du rang gi phyag rgya'i lha mo 'am sems ma rdo rje ma la sogs pa rigs kyi lha mo'i phyag rgya de/_rnal 'byor gyi stobs
[\[140b.7\]]kyis rgyun mi 'chad par bsam mo/_/gang gi phyir/_mnyam par gzhag pas rdo rje thal mo'i ngos ni dal brdabs na/_zhes bya ba gsungs te/_mnyam par gzhag pa nyid kyis 'di las gzhan du ma yin te de yang 'di ltar yin par gyur gyi/_sems g.yengs shing mnyam par ma bzhag pas ni ma yin no/_/gang
[\[141a\]]
[\[141a.1\]]gi thal mo brdab ce na/_rdo rje thal mo ngos kyis zhes bya ba gsungs te/_rdo rje thal mo'i mtshan nyid ni 'og nas 'chad de/_de bcings la de'i lag mthil gyi nang gi ngos kyi thal mo brdab bo/_/dal zhes bya ba ni ngos de nyid kyi khyad par mi 'dra ba ston pa yin
[\[141a.2\]]no/_/'di skad ston te rdo rje thal mo bcings la de'i lag pa'i ngos gnyis nas yang dang yang du dal gyis brdab par bya'o/_/ri bo yang ni dbang du 'gyur/_/zhes bya ba ni/_thal mo'i ngos kyi sbyor ba 'dis sems med pa'i ri bo yang ni dbang du 'gyur zhing sgrub pa po'i dbang du byed na/_gzhan
[\[141a.3\]]lta ci zhig smos pa 'am/_gal te sgrub pa po sems dang ldan pas ri bo yang sems dang bcas pa ltar 'gyur zhing /_de yang sgrub pa po ci dgar dbang du byed par 'gyur na sems dang ldan pa lta smos kyang ci dgos zhes phul du byung bar gsungs pa yin no/_/rdo rje dbab pa'i cho ga yis/_/zhes
[\[141a.4\]]bya ba ni snga ma bzhin no/_/rdo rje bsdams pa'i ngos kyis ni/_/zhes bya ba ni rdo rje bsdams pa bcings la de bzhin du lag mthil gyi ngos gnyis phan tshun dal gyis dal gyis yang dang yang du brdab par bya'o/_/de yang gang gi phyir/_dal gyis brdab pa'i sbyor ba yis/_/zhes gsungs pa yin
[\[141a.5\]]no/_/ri bo yang ni kun nas 'bebs/_/zhes bya ba ni sgrub pa pos 'bebs pa'i sbyor ba 'di rab tu sbyor na/_bsgrub par bya ba'i lus la sems med pa'i ri bo yang kun nas 'bebs shing rab tu 'jug par byed na/_sems dang ldan pa'i de bzhin gshegs pa la sogs pa lta smos
[\[141a.6\]]kyang ci dgos zhes bya ba'i tha tshig go/_/de bzhin dbab pa'i cho ga yis/_/zhes bya ba ni snga ma bzhin du mtshan ma thob par gyur pas so/_/rdo rje bsdams pa brkyang nas ni/_/zhes bya ba ni/_rdo rje bsdams pa bcing la brkyang ba'o/_/de gang zhig ce na/_sor mo'i rtse mo ste
[\[141a.7\]]mdzub mo gnyis so/_/mnyam brdabs na zhes bya ba ni/_de nyid yang dag par bsdams pa ni mnyam par dral te mnyam par brdabs pa des/_rigs brgya yud kyis brlag par 'gyur/_/zhes bya ba ni/_'dod chags dang zhe sdang dang gti mug dang /_nga rgyal dang /_ma rig pa
[\[141b\]]
[\[141b.1\]]dang /_lta ba dang /_the tshom la sogs pa nyon mongs pa dang /_nye ba'i nyon mongs pa skyes pa rnams rang bzhin gyis rnam par dag par lhag par mos pas sor mo'i rtse mo gnyis brdabs pas gzhom par bya ba'i don to/_/phra mo dbab pa'i cho ga byas/_/zhes bya ba snga ma bzhin
[\[141b.2\]]no/_/sor mo thams cad mnyam gzhag cing /_/zhes bya ba ni rdo rje bsdams pa bcings la sor mo thams cad brkyang nas thal mo sbyar ba'i tshul gyis mnyam par gzhag pa ste/_de ltar na sor mo thams cad mnyam par gzhag par 'gyur te/_de yang chos thams cad rang
[\[141b.3\]]bzhin gyis 'od gsal bar ston par byed pa yin no/_/de'i phyir rdo rje bsdams pa las bkrol ba ni/_sdug bsngal thams cad sel ba'i mchog_/ces gsungs pa yin te/_gang gi tshe chos thams cad rang bzhin gyis 'od gsal bar bsgoms pas sor mo thams
[\[141b.4\]]cad mnyam par 'jog pa de'i tshe sgrib pa med pa'i ye shes skye zhing bde ba dang /_yid bde ba thams cad thob pas sdug bsngal thams cad zhi bar 'gyur ba yin no/_/de nas de dag gi gsang ba'i sgrub pa 'di yin te zhes bya ba ni 'di gsang ba'i phyag rgya 'di dag bsgrubs
[\[141b.5\]]pas na sgrub pa'o/_/gsang ba yang yin la sgrub pa yang yin pas na gsang ba'i sgrub pa ste/_lha mo'i lus su rdo rje sems dpa' la sogs pa'i gzugs kyis yid kyis zhugs la/_de'i lus thams cad khyab pa 'di ni gsang ba'i sgrub pa'o/_/'di yin te zhes bya ba ni de
[\[141b.6\]]ston par rtsom pa'o/_/bud med dam zhes bya ba la sogs pa la/_bu ga'i nang nas 'jug par bya/_/zhes bya ba ni lus kyi bu ga ste/_mtshan ma'i bu ga'i nang nas 'jug par bya'o/_/gang gi lus kyi zhe na/_bud med dam ni skyes pa yi/_/zhes bya ba gsungs so/_/yid
[\[141b.7\]]kyis de ltar zhugs nas kyang /_/de yi lus kun khyab par spro/_/zhes bya ba ni yid kyis zhes bya ba sems kyis bsgoms pa'i stobs kyis skyes pa'am bud med de'i lus su zhugs nas kun zhes bya ba ma lus par khyab par spro zhing thams cad du khyab par bya'o/_/'di skad ston te/_
[\[142a\]]
[\[142a.1\]]dpal rdo rje sems dpa' la sogs pa'i rnal 'byor byas nas/_sems ma rdo rje ma la sogs pa'i phyag rgya mdun du zla ba'i dkyil 'khor gyi steng du yid kyis bsams la/_de'i rig pa'i lha mo'i gzugs su bsams nas/_bsdu ba la sogs pa byas
[\[142a.2\]]la/_satwa badzri zhes bya ba la sogs pa rdo rje tshig gis zlos shing /_ji srid mngon sum du mthong bar gyur pa de srid kyi bar du nyin re zhing bsgom par bya'o/_/de nas zla ba nya la rdo rje sems dpa' la sogs pa rang gi lha'i rnal 'byor byas nas/_de bzhin du de mdun du bzhag
[\[142a.3\]]ste mchod pa thams cad kyis yang dag par mchod la/_badzra pA sha hoHzhes zlos shing yid kyis de'i gsang ba'i phyogs nas lus su 'jug par bya'o/_/de nas de'i snying gar gnas la/_lus la khyab par byas nas badzra pA sha hoHzhes zlos shing rdo rje thal mo'i ngos kyis dal
[\[142a.4\]]bus brdab par bya'o/_/de nas de'i dbang du 'gyur ro/_/yang rdo rje sems dpa' la sogs pa'i rnal 'byor byas nas/_de'i mdun du 'dug la/_badzra A be sha aHzhes zlos shing /_de bzhin du de'i lus su 'jug par bya'o/_/de nas de'i snying gar gnas la lus
[\[142a.5\]]thams cad khyab par byas nas/_badzra A be sha aHzhes zlos shing dkyil 'khor gyis brdab pa'i sbyor bas rdo rje bsdams pa'i ngos kyis brdab par bya ste/_'dis ni lha'i shes pa skye bar 'gyur ro/_/de nas sgrib pa rnams zad par bya ba'i phyir yang de'i mdun du dpal rdo rje
[\[142a.6\]]sems dpa' la sogs pa'i rnal 'byor gyis 'dug la/_badzra ha na hUM zhes zlos shing yang de'i lus la de bzhin du 'jug par bya'o/_/de nas de'i snying gar gnas la lus thams cad khyab par byas nas/_badzra ha na hUM zhes zlos shing rdo rje bsdams pa brkyang nas sor mo'i rtse
[\[142a.7\]]mo mnyam par brdabs pas rigs brgya yud kyis brlag par 'gyur ro/_/'dir chos thams cad ni rang bzhin gyis rnam par dag pa'o zhes lhag par mos pas/_'dod chags la sogs pa'i rig brgya yid kyis brlag cing bcom par 'gyur ro/_/yang de'i mdun du dpal
[\[142b\]]
[\[142b.1\]]rdo rje sems dpa' la sogs pa'i rnal 'byor gyis 'dug la/_rang bzhin gyis 'od gsal ba'i ye shes dbab pas sdug bsngal thams cad bsal bar bya ba'i phyir/_badzra ha ra hUM zhes zlos shing de bzhin du zhugs la/_de'i snying gar gnas nas lus thams cad
[\[142b.2\]]khyab par byas la/_badzra ha ra haM zhes brjod de/_sor mo thams cad mnyam par gzhag pa'i rdo rje bsdams pas dgrol bar bya'o/_/de nas rdo rje sems dpa' la sogs pa'i phyag rgya chen po bcings la sems ma rdo rje ma la sogs pa dang /_bdag nyid gcig tu gyur par
[\[142b.3\]]byas nas/_satwa badzri zhes bya ba la sogs pa mtshan thog thag zlos shing /_ji srid de'i gzugs su bdag nyid mngon sum du mthong bar gyur pa de srid kyi bar du bsgom par bya'o/_/de nas skad cig ma de nyid la dpal rdo rje sems dpa' la sogs pa'i dngos grub 'grub par
[\[142b.4\]]'gyur ro/_/'dis ni gang gi tshe gsang ba'i lha mo rtogs par gyur pa de'i rigs kyi lha mo yin no zhes don 'dis ston to/_/yang gang gi tshe bsgrub par bya ba rnam par snang mdzad la sogs pa lha mo yin par gyur na/_sems brtags pa nas brtsams nas ni/_/rdo rje dbyings
[\[142b.5\]]zhes rjod byed cing /_/zhes bya ba la sogs pas rnam par snang mdzad la sogs pa'i rnal 'byor byas nas/_ji srid rgyud phyi ma las gsungs pa'i mtshan ma thob par gyur pa de srid kyi bar du bsgom par bya'o/_/de nas rdo rje dbyings kyi dkyil 'khor chen po nyid ji lta ba bzhin du
[\[142b.6\]]mdun du bzhag la mchod pa thams cad kyis yang dag par mchod de/_zla ba nya la nyi ma nub pa'i dus su rdo rje dbyings kyi dbang phyug ma'i phyag rgya chen po bcings la/_badzra pA sha hoHzhes zlos shing yid kyis mi bskyod pa'i thugs kar gnas la/_lha mo rdo rje dbyings kyi dbang
[\[142b.7\]]phyug ma'i skur bdag nyid bsgom par bya'o/_/de nas tshul de nyid kyis mi bskyod pa'i thugs ka nas phyung la/_sngar bshad pa'i dbang du bya ba'i phyag rgya bcings te/_badzra pA sha hoHzhes zlos shing de bzhin du rnam par snang mdzad kyi gsang ba'i phyogs nas rnam par snang mdzad
[\[143a\]]
[\[143a.1\]]kyi sku la zhugs la/_rnam par snang mdzad kyi thugs kar gnas te tshul de nyid kyis rnam par snang mdzad kyi sku thams cad khyab par byas nas/_chu dang 'o ma ltar gcig tu gyur par bsam par bya'o/_/de nas yid kyis rin chen 'byung ldan gyi thugs kar
[\[143a.2\]]rdo rje dbyings kyi dbang phyug ma'i gzugs kyis gnas la de bzhin du de'i thugs ka nas phyung ste badzra A be sha aHzhes zlos shing de bzhin du rnam par snang mdzad kyi sku la 'jug par bya'o/_/de nas rnam par snang mdzad kyi thugs kar gnas la/_de bzhin du de'i sku thams cad
[\[143a.3\]]khyab par byas nas/_snga ma bzhin du dbab pa'i phyag rgya bcings te/_badzra A be sha aHzhes bzlas par bya'o/_/yang yid kyis 'od dpag tu med pa'i thugs kar rdo rje dbyings kyi dbang phyug ma'i gzugs kyis gnas la/_de bzhin du de'i thugs ka nas phyung ste/_badzra
[\[143a.4\]]ha na hUM zhes zlos shing /_de bzhin du rnam par snang mdzad kyi sku la zhugs te/_de'i thugs kar gnas la/_de'i sku thams cad la khyab par byas nas sngar bshad pa'i rigs brgya rlag par byed pa'i phyag rgya bcings la/_badzra ha na hUM zhes brjod par bya'o/_/yang yid kyis
[\[143a.5\]]don yod par grub pa'i thugs kar rdo rje dbyings kyi dbang phyug ma'i gzugs kyis gnas la/_de bzhin du de'i thugs ka nas phyung ste/_badzra ha ra haM zhes zlos shing snga ma bzhin du rnam par snang mdzad kyi sku la zhugs te de'i thugs kar gnas la/_de'i sku thams cad la khyab par
[\[143a.6\]]byas nas sngar bshad pa'i sdug bsngal thams cad sel ba'i phyag rgya bcings la/_badzra ha ra haM zhes bzlas brjod bya'o/_/de ltar sbyor ba 'di dag gis sangs rgyas kyi byang chub dbang du byas la/_byang chub mchog gi phyag rgya bcings nas/_badzra d+hA tu zhes zlos shing mtshan
[\[143a.7\]]thog thag bdag nyid rnam par snang mdzad du bsgoms na de bzhin gshegs par nges par 'gyur ro/_/rnam par snang mdzad chen po bsgrub pa la dbang du bya bar bshad pa de bzhin du mi bskyod pa la sogs pa nas rdo rje 'bebs pa'i bar gyi lha pho sgrub pa thams cad rang gi phyag
[\[143b\]]
[\[143b.1\]]rgya'i lha mos shes par bya'o/_/gsang ba'i phyag rgya bzhi bsgrub pa'o/_/de nas snying po byin pa zhes bya ba ni dbang bskur nas khyod don gyi dngos grub la sogs pa'i nang nas gang 'dod ces dris la gang zhig gang mngon par 'dod pa de de la bstan nas/_don gyi dngos grub la
[\[143b.2\]]sogs pa bsgrub pa'i phyir/_de'i snying po dang /_sgrub pa po'i me tog lha'i sku gang la bab pa de'i snying po sbyin no/_/gang yang rdo rje sems dpa' la sogs pa nyid 'dod kyi/_don gyi dngos grub la sogs pa ma yin pa de la ni badzra satwa zhes bya ba la sogs pa'i snying po sbyin par
[\[143b.3\]]bya'o/_/'dis ni 'di skad ston pa yin te/_gang don gyi dngos grub la sogs pa bsgrub par 'dod pas de la snying po gnyis sbyin par bya'o/_/yang gang zhig dpal rdo rje sems dpa' la sogs pa'i phyag rgya chen po'am/_dam tshig dang las kyi phyag rgya bsgrub par 'dod pa de la
[\[143b.4\]]badzra satwa zhes bya ba la sogs pa rang gi lha'i snying po nyid sbyin no/_/gang zhig chos kyi phyag rgya bsgrub par 'dod pa de la chos kyi phyag rgya 'ba' zhig sbyin par bya'o/_/snying po byin la ci zhig bya zhe na/_rang gi rigs kyi lha'i phyag rgya bzhi'i ye shes bslab par bya'o zhes bya ba
[\[143b.5\]]gsungs te/_rang gi yang yin la rigs kyi yang yin pas na rang gi rigs te/_gang gi me tog rigs gang du bab pa de/_de bzhin gshegs pa dang /_rdo rje dang /_pad+ma dang /_nor bu'i rigs kyi dbye bas rnam pa bzhi ste/_'dis ni rigs thams cad kyi thun mong gi cho ga
[\[143b.6\]]ston to/_/de la rang gi rigs kyi lha de bzhin gshegs pa la sogs pa'i phyag rgya bzhi ni/_phyag rgya chen po dang /_dam tshig dang /_chos dang /_las kyi phyag rgya ste/_rnam pa bzhi'o/_/de rnams kyi ye shes ni phyag rgya chen po la sogs pa'i nges pa ste/_de bslab par bya
[\[143b.7\]]zhing nye bar bstan par bya'o/_/'dis kyang 'di skad ston pa yin te/_sgrub pa thams cad la rang gi lha'i sku la mdun du phyag rgya bzhis rgyas gdab par bya'o/_/phyag rgya 'di la mi mkhas pa zhes bya ba ni phyag rgya chen po la sogs pa phyag rgya bzhi po 'di dag la mi mkhas shing mi shes pa
[\[144a\]]
[\[144a.1\]]de la'o/_/gzhan su la yang rung ba la zhes bya ba ni gang rdo rje dbyings kyi dkyil 'khor chen por ma zhugs pa de ni gzhan te/_de ltar na gzhan pa nyid dang mi mkhas shing mi shes pa de la'o/_/phyag rgya gang yang rung ba ston par mi byed ces bya ba ni dam tshig mi shes
[\[144a.2\]]shing dkyil 'khor du ma zhugs pa la phyag rgya rnam pa bzhi spyir bsdus pa'i phyag rgya bstan par mi bya bar ma zad kyi/_tha na gcig tsam yang bstan par mi bya'o zhes gang yang rung ba'i sgras ston to/_/ci'i phyir phyag rgya gang yang rung ba cig kyang bstan par mi bya zhe na de ni 'di ltar
[\[144a.3\]]zhes bya ba la sogs pa gsungs te/_'di ni rgyu gsungs pa yin no/_/dkyil 'khor chen po ma mthong ba/_/zhes bya ba ni dam tshig mi shes pa'o/_/phyag rgya bcing ba byas na zhes bya ba ni phyag rgya chen po la sogs pa'i las grub par bya ba'i phyir/_phyag rgya chen po la
[\[144a.4\]]sogs pa 'ching ba la rab tu sbyor bar byed pa'o/_/de'i tshe de dag de ltar grub par mi 'gyur ro zhes bya ba ni phyag rgya chen po la sogs pa la las kyi dngos grub gsungs pa gang yin pa de la rab tu sbyar du zin kyang de rnams kyi dkyil 'khor chen po ma mthong ba'i phyir de de la 'grub
[\[144a.5\]]par mi 'gyur ro/_/de nas de dag the tshom du 'gyur ro zhes bya ba ni de nas phyag rgya bcing ba la sbyor ba de rnams 'bras bu thob par ma gyur pas the tshom du gyur te/_ji 'di de bzhin gshegs pas gsungs pa ma yin nam snyam du yid gnyis kyis sems su 'gyur ro/_/gnod pa ma
[\[144a.6\]]spangs pa zhes bya ba la gnod pa ni bcom ldan 'das kyi bka' las 'das pa'o/_/bka' de yang 'di yin te/_dkyil 'khor chen po ma mthong bas phyag rgya gang yang rung ba cig tsam yang bcing bar mi bya zhing rab tu sbyar bar mi bya'o zhes bya ba 'di ma spangs pa ni gnod
[\[144a.7\]]pa ma spangs pa'o/_/yang na de bzhin gshegs pa'i gsung la som nyir gyur pa ni gnod pa ste/_de ma spangs pa ni gnod pa ma spangs pa'o/_/gnod pa ma spangs pa des na myur ba nyid du dus byas nas zhes bya ba gang tshe lo brgya thub par gnas pa'i las yod pa de yang phyag
[\[144b\]]
[\[144b.1\]]rgyas bcing ba'i dus su de nyid du 'am/_tshe yongs su ma rdzogs par gyur pa nyid du dus byed par 'gyur ro/_/dus byed pa'i bya ba byas nas kyang dmyal ba chen po mnar med par ltung bar 'gyur te/_dam pa'i chos spong ba'i las byas pa'i phyir ro zhes bya bar dgongs so/_/khyod
[\[144b.2\]]nyid kyang ngan song du 'gro bar 'gyur ro zhes bya ba ni/_nga'i bka' las 'das pa dang /_sems can bslus pa'i phyir ro/_/de nas de bzhin gshegs pa thams cad kyi zhes bya ba la sogs pa la de nas zhes bya ba'i sgra ni de ma thag pa'o/_/de bzhin gshegs pa thams cad kyang
[\[144b.3\]]yin la sems dpa' yang yin pas na de bzhin gshegs pa thams cad kyi sems dpa' ste/_de bzhin gshegs pa rnams dang /_rdo rje sems dpa' la sogs pa nas/_rdo rje 'bebs pa'i bar gyi sems dpa' rnams so/_/de rnams kyi bsgrub pa ni phyag rgya chen po yin te/_
[\[144b.4\]]de rnams kyi sku'i phyag rgya la de bzhin gshegs pa thams cad kyi sems dpa' bsgrub pa'i phyag rgya chen po'o zhes bya'o/_/de'i ye shes ni nges pa ste bshad par bya'o/_/sems rtogs pa nas brtsams nas ni/_/zhes bya ba ni rdo rje thal mo dang rdo rje bsdams pa bcings
[\[144b.5\]]la rdo rje bsdams pa snying gar dral bar bya'o/_/de nas rdo rje dbab pa bskyed la brtan par byas nas rdo rje skyil mo krung bcas par rdo rje bsdams pa bkan te skyil mo krung la bzhag la/_rang gi snying gar rdo rje rtse lnga pa bsams la/_bsam gtan dang gzugs med pa'i snyoms
[\[144b.6\]]par 'jug par mngon du byas nas/_yid kyi rang bzhin gyi lus kyi srid pa tha ma pa'i byang chub sems dpa' chen po don thams cad 'grub pa'i sku dar dpyangs dang cod pan gyis dbang bskur ba thob pa 'og min gyi gnas byang chub kyi snying po seng ge'i gdan la bdag nyid bzhugs
[\[144b.7\]]par bsam par bya'o/_/de nas rnam par snang mdzad dang /_mi bskyod pa la sogs pa'i phyag rgya ji lta ba bzhin du bcing ba'i sbyor bas/_oM tsit+ta pra ti be d+haM ka ro mi zhes bya ba nas brtsams te/_ya thA sarba ta thA ga ta ta thA a haM zhes bya ba'i bar gyis mngon par rdzogs par sangs
[\[145a\]]
[\[145a.1\]]rgyas la/_de ltar mngon par rdzogs par sangs rgyas nas/_dzaHhUM baM hoHzhes brjod la yid kyis legs pa'i sbyor bas rnam par snang mdzad la sogs pa de bzhin gshegs pa lnga po mtha' yas pa lus la bcug ste/_bdag la byin gyis brlab pa
[\[145a.2\]]la sogs pa byas nas/_rdo rje nyi ma bsgom par bya/_/zhes bya ba ni rdo rje nyi ma'i 'od kyis nye bar mtshon pa ni bcom ldan 'das de bzhin gshegs pa rdo rje nyi ma ste/_rdo rje nyi ma bsgom par bya'o/_/de nyid bstan pa ni/_sangs rgyas gzugs su bdag bsgyur la/_/zhes
[\[145a.3\]]bya ba yin no/_/de'i don 'di ston te/_rdo rje nyi ma'i 'od kyi dkyil 'khor gyis nye bar mtshan pa'i sangs rgyas kyi gzugs su zhes bya ba rnam par snang mdzad la sogs pa'i de bzhin gshegs pa'i skur bsgom par bya'o/_/de ltar bsgom pa ni rang nyid dam mdun du bya ba
[\[145a.4\]]yang srid pas/_de las dga' bar bya ba'i phyir bdag bsgyur la zhes bya ba gsungs so/_/ci zhig zlos shing bsgom par bya zhe na/_rdo rje dbyings zhes rjod byed cing /_/zhes bya ba gsungs te/_de bzhin gshegs pa lnga'i spyi'i snying po badzra d+hA tu zhes bya ba rjod par byed
[\[145a.5\]]cing yongs su zlos bzhin du'o/_/'di skad ston te/_bdag la byin gyis brlab pa la sogs pa thams cad byas nas/_byang chub mchog dang /_sa gnon gyi phyag rgya dang /_mchog sbyin dang ting nge 'dzin mchog dang /_mi 'jigs pa la sogs pa'i phyag rgya bcings
[\[145a.6\]]la/_rnam par snang mdzad la sogs pa'i skur bdag nyid bsgom par bya'o/_/'di yis zhes bya ba ni rnam par snang mdzad la sogs pa'i phyag rgya chen pos so/_/grub ma thag tu ni zhes bya ba ni de'i skur bskyed cing grub pa tsam gyis so/_/ye shes ni dus gsum la
[\[145a.7\]]sgrib pa med cing thogs pa med pa'o/_/tshe ni de bzhin gshegs pa ltar phyi ma'i mthar thug pa med par 'tsho ba'o/_/stobs ni lus stobs dang /_gnas dang gnas ma yin pa mkhyen pa'i stobs bcu la sogs pa'o/_/na tshod ni bcu drug pa'i cha lugs can gyi
[\[145b\]]
[\[145b.1\]]gzugs te/_de dag thams cad thob par 'gyur ro/_/kun du bzang po nyid ni phyogs bcur 'gro ba dang sangs rgyas pa nyid de 'di dag lus de nyid kyis 'thob par 'gyur ro/_/de nas rdo rje sems dpa' bsgrub pa'i phyag rgya chen po bcing ba yin te zhes bya ba la/_de
[\[145b.2\]]nas zhes bya ba'i sgra ni bshad zin to/_/mi phyed pa'i sems dpa' ni rdo rje sems dpa'o/_/de'i bsgrub pa ni mngon sum du bya'o/_/de'i don gyi phyag rgya chen po ni rdo rje sems dpa'i sku'i phyag rgya chen po ste de bcing ba yin te zhes bya ba ni de bcing ba'i mtshan nyid bshad
[\[145b.3\]]do zhes pa'o/_/bsgyings bcas rdo rje gsor byed ni/_/zhes bya ba ni bsnyems pas bstod pa'i g.yon pa'i rdo rje khu tshur dril bu dang bcas pa/_kha nang du bltas pa g.yon gyi dku'i char gzhag pa des bsnyems pa dang bcas pas na bsgyings bcas so/_/phyag
[\[145b.4\]]g.yas pas rdo rje gsor zhing 'debs pas yang dag par 'dzin par mdzad pas na/_bsgyings bcas rdo rje gsor byed ni/_/zhes bya'o/_/de ltar bsgyings pa dang bcas pas rdo rje gsor bar mdzad cing rdo rje de rang gi thugs kar bstod pa'i tshul gyis 'jog par mdzad pa ni/_
[\[145b.5\]]rdo rje sems dpa'i sku'i phyag rgya'i tshul te/_bdag nyid de'i nga rgyal gyi sbyor bas gnas shing bsgom par bya'o/_/ci 'di sku'i phyag rgya 'ba' zhig gis bcom ldan 'das rdo rje bsnyems pa'i phyag rgya chen po bskyed par bya 'am zhe na/_sku gsung thugs kyi rdo rje yis/_/_
[\[145b.6\]]rdo rje sems dpar bdag nyid 'gyur/_/zhes bya ba gsungs te/_sems dpa'i skyil mo krung gis dpal rdo rje sems dpa'i dbyibs kyis gnas pa 'di ni sku'i rdo rje'o/_/yi ge hUM las lce rdo rje rtse lnga pa dkar po bsam te/_badzra satwa zhes zlos pa 'di ni gsung gi rdo rje'o/_/_
[\[145b.7\]]de ltar bsgoms pa 'di ni thugs kyi rdo rje'o/_/sku gsung thugs kyi rdo rje 'di dag gis dpal rdo rje sems dpa' rang nyid 'gyur ro/_/ni zhes bya ba ni nges par gzung ba ste/_de dag nyid kyis bskyed la de nyid kyi bdag nyid de'i tshul du bsgom mo zhes bya ba'i tha tshig go/_/de skad du yang /_
[\[146a\]]
[\[146a.1\]]kha dog dbyibs dang gdan dang ni/_/mtshan ma phyag mtshan tshogs dbye bas/_/rnam pa du ma rgya che gang /_/sku yi gsang ba 'di shes bya/_/rdo rje'i tshig gi sbyor ba yis/_/chos kyi phyag rgya'i rang bzhin smra/_/rdo rje'i tshig ni sgra spangs pa/_/'di ni gsal
[\[146a.2\]]bar gsung gsang ba/_/rang sems so sor rtogs pa yis/_/zla ba rdo rjer rnam bsgom pa/_/sgom zhing gsum po tshul gcig pa/_/thugs kyi gsang ba 'di shes bya/_/zhes gsungs pa yin no/_/'di skad ston pa yin te/_rdo rje dbab pa ji lta ba bzhin du bskyed
[\[146a.3\]]nas/_badzra satwa zhes yid la zlos shing chos thams cad bdag med par bsgom par bya'o/_/de nas zla ba'i dkyil 'khor gyi rnam pa de'i steng du zla ba'i dkyil 'khor gnyis pa ste/_zla ba'i dkyil 'khor gnyis po de badzra satwa zhes bya ba'i snying po dang bcas pa las/_rdo rje
[\[146a.4\]]rtse lnga pa'o/_/rdo rje'i dbus su badzra satwa zhes bya ba bkod la/_badzro\u0f85haM zhes bya ba'i rdo rje'i nga rgyal bskyed nas rdo rje de nyid sems dpar byin gyis brlabs pa'i sbyor bas rdo rje sems dpar bdag nyid nges par bsams la/_ma hA sa ma ya satwa haM zhes bya bas nga rgyal bskyed la/_
[\[146a.5\]]rdo rje sems dpa'i dam tshig gi phyag rgya bcings te/_sa ma yo\u0f85haM zhes bya bas dam tshig gi sems dpar bsgoms la/_dam tshig gi phyag rgya de nyid dang /_sa ma ya satwa a d+hi tiSh+Tha swa maM zhes bya bas bdag nyid byin gyis brlabs la phyag rgya chen por bsam par bya'o/_/de
[\[146a.6\]]nas ye shes sems dpa' ji lta ba bzhin du bcug la/_bdag la byin gyis brlabs pa la sogs pa byas nas yang dag par mchod la phyag byas nas phyag rgya chen po bcings la/_badzra satwa zhes zlos shing rdo rje sems dpar bdag nyid bsgom par bya'o/_/'dis ni zhes bya ba
[\[146a.7\]]la sogs pa la/_dpal rdo rje sems dpa'i phyag rgya chen po grub pa 'dis kun du 'gro ba dang zhes bya ba 'jig rten gyi khams thams cad du skad cig ma gcig gis 'gro zhing phyin par gyur pa dang /_'dod pa kun bdag ces bya ba ni 'jig rten gyi khams thams cad na gnas pa'i
[\[146b\]]
[\[146b.1\]]'dod pa'i gzugs dang /_sgra dang /_dri dang /_ro dang /_reg bya rnams kyi bdag po ste/_nye bar spyod par byed pa de rnams kyi gtso bor gyur pa dang /_bde ba can dang zhes bya ba 'di la sdug bsngal thams cad mi 'byung zhing bde ba thams cad skye bar 'gyur te/_gang gi phyir
[\[146b.2\]]bde ba dang ldan par 'gyur ro zhes bshad pa yin no/_/rdzu 'phrul tshe stobs gzugs mchog rnams/_/rdo rje sems dpa' 'dra bar 'gyur/_/zhes bya ba ni gang gi phyir rdzu 'phrul dang /_tshe dang /_stobs dang /_gzugs kyi mchog rnams rdo rje sems dpa' dang
[\[146b.3\]]mnyam par 'gyur la/_phyis ni rdo rje sems dpa' nyid du 'gyur ro/_/da ni/_sku gsung thugs ni rdo rje yis/_/zhes bya ba la sogs pas rdo rje rgyal po la sogs pa'i phyag rgya bcing ba'i mtshan nyid bsgre ba ston te/_des na/_sku gsung thugs ni rdo rje yis/_/zhes bya ba ni snga ma
[\[146b.4\]]bzhin no/_/ji ltar ri mo'i rjes mthun zhing /_/zhes bya ba ni bri bar bya ba yin pas na ri mo ste rdo rje rgyal po la sogs pa nas rdo rje 'bebs pa'i bar ro/_/de rnams kyi rjes su 'brangs pa ni rjes su mthun pa ste/_rdo rje lcags kyus de bzhin gshegs pa thams cad bsdu
[\[146b.5\]]bar mdzad cing bzhugs so zhes bya ba nas/_rdo rje dril bus de bzhin gshegs pa thams cad 'bebs par mdzad cing bzhugs so zhes bya ba'i bar las shes par bya ba ni ji ltar bris pa de'i rjes su mthun pa ste/_ji ltar ri mo bris pa bzhin du shes par bya/_des na/_ji ltar
[\[146b.6\]]bris pa'i rjes su 'brangs nas/_ji ltar ri mo'i rjes mthun zhing /_/zhes bya'o/_/mtshan ma'i phyag rgya rnams ldan par/_/zhes bya ba ni lcags kyu la sogs pa ni de rnams kyi mtshan ma'i phyag rgya ste/_de rnams dang yang dag par ldan zhing de dang bcas par rdo rje rgyal po
[\[146b.7\]]la sogs pa'i sems dpa' chen po rnams bsgom par bya'o/_/'di skad ston te dpal rdo rje sems dpa' bsgrub pa dang 'dra bar cho ga thams cad rjes su spyad la/_ji ltar ri mo bris pa'i cho gar 'di rnams kyi phyag rgya chen po bri bar gsungs pa de dang rjes su mthun par rdo rje rgyal
[\[147a\]]
[\[147a.1\]]po la sogs pa 'di rnams kyi mtshan ma/_rdo rje lcags kyu la sogs pa lag pas bzung la/_rdo rje rgyal po la sogs pa bsgom par bya'o/_/gzhung 'di tsam gyis ni rnal 'byor tsam gsungs pa yin te/_sems tsam du ni snyoms 'jug pa/_/rnal
[\[147a.2\]]'byor zhes ni bya ba yin/_/zhes gsungs pa'i phyir ro/_/rnam par snang mdzad la sogs pa 'di dag bdag la byin gyis brlab pa la sogs pa byas nas bsgrub par bya'o zhes bstan pa'i phyir ro/_/de nas zhes bya ba la sogs pa gsungs pa yin te/_'dir ni zhes bya ba ni
[\[147a.3\]]rnal 'byor gyi rgyud du'o/_/rtog kun gyi zhes bya ba ni ji skad du bshad pa'i phyag rgya chen po'o/_/bsgrub pa dang zhes bya ba ni rang gi lus la ye shes sems dpa' ji lta ba bzhin du bcug ste/_gcig tu gyur pa lhag par mos pa ste sgrub pa des phyag rgya chen po la sogs pa
[\[147a.4\]]'grub pa yin no/_/dngos grub dang /_grub pa rnams kyi las chen rnams/_/zhes bya ba ni dngos grub rnams grub cing rdzogs pa rnams kyi phyag rgya chen po'i las chen po ste/_las dam pa ni/_sangs rgyas rjes su dran grub na/_/sangs rgyas nyid du myur du 'gyur/_/zhes
[\[147a.5\]]bya ba la sogs pa'o/_/go rims bzhin du bshad par bya/_/zhes bya ba ni rtog pa thams cad kyi bsgrub pa dang /_dngos grub dang /_grub pa rnams kyi las chen po 'di dag thams cad go rims ji lta ba bzhin du bshad par bya'i phan tshun 'chol bar ni ma yin no/_/_
[\[147a.6\]]dang por zhes bya ba ni bzlas pa dang /_bsgom pa'i thog mar ro/_/nyin re zhing zhes bya ba ni nyi ma re re zhing ngo /_/dus bzhin du zhes bya ba ni snga dro dang nyi ma phyed dang /_phyi dro dang /_mtshan phyed na'o/_/rang la byin rlabs sogs de bzhin/_/zhes bya ba ni/_'di'i 'og
[\[147a.7\]]dang rgyud gzhan las ji skad bshad pa lta bus rang la byin gyis brlab pa la sogs pa byas nas bya ba nyid yin gyi/_ma byas pa ni ma yin no/_/thams cad bsgrub par bya ste zhes bya ba ni bzlas pa dang bsgoms pas phyag rgya chen po la sogs pa bskyed par bya'o/_/de'i 'og tu
[\[147b\]]
[\[147b.1\]]ci dgar bya/_/zhes bya ba ni phyag rgya chen po la sogs pa bsgom pa dang /_bzlas pas dub na ngal bso zhing phyag rgya ma bcings par yang bzlas pa dang bsgom pa bya ba'o/_/de nas skyo zhing dub pa dang bral ba na slar yang phyag rgya bcings la bzlas pa dang bsgom pa bya ba'o/_/_
[\[147b.2\]]'dis ni 'di skad ston pa yin te/_gal te dkyil 'khor gyi brtul zhugs rdzogs par byed par 'dod na de'i tshe bdag nyid bsrung ba byas la/_khrus la sogs pa'i cho ga thams cad rjes su spyad nas/_sdig pa dral ba'i phyag rgyas sdig pa dral bar bya'o/_/de nas de
[\[147b.3\]]bzhin gshegs pa'i rnal 'byor pas rnam par snang mdzad la sogs pa'i skur bskyed de/_de'i rigs kyi rnal 'byor pas ni rdo rje sems dpa' la sogs pa'i skur bsams te/_sems so sor rtogs pa la sogs pa'i rim gyis rang gi rnal 'byor bsgoms te bdag nyid
[\[147b.4\]]rdzogs par byas la de rnams kyi phyag rgya chen po ji lta ba bzhin du bcings nas nam mkha' dang mnyam pa'i sbyor bas rang gi snying gar stong gsum pa'i sangs rgyas kyi zhing dang mnyam pa'i zla ba'i dkyil 'khor bsams la/_rdo rje rgyu'i phyag rgyas rdo rje dbyings kyi dkyil 'khor chen
[\[147b.5\]]po sprul nas/_bdag nyid rdo rje sems dpar bsams te/_'jug pa'i cho gas zhugs la dngos grub kyi rdo rje brtul zhugs kyi bar gyi cho ga bya'o/_/'di ni 'dir bdag la byin gyis brlab pa la sogs pa byas la de nas de'i rjes la rang gi lus la lha thams cad bcug ste/_
[\[147b.6\]]rang gi gnas su bkod la/_phyag rgya bzhis rgyas gdab pa byas nas byin gyis brlabs la dbang bskur nas/_mchod pa thams cad kyis yang dag par mchod de thams cad kyi sngags re re zhing yang bzlas brjod 'bum bya'o/_/gal te bsgom par 'dod na de bzhin du lha thams
[\[147b.7\]]cad rang gi lus la bcug ste/_cho ga thams cad rjes su spyad la/_yang nam mkha' dang mnyam pa'i sbyor bas rang gi snying gar zhugs te/_de bzhin du rdo rje rgyu'i las kyi phyag rgyas rdo rje dbyings kyi dkyil 'khor chen po sprul nas/_phyag rgya bzhi'i dkyil 'khor las gsungs
[\[148a\]]
[\[148a.1\]]pa'i snying po lngas lha thams cad kyi gzugs su sprul la/_rang rang gi gnas su gzhag par bya'o/_/oM badzra d+hA tu satwa badzri/_rat+na badzri/_d+har+m+ma badzri/_karma badzri/_oM badzra satwa hUM/_badzra satwa/_badzra rA dza/_badzra rA ga_/badzra sA d+hu/_oM badzra rat+na
[\[148a.2\]]hUM/_badzra rat+na/_badzra te dza/_badzra ke tu/_badzra ha sa/_oM badzra d+har+m+ma hUM/_badzra d+harma/_badzra tIk+Sh+Na/_badzra he tu/_badzra b+ha Sha/_oM badzra kar+m+ma hUM/_badzra kar+m+ma/_badzra rak+Sha/_badzra yak+Sha/_badzra san+d+hi/_badzra lA s+ye/_badzra mA le/_badzra gI ti/_badzra nirti/_badzra d+hU pe/_badzra puSh+pe/_badzra
[\[148a.3\]]A lo ke/_badzra gan+d+he/_badzra aM ku sha/_badzra pA sha_/badzra s+pho Ta/_badzra A be sha zhes bya ba'i tshig tsam nyid kyis thams cad rang rang gi gnas su bkod la/_oM badzra At+ma ko\u0f85haM zhes brjod cing bdag nyid mi phyed par bsgom mo/_/oM swa b+hA wa bi shud+d+ho\u0f85haM zhes bya bas ni chos
[\[148a.4\]]thams cad bdag med par ro/_/oM sarba sa mo\u0f85haM zhes zlos shing bdag med pa'i mnyam pa nyid kyis rdo rje dbyings kyi dkyil 'khor chen po'i lha thams cad dang bdag nyid mnyam par bsam par bya'o/_/de nas bdag ni rang nyid rdo rje dbyings yin no zhes/_rdo rje dbyings
[\[148a.5\]]kyi dkyil 'khor chen po'i nga rgyal bskyed par bya'o/_/de nas badzra satwa zhes zlos shing rnam par snang mdzad la sogs pa'i rang bzhin du bdag nyid bsgoms la/_lha thams cad kyi zhal nas badzra satwa zhes bya ba'i sgra 'byung bar lhag par mos par bya ste/_de lta bus ni
[\[148a.6\]]thams cad bzlas par 'gyur ro/_/de ltar ji srid rdo rje dbyings kyi dkyil 'khor chen po mngon sum du mthong bar gyur pa de srid kyi bar du nyin re zhing bsgom par bya'o/_/yang na ting nge 'dzin gsum sngon du 'gro bas zla ba drug gam/_lo gcig gi bar du bsgom par
[\[148a.7\]]bya'o/_/slob dpon gyi dbang du byas pa'o/_/slob ma'i dbang du byas pa la ni/_bdag la byin gyis brlab pa la sogs pa 'di ltar shes par bya ste/_bdag bsrung ba dang /_chu'i khrus dang /_yang bdag bsrung ba dang /_gnas bsrung ba yang byas la/_rang gi lha mdun
[\[148b\]]
[\[148b.1\]]du bzhugs su gsol te/_phyag bya ba dang /_sdig pa bshags pa dang /_bsod nams la rjes su yi rang ba dang /_bskul ba dang /_gsol ba dang /_yongs su bsngo ba dang /_byang chub tu sems bskyed pa dang /_gsum la skyabs su 'gro ba la sogs pa rjes su spyad la/_
[\[148b.2\]]rdo rje thal mo dang rdo rje bsdams pa bcings te/_rdo rje thal mo snying gar dral la/_rdo rje dbab pa bskyed de/_brtan par byas nas bdag med par bsgom pa dang /_zla ba'i dkyil 'khor la sogs pa snga ma bzhin du bsgoms te/_rang gi lha'i phyag rgya chen po ji lta ba bzhin du bcing
[\[148b.3\]]bar bya'o/_/de nas ye shes sems dpa' ji lta ba bzhin du bcug ste/_phyag rgya chen po bsgrub par byas nas/_dzaHhUM baM hoHzhes brjod de yid kyis legs pa'i sbyor bas de bzhin gshegs pa thams cad rang gi lus la bcug ste/_rang gi dam tshig gi phyag rgya rnams
[\[148b.4\]]kyis rab tu bsgrubs nas/_rang gi lha dang de bzhin gshegs pa thams cad chos dang las dang phyag rgya chen pos rgyas btab la/_rigs kyi dam tshig gis bdag nyid byin gyis brlabs te/_rang gi rigs kyi dbang bskur bas dbang bskur nas sgeg mo la sogs pa/_gsang
[\[148b.5\]]ba'i mchod pa bzhis yang dag par mchod la de bzhin gshegs pa thams cad la phyag byas te/_rang gi phyag rgya chen po legs par bsgoms la/_badzra satwa zhes bya ba la sogs pas rang gi lha'i sngags zlos shing lo gcig gi bar du nyin re zhing thun bzhir bsgom par bya'o/_/_
[\[148b.6\]]slob ma'i dbang du byas pa'o/_/da ni de la zhes bya ba la sogs pas rtog pa thams cad kyi sgrub pa dang grub pa'i las rnam par 'grel te/_phyag rgya chen po bsgrub pa'i cho ga rgyas pa zhes bya ba ni/_phyag rgya chen po rnams kyi bsgrub pa ni ye shes sems dpa' dang lhan cig tu
[\[148b.7\]]gyur par lhag par mos pa'o/_/de'i don gyi cho ga rgyas pa ni/_rdo rje thal mo nas brtsams te/_sa ma ya s+t+waM sa ma ya a haM zhes brjod ces bya ba'i bar du'o/_/rdo rje dbab pa byas nas ni/_/zhes bya ba ni badzra A be sha zhes bya bas rdo rje 'bebs pa'i dam tshig gi phyag rgya
[\[149a\]]
[\[149a.1\]]bcings la/_aHzhes bya bas rdo rje rang gi snying gar gzhug go/_/phyag rgya chen po'i cho ga bzhin/_/zhes bya ba ni cho ga bzhin zhes bya ba'i sgras gnas gsum du blta bar bya ste/_cho ga bzhin du rdo rje dbab pa byas nas/_cho ga bzhin du phyag rgya chen po bcings
[\[149a.2\]]te/_cho ga bzhin du mdun du sems dpa' chen po de bsgom mo/_/de yang gang gi phyir dang po kho nar rdo rje dbab pa bskyed par 'dod pas/_rdo rje thal mo dang /_rdo rje bsdams pa bcings la/_rang gi snying gar rdo rje bsdams pa las sor mo dral bar byas nas/_rdo rje 'bebs
[\[149a.3\]]pa'i dam tshig gi phyag rgya bcings la bdag nyid la dbab par bya'o zhes bshad do/_/de bas na rim pa 'dis rdo rje dbab pa cho ga bzhin du bskyed pa yin no/_/de nas chos bdag med pa'i sbyor ba nas brtsams te/_sems dpar byin gyis brlab pa'i sbyor ba'i mthar thug
[\[149a.4\]]pa'i cho ga rjes su spyad par bya'o/_/de nas dam tshig gi phyag rgya dang /_sems dpa' chen po rjes su dran pa'i snying po 'di brjod par bya ste/_ma hA sa ma ya satwa haM/_sa ma yo\u0f85haM/_sa ma ya satwa a d+hi tiSh+Tha swa maM zhes bya bas byin gyis brlabs la phyag rgya chen po bcing bar
[\[149a.5\]]bya ste/_de ltar na 'di ni cho ga bzhin phyag rgya chen po bcings pa yin no/_/de nas phyag rgya chen po bcings la/_badzra satwa aHzhes bya bas mdun du zla ba la rdo rje rtse lnga pa dbab par bya'o/_/badzra haM zhes bya bas nga rgyal bskyed la rdo rje nyid badzra satwa haM zhes bya bas rdo rje sems
[\[149a.6\]]dpar bdag nyid bsgom par bya ba ste/_'di ni cho ga bzhin zhes bya ba'i sgra gsum pa'i don yin no/_/cho ga 'di yang ji ltar gnas pa de bzhin du 'di'i 'og nas bshad par bya'o/_/de ltar ji skad du bshad pa'i tshul gyis rdo rje las byung ba'i rdo rje sems dpa' bdag nyid kyi mdun
[\[149a.7\]]du bsgoms la de nyid du ye shes sems dpa' rdo rje lcags kyu la sogs pas dgug pa dang /_gzhug pa dang /_bcing ba dang dbang du byas te/_rdo rje sems dpa'i dam tshig gi phyag rgya bcings te/_badzra satwa dr-i sh+ya zhes pas bskul bar bya'o/_/de nas bskul ba'i rjes thogs
[\[149b\]]
[\[149b.1\]]nyid la sgrub pa po 'di la mthong ba stsal bar 'gyur te/_gang gi phyir ye shes sems dpa' de mthong nas zhes gsungs pa yin no/_/ye shes kyi rang bzhin gyi sems dpa' ni ye shes sems dpa' yin pa'am/_ye shes dang ldan pa'i sems dpa' ni ye shes sems
[\[149b.2\]]dpa' yin gyi ye shes kyis gzhag pa'i sems dpa' ni shin tu thal ches pas ye shes sems dpa' ma yin te/_bdag nyid kyi rgyud las kyang bsgoms pa'i ye shes kyis gzhag tu rung ba'i phyir/_ye shes sems dpa' ma yin par 'ga' yang mi 'gyur ro/_/rang
[\[149b.3\]]gi lus su bsgom par bya/_/zhes bya ba ni rang gi lus su rab tu bsgom par bya'o/_/'di skad ston te/_bltas pas mdun na bzhugs pa'i rdo rje sems dpa' bdag nyid gzugs brnyan gyi bdag nyid kyis rdo rje sems dpar 'gyur bar bsams la/_gzhug pa dang /_bcing ba dang /_dbang du
[\[149b.4\]]byas nas bsgrub par bya'o/_/dgug pa la sogs pa 'di dag mdun gyi lha yang rdo rje lcags kyu la sogs pas sbyar bar bya'o/_/de yang rang gi lus la yang rdo rje sems dpa' la sogs pa'i dam tshig gi phyag rgyas/_dzaHhUM baM hoHzhes brjod par byas la bsgrub par bya'o zhes gsungs
[\[149b.5\]]pa yin no/_/sa ma ya s+t+waM zhes bya ba dang /_dam tshig gi phyag rgya de nyid kyis 'od kyi dkyil 'khor bskyed la/_yang sa ma ya s+t+waM a haM badzra satwa zhes kyang zlos shing /_dam tshig gi phyag rgya de nyid kyis gnas la 'og nas bshad pa'i tshul gyis gcig tu gyur par lhag par mos par
[\[149b.6\]]bya'o/_/de dag gi snying po ni 'di dag yin no zhes bya ba ni rdo rje dbab pa la sogs pa'i'o/_/badzra satwa aHzhes bya ba ni rdo rje dbab pa'i snying po'o/_/badzra satwa dr-i sh+ya zhes bya ba ni sems dpa' chen po rjes su dran pa'i snying po'o/_/dzaHhUM baM hoHni sems dpa' chen po spyan drang ba dang /_
[\[149b.7\]]gzhug pa dang /_bcing ba dang dbang du bya ba rnams kyi snying po'o zhes bya ba dang sa ma ya s+t+waM zhes brjod pas/_rgyab tu zla ba grub nas ni/_/zhes bya ba ni/_rdo rje sems dpa'i dam tshig gi phyag rgya bcings la/_dzaH hUM baM hoHzhes brjod de/_ye shes sems dpa' rang gi lus la bcug
[\[150a\]]
[\[150a.1\]]la/_sa ma ya s+t+waM zhes bya bas bskul bar bya ste/_'das par mi bya ba'i don ni sa ma ya zhes bya ba'i sgras bshad kyi/_'dir bcom ldan 'das rdo rje sems dpa'i phyag rgya chen po'i tshul la bya bar mi 'dod do/_/de yang bcom ldan 'das kyis phyag rgya chen
[\[150a.2\]]po'i dbang du mdzad nas/_de bzhin gshegs pa kun gyis kyang /_/'da' ba ru ni mi mdzad pas/_/phyag rgya dam tshig yin par bshad/_/yid kyis gzugs ni brtan phyir ro/_/zhes gsungs pa yin no/_/des na 'di skad ston pa yin te/_bcom ldan 'das rdo rje
[\[150a.3\]]sems dpa' byang chub kyi mtshan nyid can gyi sku'i rang bzhin khyed ni dam tshig yin gyi 'khor ba la gnas pa gzhan dag ni ma yin no/_/de skad du yang bcom ldan 'das sems ni 'dod chags chen po ste/_'di ni lha yin no zhes gsungs pas so/_/rgyab tu zla ba bsgrubs nas
[\[150a.4\]]ni/_/zhes bya ba ni 'od kyi dkyil 'khor du gyur pa'i zla ba'i dkyil 'khor bskyed pa'am dgod par bya'o zhes bya ba'i don to/_/skad kyi dbyings ni don du ma dang ldan pa yin no zhes bshad pa'i phyir ro/_/der bdag sems dpa'i lus su bsgom/_/zhes bya ba ni rang gi lus kyi nang
[\[150a.5\]]du chud pa'i sems dpa' der bdag nyid bsgom pa ni/_de dang lhan cig tu chu dang 'o ma ltar gcig tu gyur par bsgom par bya ste/_sems dpa' ni rdo rje sems dpa'o/_/ji skad brjod cing zhe na/_sa ma ya s+t+waM a haM brjod ces bya ba ste/_sa ma ya s+t+waM ni bshad zin to/_/_
[\[150a.6\]]des na 'di skad ston pa yin te/_ji skad du bshad pa'i dam tshig gi tshul khyed gang yin pa de ni bdag yin la bdag gang yin pa de ni sems dpa' yin no zhes bya ba ste/_'dis ni bcom ldan 'das dang lhan cig gcig tu gyur par lhag par mos par bsgrubs bas bsgom pa'i rab kyi
[\[150a.7\]]mthar thug pa las byung ba phyag rgya chen po grub pa yin zhes bya ba 'di yang ston pa yin no/_/da ni rdo rje rgyal po la sogs pa'i sgrub pa bstan par bya ba'i phyir sems dpa' gang gi zhes bya ba la sogs pa gsungs pa yin te/_sems dpa' gang gi zhes bya ba ni rdo rje rgyal po la
[\[150b\]]
[\[150b.1\]]sogs pa nas rdo rje 'bebs pa'i bar gyi'o/_/phyag rgya gang zhes bya ba ni rdo rje lcags kyu'i mtshan ma'i phyag rgya ni rdo rje rgyal po'i'o zhes bya ba nas rdo rje dril bu ni rdo rje 'bebs pa'i'o zhes bya ba'i bar du'o/_/de ni bdag tu bsgoms nas kyang /_/zhes bya ba ni badzra aM ku sho\u0f85haM zhes
[\[150b.2\]]bya ba nas/_badzra g+haN+To\u0f85haM zhes bya ba'i bar du'o/_/yang mtshan ma'i phyag rgya de dag kyang badzra ra dzo\u0f85haM zhes bya ba nas/_badzra A be sho\u0f85haM zhes bya ba'i bar du bsgom par bya ste/_'di dag gi bsgrub par bya ba dang /_dngos grub ni snga ma bzhin no/_/'dir phyag rgya chen po
[\[150b.3\]]bsgom pa ni sngags bzlas pa dang bcas pas bya'o zhes bstan pa'i phyir/_rdo rje'i bzlas pas bsgrub par bya/_/zhes bya ba gsungs pa yin te/_'dir 'og nas bshad pa'i mtshan nyid can gyi rdo rje'i bzlas pas sngags thams cad bzlas par bya zhing gzhan du ma gyur pas
[\[150b.4\]]bsgom par bya'o zhes ston to/_/'di skad ston pa yin te/_snga ma bzhin du cho ga thams cad rjes su spyad la/_badzra rA dza zhes zlos shid chos thams cad bdag med par bsgom par bya'o/_/de nas zla ba'i dkyil 'khor gyi rnam par ro/_/de'i steng du zla ba'i dkyil 'khor
[\[150b.5\]]gnyis pa ste/_de dag kyang rdo rje rgyal po'i snying po dang bcas pa las rdo rje rtse lnga pa de nyid/_badzra rA dza zhes brjod de/_rdo rje lcags kyu de'i dbus su badzra rA dza zhes bya ba bkod la badzra aM ku sho\u0f85haM zhes nga rgyal bskyed de/_rdo rje lcags kyu de sems dpar byin gyis brlab pa'i sbyor
[\[150b.6\]]bas rdo rje sems dpar bdag nyid bsgoms nas/_rdo rje sems dpa' de nyid badzra rA dza zhes bya bas rdo rje rgyal por bdag nyid bsgoms nas/_ma hA sa ma ya satwa haM zhes brjod la/_sa ma yo\u0f85haM zhes bya bas rdo rje rgyal po'i dam tshig gi phyag rgya bcing bar bya'o/_/de nas dam
[\[150b.7\]]tshig gi phyag rgya de nyid dang sa ma ya satwa a d+hi tiSh+Tha swa mAM zhes bya bas/_bdag nyid byin gyis brlabs nas rdo rje lcags kyu thogs la de bzhin gshegs pa thams cad 'gugs shing sku gsung thugs rdo rje rgyal por bdag nyid bskyed nas/_badzra rA dza aHzhes bya bas mdun du
[\[151a\]]
[\[151a.1\]]zla ba'i dkyil 'khor de'i steng du rdo rje lcags kyu sprul la/_badzra aM ku sho\u0f85haM zhes bya bas nga rgyal bskyed de/_de nyid badzra rA dzo\u0f85haM zhes bya bas rdo rje rgyal por rnam par bsams te/_de nyid du rdo rje lcags kyu la sogs pas de dgug pa dang /_gzhug pa dang /_
[\[151a.2\]]bcing ba dang /_dbang du byas la de'i dam tshig gi phyag rgya dang /_badzra rA dza dr-i sh+ya zhes bya bas blta bar byas la/_phyag rgya de nyid dang dzaHhUM baM hoHzhes zlos shing rang gi lus la gzhug par bya'o/_/yang de nyid dang sa ma ya staM zhes zlos shing rgyab tu zla ba bsam par bya ste/_sa ma
[\[151a.3\]]ya s+t+wa zhes brjod pas/_/rgyab tu zla ba grub nas ni/_/der bdag sems dpa'i lus su bsgom/_/sa ma ya s+t+waM a haM brjod/_/badzra rA dza zhes kyang brjod do/_/de bzhin du rdo rje 'bebs pa'i bar du bsgrub par bya'o/_/dzaHhUM baM hoHzhes brjod pas/_lus la sangs rgyas kun
[\[151a.4\]]gzhug go/_/zhes bya ba ni de ltar bshad ma thag pa'i tshul gyis rdo rje sems dpa' la sogs pa'i phyag rgya chen po rab tu bsgrubs la rdo rje bsdu ba'i phyag rgya bcings la dzaHhUM baM hoH zhes brjod de rang gi lus la bye ma la bum pa'i chu rgyun blugs pa ltar sangs rgyas thams cad gzhug par
[\[151a.5\]]bya'o/_/ji ltar gzhug par bya zhe na/_legs pa'i cho ga yid kyis ni/_/zhes bya ba gsungs pa yin te/_de bzhin gshegs pa thams cad rang gi lus la gzhug pa'i rnam par legs par mnyam par gzhag pa'i sbyor bas yid kyis dzaHhUM baM hoHzhes brjod par bya'o
[\[151a.6\]]zhes bya ba'i tha tshig go/_/gzhan yang sgrub pa chen po ni/_/zhes bya ba ni sngar gyi phyag rgya chen po sgrub pa la ltos nas/_'di ni de bzhin gshegs pa tshad med pa bcug pa'i sbyor bas/_tshad med pas che ba'i sgrub pa gnyis pa yin no/_/de bzhin gshegs pa'i
[\[151a.7\]]zlos pa pos ni mngon par byang chub pa lnga'i rim pas de bzhin gshegs pa'i phyag rgya chen po bcings la sgrub pa chen po kho na bya'i cig shos ni ma yin no/_/de nas de bzhin gshegs pa thams cad bcug la rdo rje dbyings la sogs pa'i dam tshig gi phyag rgya yang bcings te/_re
[\[151b\]]
[\[151b.1\]]re zhing 'di skad ces brjod do/_/badzra d+hA du dr-i sh+ya dzaHhUM baM hoHsa ma ya s+t+waM/_sa ma ya s+t+waM a haM/_badzra d+hA tu/_de nas lce la yi ge hUM las rdo rje rtse lnga pa dkar po bsams te/_badzra dzi hwa zhes bya bas byin gyis brlabs la/_rnam par snang mdzad la sogs pa nas rdo rje 'be+ebs
[\[151b.2\]]pa'i bar gyis ljags la rang rang gi chos kyi phyag rgya bsam par bya'o/_/de nas go rims ji lta ba bzhin du las kyi phyag rgya dang /_phyag rgya chen po bcings la yang de rnams la de bzhin gshegs pa rnams dang /_rdo rje sems dpa' la sogs pa rnams la/_rang rang gi byin gyis
[\[151b.3\]]brlab pa'i phyag rgya rnams kyis byin gyis brlabs la/_rang rang gi dbang bskur bas dbang bskur te/_rang gi mchod pa rnams kyis yang dag par mchod la/_bzlas pa'i don gyis bsgom pa byas te/_'di ni rjes su rnal 'byor ro/_/de ltar rang gi slob ma rnams
[\[151b.4\]]kyis rnal 'byor dang /_rjes su rnal 'byor bshad nas slob dpon rnams kyis dkyil 'khor bsgrub pa dang /_rang gi lha bsgrub pa'i rnal 'byor chen po'i cho ga brjod par bya ste/_dpal rdo rje sems dpa'i sbyor ba ji lta ba bzhin du byas la/_de'i phyag rgya chen po bcings
[\[151b.5\]]te/_de nyid kyi thugs kar dkyil 'khor chen po sprul la dngos grub kyi rdo rje'i brtul zhugs kyi bar du rjes su spyad nas/_yang rdo rje sems dpa'i phyag rgya chen po bcings te/_rang gi lus la lha thams cad kyi gnas su/_sa ma ya aHzhes brjod cing zla ba'i dkyil 'khor
[\[151b.6\]]bskyed nas rang gi gnas na gnas pa'i zla ba'i dkyil 'khor gyi steng du dpal rdo rje sems dpa'i phyag rgya chen po bsams la/_yid kyis 'dug ste/_rang gi lus las phyi rol du badzra satwa aHzhes bya bas mdun du zla ba'i dkyil 'khor gyi steng du rdo rje sprul la/_badzro\u0f85haM zhes
[\[151b.7\]]bya bas rdo rje'i nga rgyal bsgoms te/_rdo rje de nyid badzra satwa haM zhes bya bas rdo rje sems dpar bdag nyid bsgom par bya'o/_/de bzhin du rang gi gnas na gnas pa'i zla ba'i dkyil 'khor gyi steng du/_rdo rje 'bebs pa'i phyag rgya chen po bsams la/_yid kyis 'dug ste/_rang
[\[152a\]]
[\[152a.1\]]gi lus las phyi rol du badzra A be sha aH zhes bya bas mdun du zla ba'i dkyil 'khor gyi steng du rdo rje dril bu sprul la badzra g+haN+To\u0f85haM zhes bya bas rdo rje dril bu'i nga rgyal bsgom ste badzra A be sho\u0f85haM zhes bya bas rdo rje 'bebs par bdag nyid bskyed pa'o/_/de nas
[\[152a.2\]]dpal rdo rje sems dpa' la sogs pa'i ye shes sems dpa' ji lta ba bzhin du mdun du bsams la/_rdo rje sems dpa' la sogs pa'i sku la rdo rje lcags kyu la sogs pas dgug pa dang gzhug pa dang /_bcing ba dang /_dbang du byas la/_de rnams kyi dam tshig gi
[\[152a.3\]]phyag rgya rnams kyis dang por blta ba byas nas/_dzaHhUM baM hoHzhes brjod de rang gi gnas na gnas pa'i zla ba'i dkyil 'khor gyi steng na bzhugs pa'i sku la bcug la/_sa ma ya s+t+waM zhes bya bas 'od kyi dkyil 'khor bskyed de/_sa ma ya s+t+waM a haM badzra satwa zhes brjod pa
[\[152a.4\]]nas/_ji srid sa ma ya s+t+waM a haM badzra a be sha zhes bya ba'i bar du brjod la/_de rnams dang lhan cig tu chu dang 'o ma ltar tha mi dad par bdag nyid bsgom par bya'o/_/de nas de rnams la chos dang las dang /_phyag rgya chen po rnams kyis rgyas btab la/_yid kyis legs pa'i
[\[152a.5\]]sbyor bas rten dang brten pa'i lha thams cad kyi sku la de bzhin gshegs pa rnams bcug ste/_snga ma bzhin du rab tu bsgrubs la/_chos dang /_las dang /_phyag rgya chen po rnams kyis rgyas btab ste/_yang rdo rje sems dpa' la sogs pa la rigs kyi phyag rgya bzhis byin gyis
[\[152a.6\]]brlabs la/_de bzhin gshegs pa rnams rang gi byin gyi rlabs pas byin gyis brlabs te snga ma bzhin du dbang bskur la/_mchod pa thams cad kyis yang dag par mchod nas/_phyag rgya bzhi byas la de bzhin du bzlas brjod dang bsgom par bya ba'o/_/de bzhin du rnam par snang
[\[152a.7\]]mdzad kyi rnal 'byor pas kyang rnal 'byor chen po byas la cho ga thams cad rjes su spyad par bya'o/_/de la gnas kyi nges pa ni 'di yin te/_rnal 'byor pa'i snying ga'i zla bar mdun du rdo rje sems dpa'/_g.yas logs su rdo rje rgyal po/_g.yon logs su rdo rje chags pa/_rgyab
[\[152b\]]
[\[152b.1\]]tu rdo rje legs pa/_dpral bar rdo rje rin chen/_mgo bo'i rgyab tu nyi ma/_phrag pa gnyis su dbal/_so'i phreng ba gnyis su bzhad pa/_lkog mar chos/_nu ma gnyis kyi bar du rnon po/_lte bar rgyu/_lce la smra ba/_spyi bor las/_nam tshong gnyis su rdo rje srung ba/_khar
[\[152b.2\]]gnod sbyin/_dkur khu tshur ro/_/snying ga dang /_smin mtshams dang /_lkog ma dang /_spyi bor sems ma rdo rje ma la sogs pa'o/_/rdo rje sems dpa' la sogs pa'i g.yon logs su sgeg mo la sogs pa'o/_/yang rnal 'byor pa'i mdoms kyi gsang bar bdug pa
[\[152b.3\]]ma/_mgor me tog ma/_mig gnyis su mar me ma/_nu ma dang brang dang snying gar byug pa ma/_brla g.yas par rdo rje lcags kyu/_brla g.yon par rdo rje zhags pa/_byin pa g.yas par lcags sgrog_/byin pa g.yon par 'bebs pa'o/_/de bzhin gshegs pa rnams ni lus
[\[152b.4\]]thams cad la khyab par bzhugs pa yin no/_/rigs rigs su nges pa kho nar dkyil 'khor bri ba na/_rang gi 'khor los sgyur ba'i sbyor ba byas la/_rnal 'byor chen po dang ldan pas bya'i/_gzhan du na dkyil 'khor 'grub par mi 'gyur te/_bcom ldan 'das
[\[152b.5\]]kyis de bas 'bad pa thams cad kyis/_/rnal 'byor chen po brtsam par bya/_/zhes gsungs pa yin no/_/de nas 'di dag gi las bshad de zhes bya ba ni rnam par snang mdzad la sogs pa phyag rgya chen po ji skad du bshad pa'i bsgrubs pas grub pa rnams kyi gang gis
[\[152b.6\]]gang 'grub pa ste/_sangs rgyas nyid la sogs pa'i tshul 'bras bu yin la/_de'i phyag rgya'i las de bshad pa'o/_/de ji lta bu zhe na/_rdo rje'i las zhes bya ba gsungs te/_mi phyed pa'i las ni rdo rje'i las so/_/de nyid kyis na gong na gzhan med cing mchog tu gyur
[\[152b.7\]]pas na bla na med pa'o/_/sangs rgyas rjes su dran grub na/_/sangs rgyas nyid du myur du 'gyur/_/zhes bya ba ni de bzhin gshegs pa lnga'i phyag rgya chen po bsgom pa ni/_sangs rgyas rjes su dran pa ste/_des na gang gi tshe de bzhin gshegs pa dang 'dra bar 'grub par
[\[153a\]]
[\[153a.1\]]gyur pa de'i tshe/_sangs rgyas rjes su dran pa grub pa zhes bya'o/_/des de yang dag par grub na sangs rgyas nyid du 'gyur ba ste/_tshe de nyid la sangs rgyas nyid thob par 'gyur ro/_/sems dpa'i rdo rje ma grub na/_/phyag rgya kun gyi bdag por 'gyur/_/zhes
[\[153a.2\]]bya ba ni rdo rje sems dpa'i gzugs su sems dpa' rdo rje ma'i phyag rgya chen po de rdo rje bsnyems pa dang 'dra bar bsgoms pa des de dang 'dra zhing gang gi tshe 'grub par gyur ba de'i tshe/_lus de nyid kyis phyag rgya kun gyi bdag po rdo rje sems dpar 'gyur ro/_/rin chen rdo rje ma'i phyag rgya
[\[153a.3\]]rgyas/_/de ni rdo rje kun dbang 'gyur/_/zhes bya ba ni rin chen rdo rje ma ni 'phags pa nam mkha'i snying po'i gzugs can ma ste/_de bcings la de bsgoms pas de dang 'dra bar grub cing rdo rje rin chen ma'i phyag rgya de grub bas/_de bden par rin po che kun la dbang ba ste/_rin po
[\[153a.4\]]che'i rigs thams cad kyi bdag po nam mkha'i snying por rnal 'byor pa de 'gyur ro/_/chos kyi rdo rje ma grub na/_/sangs rgyas chos ni 'dzin par 'gyur/_/zhes bya ba ni rdo rje chos kyi phyag rgya chen po nyid las dang ldan pa ni chos kyi rdo rje ma'i phyag rgya chen po ste/_de bcings la
[\[153a.5\]]rdo rje chos ma'i gzugs can bsgoms nas/_gang gi tshe de'i gzugs su grub pa 'grub par 'gyur ba de'i tshe/_'di chos kyi rdo rje ma grub pas sangs rgyas kyi chos 'dzin pa'i 'jig rten dbang phyug tu 'gyur ro/_/las kyi rdo rje ma'i phyag rgyas/_rdo rje las ni byed par 'gyur/_/_
[\[153a.6\]]zhes bya ba ni bcom ldan 'das rdo rje las kyi phyag rgya chen po ni rdo rje las ma'i gzugs can de bcings la las kyi rdo rje ma bsgoms pas de dang 'dra ba'i dngos grub grub pas phyag rgya des nges par rdo rje las byed par 'gyur te/_sangs rgyas rnams kyi las/_sangs rgyas mchod pa dang /_
[\[153a.7\]]sems can gyi don gyi tshul de byed pas na/_rdo rje'i las ni byed par 'gyur/_/zhes bya'o/_/sems dpa'i phyag rgya bcings pa yis/_/rdo rje sems dpa' 'grub par 'gyur/_/zhes bya ba ni bcom ldan 'das rdo rje sems dpa'i phyag rgya chen po ni sems dpa'i phyag rgya ste/_
[\[153b\]]
[\[153b.1\]]de rnam par bsgoms nas gang gi tshe 'grub par gyur na yang de bcings nas bsgoms pa de'i tshe/_rdo rje sems dpa' de 'grub par 'gyur ro/_/'di'i 'og nas bshad pa'i spyan 'dren pa la sogs pa'i mtshan nyid thams cad la yang de dang 'dra ba'i dngos grub grub pa nyid yin par phyis
[\[153b.2\]]bshad pa'i las thams cad la sbyar bar bya'o/_/rdo rje 'dren pa'i cho ga yis/_/zhes bya ba ni rdo rje rgyal po'i phyag rgya chen po'i sbyor ba ste/_des rdo rje 'dzin pa'i las zhes bya ba sangs rgyas 'dren zhing 'gugs par 'gyur ro/_/rdo rje chags pa'i phyag rgya chen po grub pas ni sangs
[\[153b.3\]]rgyas thams cad de/_de bzhin gshegs pa thams cad chos bdag med pa'i chags pas mnyes shing dbang du byed do/_/rdo rje legs pa'i cho ga yis/_/zhes bya ba rdo rje legs pa'i phyag rgya chen po grub pas ni/_sangs rgyas thams cad dgyes par byed do/_/rin chen
[\[153b.4\]]phyag rgya ni 'phags pa nam mkha'i snying po'i phyag rgya chen po'o/_/de'i cho ga ni bya ba rnams rdzogs par byed pa'o/_/rin po che'i phyag rgya'i cho ga 'phags pa nam mkha'i snying po'i phyag rgya chen po de grub na/_sangs rgyas rnams dbang bskur ba sbyin par byed do/_/de'i rang bzhin
[\[153b.5\]]can gzi brjid 'di la mnga' bas na/_rdo rje gzi brjid de/_de myur du 'gyur ba'o/_/ji ltar 'gyur zhe na/_rdo rje gzi brjid cho ga yis/_/zhes bya ba gsungs te/_rdo rje nyi ma'i phyag rgya chen po bsgoms pas zhes bya ba'i tha tshig go/_/rdo rjes nye bar mtshon pa'i tog ni rdo rje
[\[153b.6\]]dbal te/_de 'dzin par mdzad pas na rdo rje dbal 'dzin te/_de brtan zhing goms par gyur na/_re ba rnams ni yongs su skong /_/zhes bya ba ni rdo rje dbal gyi phyag rgya chen po bcings la bsgoms te grub par gyur nas/_yang de nyid bsten na re ba thams cad yongs su rdzogs
[\[153b.7\]]par 'gyur ro zhes bya ba'i tha tshig go/_/rdo rje bzhad pas zhes bya ba la sogs pa la/_rdo rje bzhad pa'i cho ga de bsgoms pa byas pas/_rdo rje bzhad pa'i phyag rgya chen po grub nas de'i rjes la de bcings nas/_de bzhin gshegs pa thams cad kyi 'dzum pa thob par 'gyur la/_
[\[154a\]]
[\[154a.1\]]'dzum pa des sangs rgyas kun dang mnyam zhing mtshungs par bzhed de/_sangs rgyas thams cad kyi bzhad pas sems can gyi don byed par 'gyur ro/_/rdo rje chos ni gnyis su med pa'i ting nge 'dzin te de 'dzin par mdzad pas na/_rdo rje chos ni 'dzin par 'gyur/_/zhes bya ba'o/_/_
[\[154a.2\]]de ga las 'gyur zhe na/_rdo rje chos kyi cho ga yis/_/zhes gsungs te/_rdo rje chos kyi phyag rgya chen po bsgoms pas so/_/rdo rje rnon po bsgoms pa yis/_/zhes bya ba ni bcom ldan 'das rdo rje rnon po'i phyag rgya chen po bcings la/_de bsgoms pas sangs rgyas kun gyi shes rab kyi
[\[154a.3\]]mchog tu 'gyur te/_shes rab kyis nyon mongs pa dang /_shes bya'i sgrib pa thams cad 'joms pa'i mchog yin pas na/_shes rab mchog go/_/rdo rje 'khor lo bsten pas zhes bya ba ni rnam par bsgoms pas so/_/chos kyi 'khor lo bskor bar 'gyur/_/zhes bya ba ni
[\[154a.4\]]dkyil 'khor sprul par byed pa'o/_/rdo rje gsung gi cho ga yis/_/zhes bya ba ni rdo rje smra ba'i phyag rgya chen po'i sbyor bas so/_/sangs rgyas gsung gi grub pa thob/_/ces bya ba ni rdo rje smra ba nyid du grub pa'o/_/rdo rje las mchog bsgrubs pas na/_/zhes bya ba ni rdo rje las mchog gi
[\[154a.5\]]phyag rgya chen po yang dag par bsgrubs pas so/_/rdo rje las su myur du 'gyur/_/zhes bya ba ni rdo rje las kyi dngos grub myur ba nyid du thob pas so/_/rdo rje go cha bskon pas ni/_/zhes bya ba ni rdo rje go cha'i phyag rgya chen po bsgoms pa'o/_/rdo rje'i sku nyid thob par 'gyur/_/zhes
[\[154a.6\]]bya ba ni rdo rje sku'i rang bzhin nyid thob pa ste/_rdo rje bsrung ba thob par 'gyur ro zhes bya ba'i tha tshig go/_/rdo rje gnod sbyin zhes bya ba la sogs pa la rdo rje gnod sbyin gyi phyag rgya chen po bsgrubs pas rdo rje gnod sbyin dang mnyam zhing mtshungs par 'gyur ro/_/phyag rgya yang yin la
[\[154a.7\]]thams cad kyang yin pas na sangs rgyas thams cad de sangs rgyas dang byang chub sems dpa' thams cad kyi phyag rgya thams cad do/_/de shin tu grub pa 'di la yod pas na phyag rgya thams cad 'grub pa ste/_de lta bur 'gyur ro zhes bya bar sbyar ro/_/gang gis she na/_rdo rje khu tshur
[\[154b\]]
[\[154b.1\]]bcings pas ni/_/zhes bya ba gsungs te/_rdo rje khu tshur gyi phyag rgya chen po bcings so/_/rdo rje 'dzin ma bsgrubs pas na/_/zhes bya ba ni rdo rje sgeg mo'i phyag rgya chen po gang yin pa de bsgrubs so/_/rdo rje chen po 'di'i dga' ba thob ces bya ba ni byang chub chen po'i mtshan nyid can gyi sems ni
[\[154b.2\]]rdo rje chen po ste/_de la dga' zhing mgu ba gang yin pa des thob par 'gyur ba'o/_/rdo rje phreng ba ni rdo rje phreng ba ma'i phyag rgya chen po gang yin pa'o/_/de bcings pa ni gang gis bcings shing bsdams pa zhes bya ba'i don to/_/des cir 'gyur zhe na/_sangs rgyas kun gyis dbang
[\[154b.3\]]bskur 'gyur/_/zhes bya ba gsungs te/_de bzhin gshegs pa thams cad rdo rje phreng bas dbang bskur ba stsol bar 'gyur ro/_/rdo rje glu ma'i cho ga yis/_/zhes bya ba ni/_rdo rje glu ma'i phyag rgya chen po'i sbyor bas so/_/rdo rje'i glu ni len par 'gyur/_/zhes bya ba ni bzod
[\[154b.4\]]pa'i pha rol tu phyin pa'i bdag nyid can rdo rje glu len cing skyed par byed do/_/rdo rje gar ni brtson 'grus kyi pha rol tu phyin pa'o/_/de sbyor ba yis zhes bya ba yang dag par bsgoms shing bskyed pas so/_/sangs rgyas kun gyi de mchod do/_/zhes bya ba ni brtson 'grus kyi pha rol tu phyin
[\[154b.5\]]pa'i mtshan nyid can gyi bsgrub pa'i mchod pa de nyid kyis so/_/rdo rje bdug pa'i cho ga yis/_/'gro ba thams cad tshim par byed/_/ces bya ba ni rdo rje bdug pa mar rab tu sbyor ba ni rdo rje bdug pa ma'i cho ga ste/_de'i phyag rgya chen po bsgoms pa'o/_/rdo rje me tog sbyor byed pa/_/zhes bya ba
[\[154b.6\]]ni/_rdo rje me tog ma'i phyag rgya chen po bsgoms pa'o/_/rdo rje snang ba'i phyag rgya che/_/zhes bya ba ni mar me'i phyag rgya chen po gang yin pa des na/_rab mchog mig ni sbyin par byed/_/ces pa des mchod par 'os pa'i mig thob par 'gyur ro/_/rdo rje dri yi cho ga yis/_/zhes bya ba ni
[\[154b.7\]]rdo rje dri'i phyag rgya chen po bsgoms pa ste/_sbyor ba des mchod pa byed na bdag dang gzhan gyi sdug bsngal thams cad sel bar byed do/_/rdo rje lcags kyus drangs pas na/_/zhes bya ba ni rdo rje lcags kyus yang dag par 'dren pa ste/_rdo rje lcags kyu'i phyag rgya chen po bsgoms pa yang dang
[\[155a\]]
[\[155a.1\]]yang du mngon du byed pa'o/_/'dren pa kun gyi mchog tu 'gyur/_/zhes bya ba ni/_spyan 'dren pa kun gyi dam par 'gyur ba'o/_/rdo rje zhags pa'i cho ga yis/_/zhes bya ba ni rdo rje zhags pa'i phyag rgya chen po bsgoms pa'o/_/rdo rje lcags sgrog sbyor ba yis/_/zhes
[\[155a.2\]]bya ba ni rdo rje lcags sgrog gi phyag rgya chen po yang dag par bsgoms pas so/_/rdo rje dbab pa'i cho ga yis/_/zhes bya ba ni rdo rje 'bebs pa'i phyag rgya chen po bsgoms pa de la yang dag par sbyor bas so/_/thams cad dbab pa rab tu grub/_/ces bya ba ni dbab pa phul du byung ba rdzogs
[\[155a.3\]]par byed pa'o/_/phyag rgya chen po 'di dag gi rang gi ngo bo ni dkyil 'khor chen po bri ba'i cho ga bstan pa yin no/_/de nas zhes bya ba la sogs pa la de nas zhes bya ba'i sgra ni de ma thag pa'o/_/de bzhin gshegs pa thams cad ni/_/zhes bya ba ni rnam par snang mdzad la sogs pa
[\[155a.4\]]nas rdo rje 'bebs pa'i bar gyi'o/_/rdo rje ni de bzhin gshegs pa thams cad kyi rdo rje'o/_/de'i dam tshig ni kun rdzob ste/_de ston par byed pa'i tshul te de nyid phyag rgya'o/_/de'i ye shes bshad do zhes bya ba ni rtsom pa'o/_/thal mo dam du sbyar ba las/_/zhes bya ba ni thal mo
[\[155a.5\]]khong stong du dam du byas pa'o/_/sor mo thams cad bsnol ba ni/_/zhes bya ba ni sor mo thams cad tshigs gsum pa phan tshun bsnol ba ni rdo rje thal mo'i'o/_/rab tu bsdams phyir rdo rje bsdams/_/zhes bya ba ni mi lhod par bsdams pa ni rdo rje bsdams pa'o/_/ji ltar zhe na/_
[\[155a.6\]]rab tu bsdams phyir zhes bya ba gsungs te/_shin tu bsdams pas na rab tu bsdams pa'o/_/de bas na 'di skad ston te/_rdo rje thal mo de nyid kyi sor mo thams cad gcig la gcig gi lag pa'i rgyab tu bcar bar ro/_/a n+yo n+yA nu ga ta sar+b+ba d+har+m+ma zhes bya ba ni rdo rje thal mo
[\[155a.7\]]sbyar ba'i sngags so/_/pa ra sba ra a nu pra biSh+TaHsarba d+har+m+ma badzra any+dza li zhes bya ba ni rdo rje thal mo'o/_/at+yan+ta a nu pra biSh+TaHsar+b+ba d+har+m+ma badzra ban+d+ha zhes bya ba ni rdo rje bsdams pa'i'o/_/dam tshig gi phyag rgya thams cad ces bya ba ni/_sems me rdo rje ma la sogs pa'i'o/_/rdo rje bsdams
[\[155b\]]
[\[155b.1\]]pa las byung na/_/zhes bya ba ni/_gang du khyad par du dgag pa med pa'o/_/de dag ces bya ba ni sems ma rdo rje ma la sogs pa'i'o/_/bsdams pa zhes bya ba ni bsdams pa'i mtshan nyid do/_/ji lta bu zhe na/_rdo rje bsdams pa zhes bya ba gsungs te/_mi phyed pa'i bsdams par
[\[155b.2\]]bshad pa'i phyag rgya de la de skad ces bya'o/_/de nyid kyi phyir bla na med pa ste de bshad par bya'o/_/sems ma'i rdo rje zhes bya ba ni mtshan gzhi ston to/_/gung mo myu gu ltar mnyam bsgreng /_/zhes bya bas ni mtshan nyid ston to/_/'di skad ston te rdo rje bsdams pa las gung mo gnyis
[\[155b.3\]]brkyang ste sbyar la rtse mor byas pa ni sems ma rdo rje ma'i rigs kyi dam tshig gi phyag rgya ste/_de brtan par byas nas bcing ba'o/_/cir 'gyur zhe na/_sangs rgyas dang po yin par bshad do zhes bshad par bya ste/_sangs rgyas gnyis pa'i yin par bshad/_/ces bstan pa las na 'di ni
[\[155b.4\]]bcom ldan 'das rnam par snang mdzad kyi phyag rgya yin no/_/gung mo zhes bya ba la sogs pa la sems ma rdo rje ma'i sor mo gung mo gnyis rdo rje bsdams pa nang du bkug pa gang yin pa de ni/_gung mo nang du gshibs pa ni/_/sangs rgyas gnyis pa yin par bshad/_/ces bya ste/_sangs
[\[155b.5\]]rgyas gnyis pa mi bskyod pa yin no/_/gung mo rin chen 'dra ba dang /_/zhes bya ba ni sems ma rdo rje ma de nyid kyi gung mo rin po che lta bur rgyab tu bkug pa'i mtshan nyid kyis gnas pa gang yin pa de ni rin chen 'dra ba ste/_sangs rgyas gsum pa rin chen 'byung ldan dang /_rdo rje rin
[\[155b.6\]]chen ma yin par bshad do/_/gung mo pad+ma 'dra bar dgug_/ces bya ba ni sems ma rdo rje ma de nyid kyi gung mo lto ba phan tshun pad+ma lta bur bkug pa gang yin pa de la de skad ces bya ste/_'od dpag tu med pa dang rdo rje chos ma yin no/_/sangs rgyas lnga pa'i phyag rgya ni/_/zhes bya ba ni
[\[155b.7\]]don yod par grub pa dang rdo rje las ma'o/_/de bzhin zhes bya ba la sogs pa la sems ma rdo rje ma de nyid de bzhin du gnas pa la mdzub mo gnyis bkug ste/_rdo rje lta bur bya ba gang yin pa de la de skad ces bya ste/_de bzhin zhes bya ba ni snga ma dang sbyar ba yin no/_/de nas zhes bya ba
[\[156a\]]
[\[156a.1\]]ni spyir tshig gi phrad yin pa las de ma thag pa la 'jug ste/_de nas 'di bshad do zhes pa'o/_/de ni de bzhin gshegs pa'i rigs kyi dam tshig 'dzin pa'i phyag rgya bshad par bya'o zhes bya ba la/_de bzhin gshegs pa'i rigs kyi zhes bya ba ni/_lha mo sems
[\[156a.2\]]ma rdo rje ma nas rdo rje 'bebs pa'i bar gyi'o/_/dam tshig 'dzin pa'i phyag rgya zhes bya ba ni/_dam tshig 'dzin par byed pas na dam tshig 'dzin ba ste/_sems ma rdo rje ma la sogs pa'i phyag rgya rnams so/_/gang gi phyir de rnams kyi dpal rdo rje sems dpa' la sogs pa'i ye shes
[\[156a.3\]]sems dpa' rnams dkyil 'khor dang sngon du bsnyen pa la sogs pa'i dus su sgrub pa pos spyan drangs nas/_dam tshig 'dzin du bcug cing thugs su chud par byas te/_'dzin pa ni khong du chud pa'i don yin pa'i phyir ro/_/dzaHhUM baM hoHzhes brjod pas/_byang chub kyi sems
[\[156a.4\]]las dgug pa dang /_sbyin pa'i pha rol tu phyin pa la gzhug pa dang /_shes rab kyi pha rol tu phyin par bcings pa dang /_brtson 'grus kyi pha rol tu phyin par dbang du byas la 'da' bar mi bya ba'i mtshan nyid sa ma ya s+t+waM/_sa ma ya s+t+waM a haM zhes kyang brjod la/_phyag rgya de dag
[\[156a.5\]]nyid kyis bcings pa'i mtshan nyid dang /_dngos grub 'grub cing rdzogs par byed pa dang /_de rnams kyi 'bras bu gang zhig sgrub pa de'i las rnams yang dag par bshad par bya'o/_/zla ba lta bu'i lag gnyis kyis/_/zhes bya ba ni lag pa gnyis gcig tu gyur pa'i rang
[\[156a.6\]]bzhin can gyi zla ba'o/_/ji lta bu zhe na/_gung mo'i sor mo btang gyur pa'i/_/zhes bya ba ste/_dbu mar gyur pas na gung mo'o/_/gung mo yang yin la sor mo yang yin pas gung mo'i sor mo ste/_de btang bar gyur pa ni rdo rje bsdams pa byas pa'i lag pa gnyis kyis zla ba'i
[\[156a.7\]]gung mo gnyis btang bar gyur pa'o/_/ji ltar btang zhe na/_mthe bong mthe'u chung so sor bsgreng /_/zhes bya ba smos so/_/'di skad ston te/_gang gi phyir mthe bo dang mthe'u chung so sor bsgreng ste gzhug pa ste ma 'byar pa'o/_/de nyid kyis na bsgreng ba'i sbyor ba btang bas na
[\[156b\]]
[\[156b.1\]]btang ba zhes bshad do/_/de dag ni sor mo yang yin la tha ma yang yin pas na sor mo tha ma ste/_mthe bong gnyis dang mthe'u chung gnyis so/_/de rnams kyi lto ba ma 'byar bar bzhag pas na so sor bsgreng ba ste/_so sor gyur pa de las gyur pa de'o/_/ci de dag tsam nyi
[\[156b.2\]]tsher 'gyur zhe na/_sems dpa'i rdo rje zhes bya ba gsungs te/_rdo rje bsdams pa las gung mo gnyis rtse mor byas pa'i mtshan nyid kyis so/_/'di skad ston te/_gung mo gnyis gshibs la ba sgreng ste/_mdzub mo gnyis dang srin lag gnyis rdo rje bsdams par gzhag pa
[\[156b.3\]]dang bcas pa nyid du bya ba yin pas na/_sems dpa'i rdo rje nyid dang bcas pa ste/_'di ni rdo rje sems dpa'o/_/mdzub mo lcags kyu zhes bya ba ni rdo rje bsdams pa las mdzub mo gnyis lcags kyu lta bur byas pa gang yin pa de ni mdzub mo lcags kyu ste/_rdo rje rgyal po'o/_/_
[\[156b.4\]]mdzub mo sbyar ba ni rdo rje bsdams pa las mdzub mo gshibs te/_phan tshun lto sbyar ba ni rdo rje chags pa'i'o/_/rdo rje bsdams pa las mdzub mo gnyis bsgreng zhing mthe bo gnyis kyang bsgreng ba byas nas/_des se gol gtogs pa gang yin pa de ni legs so zhes bya ba sbyin
[\[156b.5\]]pa 'dra ba ste rdo rje legs pa'i'o/_/rdo rje sems dpa'i bzhi pa yi/_/phyag rgya mang po'i dngos grub 'di'o/_/zhes bya ba ni rdo rje sems dpa' las nye bar mtshon pa'i sems dpa' bzhi'i dngos grub 'grub pa'i don gyi phyag rgya'i tshogs ni 'di dag yin no/_/'dis ni 'di skad
[\[156b.6\]]ston te/_dkyil 'khor dang phyag rgya chen po bsgrub pa'am/_gzhan dag tu dam tshig gi phyag rgyas rang gi lha bsgrub par bya'o/_/'phags pa nam mkha'i snying po'i rin chen rdo rjer ji ltar 'gyur zhe na/_mthe bo gshibs la mdzub mo gnyis bcag la rtse sprad ces bya ba gsungs
[\[156b.7\]]te/_rdo rje bsdams pa las mthe bo gnyis gshibs te bsgreng la mdzub mo gnyis bkug ste/_mthe bo gnyis kyi rtse mor sbyar la mdzub mo gnyis rin po che 'dra bar byas pa ni rdo rje rin chen gyi phyag rgya'o/_/'di nyid ces bya ba ni nam mkha'i snying po'i phyag rgya ste/_de las gung mo
[\[157a\]]
[\[157a.1\]]dang srin lag dang mthe 'u chung shin tu ste/_mchog tu bsnol la brkyang ste nyi ma'i 'od zer gtong ba'i tshul du bya ba gang yin pa de la de skad ces bya ste/_rdo rje gzi brjid kyi'o/_/nam mkha'i snying po'i phyag rgya de nyid las rdo rje rgyal mtshan gyi phyag rgya ji ltar
[\[157a.2\]]'gyur zhe na/_srin lag ces bya ba la sogs pa gsungs te/_srin lag dang mthe'u chung gnyis mnyam par gshibs pa dang ldan pa de ni rdo rje dbal gyi'o/_/kha yi phyogs su gzhag pa'o/_/zhes bya ba ni bzhad pa'i gnas kha dang nye bar bzhag pas na de skad ces bya'o/_/_
[\[157a.3\]]kha'i gnas su gang zhig gzhag ce na/_de nyid ces bya ba gsungs te/_rdo rje dbal gyi phyag rgya de nyid do/_/ji ltar gzhag ce na/_bskor nas kyang zhes bya ba gsungs te/_bzhad pa'i tshul gyis yongs su bskor nas gzhag go zhes bya ba'i tha tshig go/_/'di ni rdo rje bzhad
[\[157a.4\]]pa'i'o/_/mthe bo gnyis zhes bya ba la sogs pa la/_rdo rje bsdams pa las mthe bo gnyis mnyam par brkyang ste gshibs la/_mdzub mo gnyis phan tshun rtse sprad de pad+ma'i 'dab ma 'dra bar bkug ste gzhag pa gang yin pa de la de skad ces bya ste rdo rje chos kyi'o/_/de
[\[157a.5\]]nyid ces bya ba ni rdo rje chos kyi dam tshig gi phyag rgya ste de las ral grir 'gyur ro/_/ji ltar 'gyur zhe na/_gung mo bsgreng ba'i rtse mo bkug_/ces bya ba gsungs te/_gung mo gnyis gshibs te bsgreng la tshigs gsum par bcag nas rtse mo phan tshun bkug la phan tshun
[\[157a.6\]]lto sbyar te/_ral gri 'dra bar byas pa 'di ni rdo rje rnon po'i 'o/_/de las zhes bya ba ni rdo rje rnon po'i phyag rgya las srin lag dang mthe 'u chung gshibs la rdo rje thal mo lta bur byas pa gang yin pa de ni 'khor lo zhes bya ba yin par bshad de/_rdo rje rgyu'i'o/_/rdo rje bsdams pa
[\[157a.7\]]las mthe bo gnyis brkyang ba gang yin pa de ni bsdams pa mthe bong gnyis bkrol ba zhes bya'o/_/bkan ta kha'i phyogs su gzhag pa'o zhes bya ba ni brkyang ba de nyid so sor byas la kha nas tshig 'byin pa'i tshul du bteg pa gang yin pa de la de skad ces bya ste/_rdo rje smra ba'i'o/_/_
[\[157b\]]
[\[157b.1\]]rdo rje bsdams pa las mthe bong dang mthe'u chung gnyis ka phan tshun rtse sprad de bskyed pa gang yin pa de ni las kyi yin par bshad de/_rdo rje las kyi phyag rgya de nyid las mdzub mo gnyis phan tshun sbyar te gshibs la snying gar gzhag go/_/ji ltar gzhag ce na brkyang ste gzhag ces pa
[\[157b.2\]]ste/_lag mthil gnyis legs par brkyang ba ni rdo rje bsrung ba'i'o/_/rdo rje bsdams pa'i mdzub mo gnyis legs par brkyang ba las/_lcags kyu lta bur bkug la mche ba 'dra bar byas pa gang yin pa de la de skad ces bya ba ste/_ci de tsam 'ba' zhig la bya'am zhe na/_
[\[157b.3\]]mthe'u chung zhes bya ba la sogs pa gsungs te/_mthe'u chung gnyis gshibs te brkyang la rtse mor byas pa gang yin pa 'di ni rdo rje gnod sbyin gyi'o/_/rdo rje bsdams pa las lag pa gnyis ka'i srin lag mthe'u chung gi tshigs kyi rtsa gshibs pa'i nang du mthe bo'i rtse mo gnyis bzhag la/_
[\[157b.4\]]mdzub mo gnyis bkug ste rang rang gi mthe bo'i rgyab rang rang gi mdzub mo'i lto btsir ba 'di ni rdo rje khu tshur gyi'o/_/snying ga'i phyogs su rdo rje bsdams pa las mthe bong gnyis bsdams te gshibs la gzhag pa gang yin pa de ni de bzhin du rdo rje sgeg mo'i'o/_/rdo rje bsdams pa rab tu brkyang ba phreng ba
[\[157b.5\]]'ching ba'i tshul du bya ba phreng ba can zhes bya ba ni rdo rje phreng ba ma'i'o/_/rdo rje bsdams pa las byung ba'i rdo rje thal mo ni rdo rje thal mo'i mchog ste dam pa'o/_/de'i tshig 'byin pa'i tshul du kha nas gyen du 'byung ba ltar bya ba gang yin pa de ni/_thal mo'i mchog ni kha nas 'byung /_/zhes
[\[157b.6\]]bya ste/_glu ma'i'o/_/rdo rje bsdams pa las byung ba'i gar byas la thal mo sbyar ba spyi bor gzhag pa ni gar ma'i'o/_/rdo rje bcings pa thur du blugs/_/zhes bya ba ni rdo rje bsdams pa bdug spos 'bul ba'i tshul du thur du blugs pa ni bdug pa ma'i'o/_/rang gi thal mo sbyar te gyen
[\[157b.7\]]du gtor/_/zhes bya ba ni rdo rje bsdams pa las byung ba'i me tog gi thal mo byas pa'i thal mo de me tog 'bul ba'i tshul du gyen du 'thor ba ni me tog ma'i'o/_/mthe bo bsnyams te rab tu bsdams/_/zhes bya ba ni rdo rje bsdams pa la mthe bo gnyis gshibs la legs par
[\[158a\]]
[\[158a.1\]]bsdams te mar me'i tshul du gzhag pa 'di ni mar me'i'o/_/rab tu brkyang nas byug pa'o/_/zhes bya ba ni rdo rje bsdams pa shin tu brkyang la rang gi snying gar dris byugs pa'i tshul du byed pa ni byug pa ma'i'o/_/mdzub mo gcig tu bkug pa dang /_/zhes bya ba
[\[158a.2\]]ni rdo rje bsdams pa las g.yas pa'i mdzub mo bsgreng la lcags kyu lta bur bkug pa 'di ni rdo rje lcags kyu'i'o/_/mthe bo gnyis ni mdud par bor/_/zhes bya ba ni rdo rje bsdams pa las mthe bong gnyis phan tshun mdud par bya ba ni rdo rje zhags pa'i'o/_/mthe bong mdzub mo gdu bur
[\[158a.3\]]bcings/_/zhes bya ba ni rdo rje bsdams pa'i mthe bong dang mdzub mo gnyis lcags sgrog bcings pa ltar bya ba ni rdo rje lcags sgrog gi'o/_/rdo rje bcing ba mdzub mo bsdams/_/zhes bya ba ni rdo rje khu tshur gyi dam tshig gi phyag rgya las mdzub mo gnyis rdo rje mtshams sbyor du byas pa ni
[\[158a.4\]]rdo rje 'bebs pa'i dam tshig gi phyag rgya'o/_/de nas 'di rnams zhes bya ba ni rdo rje dbyings la sogs pa'i dam tshig gi phyag rgya rnams 'dis bsgrub par bya ba yin pas na bsgrub pa ste/_thugs ka'i zla bar rdo rje rtse lnga par lhag par mos pas phyag rgya rnams snying gar gzhag pas
[\[158a.5\]]bsgrub par 'gyur ro/_/de nyid ni dngos grub stsol ba la mi phyed pas na rdo rje bsgrub pa ste/_de nyid kyis na dam pa'o/_/de nyid bstan pa ni rang gi phyag rgya zhes bya ba ste/_rdo rje dbyings la sogs pa'i dam tshig gi phyag rgya snying gar gnas pa ni snying gar gzhag pa'o/_/yang
[\[158a.6\]]ji ltar bsgrub par 'gyur zhe na/_sems dpa'i rdo rje ting nge 'dzin gyis zhes bya ba gsungs te/_sems dpa'i rdo rje ni bshad zin to/_/de la dmigs pa'i ting nge 'dzin ni/_sems dpa'i rdo rje ting nge 'dzin te/_sems dpa'i ting nge 'dzin rgyur gyur pa des zhes bya ba'i tha
[\[158a.7\]]tshig go/_/de yang rang gi snying ga'i zla ba la rdo rje rtse lnga pa rnam par bsams la/_de nyid sgom zhing snying gar gzhag pa'i sbyor bas rang gi lha'i dam tshig gi phyag rgya bcings la bsgom par bya'o zhes bya ba'i don to/_/rdo rje dbyings sogs phyag rgya ni/_/zhes bya ba ni rdo rje dbyings ni rnam
[\[158b\]]
[\[158b.1\]]par snang mdzad do/_/de la sogs pa gang yin pa de ni rdo rje dbyings la sogs te/_don yod par grub pa'i mthar thug pa'o/_/de rnams kyi phyag rgya gang yin pa de ni/_rdo rje dbyings sogs kyi phyag rgya ste/_rnam par snang mdzad dang /_rdo rje dang /_rin chen dang /_chos dang /_
[\[158b.2\]]las kyi rdo rje ma'i phyag rgya rnams dang /_de bzhin du mi bskyod pa dang /_rin chen 'byung ldan dang /_'od dpag tu med pa dang /_don yod par grub pa'i phyag rgya rnams so/_/de rnams bcings pas rnam par snang mdzad la sogs pa'i de bzhin gshegs pa rnams 'dus pas zhes bya ba
[\[158b.3\]]ni gcig tu tshogs par mdzad pas dkyil 'khor du byin gyis rlob par 'gyur ro/_/su zhig byin gyis rlob par mdzad ce na/_dkyil 'khor slob dpon slob mar bcas/_/zhes bya ba ste/_slob dpon gyi don dang slob ma'i don du dkyil 'khor gang zhig 'dri ba'i dkyil 'khor te/_
[\[158b.4\]]de ma thag tu byin gyis rlob par mdzad pa'am/_dkyil 'khor slob dpon slob ma rnams/_/zhes bya ba dkyil 'khor dang slob dpon dang slob mar bcas pa byin gyis rlob par 'gyur ro/_/sems dpa'i rdo rje zhes bya ba la rdo rje sems dpa'i phyag rgya gang yin pa de ni sems ma rdo rje ma'i
[\[158b.5\]]phyag rgya ste de bcings pas ni/_rdo rje 'dzin pa 'dra bar 'gyur/_/zhes bya ba rdo rje sems dpa' dang 'dra bar 'gyur ro/_/rdo rje lcags kyu ni rdo rje rgyal po ste/_de'i phyag rgya gang yin pa de ni rdo rje lcags kyu'o/_/rdo rje lcags kyu de bcings pas/_/sangs rgyas thams cad kun nas
[\[158b.6\]]'gugs/_/zhes bya ba thams cad spyan 'dren to/_/'dod pa'i rdo rje ni/_rdo rje chags pa'i phyag rgya'i 'dod pa'i rdo rje'i'o/_/de'i sbyor ba ni phyag rgya bcings pa ste/_des na/_rdzogs sangs rgyas kyang mnyes par byed/_/ces bya ba dbang du byed do/_/kyang zhes bya ba'i sgras ni
[\[158b.7\]]sems dpa' gzhan dag kyang zhes bya ba ston to/_/legs so bas ni stod par byed/_/ces bya ba ni/_sngags pa des lag pa gnyis kyis legs so zhes bya ba'i phyag rgya bcings na/_de bzhin gshegs pa rnams kyis stod par byed cing bsngags pa gsungs par 'gyur ro/_/rdo rje
[\[159a\]]
[\[159a.1\]]rin chen ni rdo rje rin chen no/_/de'i phyag rgya ni rin chen dang /_rdo rje dang ldan pa gang yin pa ste/_de bcings par 'gyur pa ni/_sangs rgyas kun gyis de dbang bskur/_/zhes bya ba/_de bzhin gshegs pa rnams kyis kun nas dbang bskur bar 'gyur ro/_/rdo rje
[\[159a.2\]]nyi ma'i phyag rgya gang yin pa de ni rdo rje nyi ma ste/_de bcings pas cir 'gyur zhe na/_sangs rgyas kun gyi 'od 'drar 'gyur/_/zhes bya ba ste/_sangs rgyas kyi 'od kyi gzi brjid 'di la yod pas na sangs rgyas kyi 'od de rdo rje nyi ma'o/_/de dang 'dra bar 'gyur ba ni sngags pa de
[\[159a.3\]]dang mtshungs par 'gyur ro/_/rdo rje rgyal mtshan 'chang 'gyur ba/_/zhes bya ba la rdo rje rgyal mtshan 'chang ba ni rin chen dpal te/_de'i phyag rgya la de skad ces bshad do/_/rdo rje 'chang bar gyur pa ni rin chen dbal gyi dam tshig gi phyag rgya bcings la/_rdo rje dbal ni
[\[159a.4\]]bdag go zhes bsgoms na sngags pa de nyid kyis/_re ba kun yang rdzogs par byed/_/ces bya ba sems can thams cad kyi sred pa thams cad yongs su rdzogs par byed par 'gyur ro/_/rdo rje bzhad pa'i tshul gyis ni/_/zhes bya ba ni rdo rje bzhad pa'i sbyor ba ste/_de'i dam tshig
[\[159a.5\]]gi phyag rgya bcings pas so/_/des cir 'gyur zhe na/_sangs rgyas kun dang lhan cig bzhad/_/ces bya ba gsungs te/_rdo rje bzhad pa dang 'dra bar 'gyur zhes bya ba'i don to/_/chos kyi rdo rje ni rdo rje chos so/_/de'i phyag rgya gang yin pa de yang chos kyi rdo rje ste/_chos kyi rdo rje de bcing
[\[159a.6\]]pas rdo rje chos dang 'dra bar 'gyur ro/_/rdo rje ral gri ni rdo rje rnon po ste/_de'i dam tshig gi phyag rgya yang rdo rje ral gri'o/_/de thogs pa ni yang dag par bcings pas nyon mongs pa thams cad des gcod do zhes pa'o/_/rdo rje 'khor lo ni rdo rje rgyu'o/_/de bstan par byas pa ni/_de'i dam tshig
[\[159a.7\]]gi phyag rgya dam por bcings nas bsgoms pas brtan por bskyed pa'o/_/des ni/_dkyil 'khor gyi ni bdag por 'gyur/_/zhes bya ba dkyil 'khor gyi bdag po rdo rje 'khor lor 'gyur ro/_/rdo rje smra ba'i dam tshig gi phyag rgya bcings la de'i ngo bor bsgoms pa ni rdo rje smra ba'i sbyor ba'o/_/_
[\[159b\]]
[\[159b.1\]]des ni/_rdo rje'i ngag mchog 'grub par 'gyur/_/zhes bya ba rdo rje smra ba'i dngos grub dam pa thob par 'gyur ro/_/rdo rje las kyi dam tshig gi phyag rgya ni rdo rje las so/_/de bcings pa ni/_rdo rje las dang 'dra bar 'gyur/_/zhes bya ba las kyi rdo rje dang 'dra bar 'gyur ba'o/_/rdo rje go
[\[159b.2\]]cha'i dam tshig gi phyag rgya ni rdo rje go cha ste/_de brtan par byas pas bcings na lus rdo rje dang 'dra bar 'gyur ro/_/rdo rje gnod sbyin dang /_dam tshig gi phyag rgya ni rdo rje mche ba mchog gi phyag rgya ste/_de bcings pas ma rungs pa'i bdud des 'joms par 'gyur ro/_/bcom ldan
[\[159b.3\]]'das rdo rje khu tshur gyi dam tshig gi phyag rgya ni rdo rje khu tshur ro/_/rdo rje khu tshur de dam zhing mi phyed pas bcings pas phyag rgya kun zhes bya ba rnam par snang mdzad la sogs pa'i phyag rgya rnams dbang du 'gyur zhes bya ba rang dbang du byed pa'o/_/'di skad ston te rdo rje 'bebs pa'i dam tshig
[\[159b.4\]]gi phyag rgyas bdag nyid la dbab pa byas la/_rdo rje khu tshur gyi dam tshig gi phyag rgya bcings te/_sems so sor rtogs pa la sogs pa byas nas/_dam tshig gi phyag rgya la sogs pa'i phyag rgya thams cad bcing bar bya'o/_/de yang badzra A be sha zhes bya bas rdo rje 'bebs pa'i
[\[159b.5\]]dam tshig gi phyag rgya bcings la aH zhes bya bas bdag nyid la dbab par bya'o/_/de nas badzra muSh+Ti zhes bya bas rdo rje khu tshur gyi dam tshig gi phyag rgya bcing bar bya ste/_de ltar na phyag rgya thams cad 'grub par 'gyur ro/_/gal te de ltar mi phyed na sa ma ya s+t+waM zhes zlos
[\[159b.6\]]shing phyag rgya chen po la sogs pa'i phyag rgya thams cad bcing bar bya'o zhes gsungs pa yin no/_/'dzum pas zhes bya ba ni sgeg mo'i dam tshig gi phyag rgya'i rang bzhin gang yin pa des ni lha'i dga' ba rnams te/_byang chub kyi sems kyi dga' ba thob par 'gyur ro zhes bya ba'i don
[\[159b.7\]]to/_/phreng ba yis ni zhes bya ba phreng ba ma'i dam tshig gi phyag rgyas ni rgyan rnams thob par 'gyur ro/_/glu mas zhes bya ba glu ma'i dam tshig gi phyag rgyas ni rtag tu skad gsal bar 'gyur ro/_/gar gyis zhes bya ba gar ma'i dam tshig gi phyag rgyas ni mchod pa rnams rnyed par 'gyur ro/_/bdug
[\[160a\]]
[\[160a.1\]]pas zhes bya ba ni bdug pa ma'i dam tshig gi phyag rgyas ni 'jig rten tshim par byed par 'gyur ro/_/me tog gis ni zhes bya ba me tog ma'i dam tshig gi phyag rgyas ni mdzes pa'i gzugs thob par 'gyur ro/_/mar me'i zhes bya ba ni mar me ma'i
[\[160a.2\]]dam tshig gi phyag rgyas ni mig lnga thob pa'i phyir snang ba dag pa nyid du 'gyur ro/_/dri yis zhes bya ba ni byug pa ma'i dam tshig gi phyag rgyas ni lha rdzas kyi dri rnyed par 'gyur ro/_/rdo rje lcags kyu ni rdo rje lcags kyu'i dam tshig gi phyag rgya ste/_des ni yang dag par 'gugs par 'gyur
[\[160a.3\]]ro/_/rdo rje zhags pas ni rdo rje zhags pa'i dam tshig gi phyag rgya ste/_des ni 'jug par byed do/_/rdo rje lcags sgrog ni rdo rje lcags sgrog gi dam tshig gi phyag rgya ste des ni 'ching bar byed do/_/rdo rje dril bu ni rdo rje 'bebs pa'i dam tshig gi phyag rgya ste/_des ni yang dag par 'bebs
[\[160a.4\]]shing mnyes par byed do/_/de nas chos kyi phyag rgya rnams bshad do zhes bya ba ni chos thams cad rang bzhin gyis rnam par dag pa'o zhes rtogs pa ni chos so/_/de nyid ni sems can thams cad kyi rgyud la rgyas 'debs pas na phyag rgya'o/_/de ston par byed pa'i sgra la yang nye
[\[160a.5\]]bar gdags pas de skad ces bya'o/_/badzra dz+nyA nA sangs rgyas rnams/_/zhes bya ba ni/_de bzhin nyid ni rdo rje ste/_de'i ye shes ni rdo rje'i ye shes so/_/de ston par byed pa badzra dz+nyA na zhes bya ba'i sgra'i tshul 'di ni de bzhin gshegs pa lnga po'i chos kyi phyag rgya yin no/_/rdo rje dbyings
[\[160a.6\]]ni brtan par byed/_/ces bya ba ni de'i las de bzhin gshegs pa thams cad kyi sku dang gsung dang thugs rdo rje ni rdo rje dbyings te/_de brtan par byed pas na/_rdo rje dbyings ni brtan par byed/_/ces bya'o/_/'di skad ston te/_de bzhin gshegs pa'i zlos pa pos rang bzhin
[\[160a.7\]]gyis dag par mos pas lce la rdo rje dkar por bsam par gang gi tshe badzra dz+nyA na zhes bya ba dgod bar byas pa de'i tshe/_de'i sku dang gsung dang thugs rdo rjer 'gyur ro/_/rdo rje sems dpa' la sogs pa'i chos kyi phyag rgya'i dbang du byas nas/_de nas zhes bya ba la sogs pa gsungs
[\[160b\]]
[\[160b.1\]]te/_cho ga bzhin du zhes bya ba ni lha rnams dam tshig gi phyag rgyas bsgrubs nas/_ljags la chos kyi yi ge ji lta ba bzhin du bkod pa 'di ni cho ga bzhin zhes bya'o/_/sa ma ya s+t+waM zhes bya ba ni rang bzhin gyis dag pa'i tshul nyid kyis na 'da' bar mi bya ba ni khyed yin no zhes bya ba'i
[\[160b.2\]]tha tshig go/_/phyag rgya kun gyi dbang por 'gyur/_/zhes bya ba ni phyag rgya yang yin la kun kyang yin pas na phyag rgya kun te/_rnam par snang mdzad la sogs pa'i dam tshig dang chos dang las dang phyag rgya chen po'o/_/phyag rgya de thams cad kyi bdag po yin pas na/_phyag
[\[160b.3\]]rgya kun gyi dbang po ste/_chos kyi dbyings kyi rang bzhin rnam par snang mdzad chen po ni rdo rje sems dpa' ste/_de 'gyur ro/_/'di ni rdo rje sems dpa'i chos kyi phyag rgya'o/_/a na ya so zhes bya ba ni khug cig ces bya ba ste rdo rje rgyal po'i'o/_/a ho su kha zhes bya ba ni thog ma
[\[160b.4\]]dang tha ma med pa'i chos bdag med pa'i chags pa zhes bya ba'i tha tshig ste/_rdo rje chags pa'i'o/_/sA d+hU swA hA zhes bya ba ni legs pa ni rdzogs pa'i byang chub kyi spyod pa zhes gsungs pas/_pha rol tu phyin pa drug gi spyod pa'i ngo bo ste rdo rje legs pa'i'o/_/su ma hA
[\[160b.5\]]s+t+waM zhes bya ba ni mdzes pa'i mchod pa ni mchod pa bzang po ste bsgrub pa'i mchod pa'i ngo bor sbyin pa ni khyod yin no zhes bod pa ste rdo rje rin chen gyi'o/_/rU po d+yo zhes pa ni gzugs nye bar gsal bar byed pas na gzugs snang ba ste/_nam mkha' dang mnyam pa nyid kyi ye shes kyi
[\[160b.6\]]chos thams cad rang bzhin rab tu gsal bar mdzad pa zhes bya ba'i tha tshig go/_/chos kyi gzi brjid nyid du 'gyur/_/zhes bya ba ni rang bzhin gyis dag pa rtogs pa'i chos kyi rang bzhin can gyi bzi brjid 'di la mnga' bas na chos kyi gzi brjid de/_rdo rje nyi ma nyid du de 'gyur
[\[160b.7\]]ro zhes bya ba'i don to/_/rdo rje gzi brjid kyi'o/_/ar+tha pra ba ti zhes bya ba ni don du gnyer bar bya ba yin pas na don te/_de bzhin gshegs pa'i stobs dang mi 'jigs pa la sogs pa'o/_/de rnams rtogs pa ni nor thob pa ste rdo rje dpal gyi'o/_/ha ha hUM zhes bya ba ni rgyu dang 'bras
[\[161a\]]
[\[161a.1\]]bu la dmigs pa'i chos kyi sbyin pa chen po rtogs pa'i tshul gyis ni/_sangs rgyas 'dzum pa cung zad bzhad pa thob cing rnyed par 'gyur te rdo rje bzhad pa nyid thob par 'gyur ro zhes bya ba'i tha tshig go/_/rdo rje bzhad pa'i'o/_/sar+b+ba ka ri zhes bya ba ni chos rnams
[\[161a.2\]]rang bzhin gyis rnam par dag par thugs su chud nas sngon gyi 'phen pa'i stobs kyi shugs kyis gzugs thams cad yang dag par ston pa'i ting nge 'dzin gyis sems can thams cad kyi don rdzogs par mdzad pas na thams cad mdzad pa ste/_rdo rje chos kyi'o/_/duHkhats+tshe da
[\[161a.3\]]zhes bya ba ni shes rab dang ye shes kyi ngo bo nyid kyis sdug bsngal thams cad du rnam par rtog par mi dmigs pas na sdug bsngal gcod pa ste/_rdo rje rnon po'i'o/_/bud+d+ha bo d+hi zhes bya ba ni rdzu 'phrul kyi rkang ba thugs su chud pas rdo rje dbyings la sogs pa'i dkyil 'khor chen po
[\[161a.4\]]rdzogs par mdzad de/_sangs rgyas dang byang chub sems dpa'i dkyil 'khor kun gyi bdag por 'gyur ba ste/_sems bskyed pa tsam gyis chos kyi 'khor lo bskor bar 'gyur ro zhes bya ba'i tha tshig go/_/rdo rje rgyu'i'o/_/pra ti shab+da zhes bya ba ni brag ca ste/_so so yang
[\[161a.5\]]dag par rig pa bzhi'i rang bzhin gyi shes rab spros pa med pa'i sgra ni ma skyes pa yin pa'i phyir sgra brnyan lta bu ste/_de lta bu gang yin pa de ni khyod yin no zhes bya ba'i tha tshig go/_/sangs rgyas rnams dang lhan cig smra/_/zhes bya ba ni/_rnam par snang mdzad la sogs pa'i sangs
[\[161a.6\]]rgyas rnams dang lhan cig tu smra ba ste/_rdo rje smra bar 'gyur ro zhes bya ba'i tha tshig go/_/rdo rje smra ba'i'o/_/su ba shi twaM zhes bya ba ni rab tu dbang du byed pa nyid yin pas na shin tu dbang ba nyid de/_ma lus shing lus pa med pa'i mchod pa rnams kyis de bzhin gshegs pa thams
[\[161a.7\]]cad mchod pa la dbang ba'o/_/kun gyi dbang dang ldan par 'gyur/_/zhes bya ba ni/_rigs kun nas kun du sangs rgyas kyi sprul pa'i phrin las rnams dang /_sems can gyi don bya ba rnams la dbang ba nyid dang /_gtso bo nyid du de 'gyur ro/_/zhes bya ba'i tha tshig ste/_rdo rje
[\[161b\]]
[\[161b.1\]]las kyi'o/_/nir pa ya s+t+waM zhes bya ba ni phyir mi ldog pa'i brtson 'grus kyis nyan thos dang rang sangs rgyas kyi sar ltung ba'i 'jigs pa med pas na 'jigs med nyid do/_/'jigs med 'gyur zhes bya ba ni rdo rje bsrung bar 'gyur ro/_/rdo rje bsrungs pa'i'o/_/sha truM b+hak+Sha zhes
[\[161b.2\]]bya ba ni 'dod chags pa'i nyon mongs pa dang nye ba'i nyon mongs pa rnams dang /_lha'i bu'i bdud la sogs pa ni dgra rnams so/_/de so sor rtogs pa'i brtson 'grus dang /_rnam par thar pa'i sgo rang bzhin gyis 'od gsal bas za zhing mi snang bar mdzad pas na dgra rnams
[\[161b.3\]]za ba'o/_/rdo rje gnod sbyin gyi'o/_/sar+b+ba sid+d+hi zhes bya ba ni dam tshig dang /_chos dang las dang phyag rgya chen po rnams kyi dngos grub rnams grub pa ste/_de ston par byed pa'i sgra la yang de skad ces bya'o/_/de smras na thams cad 'grub par 'gyur zhes bya ba phyag rgya thams cad
[\[161b.4\]]'grub par 'gyur ro/_/rdo rje khu tshur gyi'o/_/ma hA rA ti zhes bya ba ni dga' ba yang yin la chen po yang yin pas na dga' ba chen po ste mgu ba'o/_/sgeg mo'i chos kyi phyag rgya des ni lha'i mgu ba thob par 'gyur ro/_/rU pa sho be+e zhes bya bas phreng ba ma'i chos kyi phyag rgya
[\[161b.5\]]gang yin pa des gzugs bzang nyid ces bya ba/_gzugs bzang ba nyid du gyur pa'i gzugs bzang ba nyid thob bo/_/shro tra sau khya zhes bya ba lha mo glu ma'i chos kyi phyag rgya gang yin pa des ni bde ba sbyin par byed do/_/sar+b+ba pU dza zhes bya bas gar ma'i chos kyi phyag rgya gang
[\[161b.6\]]yin pa des ni legs par mchod pa nyid sbyin par byed pa'o/_/pra h+la da ni zhes bya ba bdug pa ma'i chos kyi phyag rgya gang yin pa des ni yid bde ba'i bde ba sbyin par 'gyur ro/_/pha la ga ni zhes bya ba ni me tog ma'i chos kyi phyag rgya gang yin pa des 'bras bu rnams te bsam gtan gyi
[\[161b.7\]]'bras bu dang /_'jig rten pa'i don gyi dngos grub la sogs pa'i 'bras bu thob par 'gyur ro/_/su te dza gri zhes bya ba mar me ma'i gang yin pa des ni gzi brjid chen po sbyin par byed do/_/su gan+d+ha gi zhes bya ba byug pa ma'i gang yin pa des ni dri'i mchog nyid sbyin par byed do/_/sdig
[\[162a\]]
[\[162a.1\]]mo la sogs pa'i chos kyi phyag rgya brgyad po 'di dag ni bod pa'i tshig gis brjod pa yin no/_/a ya hi dzaHrdo rje lcags kyu'i'o/_/a ya hi hUM hUM zhags pa'i'o/_/he s+pho Ta baM lcags sgrog gi'o/_/g+haN+Ta a a zhes bya ba ni rdo rje 'bebs pa'i chos kyi
[\[162a.2\]]phyag rgya'o/_/sems ma rdo rje ma la sogs pa'i chos kyi phyag rgya ni rang gi snying po nyid yin no/_/dge ba zhes bya ba ni dkar po'o/_/lce la zhes bya ba ni gzugs brnyan gyi sbyor bas lce kun du gang bar gnas par bsam bar bya'o/_/rdo rje zhes bya ba ni rdo rje rtse lnga pa'o/_/de
[\[162a.3\]]nas/_las kyi phyag rgya bcing ba bshad/_/ces bya ba ni brtson 'grus kyi rang bzhin gyi bya ba ni las so/_/de ston par byed pa lag pa'i tshul 'dra ba ni phyag rgya'o/_/de bcing ba bshad de zhes bya ba ni bcing ba'i mtshan nyid brtsam par bya'o/_/rdo rje khu tshur zhes bya ba ni dam tshig gi
[\[162a.4\]]rdo rje khu tshur ro/_/dam bcings te zhes bya ba ni dam du btsir ba'o/_/mnyam par gzhag pas zhes bya ba ni rang gi lha la dmigs pa'i sems kyis so/_/gnyis su bya'o zhes bya ba ni so sor bya ba'o/_/rdo rje'i phyag rgya gnyis bcings te/_/zhes bya ba ni rdo rje khu tshur gyi phyag rgya
[\[162a.5\]]gnyis su byas pa ni/_rdo rje'i phyag rgya gnyis te rdo rje khu tshur gyi phyag rgya gnyis su 'gyur ro/_/de nas bcings pa rab tu bshad/_/ces bya ba ni las kyi phyag rgya rnams kyi bcings pa'i mtshan nyid so sor phye ste rab tu bshad par bya'o/_/g.yon pa'i rdo rje zhes bya ba la sogs pa
[\[162a.6\]]la/_snying ga na gnas pa'i g.yon pa'i rdo rje khu tshur gyi sor mo ni g.yon pa'i rdo rje mdzub mo ste/_de gzung bar bya'o/_/gang gis gzung zhe na/_g.yas pas zhes bya ba gsungs te/_g.yas pa'i rdo rje khu tshur gyis so/_/de ji lta bur gyur pa gzung zhe na/_bsgreng ba ste kha gyen du
[\[162a.7\]]bltas te gnas pa zhes bya ba'i tha tshig go/_/byang chub mchog gi phyag rgya 'di/_/zhes bya ba la/_byang chub ni bla na med pa yang dag par rdzogs pa'i byang chub ba'o/_/de nyid ni mchog ste dam pa gang yin pa des gsal bar byed pas na/_phyag rgya de ni byang chub mchog ste/_de
[\[162b\]]
[\[162b.1\]]ston par byed pa bcom ldan 'das rnam par snang mdzad kyi las kyi phyag rgya'o/_/mi g.yo ba yi sa reg pa/_/zhes bya ba ni g.yon pa'i rdo rje khu tshur gyis chos gos kyi tha ma 'dzin pa'i tshul du bzhag la/_g.yas pa'i rdo rje khu tshur gyi sor mo thams cad brkyangs pas sa la reg pa'i
[\[162b.2\]]tshul du bya ba ni sa la reg pa'o/_/de bzhin rin chen mchog sbyin pa'o/_/zhes bya ba la de bzhin zhes bya ba ni rnam pa de nyid kyis te/_ji ltar mi bskyod pa'i khu tshur g.yon pas chos gos 'dzin par mdzad pa'i tshul de bzhin du/_rin chen 'byung ldan gyi yang bya'o/_/rin chen
[\[162b.3\]]'byung ldan gyi de yang mchog sbyin pa ni g.yas pa'i rdo rje khu tshur bkan te/_sor mo thams cad brkyang la mchog sbyin pa'i tshul du bya'o/_/dpag med pa zhes bya ba ni tshe dpag tu med pa'o/_/ting nge 'dzin mchog ces bya ba ni ting nge 'dzin gyi dam pa'o/_/de ston par byed
[\[162b.4\]]pa'i phyag rgya ni ting nge 'dzin mchog ste/_rdo rje khu tshur gnyis kyi sor mo thams cad brkyang la lhung bzed 'dzin pa'i tshul du phan tshun mthe bo'i rtse la phrad par gzhag pa'o/_/gdon mi za ba zhes bya ba ni don yod par grub pa ste de'i las kyi phyag rgya ni mi 'jigs pa sbyin pa'o/_/_
[\[162b.5\]]'di skad ston te/_g.yon pa'i rdo rje khu tshur gyis chos gos 'dzin pa'i tshul du byas la/_g.yas pa'i sor mo thams cad brkyang la mi 'jigs pa sbyin pa'i tshul du bya'o/_/rdo rje'i las rnams ni dam tshig mi phyed pa'i las te/_de byed pa ni rdzogs par byed pa'o/_/bsgyings
[\[162b.6\]]bcas gsor ba zhes bya ba ni sngar bshad pa'o/_/gnyis ka yis zhes bya ba ni g.yon dang g.yas kyi rdo rje khu tshur gnyis kyis te/_g.yon pa'i rdo rje khu tshur kha nang du bltas pa dkur bzhag la/_g.yas pa bkan te/_snying gar gyen du bstod pa'i tshul gyis gzhag pa 'di ni
[\[162b.7\]]rdo rje sems dpa'i las kyi phyag rgya'o/_/lcags kyu 'dzin ltar gnas pa dang /_/zhes bya ba ni g.yas pa'i rdo rje khu tshur mdun du bzhag la de'i yang mdun du g.yon pa'i rdo rje khu tshur lcags kyu 'dzin pa ltar bya ba ni rdo rje rgyal po'i'o/_/mda' 'phang pa yi tshul dang ni/_/zhes
[\[163a\]]
[\[163a.1\]]bya ba ni g.yon pa'i rdo rje khu tshur snying gar bkan te bzhag la/_de'i steng du g.yas pa kha sbub ste bzhag nas yang g.yas pa'i rdo rje khu tshur gyis mda' 'dren pa'i tshul du byas la/_rna ba la thug gi bar du gzhu 'dren pa'i tshul du byas nas/_mnga' bkad
[\[163a.2\]]nas 'phen pa ltar byed pa 'di ni rdo rje chags pa'i'o/_/legs so zhes pa snying gar gzhag_/ces bya ba ni rdo rje khu tshur gnyis snying gar bzhag la mdzub mo dang mthe bos se gol ba rdebs pa 'di ni legs pa'o/_/dbang bskur ba ni rdo rje gnyis/_/zhes bya ba ni rdo rje khu tshur
[\[163a.3\]]gnyis mdzod spu'i gnas su gzhag pa 'di ni/_dbang bskur ba ni rdo rje gnyis/_/zhes bya bar 'gyur ro/_/'di ni rin chen gyi'o/_/snying gar nyi ma brtan par bya/_/zhes bya ba ni rdo rje khu tshur gnyis snying gar g.yas nas bskor te bskor bar bya ba ni rdo rje gzi brjid kyi'o/_/_
[\[163a.4\]]g.yon pa la ni gru mo gzugs/_/zhes bya ba ni g.yon pa'i rdo rje khu tshur la g.yas pa'i rdo rje khu tshur gyis gru mo gzugs pa ni rdo rje dpal gyi'o/_/de bzhin kha phyogs bskor bar bya/_/zhes bya ba ni rdo rje khu tshur gnyis dgod pa'i tshul du sgeg pa dang bcas pas yongs su bskor
[\[163a.5\]]la kha'i gra gnyis su gzhag pa ni rdo rje bzhad pa'i'o/_/g.yas pa yis ni g.yon pa dbye/_/zhes bya ba ni g.yas pa'i rdo rje khu tshur gyis g.yon pa'i rdo rje khu tshur snying gar 'byed pa'i tshul du 'byed pa 'di ni rdo rje chos kyi'o/_/snying gar g.yon pa ral gri mdud/_/ces
[\[163a.6\]]bya ba ni g.yon pa'i rdo rje khu tshur snying gar bzhag la/_g.yas pa'i rdo rje khu tshur gyis ral gri 'debs pa'i tshul du bya ba 'di ni/_snying gar g.yon pas ral gri gsod/_/ces bya ba ste rdo rje rnon po'i'o/_/mgal me'i 'khor lo bskor ba dang /_/zhes bya ba ni rdo rje khu
[\[163a.7\]]tshur gnyis mgal me'i 'khor lo lta bur g.yas phyogs nas lus kyi phyi rol du bskor ba ni rdo rje rgyu'i'o/_/rdo rje gnyis ka kha nas dbyung /_/zhes bya ba ni rdo rje khu tshur gnyis kha nas gyen du bteg pa 'di ni rdo rje smra ba'i'o/_/rdo rje gar bskor zhes bya ba la sogs pa la/_rdo rje
[\[163b\]]
[\[163b.1\]]khu tshur gnyis bcings te/_/sgeg bcas mtha' nas dgrol ba yis/_/glog 'gyu ltar 'debs bskor ba ni/_/rdo rje'i gar zhes de bshad do/_/de nyid ni gar bskor ba ste/_des rdo rje khu tshur gnyis bskor ba de las byung ba'i thal mo sbyar ba spyi bor yang dag par bzhag
[\[163b.2\]]na/_rdo rje las kyi phyag rgyar 'gyur ro/_/go cha zhes bya ba ni rdo rje khu tshur gnyis snying gar mdud pa'i tshul gyis yongs su bskor la/_yang mgrin pa dang ltag par/_yang snying gar/_de nas nu ma'i bar du slar yang snying gar/_de nas mgrin pa dang /_rgyab dang dbang
[\[163b.3\]]bskur ba'i gnas su mdud pa bya ba'i tshul gyis yongs su bskor la/_phreng ba bcing ba ji lta ba bzhin byas la/_mthar thal mo'i rting pa brdabs pas mnyes par byas la/_yang rdo rje khu tshur gnyis bcings te/_go bgo ba'i tshul gnyis rab tu sbyar ba ni rdo rje srung
[\[163b.4\]]ba'i'o/_/mthe'u chung mche ba'i mchog ces bya ba ni rdo rje khu tshur gnyis kyi mthe'u chung brkyang la bkug pa'i mthe bo'i mchog gang yin pa de ni mche ba'i mchog ces bya ba ste de kha'i grwa gnyis su gzhag pa ni rdo rje gnod sbyin gyi phyag rgya'o/_/khu tshur gnyis ni mnan
[\[163b.5\]]pa'o zhes bya ba ni rdo rje khu tshur gnyis phan tshun btsir ba 'di ni rdo rje khu tshur gyi'o/_/rdo rje 'gying ba zhes bya ba la sogs pa la/_rdo rje khu tshur gnyis dku gnyis su bzhag la/_bsam pa g.yos pas zhes bya ba smos pa'i khyad par gyis mdud par bya ba ni sgeg mo'i phyag rgya'o/_/_
[\[163b.6\]]phreng ba bcing dang zhes bya ba ni rdo rje khu tshur gnyis kyis phreng ba bcing ba'i tshul du byed pa ni phreng ba ma'i'o/_/kha nas dbyung zhes bya ba ni/_/rdo rje khu tshur gnyis kyis tshig 'byin pa'i tshul du byed pa 'di ni glu ma'i'o/_/rdo rje gar ni bskor ba yis/_/zhes bya ba ni rdo rje las kyi phyag rgya
[\[163b.7\]]ltar gar bya ba nyid ces bya ba'i tha tshig ste/_rdo rje gar ma'i'o/_/rdo rje khu tshur gyis ni zhes bya ba ni rdo rje khu tshur gnyis kyis so/_/bdug pa la sogs de bzhin sbyin/_/zhes bya ba ni de bzhin te sngar bshad pa'i bdug pa ma la sogs pa'i phyag rgya'i tshul de las rdo rje khu tshur gnyis
[\[164a\]]
[\[164a.1\]]bdug pa 'bul ba'i tshul du thur du blugs pa ni bdug pa ma'i'o/_/rdo rje khu tshur gnyis me tog 'bul ba'i tshul du gyen du 'thor ba ni me tog ma'i'o/_/rdo rje khu tshur gnyis kyi mthe bong gnyis gshibs te bsgreng la mar me 'bul ba'i tshul du gzhag pa ni mar me ma'i'o/_/_
[\[164a.2\]]rdo rje khu tshur gnyis brkyang la rang gi snying gar dris byug pa'i tshul du byed pa ni byug pa ma'i'o/_/sangs rgyas kun la mchod pa yi/_/phyag rgya'i mchod pa byed pa'o/_/zhes bya ba ni mchod pa'i rgyur bdug pa ma la sogs pa'i mchod pa phyag rgya 'di dag brtag pa 'di yin no/_/mdzub mo lcags
[\[164a.3\]]kyu bcing ba ni/_/zhes bya ba ni rdo rje khu tshur gnyis bcings la/_g.yas pa'i rdo rje khu tshur gyi mdzub mo lcags kyur bya'o/_/de bcing ba ni mthe'u chung las/_/zhes bya ba ni/_g.yon pa'i rdo rje khu tshur gyis mthe'u chung lcags kyur byas pa'i lcags kyu g.yas pa'i mdzub mo'i lcags kyu'i rtsa ba
[\[164a.4\]]dgug par bcing ste/_bcings pa des/_mthe'u chung ste lcags kyu che/_/zhes bya ba ni rdo rje lcags kyu'i las kyi phyag rgya'o/_/mkhrig ma mdud pa zhes bya ba ni rdo rje khu tshur gnyis bcings la gcig la gcig gi mkhrig ma'i gnas kyi rgyab kyi cha sbyar ba de lta bu ni mkhrig ma mdud
[\[164a.5\]]par gyur te/_rdo rje zhags pa'i'o/_/mdzub mo gnyis gdub ces bya ba ni rdo rje khu tshur gnyis bcings la de nyid kyi mdzub mo gnyis lcags kyu 'dra bar byas pa nang du thad kar bzhag ste/_phan tshun lcags sgrog bcing ba'i tshul du bya ba 'di ni mdzub mo gnyis gdu bur 'gyur te/_
[\[164a.6\]]rdo rje lcags sgrog gi'o/_/rgyab gnyis kyang ni bsnyams te gzhag_/ces bya ba ni rdo rje khu tshur gnyis bcings la phan tshun rgyab sbyar nas btsir ba 'di ni rdo rje 'bebs pa'i las kyi phyag rgya'o/_/sems ma rdo rje la sogs pa'i phyag rgya ni rdo rje sems ma dang /_rin chen dang /_
[\[164a.7\]]chos dang /_las kyi phyag rgya de nyid de dag gi phyag rgya yin par blta bar bya'o/_/de nas 'di rnams zhes bya ba ni las kyi phyag rgya rnams kyi'o/_/sgrub pa zhes bya ba ni 'dis sgrub pas na sgrub pa ste/_rang gi snying gar sna tshogs rdo rje bsam pa'o/_/rdo rje las ni byed dang mnyam/_/_
[\[164b\]]
[\[164b.1\]]zhes bya ba ni/_rdo rje zhes bya ba de bzhin gshegs pa rnams kyi phrin las ni/_/sangs rgyas rnams kyi sprul pa dang /_sems can gyi don bya ba rnams so/_/de byed pas na/_rdo rje las ni byed pa ste rdo rje las so/_/de dang mnyam pa ni mtshungs pa'o/_/de bstan pa'i phyir/_rdo rje kun
[\[164b.2\]]dngos rdo rje ni/_/snying gar yongs su bsgom par bya/_/zhes bya ba gsungs te/_rdo rje thams cad rang bzhin no/_/rdo rje kun dngos rdo rje ste sna tshogs rdo rje zhes bya ba'i tha tshig go/_/de snying gar bsgom zhing bsam pa 'di ni de bsgrub pa yin no/_/ye shes phyag rgya bcings pas ni/_/_
[\[164b.3\]]sangs rgyas ye shes 'jug par 'gyur/_/zhes bya ba la/_byang chub mchog ni ye shes kyi phyag rgya ste/_byang chub kyi sems dang /_sbyin pa dang /_shes rab dang /_brtson 'grus kyi pha rol tu phyin pa'i shes rab ye shes bsdus pa'i khu tshur de bcings par gyur na/_sangs
[\[164b.4\]]rgyas kyi ye shes bzhi po yang dag par 'jug par 'gyur zhing rab tu zhugs la rnal 'byor pa la skye bar 'gyur ro zhes bya ba'i tha tshig go/_/mi g.yo ba'i zhes bya ba ni/_bcom ldan 'das mi bskyod pa'i las kyi phyag rgya ste/_de bcings pas ni g.yo ba med cing 'khrug pa med
[\[164b.5\]]par 'gyur te/_bcom ldan 'das rin chen 'byung ldan gyi phyag rgya bcings pas ni gzhan la phan par byed de/_pha rol gzhan rnams la rjes su gzung ba'i phan 'dogs pa 'di la yod pas na gzhan la phan byed ldan pa ste de lta bur 'gyur ro/_/dam chos 'khor lo'i
[\[164b.6\]]phyag rgya ni/_/chos kyi 'khor lo bskor bar 'gyur/_/zhes bya ba ni/_bcom ldan 'das 'od dpag tu med pa'i phyag rgya bcings na/_chos ston pas sems can gyi don byed par 'gyur ro/_/mi 'jigs zhes bya ba la sogs pa la/_mi 'jigs pa rab tu stsol ba'i
[\[164b.7\]]mchog yin pas na/_mi 'jigs mchog ste bcom ldan 'das don yod par grub pa'o/_/de'i phyag rgyas ni mi 'jigs pa sbyin par 'gyur ro/_/rdo rje sems dpa' la sogs pa ni go sla'o/_/gdul bya'i skye bo spro ba bskyed pa'i phan yon gsungs pa yin no/_/de nas
[\[165a\]]
[\[165a.1\]]phyag rgya thams cad kyi/_/zhes bya ba rdo rje 'bebs pa'i dam tshig gi khu tshur ni/_dam tshig dang /_chos dang /_las dang /_phyag rgya chen po rnams kyi'o/_/spyi'i phyag rgya bcings pa'i cho ga rgyas pa bshad de zhes bya ba ni/_spyi zhes bya ba thun mong du gyur pa'i
[\[165a.2\]]bcing ba'i cho ga rgyas pa yin pas phyag rgya bcing ba'i cho ga rgyas pa zhes bya ste/_snying gar rdo rje bsdams pa dral ba'i mtshan nyid do/_/de bshad par bya'o/_/de nyid gsungs pa ni/_de la thog ma nyid du zhes bya ba ste/_rdo rje dbab pa'i dam tshig gi khu tshur gyi phyag rgya bcings pa
[\[165a.3\]]nyid kyis/_dngos grub kyi cho ga rgyas pa'i dam tshig dang /_chos dang /_las dang /_phyag rgya chen po rnams las/_thog ma nyid du rdo rje bcings pa'i sor mo snying gar gdab par bya ste zhes bya ba ni/_thal mo sbyar ba dang /_rdo rje thal mo dang /_rdo rje bsdams pa bcings la/_
[\[165a.4\]]rang gi snying gar badzra ban+d+ha traT/_ces bya ba 'dis lan gsum dral ba ni/_khams gsum pa'i 'dod chags la sogs pa bag chags kyis 'ching ba gzhig par dka' ba ste/_rang bzhin gyis 'od gsal bar bsgoms pas gcod par ston pa yin no/_/de nas
[\[165a.5\]]phyag rgya bcing ba kun ni/_rdo rje 'bebs pa la sogs pa'o/_/rang rang gi lus dang ngag dang sems rdo rje ni rnal 'byor pa'i'o/_/dbang du 'gyur ro zhes bya ba ni sgrub pa pos phyag rgya gang dang gang bcings pa de dang de rang gi las byed do zhes bya ba'i tha tshig go/_/de ltar
[\[165a.6\]]phyag rgya thams cad bcing ba'i don gyi sngon du bya ba'i cho ga bstan nas da ni de rnams nyid grub pa'i don gyi cho ga gsungs pa ni/_de nas zhes bya ba la sogs pa gsungs pa yin te/_rdo rje dbab pa'i dam tshig gi phyag rgyar bshad pa/_badzra A be sha zhes zlos shing bcings
[\[165a.7\]]la/_aHzhes bya bas bdag nyid la dbab par bya zhing /_rang gi snying ga'i zla ba la rdo rje yang zhugs par bsam par bya'o/_/rdo rje zhes bya ba ni rang gi rigs kyi mtshan ma'i nye bar mtshon pa tsam yin par shes par bya'o/_/de nas babs nas grogs po nyid du nye bar
[\[165b\]]
[\[165b.1\]]gnas par 'gyur ro zhes bya ba ni rang gi rigs kyi mtshan ma'i khyad par gyi gzugs kyis babs shing yang dag par kun du zhugs nas grogs po nyid du nye bar gnas par 'gyur te/_grogs po dang 'dra bar dgos pa thams cad byed cing sgrub pa po gang 'dod pa de rdzogs
[\[165b.2\]]par byed do zhes bya ba'i tha tshig go/_/de nas tiSh+Tha badzra zhes bya ba la sogs pas dbab pa brtan par byas nas/_badzra muSh+Ti zhes bya bas rdo rje khu tshur gyi dam tshig gi phyag rgya bcings nas/_badzra san+d+hi zhes brjod par bya'o/_/de nas phyag rgya bcings pa thams cad 'grub
[\[165b.3\]]par 'gyur te/_gang gi phyir rgyud 'di nyid las/_/rdo rje khu tshur dam bcings pas/_/phyag rgya thams cad dbang du 'gyur/_/zhes bstan pa yin no/_/de nas sdig pa dral ba'i phyag rgyas sdig pa zad par byas nas/_de bzhin gshegs pa'i zlos pa pos ni sems so sor
[\[165b.4\]]rtogs pa la sogs pa'i tshul gyis mngon par byang chub pa lnga'i rim pa bsgom par bya'o/_/rdo rje sems dpa' la sogs pa'i zlos pa pos sdig pa zad pa'i rjes thogs la phyag rgya'i dam tshig sems dpa' chen po bsgom par bya'o zhes bstan par bya ba'i phyir/_de nas
[\[165b.5\]]phyag rgya'i dam tshig gi sems dpa' chen po rjes su dran par bya ste zhes bya ba gsungs te/_phyag rgya rnams kyi dam tshig yin pas na phyag rgya'i dam tshig ste/_dam tshig gi phyag rgya dang las kyi phyag rgya rnams bskyed pa'i rgyu zhes bya ba'i tha tshig go/_/dam tshig kyang yin la
[\[165b.6\]]sems dpa' yang yin pas na/_phyag rgya'i dam tshig gi sems dpa' chen po ste/_chos kyi dbyings kyi mtshan nyid rnam par snang mdzad chen po'o/_/de rjes su dran pa ni bsgom pa'o/_/de rnam par bsgom pa ni 'di yin te/_thog mtha' med pa'i sems dpa' ni/_/nam
[\[165b.7\]]mkha' skye ba'i mtshan nyid yin/_/kun tu bzang po kun bdag nyid/_/'dod pa kun dang 'gro ba'i bdag_/sems can kun gyi sems gang yin/_/bstan phyir sems dpa' zhes bshad do/_/mnyam par gzhag pas ting nge 'dzin/_/sems dpa' las ni rdo rjer
[\[166a\]]
[\[166a.1\]]'gyur//sems dpa' byin rlabs sbyor ba yis/_/sems dpa' nyid du 'ang de 'gyur ro/_/bcom ldan sems dpa' de nyid de/_/rdo rje 'dod pa'i de bzhin gshegs/_/rang sems rab tu rtogs la sogs/_/sangs rgyas byang chub cho ga bzhin/_/_
[\[166a.2\]]de nyid de bzhin gshegs pa'i rigs/_/de nyid rdo rje'i rigs chen po/_/de nyid pad+ma'i rigs dag pa/_/de nyid nor bu'i rigs mchog go/_/zhes gsungs pa yin no/_/de ltar rdo rje sems dpa' dang /_rdo rje sems dpa' las byung ba'i rigs thams cad rnam par
[\[166a.3\]]bsgoms nas/_ma hA sa ma ya satwa haM zhes brjod par bya'o/_/de la dam tshig kyang yin la chen po yang yin pas na/_dam tshig chen po'i sems dpa' ste/_thog ma dang tha ma med pa'i chos kyi dbyings kyi ngo bo rnam par snang mdzad chen po'o/_/de las byung ba'am de'i
[\[166a.4\]]ngo bo'i sems dpa' la sogs pa'i sku dang gsung dang thugs rdo rje'i mtshan nyid can ni dam tshig chen po'i sems dpa' chen po ste/_de'i ngo bo nyid ni bdag yin no zhes nga rgyal bskyed par bya'o/_/'dis ni 'di skad ston te/_bdag ni sems dpa'i sku dang gsung dang
[\[166a.5\]]thugs rdo rje'i ngo bo mig yor tsam yin gyi/_don dam par ni thams cad du gzugs can ma yin te/_de bas na thog ma dang tha ma med pa'i dam tshig chen po'i sems dpa' ni bdag yin no zhes pa'o/_/de bzhin gshegs pa'i rnal 'byor pas ni/_oM tsat+ta pra ti be d+haM ka ro
[\[166a.6\]]mi zhes bya ba nas/_ya thA sar+b+ba ta thA ga ta sta tha a haM zhes bya ba'i bar 'di tsam zhig brjod par bya'i/_ma hA sa ma ya sa twa haM zhes bya ba ni ma yin te/_de bzhin gshegs pa dang /_rdo rje dang /_pad+ma dang /_rin po che dang /_nor bu'i rigs nyid ni/_rnam par snang mdzad chen
[\[166a.7\]]po'i ngo bo nyid kyis na/_dam tshig chen po'i sems dpa'i rang bzhin yin pa'i phyir/_/badzra satwa zhes bya ba la sogs pa zlos pas kyang rigs kyi sgom pa pos rang gi lha'i rnal 'byor bya ba yin te/_bzlas pa'i don du bdag nyid ni/_/bsgoms na 'grub par 'gyur
[\[166b\]]
[\[166b.1\]]ba yin/_/zhes gsungs pa'i phyir ro/_/de ltar phyag rgya thams cad 'grub par bya ba'i phyir/_rang gi bsgom pa'i cho ga rgyas par bshad nas de bzhin gshegs pa'i rnal 'byor pa dang /_de'i rigs kyi rnal 'byor pas rnam par snang mdzad la sogs pa'i rang gi phyag rgya chen
[\[166b.2\]]po bsgom pa gsungs pa ni/_de la zhes bya ba la sogs pa gsungs pa yin te/_thog ma kho na zhes bya ba ni/_chos dang /_las dang /_phyag rgya chen po bcing ba'i sngon du zhes bya ba'i tha tshig go/_/rang gi phyag rgya bcings nas zhes bya ba ni rang gi lha'i dam tshig gi phyag rgya ni rang gi
[\[166b.3\]]phyag rgya ste/_de bcing ba ni rang gi phyag rgya bcing ba'o/_/rang gi phyag rgya'i sems dpa' ni rnam par snang mdzad la sogs pa'i sku dang gsung dang thugs rdo rje'i ngo bo ste/_rang gi phyag rgya'i sems dpa' der sa ma ya haM zhes zlos shing bsgom par bya'o/_/de la sa ma ya zhes bya
[\[166b.4\]]ba ni kun rdzob ste/_kun rdzob kyi gzugs can ni bdag go zhes bya ba'i tha tshig go/_/'di dag kyang bshad zin pas ma smras so/_/de ltar rang gi dam tshig gi phyag rgya bcings la rang gi lha'i ngo bor bdag rnam par bsgoms nas rang gi lha'i rnal 'byor brtan par bya ba'i
[\[166b.5\]]phyir/_rang gi lha'i dam tshig gi phyag rgya nyid kyis/_snying ga dang /_dpral ba dang /_lkog ma dang /_spyi bor rdo rje dang /_rin po che dang /_pad+ma dang /_sna tshogs rdo rje bskyed par bya'o/_/de brtan par bya ba'i phyir/_de nas zhes bya ba la sogs pa gsungs so/_/byin gyis
[\[166b.6\]]brlabs pa'i sngags gsungs pa ni/_sa ma ya satwa a d+hi tiSh+Tha swa maM zhes bya ba yin te/_sa ma ya satwa zhes bya ba ni dam tshig gi sems dpa' zhes bod pa'o/_/a d+hi tiSh+Tha swa maM zhes bya ba ni bdag la byin gyis rlobs shig ces gsol ba 'debs pa'o/_/de ltar bdag
[\[166b.7\]]byin gyis brlabs nas de bzhin gshegs pa'i zlos pa pos ni/_badzra d+hA tu zhes zlos shing rang gi phyag rgya chen po bcing bar bya'o/_/rdo rje sems dpa'i zlos pa pos ni badzra satwa zhes bya ba rang gi snying po zlos shing /_sku gsung thugs kyi rdo rjes ni/_/rdo rje bsgyings par
[\[167a\]]
[\[167a.1\]]sems bskyed de/_/bsgyings bcas rdo rje gsor byed na/_/rdo rje sems dpar bdag nyid 'gyur/_/zhes bsam par bya'o/_/de bzhin du rdo rje rgyal po la sogs pa'i phyag rgya chen po bcing ba yang de bzhin du shes par bya'o/_/de bas na 'dis dam tshig gi
[\[167a.2\]]phyag rgya bcings la/_phyag rgya chen po sbyar bar bya'o zhes bcom ldan 'das kyis gsungs pa yin no/_/de nas bsgrub par bya'o zhes bya ba ni de ltar cho ga 'dis phyag rgya bcings la de bzhin gshegs pa'i zlos pa pos ni/_dzaHhUM baM hoHzhes brjod la/_legs pa'i cho ga yid
[\[167a.3\]]kyis ni/_/lus la sangs rgyas kun gzhug go/_/dam tshig mchog gi phyag rgya ni/_/sems dpa'i rdo rje la sogs pas/_/de ltar sems dpa' chen po bsgrub/_/dzaHhUM baM hoHzhes brjod cing /_/zhes bya ba'o/_/rdo rje sems dpa' la sogs pa'i sgrub pa pos ni/_phyag rgya
[\[167a.4\]]chen po bcings la/_badzra satwa aH zhes bya ba la sogs pas mdun du rdo rje dbab pa ji lta ba bzhin du byas la/_rang gi dam tshig gi phyag rgya dang /_badzra satwa dr-i sh+ya zhes bya ba la sogs pas blta ba byas la/_de nyid rang gi lus la dgug pa dang /_gzhug pa dang /_bcing
[\[167a.5\]]ba dang /_dbang du byas la bsgrub par bya'o/_/'dis ni/_rdo rje dbab pa byas nas ni/_/phyag rgya chen po cho ga bzhin/_/bcings nas de yi mdun phyogs su/_/sems dpa' chen po de bsgom mo/_/ye shes sems dpa' de mthong nas/_/rang gi lus la bsgom par bya/_/_
[\[167a.6\]]bkug cing bcug la bcing ba dang /_/dbang du byas te sgrub pa'o/_/zhes gang gsungs pa de bshad pa yin no/_/de nas dngos grub kyi cho ga rgyas pa bshad de zhes bya ba ni dngos grub kyi don gyi cho ga rgyas pa yin pas na/_dngos grub kyi cho ga rgyas pa'o/_/nor bsgrub par
[\[167a.7\]]'dod pas rang gi lha'i sbyor ba rjes su spyad nas ji skad gsungs pa'i tshul gyis rdo rje'i dngos grub la sogs pa bsam pa nyid dang /_shis pa'i sgra brjod par bya ba ni/_ar+tha sid+d+hi zhes bya ba ste gang gi phyir snying po 'dis nor gyi dngos grub tu 'gyur ba yin no/_/de nas rdo rje zhes
[\[167b\]]
[\[167b.1\]]bya ba la sogs pa la/_badzra sid+d+hi zhes zlos pa pos rdzu 'phrul gyi dngos grub bsgrub par 'dod pas kyang de bzhin du cho ga thams cad rjes su spyad la badzra sid+d+hi zhes lan gsum brjod par bya'o/_/de nas badzra dz+wa la zhes bya ba la sogs pa brjod par bya'o/_/de bzhin du rang gi lha'i
[\[167b.2\]]rnal 'byor sngon du 'gro ba dang /_cho ga thams cad rjes su spyad la/_rig 'dzin gyi dngos grub bsgrub par 'dod pas/_dang po kho nar 'di ltar badzra bi d+hA ra zhes lan gsum brjod par bya'o/_/de nas ni badzra d+hA ra zhes bya ba la sogs pa bzlas pa bya'o/_/de nas dam pa
[\[167b.3\]]bsgrub par 'dod na zhes bya ba ni de bzhin gshegs pa dang /_rdo rje sems dpa' dang /_'jig rten dbang phyug dang /_rdo rje las kyi dngos grub ji skad du bshad pa ni dam pa ste/_de grub par 'dod cing don du gnyer na'o/_/rang gi phyag rgya'i snying pos bsgrub po zhes bya bas
[\[167b.4\]]ni rnal 'byor pa gang gi lha'i khyad par gang yin pa de'i snying po blangs la lha'i khyad par byas nas/_badzra satwa zhes bya ba la sogs pa la de nyid kyi snying po lan gsum bzlas par bya'o/_/de nas badzra badzra zhes bya ba la sogs pa bzlas par bya'o/_/rnam par snang mdzad la
[\[167b.5\]]sogs pa'i sgrub pa pos kyang badzra d+hA tu zhes bya ba nas badzra A be sha aHzhes bya ba'i bar gyis rang gi phyag rgya'i snying po zlos pa pos rnam par snang mdzad la sogs pa bsgrub par bya ste/_rang gi phyag rgya grub par bya ba'i phyir bzlas pa bya ba'i nges pa bshad pa yin no/_/de nas
[\[167b.6\]]phyag rgya thams cad kyi/_/zhes bya ba ni rdo rje 'bebs pa'i bar gyis don gyi dngos grub la sogs pa'i phyag rgya'o/_/spyi'i zhes bya ba ni de bzhin gshegs pa dang /_rigs thams cad kyi rnal 'byor pa rnams kyi thun mong du gyur pa'o/_/rdo rje zhes bya ba ni brtan par bya ba'i cho ga'o/_/gang zhig la
[\[167b.7\]]brtan par bya zhe na/_rang gi lus dang ngag dang /_sems rdo rje la'o/_/gang gi tshe brtan par bya zhe na/_nam phyag rgya'i byin gyi rlabs lhod par gyur tam zhes bya ba la sogs pa gsungs te/_nam zhes bya ba dus gang gi tshe phyag rgya chen po la sogs pa bsgom pa la 'jug pa'i sgrub pa po rnams
[\[168a\]]
[\[168a.1\]]de la dmigs pa'i sems gzhan du 'phyo ba dang /_yul phyogs gzhan du 'gro ba la sogs pa'i rnam par rtog pa'i tshul gyis bcom par gyur pa de'i tshe/_phyag rgya'i ting nge 'dzin gyi mthu nyams par gyur pas na 'di ni phyag rgya'i byin gyi rlabs lhod par
[\[168a.2\]]gyur pa zhes bya ba ste/_de'i tshe 'am bdag gtong bar 'dod na zhes bya ba ni gang gi tshe bsgoms pas yongs su dub par gyur na phyag rgya 'di dgrol bar 'dod pa yin te/_de'i tshe yang brtan par bya'o zhes dus kyi nges pa gsungs pa yin no/_/'dis zhes bya ba ni oM badzra satwa
[\[168a.3\]]zhes bya ba la sogs pa yi ge brgya pa gsungs pas so/_/'dis ni mtshams med pa byas pa dang zhes bya ba la sogs pa la/_dngos grub thob par 'gyur ro zhes bya bar sbyar te/_mtshams med pa byas pa yang zhes bya ba ni/_la bzla ba gsungs pa yin te/_nges par myong bar
[\[168a.4\]]'gyur ba'i sdig pa chen po byas pas kyang 'grub par 'gyur na/_sdig pa chung ngu byed pa dang rgyud yongs su dag pa de dag ni lta smos kyang ci dgos kyi shin tu 'grub par 'gyur ro/_/de bzhin gshegs pa thams cad bslus pa dang zhes bya ba ni de bzhin gshegs pas gsungs pa
[\[168a.5\]]gang yin pa 'di ni ngas byas kyi/_bstan bcos 'di ni sangs rgyas kyis gsungs pa ma yin no zhes smra ba ni de bzhin gshegs pa thams cad slu bar byed pa de dag kyang ngo /_/dam pa'i chos la smod pa ni dam pa'i chos rku ba'i sdig pa chen po byed pa ste/_'di dag ni sangs rgyas
[\[168a.6\]]kyis gsungs pa ma yin gyi/_'di ni snyan dang gas mkhan gyis byas pa yin no zhes de bzhin gshegs pas gsungs pa'i tshig gam don spong bar byed pa de yang ngo /_/nyes pa thams cad byas pa dang /_/zhes bya ba ni tshul khrims dang /_kun du spyod pa dang /_'tsho ba log pa dang /_
[\[168a.7\]]ldan pa de dag kyang rdo rje sems dpa' brtan par gyur pas 'grub par 'gyur zhing /_de bzhin gshegs pa thams cad kyi phyag rgya ni/_sku dang gsung dang /_thugs rdo rje lta bu'i ting nge 'dzin thob pa ni rdo rje sems dpa' brtan par gyur pa ste/_de las tshe 'di nyid ji ltar 'dod pa
[\[168b\]]
[\[168b.1\]]zhes bya ba dngos grub dam pa la sogs pa'i dngos grub dang /_nor chen po 'grub pa dang /_dbang du bya ba dang /_dbab pa dang /_bskrad pa dang /_dgug pa dang /_bcing ba dang /_rmongs par bya ba dang /_smyo bar bya ba la sogs pa ni dngos grub thams cad ces bya ba'i sgrar bshad
[\[168b.2\]]do/_/dngos grub dam pa zhes bya ba ni de bzhin gshegs pa dang /_rdo rje sems dpa' dang /_rdo rje rin chen dang /_rdo rje chos dang /_rdo rje las dang /_rig 'dzin gyi dngos grub ni dngos grub dam pa'o/_/rdo rje'i dngos grub ces bya ba ni rdzu 'phrul rnam pa bzhi'i dngos grub bo/_/rdo rje
[\[168b.3\]]sems dpa'i dngos grub ces bya ba ni sems dpa' bcu drug gi dngos grub la rdo rje sems dpa'i dngos grub ces bya'o/_/de bzhin gshegs pa'i dngos grub ces bya ba ni/_de bzhin gshegs pa lnga'i dngos grub bo/_/bar du zhes bya ba'i sgra ni sgeg mo la sogs pa'i dngos grub
[\[168b.4\]]nas/_rdo rje 'bebs pa'i bar gyi dngos grub ston te/_'di lta bu'i dngos grub rnams des thob par 'gyur ba'o/_/de nas phyag rgya thams cad ces bya ba ni de bzhin gshegs pa dang /_rigs thams cad kyi dam tshig dang /_chos dang /_las dang /_phyag rgya chen po rnams so/_/de
[\[168b.5\]]rnams kyi dgrol ba'i don gyi cho ga rgyas pa ni phyag rgya dgrol ba'i spyi'i cho ga rgyas pa ste/_dam tshig bcing bas bcings pa rnams dam tshig gi 'ching ba dang bral ba ni dgrol ba'o/_/de la thog ma nyid du zhes bya ba ni gshegs su gsol ba'i dus kyi sngon du ste/_phyag rgya dgrol
[\[168b.6\]]bar byas pa'i rjes la/_lha rnams gshegs su gsol zhes bya ba'i tha tshig go/_/gang dang gang nas zhes bya ba ni bzlas te gsungs pa'o/_/'di skad ston te phyag rgya gang snying ga'i phyogs nas byung ba de de nyid du dgrol bar bya'o zhes bya ba nas/_gang spyi gtsug nas byung ba ni de
[\[168b.7\]]nyid nas so zhes bya ba'i bar du'o/_/de la rdo rje sems dpa' la sogs pa'i gnas kyi nges pa ni smras zin to/_/de bzhin gshegs pa rnams kyi brjod par bya ste/_rdo rje sems dpa'i gnas ni mi bskyod pa'i'o/_/rdo rje rin chen gyi gnas ni rin chen 'byung ldan gyi'o/_/rdo rje chos
[\[169a\]]
[\[169a.1\]]kyi gnas ni 'od dpag tu med pa'o/_/rdo rje las kyi gnas ni don yod par grub pa'i'o/_/spyi gtsug gi gnas ni rnam par snang mdzad kyi'o/_/'dir sbyar ba ni 'di lta bu yin te/_rnam par snang mdzad kyi gnas su badzra d+hA tu zhes zlos shing dam tshig gi phyag
[\[169a.2\]]rgya bcings la badzra muHzhes bya bas rnam par snang mdzad kyi gnas su dgrol la/_de'i phyag rgya thams cad dgrol bar bsam par bya'o/_/de bzhin du rdo rje 'bebs pa'i bar gyis dam tshig phyag rgya bcings la badzra A ba sha zhes zlos shing badzra muHzhes bya bas rdo rje 'bebs pa'i gnas
[\[169a.3\]]su dgrol la/_de'i phyag rgya thams cad dgrol bar bsam par bya'o/_/snying ga nas byung ba'i rdo rje rin chen gyi phyag rgya zhes bya ba la sogs pa la/_'phags pa nam mkha'i snying po'i dam tshig gi phyag rgya snying gar bcings la/_de nas bteg ste rang gi dbang bskur ba'i gnas
[\[169a.4\]]mdzod spu'i phyogs su bzhag la/_badzra rat+na a b+hi Shiny+tsa zhes bya bas phyag rgya thams cad dbang bskur ba byas nas/_phyag rgya thams cad rnam par snang mdzad la sogs pa'i rang bzhin can gyi rin po che'i cod pan gyis dbang bskur bar 'gyur ro/_/mdzub mo gnyis kyis zhes bya ba
[\[169a.5\]]la sogs pa la/_yang 'phags pa nam mkha'i snying po'i dam tshig gi phyag rgya gnyis su byas la/_sar+b+ba mu dra me dr-iSh+Ti ku ru ba ra ka ba be+e tse na baM zhes bya ba 'di dang /_de bzhin du mdzub mo gnyis kyis de rnams la go cha bcing bar bya zhing /_de nyid kyi dar dpyangs dang phreng ba dkri
[\[169a.6\]]zhing bcing bar bya'o/_/de nas dar dpyangs dpyang ba byas nas/_badzra tu Sh+ya ho zhes bya ba dang /_mnyam pa'i thal mos mthar mnyes par bya'o/_/rdo rje lta bur 'gyur ro zhes bya ba ni/_de la go cha bgo ba dang phreng ba bcing ba dag gis sngags pa lus dang sems rdo rje ltar mi phyed pa
[\[169a.7\]]nyid du 'gyur ro zhes bya ba'i tha tshig go/_/yang na rdo rje sems dpas kyang bya'o zhes bya ba ni badzra satwa zhes rdo rje sems dpa' bzlas pas kyang bshad ma thag pa de thams cad du 'gyur ro zhes bya ba'i tha tshig go/_/yang ji ltar 'gyur zhe na/_rdo rje sems dpa' zhes bya ba la sogs pa
[\[169b\]]
[\[169b.1\]]gsungs te/_gang gi phyir rdo rje sems dpa' lhan cig ces bya ba gsungs te/_lhan cig bzlas na 'grub par 'gyur/_/ji ltar 'dod pa zhes bya ba ni/_bsam pa gang kho nas bzlas pa zhes bya ba'i tha tshig go/_/gang zhig 'grub par 'gyur zhe na/_bdag bde bar zhes bya
[\[169b.2\]]ba gsungs te/_gang zhig sems bde ba'i bdag nyid can de ni bde ba'i bdag ste/_dpal rdo rje sems dpa' bsgoms pas sems bde ba rnams 'grub par 'gyur ro/_/ji ltar zhe na/_bzlas pa tsam gyis so/_/phyag na rdo rjes gsungs pa bzhin/_/zhes bya ba ni
[\[169b.3\]]ji ltar bcom ldan 'das phyag na rdo rjes bde ba'i bdag nyid can dag 'grub par 'gyur gyi/_bde ba ma yin pa'i bdag nyid can sems rnam par g.yengs pa rnams ni ma yin no zhes gsungs pa bzhin du'o/_/rdo rje sems dpa' la sogs pa yang yin la sems dpa'
[\[169b.4\]]rnams kyang yin pas na/_rdo rje sems sogs sems dpa' rnams te/_rdo rje rgyal po la sogs pa nas rdo rje 'bebs pa'i bar rnams so/_/de rnams kyi bsgrub pa dang las kun ni/_phyag rgya chen po la sogs pa dang las rnams te/_bsgrub pa dang las da dag thams cad
[\[169b.5\]]la/_'dir ni ci dgar bzlas nas ni/_/zhes bya ba ni/_'dir zhes bya ba rgyud 'dir ni bsgom pa gtso bo yin gyi grangs kyi bzlas pa gtso bor mi bya'o/_/'dis ni 'di skad ston te/_rgyud 'dir ni bsgom pa gtso bor gyur pa yin gyi de bas na ji tsam 'dod pa tsam gyi sngags
[\[169b.6\]]bzlas par bya'i grangs kyi bzlas pa ni mi bya'o/_/de ltar rang gi rgyud kyi cho ga gsungs nas/_snying po phyag rgya sngags rig rnams/_/zhes bya ba la sogs pas des 'dul ba'i skye bo rnams kyi phyir rgyud gzhan gyi cho ga yang gsungs pa yin te/_de la snying po'i sgras ni
[\[169b.7\]]rigs thams cad kyi dkyil 'khor chen po las gsungs pa'i snying po rnams la bya bar bshad do/_/phyag rgya ni gzugs kyi dkyil 'khor las gsungs pa'o/_/sngags ni chos kyi dkyil 'khor las gsungs pa rnams so/_/rig pa rnams ni rigs thams cad kyi las kyi
[\[170a\]]
[\[170a.1\]]dkyil 'khor las gsungs pa las bya bar bshad do/_/de rnams kyang /_ji ltar 'dod pa'i tshul gyis ni/_/zhes bya ba ni rnal 'byor dang /_bya ba dang /_spyod pa dang /_gnyi ga'i rgyud la sogs pa'i cho ga'i tshul gyis so/_/rtog pa las bshad
[\[170a.2\]]pa ni rang gi lhas gsungs pa'i rtog pa la sogs pa dang /_rtog pa gzhan gyi cho ga de ni rtog pa las bshad pa ste/_rtog pa las bshad pa des so/_/rang byas pa'am zhes bya ba ni/_rang gi lhas rang gi bsgrub pa gsungs pa gang yin pa de ni rang byas pa zhes bya ste/_rang gis
[\[170a.3\]]byas pa des kyang ngo /_/bsgrub pa 'dir ni thams cad do/_/zhes bya ba ni sngar bshad pa thams cad kyis zhes bya ba'i tha tshig go/_/gsang ba'i mchod pa ni mchod pa gsang ba ste rdo rje sgeg mo la sogs pa'o/_/brjod pa ni badzra lA s+ye zhes bya ba la sogs pa zlos shing sgeg mo la
[\[170a.4\]]sogs pa gsang ba'i mchod pa bzhi bya'o/_/rdo rje bstod pa ni rdo rje rnams kyi bstod pa yin pa'am/_rdo rje bstod pa'i glu yin pas na rdo rje bstod pa'i glu ste/_de blangs pa ni glur len pa'o/_/'dis zhes bya ba ni 'og nas bshad do/_/oM rdo rje sems dpa' bsdus pas ni/_/zhes bya ba ni
[\[170a.5\]]byang chub kyi mtshan nyid can gyi sems dang mi bskyod pa'i rigs ni rdo rje sems dpa'o/_/de bsdus pa ni bsgoms pa'i stobs kyis nye bar blangs pa'o/_/rdo rje rin chen bla na med/_/ces bya ba ni sbyin pa'i pha rol tu phyin pa dang /_de'i 'bras bu rin po che'i rigs ni rdo rje rin chen
[\[170a.6\]]no/_/de nyid bla na med pa'o/_/de bas na/_rdo rje sems dpa' bsdus pas ni/_/zhes bya ba mi bskyod pa'i rigs rtogs pas na/_rdo rje rin chen bla na med/_/ces bya ba nyon mongs pa bag chags dang bcas pa dang bral ba'i rin po che'i rigs dang mnyam par gyur cig ces rnal
[\[170a.7\]]'byor pa la gsol ba 'debs pa'o/_/rdo rje chos ni glur blangs pas/_/zhes bya ba ni shes rab kyi pha rol tu phyin pa'i ngo bo'i sems dang sems las byung ba dang pad+ma'i rigs ni rdo rje chos so/_/de glur blangs pa ni chos thams cad rang bzhin gyis rnam par dag pa'o zhes so sor rtogs pa ste/_
[\[170b\]]
[\[170b.1\]]de yang gsal ba'i dbye bas rnam pa sna tshogs par so sor rtogs pa yin te/_de bas na glur blangs pa zhes gsungs pa yin no/_/de ltar gyur pas/_rdo rje las ni byed par 'gyur/_/zhes bya ba ste/_brtson 'grus kyi pha rol tu phyin pa dang /_las kyi rigs ni rdo rje ste/_de la bod pa'o/_/_
[\[170b.2\]]sangs rgyas kyi sprul pa dang /_'gro ba'i don byed pa ni 'di las yin te/_rdzogs par byed par 'gyur bas na/_rdo rje'i las ni byed par 'gyur/_/zhes gsol ba 'debs pa'o/_/'dis ni 'di skad ston te/_rdo rje glu len cing re re zhing rdo rje khu tshur gnyis las byung ba'i gar byas la/_rdo rje
[\[170b.3\]]sgeg mo la sogs pa'i las kyi phyag rgya bcings la mchod pa bya'o/_/de ltar gsang ba'i mchod pa bzhes phyi dang nang du bcas pa'i dkyil 'khor yang dag par mchod la/_de bzhin du gar dang glu len cing gar las byung ba'i rdo rje bdug pa ma la sogs pa'i las kyi phyag rgya bzhi
[\[170b.4\]]dang /_phyi'i bdug pa la sogs pa lag pa gshibs pas blangs la/_nang gi dkyil 'khor yang dag mchod nas phyi'i dkyil 'khor mchod par bya'o zhes bstan pa'i phyir/_de nas dbus kyi dkyil 'khor du rdo rje bstod pa'i glu 'di nyid kyis zhes bya ba la sogs pa gsungs
[\[170b.5\]]so /_/mchod pa de dag rang rang gi gnas su gzhag go zhes bya ba ni sgeg mo la sogs pa'i phyag rgya bcings na/_sgeg mo la sogs pa'i tshul du rnal 'byor pas bsgoms pa gang yin pa de/_sgeg mo la sogs pa'i gnas su yid kyis gzhag pa la gzhan gyis phyag rgya bcing
[\[170b.6\]]bar bya'o/_/de nas zhes bya ba la sogs pa la/_de ltar slob dpon gyis dkyil 'khor gyi de bzhin gshegs pa thams cad la mchod pa byas nas/_dkyil 'khor thams cad ci nus par mchod cig ces slob ma la bsgo ste/_de bzhin gshegs pa'i rigs thams cad la
[\[170b.7\]]gsol zhing zhu bar bya'o/_/de nas mchod pa byed du bcug la/_ji ltar zhugs pa'i rnam pa zhes bya ba bsam pa gang zhig gis zhugs pa ste/_de rnams ci 'byor ba'i zhes bya ba ni rdzas ci yod pas so/_/de nyid bshad pa ni ro dang zhes bya ba la sogs pa yin te/_de la ro
[\[171a\]]
[\[171a.1\]]thams cad ni/_mngar ba dang /_skyur ba dang /_lan tshwa ba la sogs pa'i dbye bas phye ba dang ldan pa'i kha zas ni ro dang kha zas thams cad do/_/gnas pas na gnas pa ste/_spyod lam gar la sogs pa'i tshul dang /_glu ma la sogs pa yang gzung ngo /_/ro dang
[\[171a.2\]]kha zas dang spyod lam la sogs pa'i yo byad thams cad dkyil 'khor chen por dbul bar bya ste/_de thams cad kyis ji ltar zhugs pa rnams mgu zhing tshim par bya'o/_/de ltar tshim par byas nas ci zhig bya zhe na/_de bzhin gshegs pa thams cad kyi zhes bya ba la sogs
[\[171a.3\]]pa gsungs te/_de bzhin gshegs pa thams cad kyi dngos grub yin pas/_de bzhin gshegs pa thams cad kyi dngos grub ste/_rnam par snang mdzad la sogs pa nas rdo rje 'bebs pa'i bar gyi phyag rgya chen po la sogs pa grub pa'o/_/de'i don gyi rdo rje brtul zhugs ni nges
[\[171a.4\]]par bya ba ste/_rdo rje yongs su mi 'dor ba de sbyin par bya'o/_/'di zhes bya ba ni rang gi lag na gnas par gsungs pa'o/_/de zhes bya ba ni/_byang chub sems gang de rdo rje/_/zhes bcom ldan 'das kyis gang gsungs pa'o/_/'di ci zhig yin zhe na/_sangs rgyas thams cad
[\[171a.5\]]nyid ces bya ba gsungs te/_sangs rgyas thams cad kyi ngo bo nyid yin pas na sangs rgyas nyid de/_rdo rje 'di ni sangs rgyas lnga'i rang bzhin nyid yin no zhes bya ba'i tha tshig go/_/rdo rje sems dpa'i lag na 'dug_/khyod kyis kyang ni rtag tu bcang /_/zhes bya ba ni gang gi
[\[171a.6\]]phyir sangs rgyas thams cad kyi rdo rje 'di rdo rje sems dpa'i lag na 'dug pa yin la/_de bas na de'i go 'phang thob par bya ba'i phyir khyod kyis kyang rtag tu bcang bar bya'o/_/'di gang gi brtul zhugs yin zhe na/_phyag na rdo rje'i brtul zhugs brtan/_/zhes bya ba gsungs
[\[171a.7\]]te/_'di ni phyag na rdo rje'i brtul zhugs mi phyed cing brtan pa yin no/_/de nas slob mas rang gi mgor rdo rje bzhag la/_oM sar+b+ba ta thA ga ta zhes bya ba la sogs pa'i sngags bzlas par bya'o/_/de bzhin gshegs pa thams cad la gsol ba btab la zhes bya ba ni bcom
[\[171b\]]
[\[171b.1\]]ldan 'das de bzhin gshegs pa thams cad bdag ni so so'i skye bor gyur pas/_cho ga lhag pa dang ma tshang ba gang ci bgyis pa de dag thams cad bdag la bzod par mdzod cig ces brjod par bya'o/_/de ltar gsol ba btab ste/_sems ma rdo rje ma'i phyag rgya bcings nas
[\[171b.2\]]kha gyen du bstan te bkrol la/_oM khyed kyis zhes bya ba la sogs pa yang brjod par bya'o/_/oM khyed kyis sems can don kun mdzad/_/ces bya ba ni khyed kyis sems can gyi don skal ba ji lta ba bzhin mdzad pas na/_sems can don kun mdzad de/_bag chags bsgo
[\[171b.3\]]ba la sogs pa'i mtshan nyid can no/_/rjes su mthun par dngos grub stsol/_/zhes bya ba ni bag chags ji ltar bsgo ba'i tshul dang mthun pa ni rjes su mthun pa ste/_gang gi phyir skal ba ji lta ba bzhin du bag chags bsgo ba la sogs pa dang /_rjes su mthun pa'i dngos grub
[\[171b.4\]]stsal ba 'dis/_/khyed kyis sems can gyi don kun mdzad pa'o/_/sangs rgyas yul du bzhud par mdzod/_/ces bya ba ni/_sangs rgyas rnams kyi yul ni sangs rgyas kyi yul te/_sems can gyi don dang chos kyi dbyings so/_/de nas slar yang gshegs par gsol/_/_
[\[171b.5\]]zhes bya ba ni gang gi tshe bdag spyan 'dren par bgyid pa de'i tshe/_khyed gshegs par mdzad du gsol zhes pa'o/_/de ltar dkyil 'khor thams cad la bya'o zhes bya ba ni gzungs kyi dkyil 'khor nas brtsams te/_rigs thams cad kyi dkyil 'khor du ji skad
[\[171b.6\]]gsungs pa'i cho ga 'di thams cad bya'o/_/dam tshig mchog gi phyag rgya ni rnam par snang mdzad la sogs pa'i phyag rgya rnams so/_/de rnams bcings par gyur pa las dgrol bar bya ste/_phyag rgya thams cad gang dang gang nas byung ba de dang de nas dgrol lo zhes sngar
[\[171b.7\]]bshad pa'i dam tshig gi phyag rgya rnams kyis dgrol bar bya'o/_/'di skad ston te/_dkyil 'khor gyi ni dbus nyid du/_/ci rigs par ni mchis nas kyang /_/zhes bya ba nas brtsams te/_dkyil 'khor phyi rim phyogs su ni/_/sems dpa' chen po rnams kyang gzhag_/ces
[\[172a\]]
[\[172a.1\]]bya ba'i bar 'dis dkyil 'khor dang /_sngags dang /_phyag rgya dang /_bsrung ba dang /_dgug pa dang /_bzlas pa dang /_bsgom pa dang /_sbyin sreg gi de kho na nyid bstan pa las/_gang gi phyir dkyil 'khor gzugs can dang gzugs can ma yin pa 'dir bstan
[\[172a.2\]]la/_sngags kyi de kho na nyid ni rgyud phyi ma las ston to/_/de ma tshig gsum sgom par byed pa na lha rnams phyag rgya bzhis nges par rgyas gdab par bya ba ni phyag rgya'i de kho na nyid do/_/bdag bsrung ba la sogs pa ni/_bsrung ba'i de kho na nyid do/_/bsdu ba la sogs pa ni sngar
[\[172a.3\]]spyan drangs pa'i de kho na nyid do/_/bzlas pa dang bsgom pa ni sngon du bsnyen pa la sogs pa thams cad bya ba yin pas na/_de dag gi de kho na nyid do/_/dkyil 'khor la sogs par sbyin sreg bya ba ni/_sbyin sreg gi de kho na nyid yin par bstan to/_/de nas phyag rgya thams cad dgrol
[\[172a.4\]]ba'i spyi'i cho ga rgyas par bshad do zhes bya ba nas/_phyag na rdo rjes gsungs pa bzhin/_/zhes bya ba'i gzhung gis ni/_phyag rgya thams cad nye bar bsdus pa'i de kho na nyid ston to/_/de nas gsang ba'i mchod pa brjod cing /_rdo rje bstod pa'i glu blangs te/_gsang ba'i mchod
[\[172a.5\]]pa bzhi bya'o/_/zhes bya ba nas brtsams te/_bdug pa la sogs pas mchod pa byed du bcug la zhes bya ba'i bar gyi gzhung dang /_de bzhin du de bzhin gshegs pa thams cad la gsol ba btab la zhes bya ba nas brtsams te/_badzra sa twa muHzhes bya ba'i bar gyi gzhung
[\[172a.6\]]gis ni/_mchod nas gshegs su gsol ba'i mtshan nyid can gyi de kho na nyid ston to/_/gzhan dag ni de kho na nyid dgu po 'di dag gi yul dang bral ba'i gzhung gis cho ga'i de kho na nyid ston pa yin no/_/la la ni rnam par snang mdzad la sogs pa nas rdo rje 'bebs pa'i
[\[172a.7\]]bar gyi ngo bo de kho na nyid sum cu rtsa bdun ni de kho na nyid bcu dang tha dad par 'dod do/_/kha cig ni mi rigs te/_gang gi phyir 'di dag kyang phyag rgya chen po la sogs pa'i tshul gyis na/_phyag rgya chen po'i khongs su gtogs pa yin pas logs shig tu ma bzhag go zhes
[\[172b\]]
[\[172b.1\]]zer ro/_/yang de kho na nyid bcu po 'di dag 'bras bu dang rgyu dang /_don dam pa'i de kho na nyid kyi dbye bas rnam pa gsum du 'gyur ro/_/de la don gyi dngos grub la sogs pa ni 'bras bu'i de kho na nyid do/_/de thob pa'i thabs ni rgyu'i de kho na nyid do/_/don dam par rgyu dang
[\[172b.2\]]'bras bu'i dngos po med pa'i ngo bo nyid yin pas na/_don dam pa'i de kho na nyid yin par bshad pa yin no/_/yang na shes rab dang thabs kyi dbye bas de kho na nyid rnam pa gnyis su 'gyur ro/_/don dam pa dang kun rdzob kyi de kho na nyid do/_/de la de kho na nyid bcu po 'di dag don
[\[172b.3\]]dam par bsgom pa yin pas na don dam pa'i de kho na nyid du gsungs pa yin la/_kun rdzob tu yang ji skad du gsungs pa'i dbye bas phye ba 'di dag yod pa nyid de/_de bas na kun rdzob kyi de kho na nyid du gsungs pa yin no/_/rdo rje dbyings kyi dkyil 'khor chen po 'dir de kho na
[\[172b.4\]]nyid ji ltar bstan par byas pa de bzhin du/_gzungs kyi dkyil 'khor nas brtsams te rigs thams cad la yang shes par bya'o zhes bya ba'i tha tshig go/_/de bzhin gshegs pa thams cad kyi theg pa chen po ni rnam par snang mdzad dang /_rnam par snang mdzad chen po'i
[\[172b.5\]]mtshan nyid do/_/de mngon par rtogs pa ni khong du chud cing mngon sum du byas pa'i don to/_/de las rtog pa gang skye ba de ni rtog pa ste/_'di ni rnam par snang mdzad kyi phyag rgya chen po'i zhes bya ba nas/_'di ni rdo rje 'bebs pa'i phyag rgya chen po zhes bya ba la sogs pa'o/_/phyag
[\[172b.6\]]rgya chen po la sogs pa brtag pa'i tshul de nyid kyis gzhan du rtog pa zil gyis mnan nas/_mdzes shing 'bar ba ni rtog pa'i rgyal po'o/_/rtog pa'i rgyal po de las rdo rje dbyings kyi dkyil 'khor chen po'i cho ga rgyas pa rdzogs so zhes bya ba ni mthar thug pa nyid do
[\[172b.7\]]zhes bya ba'i tha tshig go/_/rdo rje dbyings kyi dkyil 'khor chen po'i rnam par 'grel pa rdzogs so//_//de ltar phyag rgya chen po gtso bor gyur pa rdo rje dbyings kyi dkyil 'khor chen po bstan nas/_da ni dam tshig gi phyag rgya chen po gtso bor gyur pa gzugs kyi dkyil
[\[173a\]]
[\[173a.1\]]'khor ston par bzhed pas/_de nas zhes bya ba la sogs pa gsungs pa yin te/_de nas zhes bya ba ni de ma thag pa'i sgra ste/_dang po sbyor ba'i rjes thogs la'o/_/'dir dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa'i rdo rje
[\[173a.2\]]sems dpa'i sprul pa la sogs pa'o/_/de bzhin gshegs pa thams cad ni rnam par snang mdzad la sogs pa nas rdo rje 'bebs pa'i bar ro/_/de rnams kyi gnyis su med pa'i dran pa dang shes rab dang yang dag par ldan pa'i thugs ni rdo rje'i gzugs so/_/de'i dam tshig ni
[\[173a.3\]]rdo rje'i gzugs kyi lha mo la sogs pa'i sku'o/_/de'i 'byung ba ni de bzhin gshegs pa thams cad kyi thugs kar gnas pa'i sems dpa' rdo rje las byung ba gang yin pa 'di ni de bzhin gshegs pa thams cad kyi rdo rje'i gzugs kyi dam tshig 'byung ba rdo rje'o/_/de la dmigs
[\[173a.4\]]pa'i ting nge 'dzin gang yin pa de la yang ming de skad ces bya ste/_ting nge 'dzin de la snyoms par zhugs pa ni/_gzugs kyi lha mo sprul pa'i rnam par thugs rtse gcig tu mdzad ces bya ba'i tha tshig go/_/bcom ldan 'das phyag na rdo rje de nyid ces bya ba ni/_de bzhin
[\[173a.5\]]gshegs pa thams cad kyi thugs la gnas pa'i sems dpa' rdo rje'i gzugs kyis ched du brjod pa 'di ched du brjod do zhes bya bar sbyar ro/_/rdo rje 'dzin pa ni 'dir rdo rje sems dpa' la sogs pa nas rdo rje 'bebs pa'i bar la bya ste/_de rnams kyi gzugs 'dzin pa'i ngang
[\[173a.6\]]tshul 'di la mnga' bas na rdo rje 'dzin pa'o/_/rdo rje 'dzin pa'i gzugs 'dzin pa 'ba' zhig tu ma zad kyi/_kun du 'bar ba'i snying po yang yin te/_kun nas 'bar ba'i snying por byas pa ni kun du 'bar ba'i snying po'o/_/de lta bu de su zhig yin zhe na/_rdo rje gzugs kyi dam
[\[173a.7\]]tshig gi phyag rgya'i lha mo rnams zhes bya ba gsungs te/_rdo rje'i gzugs ni bshad zin to/_/de rnams kyi dam tshig gi phyag rgya rdo rje rtse lnga pa la sogs pa nas rdo rje dril bu'i bar gyi gzugs te/_des nye bar mtshon pa'i lha mo rnams ni/_rdo rje gzugs kyi dam tshig gi phyag
[\[173b\]]
[\[173b.1\]]rgya'i lha mo rnams so/_/de rnams su gyur pa ni kun du bzang po la sogs pa nas rdo rje 'bebs pa'i bar gyi gzugs rig pa'i lha mo rnams su gyur to zhes bya ba'i tha tshig go/_/de lta bu'i rdo rje'i gzugs kyi lha mo dam tshig gi phyag rgya'i lha mo rnams su gyur nas de bzhin gshegs
[\[173b.2\]]pa thams cad kyi thugs las byung ste/_'jig rten gyi khams thams cad kyi zhes bya ba la sogs pas ni spros pa ston pa'o/_/'jig rten gyi khams thams cad na sangs rgyas rnams kyi gdul bya de bzhin gshegs pa'i snying po can gyi sems can gang yin pa de rnams kyi ye
[\[173b.3\]]shes bsgrubs te zhes bya bar sbyar te/_rnam par snang mdzad la sogs pa de bzhin gshegs pa thams cad kyi rdo rje'i gzugs ni/_de bzhin gshegs pa thams cad kyi rdo rje'i gzugs so/_/de nyid ni ye shes te/_ji skad du bshad pa'i dran pa dang /_shes rab dang /_yang
[\[173b.4\]]dag par ldan pa'i thugs so/_/de bsgrub pa ni gdul bya rnams kyi rgyud la rdo rje gzungs kyi ye shes bskyed ces bya ba'i don to/_/de bzhin gshegs pa thams cad kyi tshig gi phyag rgya'i gzugs su gyur nas zhes bya ba ni/_kun du bzang mo la sogs pa'i lha mo'i
[\[173b.5\]]gzugs mi snang bar byas nas rdo rje la sogs pa'i gzugs su sprul te/_de bzhin gshegs pa thams cad dang 'brel ba'i rdo rje dbyings kyi dkyil 'khor chen po ji skad bshad pa'i bkod pa'i tshul gyi rim pas zla ba'i dkyil 'khor rnams la bkod de/_ched du brjod pa
[\[173b.6\]]'di ched du brjod do/_/e ma'o zhes bya ba ni ngo mtshar du gyur pa'o/_/byang chub sems dpa'/_sems can kun la phan bzhed pa/_/zhes bya ba ni phan par bzhed pa nyid do/_/ci zhig ngo mtshar che zhe na/_'dul ba'i dbang gis zhes bya ba la sogs pa gsungs te/_gang gi
[\[173b.7\]]phyir 'dul ba'i dbang gis te/_sems can yongs su smin par bya ba'i dbang gis dpa' bo zhes bya ba/_nyon mongs pa bag chags dang bcas pa spangs pa nyid kyi rnam par rtog pa thams cad kyis mi bskyod pa yin na/_bud med gzugs su mdzad par 'gyur/_/zhes bya ba de
[\[174a\]]
[\[174a.1\]]don yod pa ma yin zhing nyon mongs pa spangs su zin kyang /_'di lta bu mdzad pa 'di ni ngo mtshar che'o/_/de ltar gzungs kyi dkyil 'khor sprul nas/_de nas zhes bya ba la sogs pas gzungs kyi rig pa gsungs par ston to/_/de bzhin gshegs pa
[\[174a.2\]]thams cad kyi ye shes ni rnam par snang mdzad dang /_rdo rje sems ma dang /_rin chen ma dang /_chos ma dang /_las ma rnams kyi ji skad du bshad pa'i gzungs rnams ni ye shes so/_/de rnams las byung nas kyang zhes bya ba la sogs pa ni phyag rgya'o/_/de'i dam tshig ni rdo rje
[\[174a.3\]]dbyings kyi dbang phyug ma'i dkyil 'khor ro/_/de nyid ni rdo rje dbyings so/_/de'i ting nge 'dzin gang gis byin gyis rlob cing brtan par byed pa de ni byin gyis brlab pa zhes bya ba'i ting nge 'dzin te de la snyoms par zhugs pa ni/_rdo rje dbyings kyi dbang phyug ma'i dkyil 'khor brtan pa'i
[\[174a.4\]]rnam par thugs rtse gcig tu mdzad ces bya ba'i tha tshig go/_/de bzhin gshegs pa thams cad kyang yin la/_rdo rje sems dpa' yang yin pas de bzhin gshegs pa thams cad kyi rdo rje sems dpa' ste/_mi bskyod pa dang de'i rigs rnams so/_/de rnams kyi dam tshig gi
[\[174a.5\]]ye shes ni mi bskyod pa'i rigs kyi phyag rgya bskyed pa'i rang bzhin te/_ji skad du bshad pa'i gzungs ni ye shes so/_/de rnams las skyes pa'i rdo rje rtse lnga pa la sogs pa'i gzugs ni phyag rgya yin pas de skad ces bya'o/_/de'i dkyil 'khor ni rdo rje thugs kyi dkyil 'khor
[\[174a.6\]]ro/_/de gang byin gyis rlob pa de ni byin gyis rlob pa zhes bya ba'i ting nge 'dzin to/_/de la snyoms par zhugs pa ni rdo rje thugs kyi dkyil 'khor brtan par byed pa'i rnam par thugs rtse gcig tu mdzad ces bya ba'i bar du'o/_/de bzhin gshegs pa thams cad kyang yin la rdo rje
[\[174a.7\]]rin po che yang yin pas/_de bzhin gshegs pa thams cad kyi rin po che ste/_rin chen 'byung ldan la sogs pa'i rigs rnams so/_/de'i dam tshig ni ye shes te rin chen 'byung ldan gyi rigs bskyed pa'i rgyu'o/_/ji skad du bshad pa'i gzungs ni ye shes so/_/de las
[\[174b\]]
[\[174b.1\]]byung ba'i rdo rje rin po che'i phyag rgya ni de bzhin gshegs pa thams cad kyi rdo rje rin po che'i dam tshig gi ye shes kyi phyag rgya'o/_/de rnams kyi dkyil 'khor ni rang gi dbang bskur ba'i dkyil 'khor ro/_/de gang gi byin gyis brlab pa ni de byin gyis brlab pa'i ting nge 'dzin to/_/de la
[\[174b.2\]]snyoms par zhugs pa rang gi dbang bskur ba'i dkyil 'khor brtan par bya ba'i phyir thugs rtse gcig tu mdzod ces bya ba'i bar du'o/_/de bzhin gshegs pa thams cad kyi rdo rje chos ni 'od dpag tu med pa la sogs pa'i rigs rnams so/_/de rnams kyi dam tshig gi ye shes
[\[174b.3\]]ni snga ma bzhin du shes par bya'o/_/de rnams las byung ba'i rdo rje pad+ma la sogs pa'i phyag rgya rnams ni de bzhin gshegs pa thams cad kyi rdo rje chos kyi dam tshig gi ye shes kyi phyag rgya'o/_/de'i dkyil 'khor ni tshe tshad med pa'i chos kyi dkyil 'khor te/_de ting nge
[\[174b.4\]]'dzin gang gis byin gyis rlob pa de ni/_de byin gyis brlab pa zhes bya ba'i ting nge 'dzin te/_ting nge 'dzin de la snyoms par zhugs pa'o/_/de bzhin gshegs pa thams cad kyi rdo rje las ni gdon mi za bar grub pa la sogs pa'i sna tshogs rdo rje bskyed pa'i rgyu'i ye shes
[\[174b.5\]]ni/_de bzhin gshegs pa thams cad kyi las kyi dam tshig gi ye shes so/_/de rnams las byung ba'i sna tshogs rdo rje la sogs pa'i phyag rgya rnams ni de bzhin gshegs pa thams cad kyi las kyi dam tshig gi phyag rgya'o/_/de'i dkyil 'khor ni rdo rje thams cad kyi dkyil
[\[174b.6\]]'khor ro/_/de ting nge 'dzin gang gis byin gyis brlab pa de ni de byin gyis brlab pa zhes bya ste/_ting nge 'dzin de la snyoms par zhugs nas rang gi rig pa'i mchog 'di smras so zhes re re zhing kun la yang sbyar ro/_/de bzhin gshegs pa thams cad kyi gzungs chen po ni kun du bzang
[\[174b.7\]]mo la sogs pa ste/_de rnams kyi dam tshig gi phyag rgya bzhi po bshad do/_/kun du bzang mo zhes bya ba ni kun nas bzang ba ste/_byang chub kyi mtshan nyid can gyi thugs kyi tshul gyis sam/_de'i rgyu mthun pa las byung bas so/_/de bzhin gshegs pa thams cad bsdus pa'i rgyu nyid
[\[175a\]]
[\[175a.1\]]kyis na/_de bzhin gshegs pa'i lcags kyu ma'o/_/dga' ba ni mgu ba ste byang chub kyi sems bsgoms pa'i stobs kyis byang chub kyi sems kyi dga' ba gang yin pa'o/_/de'i chags pa ni dga' ba la chags pa ste shin tu zhen pa yin la/_de'i ngo bo nyid
[\[175a.2\]]yin pa'am/_de las byung ba nyid kyis na/_de la yang dga' ba la chags pa zhes bya'o/_/rdzogs pa'i byang chub la spyod pa'i mtshan nyid can gyi legs pa nyid yin pas sam/_de'i rgyu mthun pa las byung bas legs ldan ma'o/_/byang chub kyi mtshan nyid can gyi sems
[\[175a.3\]]las byung ba yin pas na 'di dag ni gzungs chen mo rnams so/_/nor gyi sbyin pa ni rin po che'o/_/des mchog tu gyur pas na rin po che'i gtso mo'o/_/de bzhin du mi 'jigs pa sbyin pa'i rin po che'o/_/de nyid ni 'jigs pa'i mun pa sel ba nyid kyis sgron ma dang chos
[\[175a.4\]]mthun pa'i phyir ro/_/de las byung zhing de'i rgyu mthun pa yin pas na rin po che'i sgron ma'o/_/byams pa'i sbyin pa ston par byed pa'i rgyal mtshan gyi phyag rgya ni rgyal mtshan gyi rtse mo'o/_/de'i dpung rgyan gyis nye bar mtshon pa gang yin pa de ni rgyal mtshan gyi rtse mo'i dpung rgyan ma'o/_/_
[\[175a.5\]]de bzhin gshegs pa thams cad kyi chos kyi sbyin pa ston par byed pa'i cung zad 'dzum pa ni bzhad pa ste/_de 'di la mnga' bas na bzhad pa dang ldan ma'o/_/nor dang /_mi 'jigs pa dang /_byams pa dang /_chos kyi sbyin pa'i rin po che ni rin po che'o/_/de ston par byed pa
[\[175a.6\]]dag la yang rin po che'i gzungs zhes bya'o/_/rdo rje pad+mo ni chu skyes kyi mtshan ma gang la mnga' ba de ni rdo rje pad+ma'o/_/kun nas 'dzin cing de bzhin du nyon mongs pa dang /_shes bya'i sgrib pa 'joms par byed pa'i gzungs shes rab kyi pha rol tu phyin pa'i rang bzhin kun du 'dzin
[\[175a.7\]]pas na kun 'dzin ma'o/_/'khor lo thams cad ni dkyil 'khor thams cad de/_de gang la mnga' ba de ni 'khor lo thams cad ma'o/_/chos thams cad ni ngag gi spros pa dang bral ba ste/_brag ca dang 'dra'o zhes bya ba'i sgra rnams stong du zlos shing mngon du byed pa gang yin pa
[\[175b\]]
[\[175b.1\]]de ni stong du zlos ma'o/_/shes rab kyi pha rol tu phyin pa'i chos kyi rang bzhin de las byung ba'i gzungs ni chos kyi gzungs rnams so/_/sangs rgyas kyi sprul pa dang sems can gyi bya ba rnams 'grub pa'i mchog yin pas na/_dngos grub kyi gtso mo'o/_/sangs rgyas nyid 'dod
[\[175b.2\]]pa thams cad la phyir mi ldog pa'i brtson 'grus kyis bsrung ba'am/_de'i gzugs kyis bsrung bas na thams cad srung ba ma'o/_/bgegs dang log 'dren thams cad la re re zhing drag po'i gzugs bstan nas mdangs dang gzi brjid 'phrog par mdzad pas na mdangs slar
[\[175b.3\]]'phrog ma'o/_/de bzhin nyid kyi khu tshur gyis gzungs thams cad rgyas 'debs pas na gzungs kyi phyag rgya'o/_/brtson 'grus kyi pha rol tu phyin pas byang chub kyi sems la sogs pa rdzogs par byed pa nyid kyis sems can thams cad du khyab pa nyid kyis ni thams cad ces
[\[175b.4\]]bya ba la/_de'i ngo bo nyid ma yin pa'am/_de las byung ba yin pas thams cad kyi gzungs rnams so/_/rdo rje gsang ba ni gzungs kyi dkyil 'khor te/_de'i dam tshig gi phyag rgya bzhi po bshad do/_/phyag rgya 'di dag ni rdo rje sems ma la sogs pa yin te/_gang
[\[175b.5\]]gi phyir rjes thogs nyid la pha rol tu phyin pa de dag nyid las zhes gsungs la/_de dag nyid las zhes bya ba ni dkyil 'khor chen po las gsungs pa'i rdo rje sems ma la sogs pa yin la/_rdo rje'i pha rol tu phyin pa la sogs pa zhes bya ba'i sgras ni/_rin po che dang /_chos
[\[175b.6\]]dang /_las kyi pha rol tu phyin pa bsdu'o/_/de bzhin gshegs pa thams cad kyi rdo rje gsang ba ni gzungs kyi dkyil 'khor ro/_/de nyid ni dam tshig yin la/_de dag tu gzungs sdud pa'i dam tshig gi phyag rgya rnams te/_gang gi phyir de rnams re re'i phyag rgyas gzungs
[\[175b.7\]]thams cad yang dag par bsdus pa'o/_/de rnams gang du gzhag par bya zhe na/_rdo rje dbyings kyi dbang phyug ma'i dkyil 'khor chen po zhes bya ba gsungs so/_/rdo rje gsang ba'i mchod pa ni sgeg mo la sogs pa ste/_de rnams kyi dam tshig gi phyag rgya bzhi po bshad do/_/de
[\[176a\]]
[\[176a.1\]]dag nyid de zhes bya ba ni rdo rje dbyings kyi dkyil 'khor chen por gsungs pa'i sgeg mo la sogs pa'i mtshan ma'i phyag rgya rnams dgod do/_/bdug pa ma la sogs pa dang /_rdo rje 'bebs pa'i bar gyi snying po rnams ni 'dir rdo rje dbyings kyi dkyil 'khor chen
[\[176a.2\]]por gsungs pa nyid yin par shes par bya'o/_/de nas 'dir rdo rje 'bebs pa'i bar gyi mtshan ma'i phyag rgya yang de rnams nyid dgod par bya'o/_/'dis ni de nas zhes bya ba nas dgod do zhes bya ba'i bar gyi gzhung gis ni gzungs kyi dkyil 'khor gyi dkyil 'khor rgyal po mchog
[\[176a.3\]]ces bya ba'i ting nge 'dzin gnyis pa bstan pa yin no/_/de nas las kyi rgyal po mchog ces bya ba'i ting nge 'dzin gsum pa ni snga ma kho na bzhin du shes par bya'o/_/gzungs kyi dkyil 'khor las gsungs pa'i dngos grub rnams ni/_gzungs kyi dkyil 'khor du dam
[\[176a.4\]]tshig dang dbang bskur ba thob pa rnams kyis bsgrub par bya ba yin pas/_de rnams kyis phyag rgya chen po la sogs pa bsgrub par bya ba'i phyir dang /_slob dpon gyi las kyi cho ga dang /_slob ma gzhug pa la sogs pa'i cho ga rgyas pa ni/_de nas zhes bya ba la sogs pa gsungs pa
[\[176a.5\]]yin no/_/de nas zhes bya ba'i sgra ni rjes thogs nyid la ste/_gang gi zhe na/_rdo rje dbyings kyi dkyil 'khor chen po las gsungs pa'i rnal 'byor chen po byas la/_gzungs kyi rig pa thams cad re re zhing bzlas brjod khri byas la/_zhag bdun gyi bar du gzungs kyi dkyil
[\[176a.6\]]'khor las gsungs pa'i ting nge 'dzin gsum bsgoms pas so/_/rdo rje gsang ba zhes bya ba la rdo rje ni gnyis su med pa'i ye shes sems dang sems las byung ba'o/_/gzungs kyi rang bzhin can gyi gsang ba ni rdo rje gsang ba ste/_ming de skad ces bya ba'i dkyil 'khor
[\[176a.7\]]chen po gang yin pa de bshad pa ni gsungs pa'o/_/de la rdo rje yang yin la chen po yang yin pas na rdo rje chen po ste/_rnam par snang mdzad la sogs pa nas rdo rje 'bebs pa'i bar gyi gzungs kyi tshul gyis sems dang sems las byung ba'i mchod rten la sogs pa nas/_rdo rje
[\[176b\]]
[\[176b.1\]]dril bu'i phyag rgya ni rdo rje chen po ste/_rdo rje chen po de rnams kyi dkyil 'khor 'di bshad pa'o/_/'dis ni 'di skad ston pa yin te/_rdo rje dbyings kyi dbang phyug ma la sogs pa'i lha mo'i gzugs sbra bar bya ba'i phyir/_mchod rten la sogs pa nas rdo rje dril bu'i bar gyi phyag rgya
[\[176b.2\]]sprul pa gang yin pa de ni rdo rje gsang ba'o/_/de nyid ni rdo rje chen po'o/_/de rnams kyi dkyil 'khor gang yin pa de ni rdo rje gsang ba zhes bya ba'i rdo rje chen po'i dkyil 'khor ro/_/rdo rje'i dkyil 'khor zhes bya ba la rdo rje ni mtshan ma'i phyag rgya rnams so/_/dkyil 'khor dam pa ni
[\[176b.3\]]mchog ste/_de rab tu bshad par bya'o/_/ji lta bu zhe na/_rdo rje dbyings dang 'dra bas na/_/zhes bya ba gsungs te/_sprul pa'i gzungs kyi dkyil 'khor ni 'dir rdo rje dbyings te de dang 'dra'o/_/ming ji skad bya zhe na/_rdo rje gsang ba zhes bshad do zhes bya ba'o/_/dkyil 'khor
[\[176b.4\]]chen po'i tshul du ni/_/zhes bya ba ni/_rdo rje dbyings kyi dkyil 'khor chen po'i dbyibs dang 'dra ba'o/_/dkyil 'khor thams cad bri bar bya/_/zhes bya ba ni phyi dang nang du bcas pa bri bar bya'o/_/dkyil 'khor kun gyi dbus su ni/_/zhes bya ba ni rdo rje dbyings kyi dbang phyug
[\[176b.5\]]ma rdo rje thugs kyi rang gi dbang bskur ba'i ming bri ba ni/_dkyil 'khor kun gyi dbus su ni/_/zhes bya ba'i don to/_/sangs rgyas phyag rgya zhes bya ba ni/_rdo rje dbyings kyi dbang phyug ma la sogs pa ste/_de rnams kyi mtshan ma bri bar bya'o/_/ji ltar bri bar bya zhe na/_mchod
[\[176b.6\]]rten khri la legs 'dug pa/_/rdo rje dbyings kyi dbang mor bshad/_/ces bya ba gsungs te/_de la khri ni rig pa'i rten te/_de'i steng du ji ltar grags pa'i mchod rten bri ba 'di ni rdo rje dbyings kyi dbang mo zhes bya ba bcom ldan 'das rnam par snang mdzad kyi mchod rten gyi
[\[176b.7\]]phyag rgya'o/_/'di skad ston te/_kha khyer gsum pa'i rig pa'i gnas kyi khri bris la/_de'i steng du pad+ma dang /_de'i yang steng du zla ba'i dkyil 'khor/_de'i steng du mchod rten dbu nub tu bltas pa bri bar bya'o/_/rdo rje sems ma nas brtsams te/_rdo rje 'bebs pa'i bar gyi
[\[177a\]]
[\[177a.1\]]mtshan ma yang re re zhing rig pa'i khri'i steng du bri bar bya'o/_/rdo rje brtsegs zhes bya ba ni rdo rje rtse lnga pa chur gnas pa bris la/_de'i steng du rdo rje rtse lnga pa gnyis pa mgo shar du bltas par rdo rje la rdo rje bri ba ni rdo rje brtsegs zhes bya'o/_/rdo rje thugs zhes
[\[177a.2\]]bshad pa'o/_/zhes bya ba ni byang chub kyi mtshan nyid can mi bskyod pa'i thugs ni rdo rje'i thugs so/_/de ston par byed pa'i phyag rgya la rdo rje thugs zhes brtags pa yin te/_'di ni mi bskyod pa'i gnas su bya'o/_/rdo rje rin chen khri yi steng /_/zhes bya ba ni/_rdo rje rtse lnga pas
[\[177a.3\]]rtse mo mtshan pa'i yid bzhin gyi nor bu rin po che mgo lho phyogs su bltas pa/_rin chen 'byung ldan gyi gnas su rang gi dbang bskur ba'i ming gi phyag rgya bri bar bya'o/_/rdo rje pad+ma zhes bya ba la sogs pa la/_pad+ma dmar skya 'dab ma bcu drug pa la/_'di'i dbus na pad+ma
[\[177a.4\]]'dab ma brgyad pa kha legs par bye ba/_steng gi brgyad kha ma bye ba/_de'i lte ba na rdo rje rtse lnga pa gnas pa 'di ni rdo rje pad+mo zhes bya ba ste/_'od dpag tu med pa'i gnas su mgo nub tu bltas bar bri ba 'di ni mtshon cha zhes bya ba'i phyag rgya ste/_shes rab kyi pha rol tu phyin pa'i
[\[177a.5\]]ral gri'i gzugs kyi mtshon chas gzung ba dang 'dzin pa'i rnam par rtog pa 'joms pas na mtshon cha zhes bya bar bshad ces bya ba yin no/_/las kyi rdo rje ni rtse mo bcu gnyis pa'i ji skad bshad pa'i rdo rje las ma'i gzugs mgo byang du bltas pa'i sna tshogs rdo rje 'di ni don yod
[\[177a.6\]]par grub pa'i gnas su bya bas na rdo rje kun zhes bya bar bshad ces bya'o/_/rdo rje bri bar bya zhes bya ba ni rdo rje sems dpa'i gnas su rdo rje rtse lnga pa 'greng ba bri'o/_/rdo rje rgyal po'i gnas su lcags kyu gnyis so/_/rdo rje chags pa'i gnas su rdo rje gnyis 'khyud pa chung ngu bri'o/_/_
[\[177a.7\]]rdo rje legs pa'i gnas su mkhrig ma'i bar du yod pa rdo rje dang bcas pa'i lag pa gnyis kyis legs so zhes sbyin pa'i tshul du bya'o/_/rdo rje rin chen gyi gnas su yid bzhin gyi nor bu rin po che ji skad du bshad pa'i mtshan nyid can no/_/rdo rje nyi ma'i gnas su ni nyi ma'i dkyil
[\[177b\]]
[\[177b.1\]]'khor lte ba na rdo rje rtse lnga pa yod pa 'di ni rdo rje nyi ma'i phyag rgya'o/_/dpal gyi gnas su ni yid bzhin gyi nor bu'i rgyal mtshan gyi phyag rgya'o/_/bzhad pa'i gnas su ni rdo rje gnyis kyi bar du so'i phreng ba gnyis bris pa ni bzhad pa'i phyag rgya'o/_/rdo rje chos kyi gnas su ni sngar
[\[177b.2\]]bshad pa'i mtshan nyid can gyi rdo rje pad+ma'i dbus su rdo rje rtse lnga pa yod pa bri'o/_/rdo rje rnon po'i gnas su ni rdo rje ral gri'o/_/rdo rje rgyu'i gnas su ni 'khor lo rtsibs brgyad pa rtsibs rnams rdo rje rtse gcig pa lta bur bya'o/_/rdo rje smra ba'i gnas su ni rdo rje rtse lnga pas mtshan pa'i
[\[177b.3\]]lce'o/_/rdo rje las kyi gnas su ni ji skad du bshad pa'i mtshan nyid can gyi sna tshogs rdo rje kun du rtse mo zhes bya ba'o/_/rdo rje srung ba'i gnas su ni go cha'i phyag rgya mtha' gnyis su rdo rje rtse lnga pa gnyis dang ldan pa'o/_/rdo rje gnod sbyin gyi gnas su ni mche ba gnyis rtsa ba'i cha na
[\[177b.4\]]rdo rje rtse lnga yod pa'o/_/rdo rje khu tshur gyi gnas su ni dam tshig gi khu tshur gyis yongs su bzung ba'i rdo rje rtse lnga pa bri bar bya'o/_/rdo rje sems ma la sogs pa ni rdo rje dbyings su gsungs pa nyid bri ba'i cho ga yin no/_/sgeg mo'i gnas su ni rdo rje rtse lnga pa gnyis so/_/phreng ba ma'i
[\[177b.5\]]gnas su ni rdo rje rin po che'i phreng ba'o/_/glu ma'i gnas su ni rdo rje pi wang ngo /_/gar ma'i gnas su ni mkhrig ma'i bar dang bcas pa'i lag pa gnyis/_rdo rje rtse gsum pa dang bcas pas gar byed pa'o/_/bdug pa ma'i gnas su ni spos snod do/_/me tog ma'i gnas
[\[177b.6\]]su ni me tog gi snod rdo rje me tog gis gang ba'o/_/mar me'i gnas su ni rdo rje mar me'i sdong bu'o/_/byug pa'i gnas su ni rdo rje dri'i dung chos so/_/rdo rje lcags kyu'i gnas su ni rdo rje lcags kyu'i phyag rgya'o/_/zhags pa'i gnas su ni rdo rje zhags pa'o/_/lcags sgrog gi
[\[177b.7\]]gnas su ni rdo rje lcags sgrog go/_/rdo rje 'bebs pa'i gnas su ni rdo rje dril bu bri bar bya'o/_/phyag rgya thams cad kyang rdo rje 'bar bas bskor ba'o/_/mi bskyod pa'i rigs las byung ba rnams ni mgo shar du bltas pa'o/_/gzhan dag ni mgo lho dang /_nub dang /_byang
[\[178a\]]
[\[178a.1\]]du bltas pa'o/_/mtshams su gnas pa rnams ni mgo mtshams su bltas pa bya'o/_/phyi rol du yang zhes bya ba ni phyi'i dkyil 'khor gyi khyams la ji ltar rigs pa'i tshul dang mi 'gal bar byams pa la sogs pa rang gi mtshan ma yang dag par bri bar bya ste/_
[\[178a.2\]]de nyid bshad pa ni byams pa la sogs pa rang gi mtshan/_ji ltar dga' ba bzhin du bri/_/zhes bya ba gsungs pa yin no/_/ji ltar dga' ba zhes bya ba ni 'di yin te/_shar phyogs kyi khams kyi nang du rdo rje rtse lnga pa nyis brgya lnga bcur gcig gis ma tshang ba bri'o/_/de
[\[178a.3\]]bzhin du lho phyogs su ni rdo rje rin po che'o/_/nub tu ni rdo rje pad+ma'o/_/byang du ni sna tshogs rdo rje'o/_/yang na byams pa dang /_mthong ba don yod dang /_ngan song kun 'dren dang /_mya ngan dang mun pa thams cad nges par 'joms pa'i blo gros kyi mtshan ma shar phyogs kyi khyams kyi
[\[178a.4\]]nang du snga ma bzhin du rdo rje bzhi bri'o/_/spos kyi glang po dang /_dpa' bar 'gro ba dang /_nam mkha'i mdzod dang /_ye shes tog ni lho phyogs su rin po che bzhi'o/_/'od dpag tu med pa dang /_zla 'od dang /_bzang skyong dang /_dra ba can gyi 'od ni nub tu rdo rje pad+ma bzhi'o/_/rdo rje
[\[178a.5\]]snying po dang /_blo gros mi zad pa dang /_spob pa brtsegs pa dang /_kun du bzang po ni byang phyogs su sna tshogs rdo rje bzhi bri bar bya'o/_/oM sar+b+ba saM ska ra pa ri shud+d+ha d+harma te ma hA nA ya pa ri wA re swA hA zhes bya ba ni byang chub sems dpa' 'di dag thams cad kyi sgrub par byed pa'i
[\[178a.6\]]rig pa ste/_'di dag gis ni byams pa la sogs pa'i phyag rgya bri bar bya'o/_/gnas de nyid du 'jug pa la sogs pa'i cho ga rgyas pa yin te zhes bya ba ni 'jug pa la sogs pa'i cho ga rgyas pa gang yin pa de ni 'jug pa la sogs pa'i cho ga rgyas pa ste/_sogs pa'i sgras ni rdo rje
[\[178a.7\]]chu btung ba dang /_dbab pa dang /_me tog dor ba dang /_phreng ba'i dbang dang /_gdong g.yogs dgrol ba dang /_dkyil 'khor blta ba dang /_dbab pa nye bar bsdu ba dang /_dbang bskur ba dang /_sngags bzlas pa dang /_bdag la byin gyis brlab pa la sogs pa'i cho ga dang /_rang
[\[178b\]]
[\[178b.1\]]gi ming nas brjod pa dang /_rdo rjes dkyil 'khor bsgrub pa dang /_bsdu ba bya ba dang /_mtshan brgya rtsa brgyad pas bstod pa la sogs pa rdo rje dbyings kyi dkyil 'khor chen por gsungs pa'i cho ga thams cad bya bar ston to/_/de nyid ni de la thog ma zhes bya ba la sogs pas 'grel te/_
[\[178b.2\]]de la re zhig thog ma rdo rje slob dpon gyis 'og nas bshad pa'i sems dpa' rdo rje ma'i dam tshig gi phyag rgyas sa ma ya s+t+waM hUM badzra ban+d+ha zhes bya bas rang gis bcing bar bya'o/_/de nas sa ma ya hUM zhes zlos shing 'jug par bya'o/_/zhugs nas lan cig bskor te zhes bya ba ni nang gi dkyil
[\[178b.3\]]'khor du'o/_/phyag rgya de bcom ldan 'das phyag na rdo rje la phul nas zhes bya ba ni/_sems ma rdo rje ma'i phyag rgya rdo rje snyems pa'i gzugs 'dzin par bsams la/_bcom ldan 'das la phyag byas nas/_bcom ldan 'das rdo rje sems dpa' dang lhan cig tu gyur par bsam par bya
[\[178b.4\]]ste/_de lta bus ni de phul ba yin no/_/rang gi snying gar tshul bzhin du bkrol te zhes bya ba ni rdo rje dbyings kyi dkyil 'khor chen por gsungs pa'i cho gas bdag nyid la dbab pa la sogs byas la/_tiSh+Tha badzra zhes bya ba la sogs pas dbab ba nye bar bsdu bar bya'o zhes bya ba'i
[\[178b.5\]]tha tshig go/_/de nas me tog dor ba la sogs pa'i cho ga rdo rje dbyings kyi dkyil 'khor chen po las ji skad gsungs pa'i tshul du spyad par bya'o/_/'jug pa la sogs pa'i cho ga 'di dag thams cad ni bcom ldan 'das rdo rje sems dpa' slob dpon du gyur pas mdzad par bsam zhing
[\[178b.6\]]rang nyid kyi rjes su spyad par bya'o/_/'dir gsang ba'i rdo rje ni dang po'i rdo rje sor bzhi pa'i tshad kyis rdo rje dang bdag po'i dbang bskur ba bya bar 'dod do/_/de nas rdo rje dbyings kyi dkyil 'khor chen po las gsungs pa'i cho ga snga ma bzhin du byas la/_bdag nyid dpal rdo rje sems
[\[178b.7\]]dpa'i sbyor ba dang ldan pas rdo rje dbyings kyi dbang phyug ma la sogs pa nas rdo rje 'bebs pa'i bar gyi tshul 'dzin pa'i gzungs kyi lha mo thams cad bsdu bar bya'o/_/de nas mtshan brgya rtsa brgyad pas bstod par bya'o/_/sgo bzhir rdo rje lcags kyu la sogs pas zhes bya ba la gzungs
[\[179a\]]
[\[179a.1\]]kyi dkyil 'khor las gsungs pa'i rdo rje lcags kyu'i las kyi phyag rgya dang /_badzra aM ku sha dzaHzhes zlos shing mi bskyod pa dang /_de'i rigs kyi tshul rdo rje thugs la sogs pa dang /_rdo rje dbyings kyi dbang phyug ma la sogs pa'i gzugs rnams bkug la/_shar
[\[179a.2\]]phyogs kyi sgo dang nye bar rig pa'i lha mo'i gzugs su gzhag par bya'o/_/de bzhin du rin chen 'byung ldan dang /_'od dpag tu med pa dang /_don yod par grub pa dang /_de'i rigs kyi tshul gyis gzugs rnams rang rang gi sgo dang /_nye bar gzhag par bya'o/_/de nas badzra pA sha
[\[179a.3\]]hUM zhes zlos shing /_gzungs kyi dkyil 'khor las gsungs pa'i las kyi phyag rgyas rang rang gi sgo nas mchod rten la sogs par bcug nas/_badzra s+pho Ta baM zhes bya ba dang /_rdo rje lcags sgrog gi las kyi phyag rgyas de dag thams cad bcings la/_badzra A be sha aHzhes bya ba dang /_
[\[179a.4\]]gzungs kyi dkyil 'khor las gsungs pa'i las kyi phyag rgyas thams cad dbang du bya'o/_/de nas rang gi dam tshig gi phyag rgya rnams kyis snga ma bzhin du thams cad bsgrubs la/_chos dang /_las dang phyag rgya chen po rnams kyis rgyas btab nas/_dbang bskur la
[\[179a.5\]]mchod yon phul te/_mchod pa thams cad kyis yang dag par mchod pa la sogs pa byas nas/_phyir phyung la rdo rje slob ma sngar bshad pa'i cho ga nyid kyis gzhug par bya'o/_/de yang gang gi phyir/_rdo rje dbyings kyi dkyil 'khor chen por gzung ba'i tshul du gzung ngo zhes bya
[\[179a.6\]]ba gsungs pa yin no/_/dngos grub kyi gsang ba'i rdo rje'i mtshan ma chad pas g.yogs la byin te zhes bya ba ni gzungs kyi dkyil 'khor la sogs pa rnams 'grub pa'i phyir dang /_gsang ba'i rdo rje sor bzhi pa ji nas kyang sus kyang mi mthong bar byos shig ces bsgo la/_
[\[179a.7\]]slob dpon gyis slob ma la sbyin par bya ba yin pas na de'i phyir/_chad pas g.yogs la zhes bya ba smos pa yin no/_/de ltar slob dpon gyi las kyi cho ga dang /_slob ma gzhug pa'i cho ga rgyas pa bstan nas/_da ni dam tshig dang /_dbang bskur ba thob pa rnams la/_mngon par
[\[179b\]]
[\[179b.1\]]'dod pa'i don gyi dngos grub kyi man ngag bstan par bya ba yin pas/_rdo rje gsang ba'i zhes bya ba la sogs pa gsungs so/_/rdo rje gsang ba ni gzungs kyi dkyil 'khor ro/_/de'i phyag rgya ni der 'dod pa'i don sgrub par byed pa gang yin pa'o/_/de'i ye shes ni nges pa ste de
[\[179b.2\]]bslab bo zhes bya ba ni de bstan par bya'o/_/phyag rgya de rnams kyang rnam pa mang po yod pas de'i phyir/_dang por re zhig ces bya ba gsungs pa'o/_/rdo rje gsang ba ni gzungs kyi dkyil 'khor ro/_/de'i lus kyi phyag rgya'i ye shes bslab bo zhes bya'o/_/ji lta bu zhe na/_zla ba'i
[\[179b.3\]]dkyil 'khor dbus su ni/_/zhes bya ba la sogs pa gsungs te/_rkang pa dang lag pas thal mo sbyar ba gang yin pa de ni/_rkang lag thal mo sbyar zhing zhes bya ba ste rnal 'byor pa'o/_/de la lag pa'i thal mo rdo rje thal mo ste khong stong ngo /_/rkang pa'i thal mo ni sems dpa'i
[\[179b.4\]]skyil krung ngo /_/de skad du yang /_sems dpa'i skyil krung gis gnas la/_/steng du thal mo sbyin byed pa/_/zhes gsungs pa yin no/_/'dis ni lus kyi phyag rgyas bdag nyid yang dag par gnas pa yin no/_/'di de ltar gyur pa dang /_kha glal bar byed pa dang /_ldan zhing rdo rje bsgom
[\[179b.5\]]par byas nas zhes pa'o/_/rdo rje sems dpar bdag nyid bsgoms nas bsgom pa 'dis rdo rje ma yang zhes pa rdo rje sems dpa'i btsun mo yang chags par byed cing dbang du byed do zhes bya ba'i bar du'o/_/'di skad du ston te/_rdo rje dbyings kyi dkyil 'khor chen po las gsungs
[\[179b.6\]]pa'i rdo rje sems dpa'i rnal 'byor byas la/_de'i 'og tu gzungs kyi dkyil 'khor las gsungs pa'i bcom ldan 'das kyi phyag rgya chen po bcings nas/_oM badzra satwa guh+ya sa ma ye hUM zhes brjod par bya'o/_/de nas badzra rA ga ya ho zhes zlos shing /_stong gsum
[\[179b.7\]]gyi stong chen po'i sangs rgyas kyi zhing 'di thams cad nam mkha' dang 'dra bar bsgoms la de'i tshad tsam gyis zla ba'i dkyil 'khor de'i steng du bdag nyid dpal rdo rje sems dpa' sku mdog dmar ba/_'od zer dmar po shin tu 'khrug pa/_rdo rje dang dril bu bsnams pa
[\[180a\]]
[\[180a.1\]]bsgoms la/_mdun du yang badzra satwa guh+ya sa ma ye hUM zhes bya bas zla ba'i dkyil 'khor de nyid la kun du bzang mo sprul la/_bsdu bas spyan drangs nas mtshan brgya rtsa brgyad pas bstod nas/_rdo rje lcags kyu la sogs pa las kyi phyag rgya rnams kyis dgug
[\[180a.2\]]pa dang gzhug pa dang /_bcing ba dang /_dbang du byas nas/_rang gi dam tshig gi phyag rgya rab tu bsgrubs la/_chos dang las dang phyag rgya chen po rnams kyis rgyas btab la dbang bskur ba'i phyag rgya rnams kyis dbang bskur nas/_sgeg mo la sogs pa mchod pa brgyad
[\[180a.3\]]kyis yang dag par mchod nas phyag byas la/_badzra rA ga ya ho zhes yang zlos shing bdag ni rdo rje can gyi lha mo kun du bzang mo'o zhes nga rgyal bskyed de/_'di dag dang 'og nas bshad pa'i sbyor ba la yang phyag rgya bzhis rgyas gdab par bya'o/_/de bas na der mdun du brtan par
[\[180a.4\]]byas la/_de'i rjes la yang badzra rA ga ya ho zhes bya bas bdag nyid rdo rje sems dpar bsams la/_sems dpa'i skyil mo krung bcas te/_rdo rje thal mo bcings nas/_badzra rA ga ya ho a d+hi tiSh+Tha swa maM zhes bya bas byin gyis brlabs la/_badzra rA ga ya ho zhes bya ba rdo rje'i
[\[180a.5\]]tshig gis zlos shing bcom ldan 'das yum mdun du bsgom pa ni/_thun bzhi'i sbyor bas zla ba gcig gam/_zla ba drug gam/_lo gcig gam/_ji srid de mngon sum du mthong ba'i bar du bsgom par bya'o/_/de nas zla ba nya la cho ga thams cad rjes su spyad de nyi ma nub pa'i
[\[180a.6\]]dus su de bzhin du rdo rje thal mos bdag nyid byin gyis brlabs la dal gyis 'gro bas de chags par byas la/_kha glal ba dang bcas pas chags shing chags pas 'dzum pas 'khyud cing bzlas nas/_de 'di'i dbang du 'gyur zhing 'khyud par 'gyur ba dang /_de'i lus mi snang bar 'gyur ro/_/de nas
[\[180a.7\]]rdo rje 'dzin chen por 'gyur ro/_/dpung pa bskum pa'i lcags kyu dang /_/mgo la rdo rje bsgom par bya/_/zhes bya ba ni/_dpung pa g.yon pa bskum pa'i lag pas lcags kyu dang mgo la rdo rje rtse lnga pa bsgom par bya'o/_/lag pa yis ni 'bod byed cing /_/zhes bya ba ni
[\[180b\]]
[\[180b.1\]]lag pa g.yas pas se gol gyi sgra byed cing ngo /_/lcags kyu ma yang 'gugs par byed/_/ces bya ba ni rdo rje rgyal po'i btsun mo 'ang bsgoms pa 'dis 'gugs par byed do/_/'di'i cho ga ni 'di yin par shes par bya ste/_rdo rje dbyings kyi dkyil 'khor chen po las gsungs
[\[180b.2\]]pa'i cho gas rdo rje rgyal po'i sbyor ba ji lta ba bzhin du byas la/_de'i 'og tu gzungs kyi dkyil 'khor las gsungs pa'i rdo rje rgyal po'i phyag rgya chen po ji lta ba bzhin du bcings la/_badzra aM gu sha dzaHzhes bya ba zlos shing snga ma bzhin du sangs rgyas kyi zhing thams cad
[\[180b.3\]]nam mkha' dang mnyam par bsam par bya'o/_/de nas de'i tshad tsam gyi zla ba'i dkyil 'khor de'i steng du bdag nyid rdo rje rgyal por bsams la zla ba'i dkyil 'khor de nyid kyi mdun du/_oM badzra guh+ya badzra aM gu sha hUM zhes bya bas rdo rje rgyal po btsun mo rdo rje lcags kyu ma sprul la/_de bzhin
[\[180b.4\]]du bsdu ba la sogs pa'i cho ga rjes su spyad nas/_badzra aM gu sha dzaHzhes bya ba ji lta ba bzhin du zlos shing des snga ma bzhin du bsgom par bya'o/_/de nas zla ba gcig gam/_zla ba drug gi mthar mngon du byas nas de bzhin du mtshan thog thag dpung pa bskum pa'i lcags kyu dang /_
[\[180b.5\]]mgo la rdo rje bsgom par bya/_/lag pa yis ni 'bod byed cing /_/lcags kyu ma yang 'gugs byed par/_/zhes bya ba bdag nyid dmar ba/_de yang dmar ba/_dpung pa bskum pa'i lcags kyu 'od dmar po 'bar ba/_kun du 'khrug pas snying ga'i pad+ma nas bzung la dgug par
[\[180b.6\]]bya'o/_/mda' 'phen pa yi tshul gyis ni/_glal zhing snying gar 'phangs nas ni/_/nyid kyi rdo rje dga' ma yang /_/bdud kyi tshul gyis mnyes par byed/_/ces bya ba ni mda' 'phen pa'i tshul ni rdo rje chags pa'i las kyi phyag rgya ste/_des mda' 'phen pa'i tshul gyis kha glal ba dang
[\[180b.7\]]ldan par byed cing bsgrub par bya ba'i lha mo'i snying gar te/_snying la mda' bsnun par bya'o/_/de bzhin du de'i rgyab kyis phyogs par sems dpa' bsad pas bdud kyi tshul gyis mnyes par byed cing mngon du phyogs par dbang du bya'o/_/ji srid gang dang gang rdo rje chags pa'i sbyor
[\[181a\]]
[\[181a.1\]]bas/_rdo rje dga' ma rang nyid kyang /_/zhes bya ba rdo rje chags pa'i btsun mo rang nyid kyang rnal 'byor pa'i dbang du 'gyur ba'o/_/'di'i don ni 'di yin te/_rdo rje dbyings kyi dkyil 'khor chen po las gsungs pa'i cho gas rdo rje chags pa'i rnal 'byor byas la/_
[\[181a.2\]]de'i 'og tu gzugs kyi dkyil 'khor las gsungs pa'i rdo rje chags pa'i las kyi phyag rgya bcings te/_oM badzra guh+ya rA ge rA ga ya hUM zhes byas la/_mA ra ya mA ra ya phaT ces zlos shing /_snga ma bzhin du sangs rgyas kyi zhing thams cad nam mkha' dang mnyam par bsam
[\[181a.3\]]mo/_/de nas de'i tshe nam mkha'i tshad tsam gyi zla ba'i dkyil 'khor la de'i steng du rdo rje chags pa sku mdog dmar po rgyan thams cad kyis brgyan par bdag nyid bsams nas/_oM badzra guh+ya rA ga ya hUM zhes bya bas rdo rje chags pa'i btsun mo rdo rje dga' ma zla ba'i dkyil
[\[181a.4\]]'khor gcig nyid kyi mdun du sprul la/_bsdu ba la sogs pa'i cho ga rjes su spyad nas/_mA ra ya mA ra ya phaT ces zlos shing snga ma bzhin du de dang de bsgom par bya'o/_/de nas zla ba gcig gam zla ba drug gam lo gcig gis de mngon du byas nas rdo rje chags pa'i las
[\[181a.5\]]kyi phyag rgya bcings la/_mtshan thog thag de'i las kyi phyag rgya'i sbyor bas mda' dmar po snying gar 'phen zhing kha glal ba dang ldan par byas la mda' des bsnun nas phug la bsgrub par bya ba dmar zhing sgrub pa po la gcig tu chags par bsam par bya'o/_/bdag gi lus kyi
[\[181a.6\]]snying ga ru/_/rdo rje go cha'i tshul gyis ni/_/dpung pa bsnol ba bcings nas ni/_/sangs rgyas nyid kyang srung bar byed/_/ces bya ba ni rdo rje khu tshur gnyis bcings te/_de dpung ba bsnol ba'i tshul gyis rang gi snying gar bdag nyid 'khyud la/_rdo rje go chas yan lag thams cad
[\[181a.7\]]go bskon par bsam par bya'o/_/rdo rje go cha'i sbyor ba 'dis de bzhin gshegs pa thams cad kyang mi phyed par gal te gnod par byed pa rtsom pa na de yang bsrung bar 'gyur na gzhan dag lta smos kyang ci dgos/_'dir yang sangs rgyas nyid kyang zhes bya ba'i tshig 'dis/_rnal 'byor
[\[181b\]]
[\[181b.1\]]pa gnod pa'i khyad par chen po las srung nus par ston to/_/'di skad ston pa yin te/_rdo rje dbyings kyi dkyil 'khor chen po las gsungs pa'i rdo rje legs pa'i sbyor ba byas nas/_phyis gzungs kyi dkyil 'khor las gsungs pa'i rdo rje legs pa'i las kyi phyag rgya bcings la_
[\[181b.2\]]oM badzra guh+ya sA hUM shwa ri hUM zhes brjod la badzra ban+d+ha ra k+Sha haM zhes zlos shing snga ma bzhin du sangs rgyas kyi zhing thams cad nam mkhar gyur par bsam par bya'o/_/de nas nam mkha' phyogs der stong gsum gyi sangs rgyas kyi zhing gi tshad tsam gyi zla ba'i dkyil 'khor de'i steng du bdag
[\[181b.3\]]nyid rdo rje legs par rnam par bsams la stan de nyid la mdun du/_oM badzra guh+ya san+d+hi sha ri hUM zhes bya bas rdo rje legs pa'i gzugs 'dzin pa'i legs ldan ma sbrul la/_bsdu ba la sogs pa'i cho ga rjes su spyad nas/_ban+d+ha rak+Sha haM zhes zlos shing snga ma bzhin du bsgom par
[\[181b.4\]]bya'o/_/de nas zla ba gcig gam zla ba drug gam lo gcig gi mthar nyi ma nub pa'i dus su rang gi lus kyi dpung pa bsnol bas bzung la zhugs te gcig tu gyur par bsgoms te/_ji srid sgrub pa po'i lus su zhugs te gcig tu gyur pa de srid kyi bar du bzlas par bya'o/_/de
[\[181b.5\]]nas rdo rje legs pa nyid du 'gyur zhing legs pa ma yin pa'i tshul gyis rnam par rtog pa rnams las bdag nyid bsrung ba byas par 'gyur ro/_/gzhan srung bar byed par 'dod na zla ba gcig tsam bsnyen pa byas la mthar mtshan thog thag bzlas pa bya'o/_/de nas gang gi tshe
[\[181b.6\]]mi la sogs pa'i 'jigs skrag cung zad 'byung bar mthong na/_de'i tshe rdo rje legs pa'i rnal 'byor pas de bzhin du zla ba'i dkyil 'khor gyi steng du gnas la sems can de lcags kyu la sogs pas bkug cing bcug la bcings te/_zla ba'i dkyil 'khor de nyid kyi steng du
[\[181b.7\]]'dug par bsams la snga ma bzhin du bdag nyid kyi snying gar dpung ba bsnol ba bcings nas/_rdo rje go cha'i sbyor bas bsrung bar gyur na sangs rgyas nyid kyang bsrung bar 'gyur ro/_/de ltar lus kyi phyag rgya bstan nas/_lta ba'i phyag rgya bstan pa'i phyir/_de nas zhes
[\[182a\]]
[\[182a.1\]]bya ba la sogs pa gsungs te/_lta ba nyid phyag rgya yin pas na lta ba'i phyag rgya'o/_/de'i ye shes ni nges pa ste de bslab pa'o/_/rdo rje lta ba chags pas ni/_dga' bas mig ni rab tu bgrad/_/ces bya ba la/_chags pa ni mngon par 'dod pa ste/_de las
[\[182a.2\]]byung ba'i rab tu dga' ba ni kun du chags pas rab tu dga' ba'i yid do/_/des mig rab tu bgrad cing gdangs pa'i lta ba'i phyag rgya gang yin pa de ni chags pas te/_dga' bas mig ni rab tu bgrad/_/ces bya ba lta ba'i phyag rgya ni rdo rje'i lta ba'o/_/'di dang badzra dri Sh+Ti ma
[\[182a.3\]]Ta zhes bya ba mig gnyis su bkod la/_rdo rje'i lta ba bskyed de/_des bltas na bud med rnams nges par dbang du 'gyur ro/_/lta ba 'di la sgeg pa'i nyams thams cad sbyar bar bya'o zhes bcom ldan 'das kyis gsungs so/_/rab tu myur bar zhes bya ba la sogs pa
[\[182a.4\]]la rab tu dga' bas myur ba ni rab tu myur ba ste/_rings par zhes bya ba'i tha tshig go/_/rab tu bskul bas na rab tu bskul te/_de gang zhe na mig gnyis te/_'dis mig gi rdzi ma dgug cing 'dren par byed pa yin pas na/_rab tu myur bar mig rab bskul/_/mig gi rdzi ma
[\[182a.5\]]'gugs byed pa'i/_/zhes bya ste de lta bu'i lta ba gang yod pa de la de skad ces bya'o/_/lta ba yang yin la gzi can yang yin pas na lta ba gzi can te gzi brjid can no/_/yin par bshad ces bya ba ni bstan pa'o/_/dI p+ta dr-i ShaT aM gu sha dzaHzhes bya ba mig gnyis su bkod la
[\[182a.6\]]bskyed de 'gugs pa'i las rnams la 'bar ba'i lta bas sbyar bar bya'o/_/khro gnyer zhes bya ba la sogs pa la/_gang gis khro gnyer gyi gnyer ma bsdus shing /_gsal ba gang yin pa de ni gnyer ma rab tu bsdus pa'o/_/de nas khro ba'i mig btsums pas lta ba gang yin
[\[182a.7\]]pa de ni khro bo'i lta ba yin pas de la/_/khro gnyer ma rab bsdus pa/_/khro ba'i mig ni btsums pa ste/_/zhes bya'o/_/de lta bu'i khro bo'i lte ba byas shing mnyam par bzhag na ni/_khams gsum yang ni 'jigs par byed/_/ces bya ba ste/_kro d+ha dri Sh+Ti hri zhes bya ba
[\[182b\]]
[\[182b.1\]]mig gnyis su bkod la/_khro bo'i nyams thams cad kyis khro bo'i lta ba bskyed par bya'o/_/ri rab ces bya ba la sogs pa la ri rab ni ri'i rgyal po'o/_/ri yang de dag go/_/brag ni rdo rje'o/_/de dang 'dra bar brtan pa ni mi phyed pa'o/_/'dzum pa med pa ni mi g.yo ba
[\[182b.2\]]ste/_rdzi ma dang mig mi 'gyur ba'i lta ba'i phyag rgya gang yin pa de ni/_ri rab ri'i brag ca 'dra bar brtan pas 'dzum pa med pa'i mig byams pa'i lta ba yin par bshad ces bya ste/_dr-i d+ha tr-i taSh+Ta ta zhes bya bas mig gnyis su bkod la/_brtan pa'i lta ba bskyed nas/_de'i
[\[182b.3\]]'og tu bsrung ba la sogs pa'i las 'jug par bya'o/_/de la gang gi tshe lta ba'i phyag rgya rnams kyis las byed pa de'i tshe/_rang gi lha'i sbyor bas lta ba'i phyag rgya 'di dag zla ba gcig tsam gyi bar du goms par bya'o/_/de la re zhig yi ge ma las nyi ma'i dkyil 'khor Ta a
[\[182b.4\]]med pa las mig g.yon pa zla ba'i dkyil 'khor/_yi ge hUM las rdo rje rtse lnga pa dkar po mig gnyis kyi mig gi 'bras bur bsams la badzra dr-i Sh+Ti ma Ta zhes bya bas byin gyis brlabs la/_ji skad du gsungs pa'i mtshan nyid can gyi rdo rje lta ba/_badzra dr-i Sh+Ti ma Ta zhes
[\[182b.5\]]zlos shing bsgoms la/_zla ba tshang ba'i mthar ni mtshan thog thag bya'o/_/de nas dbang du byas la rdo rje lta ba dang bcas pa'i 'od zer rnams spro bar bya'o/_/de bzhin du rang gi lha'i rnal 'byor bya sa la yi ge dzaHlas mig g.yas dang g.yon du nyi ma dang zla ba bskyed la/_dIp+ta dr-iSh+Ti
[\[182b.6\]]i gu sha dzaHzhes bya bas byin gyis brlabs te/_rdo rje lcags kyu lta bu'i 'od zer rnams spro ba dang /_dI p+ta dr-i Sh+Ti a gu sha dzaHzhes zlos shing bsgom par bya'o/_/de nas zla ba'i mthar de bzhin du bsgrubs pas ji skad du bshad pa'i mtshan nyid can gyi 'bar ba'i lta
[\[182b.7\]]ba'i lcags kyu lta bu'i 'od zer rnams kyis bsgrub par bya ba dgug par bya'o/_/de bzhin du rang gi lta'i rnal 'byor byas la/_yi ge hi zhes bya bas mig gnyis su rdo rje nyi ma bsam/_yi ge hUM thung ngu las mig 'bras khro bo'i rdo rjer bsams la kro d+ha dr-iSh+Ti tri zhes bya bas byin
[\[183a\]]
[\[183a.1\]]gyis brlabs nas/_ji skad bshad pa'i mtshan nyid can gyi khro bo'i lta ba dang /_kro d+ha dr-i Sh+T-i hri zhes zlos shing bsgom par bya'o/_/de nas de bzhin du rab tu bsgrubs la/_rang gi mig las byung ba'i khro bo'i rdo rje rnams kyis bsgrub par bya ba thal bar bya'o/_/_
[\[183a.2\]]de bzhin du rang gi lha'i rnal 'byor byas la/_sems can gyi khams rnams su byams pa spros te/_yi ge ma las mig g.yas par nyi ma'i dkyil 'khor zhi ba/_Ta a me da pa las mig g.yon par zla ba'i dkyil 'khor bsams la dr-i d+ha dr-i Sh+Ti tra Ta zhes bya bas byin gyis
[\[183a.3\]]brlabs nas/_dr-i d+ha dr-iSh+Ti tra Ta zhes zlos shing ji skad du bshad pa'i lta ba bsgom par bya'o/_/de nas de bzhin du zla ba gcig gi mthar bsgrub par bya'o/_/de nas tsha ba'i rims la zla ba rdo rje lta bu'i 'od zer rnams kyis bsgrub par bya ba la bltas la bya ba cing tsha ba bsal bar
[\[183a.4\]]bya'o/_/grang ba'i rims la ni nyi ma'i 'od zer rnams kyis grang ba bsal bar bya'o/_/gdon gyis zin pa la ni 'bar ba'i lta ba'i 'od zer rnams kyis gzhom par bya'o/_/tshig gi phyag rgya'i ye shes bslab bo zhes bya ba ni rdo rje dbyings kyi dkyil 'khor las ji skad gsungs
[\[183a.5\]]ba'i sbyor bas lha'i rnal 'byor ni thams cad du bya bar shes par bya'o/_/de nas rang gi lha'i rnal 'byor byas la/_phyis gzungs kyi dkyil 'khor las gsungs pa'i rang gi las kyi phyag rgya bcings te/_ho ho ho ho zhes bdag nyid zlos shing kha dog dmar por bsams la/_badzra
[\[183a.6\]]ho zhes zlos shing zla ba gcig gi bar du thun bzhir bsgom par bya'o/_/de nas zla ba'i mthar mtshan thog thag bsgom mo/_/de nas de bzhin du las kyi dus su yang lha'i rnal 'byor byas la bsgrub par bya ba dang lhan cig zla ba'i dkyil 'khor gcig nyid la gnas par blos bsams
[\[183a.7\]]la/_ho ho ho ho zhes zlos shing bsgrub pa'i lus la yi ge ho bzhi bcug la des de'i lus thams cad dmar por byas nas badzra ho zhes zlos shing rang gi lus las byung ba'i 'od zer dmar po 'bar bas 'khyud bzhin par bsams ni nges par dbang du 'gyur ro/_/gang gi phyir sgra
[\[183b\]]
[\[183b.1\]]dang bral bas zhes gsungs pas lkog ma'i phyogs su cung zad tsam gdon pas 'dir bzlas par bya'o/_/dz+dzaHzhes bya ba la sogs pa la de bzhin du rang gi lha'i rnal 'byor byas la/_phyis gzungs kyi dkyil 'khor las gsungs pa'i las kyi phyag rgya bcings te/_yi ge dz+dzaH bzhi
[\[183b.2\]]lan gsum bzlas la/_dz+dzaHdz+dzaH zhes bya ba snga ma bzhin du zla ba gcig tsam bsgoms nas mthar mtshan thog thag bya'o/_/de nas de bzhin du rang gi lha'i rnal 'byor byas la/_rang gi gdan gyi zla ba'i dkyil 'khor la bsgrub par bya ba lcags kyu la sogs pas dgug pa dang /_gzhug
[\[183b.3\]]pa dang /_bcing ba dang /_dbang du byas la yi ge dz+dzaHbzhis khro bo'i tshig gis zlos shing bsgrub par bya ba'i lus la zhugs la/_rdo rje lcags kyu'i gzugs g.yas su bskyed par bya'o/_/de nas dz+dzaHdz+dzaH zhes bya bas rang gi lag par lcags kyu bskyed la/_des bsgrub par bya ba'i snying
[\[183b.4\]]phug nas badzra dz+dzaHzhes zlos shing bkug na nges par 'gugs par byed do/_/snga ma bzhin du rang gi lha'i rnal 'byor byas la/_de'i 'og tu gzugs kyi dkyil 'khor las gsungs pa'i las kyi phyag rgya bcings nas yi ge hUM bzhi zlos shing khro bo'i gzugs su bdag nyid bsgom
[\[183b.5\]]par bya'o/_/de nas badzra hUM zhes zlos shing thun bzhi'i sbyor bas bsgom par bya'o/_/de nas zla ba'i mthar mtshan thog thag bya'o/_/yang las kyi dus su de bzhin du yang rang gi lha'i rnal 'byor byas la/_yi ge hUM bzhi rang dang gzhan gyi rna ba'i rnam par shes pas gzung du rung ba'i
[\[183b.6\]]sgra'i tshig tu brjod pa gsal bar brjod cing bsgrub par bya ba'i lus 'jig pa'i dus kyi rlung dang 'dra ba des/_rnam par gtor bar 'gyur bar bsam zhing /_badzra hUM zhes bzlas na ri rab kyang ltung bar byed do/_/snga ma bzhin du rang gi lha'i rnal 'byor byas la gzungs kyi dkyil
[\[183b.7\]]'khor las gsungs pa'i las kyi phyag rgya bcings te/_yi ge hUM bzhi'i rdo rje'i go chas bdag nyid go bgos par bsam par bya'o/_/de nas badzra haM zhes bya ba'i phra ba'i tshig yongs su zlos shing snga ma bzhin du bsgom par bya'o/_/de nas zla ba gcig gi mthar mtshan thog thag bsgom
[\[184a\]]
[\[184a.1\]]par bya'o/_/yang las kyi dus su de bzhin du rang gi lha'i rnal 'byor byas la/_bsgrub par bya ba lcags kyu la sogs pas dgug pa dang /_gzhug pa dang /_bcing ba dang /_dbang du byas nas rang gi stan zla ba'i dkyil 'khor la bzhag ste/_haM haM haM haM zhes
[\[184a.2\]]yongs su zlos shing lha mor gyur par bsams la badzra haM zhes bzlas na 'jig rten gsum yang srung bar byed do/_/de nas/_rdo rje gsang ba'i ye shes kyi/_/zhes bya ba la sogs pa la rnam pa yang yin la thams cad kyang yin pas na rnam pa thams cad do/_/de nyid mchog ste dam
[\[184a.3\]]pa'o/_/de dang ldan pa ni bcas pa ste/_skyes bu chen po'i mtshan sum cu rtsa gnyis dang dpe byad bzang po brgyad cu dang ldan pa zhes bya ba'i tha tshig go/_/rnam pa thams cad kyi mchog de dang ldan pa ni phyag na rdo rje ste/_rdo rje sems dpar bdag nyid de rang nyid bsgom par byas na de
[\[184a.4\]]yang /_sangs rgyas thams cad dbang du byed/_/ces pa rang dbang du byed pa'o/_/'di skad ston pa yin te/_dkyil 'khor chen po las gsungs pa'i tshul gyis rdo rje sems pa'i rnal 'byor byas la/_de'i 'og tu gzungs kyi dkyil 'khor chen po las gsungs pa'i rdo rje
[\[184a.5\]]sems dpa'i phyag rgya chen po bcings te/_sar+b+ba ta thA ga ta sa mA dzaHma d+ha s+tha badzra pA Ni pa sha mA na ya/_bar+b+ba bad+d+ha na ho/_/zhes zlos shing ji skad sangs rgyas thams cad 'dus pa'i dbus na gnas pa'i rdo rje sems dpar bdag nyid mngon sum du mthong bar gyur pa de srid kyi bar du rdo rje sems
[\[184a.6\]]dpa' bdag nyid bsgom par bya'o/_/de nas mtshan thog thag bzlas pas sangs rgyas thams cad dbang du 'gyur zhing rdo rje 'dzin pa chen po nyid stsol bar 'gyur ro/_/snga ma bzhin du rdo rje rin chen gyi rnal 'byor byas la/_de'i 'og tu gzungs kyi dkyil 'khor las gsungs pa'i 'phags
[\[184a.7\]]pa nam mkha'i snying po'i phyag rgya chen po bcings te/_badzra gar+b+ha badzra pA NishI g+h+raM A kArA ya hUM dzaHzhes zlos shing zla ba gcig gam/_zla ba drug gam/_lo gcig gi bar du bsgom par bya'o/_/de nas stan gcig po nyid la bcom ldan 'das rdo rje sems dpa' rdo rje lcags kyu la
[\[184b\]]
[\[184b.1\]]sogs pas dgug pa dang /_gzhug pa dang bcing ba dang /_dbang du byas la/_phyag rgya bzhis rgyas gdab pa byas nas dbang bskur la yang dag par mchod de/_mtshan thog thag bzlas shing 'bar ba'i lta ba'i lcags kyus thugs ka phul te bkug na dbang du 'gyur ro/_/rdo rje spyan zhes
[\[184b.2\]]bya ba ni/_rdo rje chos ni sngar bshad pa'i tshul nyid kyis rdo rje chos kyi rnal 'byor byas la/_de'i 'og tu gzungs kyi dkyil 'khor las gsungs pa'i rdo rje chos kyi phyag rgya chen po bcings te/_badzra nai tra sarba d+harma mA ra ya phaT ces sangs rgyas thams
[\[184b.3\]]cad 'dus pa'i dbus na gnas te zlos pa'i rdo rje spyan du bdag nyid snga ma bzhin du bsgom par bya'o/_/de nas mtshan thog thag rang bzhin gyis rnams par dag par mos par byed cing bsgoms na shes rab kyi pha rol tu phyin pa la gnas pa thob pas/_nye bar dmigs pa'i rang bzhin can
[\[184b.4\]]gyis chos thams cad bdud byed cing gsod par 'gyur te/_rgyud phyi ma las/_bsad na dngos grub thob par 'gyur/_/zhes ji skad gsungs pa lta bu'o/_/ting nge 'dzin 'di nyid kyis de bzhin gshegs pa rnams der yang gzhom mo zhes bya ba yin no/_/rdo rje thams cad ces bya ba la rdo rje
[\[184b.5\]]dbyings kyi dkyil 'khor chen po las gsungs pa'i rdo rje las kyi rnal 'byor byas la/_yang gzungs kyi dkyil 'khor las gsungs pa'i rdo rje las kyi phyag rgya chen po bcings te/_badzra bi shwa ra k+Sha sarba badzra haM zhes zlos shing snga ma bzhin du thun bzhi'i sbyor bas zla ba gcig gi bar du
[\[184b.6\]]bsgom par bya'o/_/de nas mtshan thog thag bsgom mo/_/de nas ni bsgrub par bya ba'i sems can nam lha gang yin pa bsrung bar 'gyur ro/_/rdo rje sna tshogs kyi sbyor ba de dang des badzra bi shwa ra k+Sha sarba badzra Na haM zhes bya bas spyi bor sna tshogs rdo rje bsams la/_de'i 'od zer gyi nang du
[\[184b.7\]]bsgrub par bya ba chud par bsam mo/_/dkyil 'khor 'dri ba'i dus su yang de ltar gnas srung ba byas na rlung dang char la sogs pa'i 'jigs pa mi 'byung ngo /_/de nas zhes bya ba la sogs pa la rdo rje gsang ba ni gzungs kyi dkyil 'khor ro/_/de'i phyag rgya ni sems ma rdo rje ma la
[\[185a\]]
[\[185a.1\]]sogs pa'o/_/de'i ye shes ni nges pa ste/_de bslab po zhes pa ni nye bar bstan pa'o/_/sems dpa'i rdo rje mnyam gzhag la/_/zhes bya ba ni rang gi snying ga'i zla ba'i dkyil 'khor du rdo rje rtse lnga pa bsgoms pa'i stobs kyis brtan par bya ba ste/_gang gi phyir/_
[\[185a.2\]]bdag gis bdag gi snying gar ni/_/zhes gsungs pa'i phyir ro/_/'di skad ston pa yin te/_rdo rje dbyings kyi dkyil 'khor chen po las gsungs pa'i rdo rje sems dpa'i rnal 'byor byas la/_de'i 'og tu gzungs kyi dkyil 'khor las gsungs pa'i sems dpa'i rdo rje ma
[\[185a.3\]]bcings te/_badzra guh+ya sa ma ya aHzhes zlos shing rang gi snying gar zla ba'i dkyil 'khor gyi steng du rdo rje rtse lnga pa kha dog dmar po 'od zer dmar po 'bar ba kun du 'khrug pa bskyed la zla ba gnyis kyi bar du bsgom par bya'o/_/de nas yang zla ba gcig gi bar du spro ba dang bsdu ba'i
[\[185a.4\]]sbyor bas bsgoms la mthar mtshan gcig thog thag bsgom par bya'o/_/de ltar sems dpa'i rdo rje mnyam par bzhag la/_bdag gis bdag nyid kyi snying gar rdo rje'i lta bas ji skad du bshad pa bzhin du nges par lta zhing rang gi snying ga nas ji skad gsungs pa'i sems
[\[185a.5\]]dpa'i rdo rje lta bu'i 'od zer gyi tshogs sprul la des dbab par bya ba'i lus kun du bkang na/_nges par 'bab par 'gyur ro/_/de bzhin du rdo rje rin chen gyi rnal 'byor gyis gzungs kyi dkyil 'khor las gsungs pa'i rdo rje rin chen ma bcings la rin chen rdo rje bsgrub par bya'o/_/rdo rje
[\[185a.6\]]chos kyi rnal 'byor gyis gzungs kyi dkyil 'khor las gsungs pa'i rdo rje chos ma bcings la/_chos kyi rdo rje bsgrub par bya'o/_/las kyi rdo rje'i rnal 'byor gyis gzungs kyi dkyil 'khor las gsungs pa'i rdo rje las ma bcings la/_las kyi rdo rje bsgrub par bya'o/_/de
[\[185a.7\]]ltar rin chen rdo rje la sogs pa'i sgrub pa byas nas/_phyis las kyi dus su yang de bzhin du rdo rje rin chen gyi rnal 'byor byas la rdo rje rin chen ma bcings te bsgrub par bya ba la 'bar ba'i lta bas lta zhing rang gi snying ga nas nor bu pad+ma rA ga'i 'od lta bu sprul la/_des de'i lus nyi ma
[\[185b\]]
[\[185b.1\]]nub pa lta bur bya bas dgug par bya'o/_/rdo rje chos kyi sbyor bas rdo rje chos ma bcings la/_snying ga nas pad+ma'i 'od zer gyi tshogs gdug pa sprul la/_khro bo'i lta bas lta zhing des sems can gdug pa rnams gzhom par bya'o/_/rdo rje las kyi sbyor bas rdo rje las ma bcings
[\[185b.2\]]la/_rang gi snying ga na sna tshogs rdo rje lta bu 'od zer gyi tshogs sprul la/_byams pa'i lta bas lta zhing bsgrub par bya ba de'i nang du chud par bsams na/_yang dag par bsrung bar 'gyur ro/_/de nas zhes bya ba la sogs pas ni gzungs kyi dkyil 'khor las gsungs pa'i
[\[185b.3\]]dngos grub rnams ni rdo rje dbyings kyi dkyil 'khor chen po las gsungs pa'i rang gi lha'i rnal 'byor byas la/_rdo rje sems dpa' spyor bas kyang rnal 'byor chen po bsgrubs la/_gzungs kyi dkyil 'khor dang gzhan dag tu yang lha rnams gzungs kyi dkyil 'khor du gsungs
[\[185b.4\]]pa'i phyag rgya bzhis rgyas btab la ji lta ba bzhin du bsgrub par bya'o zhes ston to/_/gzungs kyi dkyil 'khor gyi phyag rgya chen po ni rdo rje gsang ba'i phyag rgya chen po ste 'dir lag pa'i phyag rgya nyid kyi khyad par ni phyag rgya chen yin te gang gi phyir bris pa'i rjes su mthun par bcings pa
[\[185b.5\]]yin la/_de rnams kyi mtshan ma'i phyag rgya'i tshul gyis lha thams cad bri ba'i cho gar gnas kyi sku'i tshul gyis ni ma yin no/_/'on kyang sku ston par byed pas phyag rgya chen po zhes bshad do/_/bcing ba bslab po zhes bya ba ni de rnams kyi bcing ba'i mtshan nyid ces bya ba'i don
[\[185b.6\]]to/_/rdo rje thal mo las byung ba/_/gsang ba chen po rab tu bshad/_/ces bya ba ni shin tu sba bar bya ba nyid yin pa'i phyir gsang ba chen po'o/_/'dis ni gang du khyad par gyi dgag pa med pa der rdo rje thal mo ni phyag rgya chen po thams cad bskyed pa'i rgyu yin par ston to/_/_
[\[185b.7\]]mthe bong gnyis ni bsnol byas la/_/zhes bya ba ni mthe bong gnyis skyil krung gi tshul du byas pa gang yin pa de ni mthe bong gnyis bsnol ba zhes bya'o/_/mdzub mo'i rtse mo bkug pas ni/_/zhes bya ba ni mdzub mo yang yin la rtse mo bkug pa yang yin pas na de skad ces bya'o/_/_
[\[186a\]]
[\[186a.1\]]mdzub mo bkug pa de yang gung mo gnyis bsnyams pa'i tshigs bar mar sbyar bar bya ba yin pas na/_gung mo bsnyams pa'i tshigs su sbyar/_/zhes bya'o/_/'di'i ming ji skad ces bya zhe na/_rdo rje dbyings kyi dbang mor bshad/_/ces bya ba gsungs te/_
[\[186a.2\]]rdo rje dbyings rnams kyi dbang mo ste/_gtso bo ni rdo rje dbyings kyi dbang po rnam par snang mdzad yin la de'i phyag rgya gang yin pa de ni rdo rje dbyings kyi dbang mo zhes bya'o/_/'di'i don ni 'di yin te/_rdo rje thal mo'i mthe bo g.yon pas g.yas pa mnan la/_mdzub mo g.yas
[\[186a.3\]]pa'i rtsa ba g.yon pas mnan te/_mdzub mo gnyis lcags kyu lta bur byas la gung mo'i tshigs bar ma'i steng du gzhag go/_/gung mo ral gri lta bur tshigs gsum par dgug par bya'o/_/dbyings rnams kyi dbang phyug ni gtso bo yin pas na rdo rje dbyings kyi dbang phyug ma
[\[186a.4\]]ni rnam par snang mdzad yin la/_'di de'i phyag rgya yin pas na/_rdo rje dbyings kyi dbang phyug ma'o/_/de nyid gung mo rdo rjer bya/_/zhes bya ba ni rdo rje dbyings kyi dbang phyug ma nyid kyi gung mo gnyis sbyar la rtse mor byas pa yin gyi/_rdo rje thal mo ni ma yin no/_/rdo rje thal mor khas
[\[186a.5\]]blangs par gyur na de nyid ces brjod par mi bya ste/_de'i dbang du byas pa dang 'brel pa ma yin pa'i phyir ro/_/'dis ni mi bskyod pa'i gnas su rdo rje thugs rdo rje ma dang /_sems dpa' rdo rje ma'i phyag rgya'o/_/gung mo gnyis ni nor bur bya/_/zhes bya ba ni zhes bya ba'i sgra ni
[\[186a.6\]]khyad par du bya ba'i don te/_rdo rje dbyings kyi dbang mo de nyid las gung mo gnyis rgyab tu bskum la/_rin po che dang 'dra bar byas pa ni/_rin chen 'byung ldan gyi gnas su rang gi dbang bskur ba dang rdo rje rin chen ma'i'o/_/pad+mo srin lag mthe'u chung gung /_/zhes bya ba ni
[\[186a.7\]]rdo rje dbyings kyi dbang phyug ma de nyid las gung mo dang srin lag dang /_mthe'u chung pad+ma'i 'dab ma 'dra bar byas pa ni/_mtshon cha zhes bya ba dang /_rdo rje chos ma'i'o/_/lag pa'i sor mo rab tu brkyang /_/zhes bya ba ni rdo rje dbyings kyi dbang phyug ma de nyid kyi lag mthil phan
[\[186b\]]
[\[186b.1\]]tshun sprad la sor mo thams cad brkyang ba ni/_rdo rje kun zhes bya ba dang /_rdo rje las ma'i'o/_/de ltar rdo rje dbyings kyi dbang phyug ma las byung ba'i phyag rgya rnams bstan nas/_da ni mdzub mo rdo rje zhes bya ba la sogs pas rdo rje thal mo las byung ba'i phyag rgya rnams ston te/_rdo rje
[\[186b.2\]]thal mo'i mdzub mo gnyis phan tshun sbyar te rtse mor byas pa 'di ni mdzub mo rdo rje ste kun du bzang mo'i phyag rgya'o/_/mdzub mo gnyis zhes bya ba rdo rje thal mo'i mdzub mo gnyis lcags kyu gnyis su byas pa 'di ni de bzhin gshegs pa lcags kyu ma'i'o/_/de nyid mthe bo gnyis
[\[186b.3\]]kyis sbas/_/zhes bya ba ni bshad ma thag pa'i de bzhin gshegs pa'i lcags kyu'i mthe bong gnyis bsgreng bas mdzub mo gnyis kyi lcags kyu'i tshigs gsum pa'i sor mo la bkab ba ni dga' ba la chags ma'i'o/_/legs pa sbyin dang zhes bya ba ni rdo rje thal mo'i mdzub mo
[\[186b.4\]]dang mthe bos se gol brdabs pa ni legs ldan ma'i'o/_/mdzub mo rin chen zhes bya ba ni/_rdo rje thal mo'i mdzub mo gnyis rgyab bkug nas rin po che 'dra bar byas pa ni rin po che'i gtso mo'i'o/_/mdzub mo rin chen can 'od 'bar/_/zhes bya ba ni
[\[186b.5\]]phyag rgya de nyid las mdzub mo rin chen can zhes bya ba ni rdo rje thal mo'i mdzub mo rin po che lta bur byas la sor mo gzhan thams cad brkyang ste/_'od zer 'bar ba lta bur bya ba 'di ni rin po che'i sgron ma'i'o/_/srin lag gshibs la mthe'u rin chen/_/zhes bya ba ni rdo rje
[\[186b.6\]]thal mo las srin lag gnyis gshibs shing sbyar la/_mthe'u chung gnyis rgyab bskum ste rin po che ltar byas pa 'di ni rgyal mtshan gyi rtse mo'i dpung rgyan ma'i'o/_/de nyid yongs su bskor ba'o/_/zhes bya ba ni rgyal mtshan rtse mo'i dpung rgyan ma'i phyag rgya de nyid bzhad pa'i
[\[186b.7\]]tshul gyis yongs su bskor ba ni bzhad ma dang ldan ma'i'o/_/kun gyi rtse mo rab tu 'gyed/_/ces bya ba ni rdo rje thal mo las sor mo thams cad brkyang ste pad+ma cung zad kha 'byed pa lta bur gzhag pa 'di ni rdo rje pad+ma'i'o/_/mthe bong mthe'u chung bar du gzhug_/ces
[\[187a\]]
[\[187a.1\]]bya ba ni mthe bong mnyam pa nang du gnas pa gang yin pa de la de skad ces bya'o/_/de'i don ni 'di yin te/_rdo rje thal mo las mthe bong gnyis bsnyams la nang du bcug nas gzhag pa 'di ni kun du 'dzin ma'i'o/_/sor mo rab tu 'khor lo brkyang /_/zhes
[\[187a.2\]]bya ba 'di ni rdo rje thal mo'i dbyibs las de dag cung zad kha phye ba ni 'khor lo thams cad ma'i'o/_/de nyid kyang ni kha nas dbyung /_/zhes bya ba ni 'khor lo thams cad ma'i'o/_/phyag rgya nyid kha nas steng du tshig 'byin pa'i tshul gyis kha nas dbyung ba ni stong du zlos ma'i phyag rgya'o/_/_
[\[187a.3\]]mthe bo brkyang ste rdo rje dag ba/_/ces bya ba ni rdo rje thal mo las mdzub mo gnyis kyi rtsa ba mthe bo gnyis gshibs pas yang dgab pa 'di ni dngos grub kyi gtso mo'i'o/_/mdzub mo bsnyams nas nang du gzhug/_/ces bya ba ni rdo rje thal mo las mdzub mo gnyis bsnyams la nang
[\[187a.4\]]du ste mthe bo gnyis kyi rtsa bar bcug la rdo rje thal mo byas pa'i mthe bong gnyis kyis bkab pa 'di ni thams cad srung ma'i'o/_/mthe ba gnyis dbye ba de nyid las/_/zhes bya ba ni thams cad srung ma'i phyag rgya de nyid las mthe bong gnyis phye la khar gzhag pa ni mdangs slar
[\[187a.5\]]'phrog ma'i'o/_/de nas nang du rdo rje bya/_/zhes bya ba ni mdangs slar 'phrog ma'i phyag rgya nyid las mthe bo gnyis nang du bcug la/_rang rang gi mthe'u chung dang srin lag gnyis kyi bar du gtad/_mdzub mo sbyar te rgyab tu gzhag pa 'di ni gzungs kyi phyag rgya chen po yin no/_/_
[\[187a.6\]]rdo rje sgeg mo la sogs pa nas rdo rje 'bebs pa'i bar gyi ni rdo rje dbyings kyi dkyil 'khor chen po las gsungs pa'i dam tshig gi phyag rgya nyid gzungs kyi dkyil 'khor du phyag rgya chen po nyid yin par 'dod do/_/rdo rje gsang ba de rnams ni/_/rdo rje bcings las byung ba yin/_/_
[\[187a.7\]]zhes bya ba la/_rdo rje ni 'dir mi bskyod pa'i rigs rnams so/_/de'i gsang ba ni gsang ba'i dam tshig gi phyag rgya rnams zhes bya ba'i tha tshig go/_/phyag rgya chen po rnams ni rdo rje thal mo las byung ba 'di rnams ni rdo rje bsdams pa las byung bas de rnams kyi gsang ba'i dam tshig
[\[187b\]]
[\[187b.1\]]gi phyag rgyar 'gyur ba yin no/_/'di rnams kyi mtshan nyid ni 'di ltar shes par bya ste/_rdo rje bcing ba bcings pa'i mdzub mo rdo rje ni kun du bzang mo'i'o/_/mdzub gnyis rtse ni de bzhin gshegs pa lcags kyu ma'i'o/_/mthe bo gnyis kyis sbas pa ni dga' ba la chags
[\[187b.2\]]ma'i'o/_/legs pa sbyin pa ni legs ldan ma'i dam tshig gi phyag rgya'o/_/chos kyi gsang ba'i mtshan rnams ni/_/thal mo nang du bkug pas so/_/zhes bya ba la/_chos ni 'od dpag tu med pa'i rigs te de gsang ba ni gsang ba rnams kyi dam tshig gi phyag rgya'o/_/thal
[\[187b.3\]]mo ni thal mo khong stong ngo /_/de'i nang ni nang nyid du ste/_nang der tshul 'dra bar byas shing bsgoms pas bsgrub par gyur pa gang yin pa de la de skad ces bya ste/_thal mo nang du bkug pa'i mtshan ma rnams kyis chos kyi gsang ba de nyid rdo rje thal mo las byung ba'i gsang ba rnams
[\[187b.4\]]kyi phyag rgyar gyur pa yin no/_/'di skad ston te thal mo sbyar ba'i nang du sor mo thams cad brkyang la cung zad kha bye ba'i pad+ma lta bur gzhag pa ni rdo rje pad+mo'i 'o/_/thal mo sbyar la mthe bong gnyis bar du bcug nas gzhag pa ni kun 'dzin ma'i'o/_/thal mo sbyar ba bcings la
[\[187b.5\]]nang du rdo rje thal mor byas te/_sor mo'i rtse mo phan tshun ma 'byar bar gzhag pa ni 'khor lo thams cad ma'i'o/_/'di nyid kha nas dbyung ba ni stong du zlos pa'i gsang ba'i dam tshig gi phyag rgya'o/_/las kyi gsang ba nang gnas pa'i/_/mtshan mas las su bstan pa'o/_/_
[\[187b.6\]]zhes bya ba ni 'dir don yod par grub pa'i rigs ni las so/_/de'i gsang ba ni gsang ba'i dam tshig gi phyag rgya'i gsang ba rnams te/_rdo rje thal mo nang du bcings ba'i nang du mdzub mo gnyis kyi rtsa ba'i tshigs su mthe bo gnyis sbyar bas dgag pa 'di ni dngos grub kyi gtso
[\[187b.7\]]mo'i'o/_/rdo rje thal mo nang du bcings pa'i nang du mdzub mo bsnyams la mthe bo'i rtsa bar bzhag nas mthe bo gnyis kyis bkab pa 'di ni thams cad srung ma'i'o/_/thams cad srung ma'i phyag rgya nyid las gang gi mthe bo gnyis phye la khar gzhag pa ni mdangs slar
[\[188a\]]
[\[188a.1\]]'phrog ma'i'o/_/mdangs slar 'phrog ma'i phyag rgya nyid de ltar bzhag la mdzub mo gnyis kyi rtse mo rgyab sprad la mthe bo gnyis sbyar nas rang rang gi mthe'u chung dang srin lag gi bar du gzhag pa 'di ni gzungs kyi phyag rgya'i gsang ba'i dam tshig gi phyag rgya
[\[188a.2\]]gsang ba'o/_/de ltar na nang na gnas pa'i mtshan ma rnams kyis las la rab tu bstan pas/_las kyi gsang bar 'gyur ba yin no/_/rdo rje dbyings kyi dbang phyug ma la sogs pa'i ni phyag rgya chen po nyid dam tshig gi phyag rgya bsgrub pa'i sbyor bas gsang ba'i dam tshig gi phyag
[\[188a.3\]]rgya gsang bar 'gyur bar shes par bya ste/_gzhan du na dam tshig gi phyag rgya las gyur pa'i rdo rje dbyings kyi dbang phyug ma la sogs pa'i sgrub pa med par 'gyur ro/_/yi ge a la sogs pa'i chos kyi yi ge rnams ni kun du bzang mo nas brtsams te/_gzungs kyi phyag rgya'i
[\[188a.4\]]bar gyi chos kyi phyag rgya yin no/_/lhag ma rnams kyi ni rdo rje dbyings kyi dkyil 'khor chen por gsungs pa yin par shes par bya'o/_/gsang ba'i phyag rgya gnyis byas nas/_/las kyi phyag rgya rnams su bya/_/zhes bya ba ni rdo rje dbyings kyi dbang phyug ma la sogs pa nas
[\[188a.5\]]rdo rje 'bebs pa'i bar gyi sku'i gsang ba ston par byed pa'i phyag rgya chen po ni gsang ba'i phyag rgya ste/_de gnyis su byas nas rdo rje dbyings las gsungs pa'i tshul du las kyi phyag rgya bcing bar bya'o/_/de la tshul ni 'di yin te/_g.yon pa'i rdo rje sor mo ni/_/g.yas pa'i
[\[188a.6\]]nang du bsgreng bar bya'o/_/byang chub mchog gi phyag rgya ste/_/sangs rgyas byang chub sbyin byed pa'o/_/mi g.yo ba yi reg pa ste/_/de bzhin rin chen mchog sbyin pa'o/_tshe dpag med pa'i ting 'dzin mchog_/gdon mi za ba'i mi 'jigs sbyin/_/de nas las kyi
[\[188a.7\]]phyag rgya rnams/_/mdor bsdus pa ni bshad par bya/_/rdo rje sems sogs sems dpa' rnams/_/rdo rje las rnams byed pa ste/_/bsgyings bcas gsor ba gnyi ga yis/_/lcags kyu 'dzin ltar gnas pa dang /_/mda' 'phangs pa yi tshul dang ni/_/legs so
[\[188b\]]
[\[188b.1\]]zhes pas snying gar gzhag_/dbang bskur ba ni rdo rje yis/_/snying gar nyi ma bstan par bya/_/g.yon pa la ni gru mo gzugs/_/de bzhin kha phyogs bskor bar bya/_/g.yas pa yis ni g.yon par dbye/_/snying gar g.yon pa ral gri 'dud/_/mgal me'i 'khor lo
[\[188b.2\]]bskor ba dang /_/rdo rje gnyis ka kha nas dbyung /_/rdo rje gar bskor bkrol ba yi/_/thal mo 'gram pa spyi bor gzhag_/go cha mthe'u chung mche ba mchog_/khu tshur gnyis ni mnan pa'o/_/rdo rje 'gying ba'i tshul gyis so/_/bsam pa g.yos pas 'dud par bya/_/_
[\[188b.3\]]phreng ba bcing dang kha nas dbyung /_/rdo rje gar ni bskor ba yin/_/rdo rje khu tshur tshul gyis ni/_/bdug pa la sogs de bzhin sbyin/_/sangs rgyas kun la mchod pa yi/_/phyag rgya'i mchod pa byed pa'o/_/mdzub mo lcags kyu bcing ba ni/_/mthe chung las te lcags kyu
[\[188b.4\]]che/_/mkhrig ma mdud pa mdzub gnyis gdub/_/rgyab gnyis kyang ni bsnyams te mnan/_/zhes bya'o/_/dam tshig mchog ni ji snyed pa/_/gnyis su phral nas de bzhin no/_/zhes bya ba ni ji ltar phyag rgya chen po gnyis su byas nas byang chub mchog la sogs pa las
[\[188b.5\]]kyi phyag rgya bcing ba de bzhin du/_dam tshig gi phyag rgya gnyis su byas nas sngar bshad pa'i tshul gyis bcings pa ni las kyi phyag rgyar 'gyur ro zhes pa'o/_/dam tshig gi phyag rgya las byung ba'i las kyi phyag rgya 'di rnams kyi sgrub pa ni grub pa'i rgyu'o/_/sa ma ya staM zhes bya
[\[188b.6\]]ba 'di ni sngags te/_'di brjod cing bcing bar bya'o/_/de'i 'og tu rang rang gi gzungs kyi rig pas las rnams la sbyar bar bgyi'o/_/de ltar byas pas cir 'gyur zhe na/_bdag gi bcings pas grub pa ni/_/zhes bya ba gsungs te/_bdag nyid kyis bdag nyid
[\[188b.7\]]bcings pas sgrub pa po'i 'dod pa'i don stsol bar 'gyur ro/_/ji lta bu zhe na/_'dod la chags pa'i bde ba'i bdag_/ces bya ba gsungs te/_'dod par bya ba yin pas na 'dod pa ste/_byang chub kyi mtshan nyid can rdo rje sems dpa' ni mngon par 'dod par bya ba nyid
[\[189a\]]
[\[189a.1\]]yin no zhes bya ba'i tha tshig go/_/der chags pa ni 'dod pa'i 'dod chags te/_des bde ba'i bdag nyid can gyi rang gi rgyud 'di la yod pa nyid du 'gyur ro zhes ston to/_/gang gi phyir de ltar mtshan ma thob pa'i sems kyis las kyi phyag rgya rnams 'grub
[\[189a.2\]]par 'gyur gyi gzhan dag la na ma yin no/_/de bas na dam tshig gi phyag rgya las byung ba'i las kyi phyag rgya 'di rnams lhag par gcig kyang ni 'di lta ste/_dus kun du ni bcing mi bya/_/zhes gsungs pa yin no/_/'o na 'di dag dus gang gi tshe bcing zhe na/_gsang ba'am
[\[189a.3\]]ni don che la/_/mkhas pa yis ni sbyar bar bya/_/zhes bya ba gsungs te/_de la gsang ba'i bya ba ni ji ltar rgyud phyi ma las bsgrub pa'i dkyil 'khor ji lta ba bzhin du bris la/_gzungs kyi lha mo rnams mchod pa thams cad kyis yang dag par mchod la las kyi phyag rgya
[\[189a.4\]]bcings te/_rdo rje sems dpa'i ting nge 'dzin gyis/_sangs rgyas rjes su dran pa bsgoms la/_bud med lus kyi bu gar zhugs/_/bud med rnams ni dbang du 'gyur/_/zhes bya ba la sogs pa don chen po dang /_dam tshig dang dbang bskur ba'i phyir/_gzungs kyi
[\[189a.5\]]dkyil 'khor bri ba gang yin pa ste/_der yang dam tshig gi phyag rgya las byung ba'i las kyi phyag rgya 'di dag sbyor ba la mkhas pas sbyar bar bya ba yin pas de bas na/_mkhas pa yis ni sbyar bar bya/_/zhes bya ba gsungs pa yin te/_mkhas pa ni dam tshig gi phyag rgya rgyu
[\[189a.6\]]las byung ba'i las kyi phyag rgya'i de kho na nyid shes pa'o zhes bya ba'i don to/_/sngon du bsnyen pa la sogs pa'i dus su yang sgrub pa pos 'di rnams ci'i phyir sbyar bar mi bya zhe na/_de'i phyir 'di dag kun la bdag nyid gnas/_/zhes bya ba gsungs te/_gang gi phyir kun gyi
[\[189a.7\]]bdag nyid byang chub kyi mtshan nyid can gyi de bzhin gshegs pa rnams kyi dran pa dang /_shes rab dang yang dag par ldan pa'i thugs la gnas shing de'i bdag nyid du rjes su zhugs pas 'di rnams de las byung ba'i yin la/_de bas na las kyi phyag rgya 'di dag ni/_/rang
[\[189b\]]
[\[189b.1\]]'byung sangs rgyas bcom ldan 'das rnams kyi gsang ba'i btsun mo lha mo brtan pa yin pas skye bo de thams cad kyi mngon sum du gyur par mi bya'o/_/de ltar yin mod kyi 'on kyang ci'i phyir sgrub pa pos dus thams cad du sbyar bar mi bya zhe na/_sgrub pa rnams la rab chags na/_/_
[\[189b.2\]]zhes bya ba gsungs te/_nyin re zhing las kyi phyag rgya bsgom pa dang rab tu ldan pa'i rnal 'byor pa rnams la rab tu chags shing zhen pas na/_rang gi bdag po gtang nga re/_/zhes bya ba bdag po de bzhin gshegs pa'o/_/ji lta bu zhe na/_rang gi ste phyi ma'i mthar thug par brtan par
[\[189b.3\]]gnas pa'o/_/'di skad ston pa yin te/_rang gi bdag po de bzhin gshegs pa rnams thams cad nas thams cad du yongs su spangs nas sgrub pa po nyid la dga' bar 'dod pa yin la/_de bas na sgrub pa pos de bzhin gshegs pa rnams la mchog tu gus pa bskyed la/_
[\[189b.4\]]bla ma'i btsun mo rtag tu rang gi las la sbyar bar mi bya'o zhes bya ba de lta bu'i 'jig rten gyi tha snyad khas blangs la so sor nges pa'i dus su sbyar bar bya'o/_/de ltar na nges pa'i dus su mtshan ma thob nas sbyar bar gyur na/_de rnams nges par dgyes par mngon par 'dod
[\[189b.5\]]pa'i dngos grub sgrub par byed do/_/de bas na dus gzhan du sbyar na 'di dag log par sbyar bas bka' las 'das pa'i phyir dngos grub nyams par 'gyur ro/_/de ltar dam tshig gi phyag rgya las byung ba'i las kyi phyag rgya bsgrub pa'i khyad par gsungs nas/_de nas phyag rgya
[\[189b.6\]]'di rnams zhes bya ba la sogs pas phyag rgya chen po la sogs pa spyi'i bcing pa la sogs pa'i las rnams ston to/_/sogs pa'i sgras ni dgrol ba dang /_brtan par bya ba dang go cha dang mnyes par bya ba rnams bsdu'o/_/de la badzra A be sha zhes bya bas rdo rje dbab pa'i
[\[189b.7\]]phyag rgya bcings la/_aHzhes bya bas dbab pa bskyed la ji skad du gsungs pa'i tshul gyis phyag rgya chen po la sogs pa phyag rgya thams cad bcings pa ni bdag 'ching ba'o/_/gzhan ni badzra hUM ban+d+ha zhes zlos shing ngo /_/de ni 'di skad ston pa yin te/_rdo rje dbyings kyi dkyil
[\[190a\]]
[\[190a.1\]]'khor chen po las gsungs pa'i tshul gyis/_rang gi lha'i rnal 'byor byas la/_phyis gzungs kyi dkyil 'khor las gsungs pa'i phyag rgya chen po dang /_dam tshig dang chos dang las kyi phyag rgya bcings la badzra hUM ban+d+ha zhes zlos shing bcing bar bya
[\[190a.2\]]ba'am/_mdun du rang gi gzungs kyi lha mo rang gi phyag rgya bzhis rgyas gdab par bya'o/_/de ltar phyag rgya bcing ba'i cho ga thams cad bstan nas/_da ni de dgrol ba yin no zhes bya ba la sogs pa dgrol ba'i cho ga gsungs pa yin te/_rdo rje dbyings kyi dbang phyug ma'i dam
[\[190a.3\]]tshig gi phyag rgya bcings la/_oM badzra d+ha twI shwa rI hUM badzra Ni zhes lan gsum brjod la/_oM badzra muHzhes bya bas dam tshig gi phyag rgya de spyi gtsug tu bkrol la/_rdo rje dbyings kyi dbang phyug ma'i phyag rgya thams cad der grol bar bsam par bya'o/_/de bzhin du badzra A be sha
[\[190a.4\]]zhes bya ba'i bar gyis rdo rje 'bebs pa'i dam tshig gi phyag rgya bcings la/_oM badzra muHzhes bya ba lan gsum brjod de rang gi byin pa g.yon pa'i gnas nas bkrol la/_rdo rje 'bebs pa'i rang gi phyag rgya thams cad de nas grol bar bsam par bya'o/_/de ltar na phyag rgya
[\[190a.5\]]thams cad gang dang gang nas byung ba de dang de nas grol bar 'gyur ro/_/rin chen rdo rje zhes bya ba la sogs pa la sngar bshad pa'i 'phags pa nam mkha'i snying po'i dam tshig gi phyag rgya brtan par byas te/_bcings la rang gi snying ga'i phyogs nas bteg la/_bcing bar ji
[\[190a.6\]]skad bshad pa'i phyag rgya thams cad dbang bskur ba'i bsam pas rang gi dbang bskur ba'i gnas su de bzhag la 'di skad brjod do/_/oM badzra ra t+na a b+hi Shiny+tsa/_de nas phyag rgya de gnyis su byas la/_oM tri d+ha badzra ka r+m+mA tsa tri b+ha zhes zlos shing mdzub mo gnyis kyis go cha bcing
[\[190a.7\]]bar bya'o/_/de nas go cha'i mthar snga ma bzhin du dar dpyangs 'phyang ba byas la/_mnyam pa'i thal mos mnyes par bya'o zhes bstan par bya ba'i phyir 'di nyid do zhes gsungs pa yin no/_/bcing ba'i dam tshig ni 'da' bar mi bya ba'i bcing ba'o/_/mnyam pa'i thal mos
[\[190b\]]
[\[190b.1\]]mnyes par bya ba nyid gsungs pa ni thal mo brdabs pas zhes bya ba yin no/_/sngags gang gis bya zhe na/_oM guh+ya sa mA ta las zhes gsungs pa yin te lan gsum bya'o/_/gang gis de ltar cho ga rgya cher byed mi nus pa des bcings pa la sogs pa'i las rnams badzra satwa
[\[190b.2\]]badzra twa zhes zlos shing brtan par bya ba'i phyir/_de nas rdo rje sems dpa' ci dgar bzlas/_/zhes gsungs pa yin te/_dgrol ba la sogs pa'i dkyil 'khor las gsungs pa'i las thams cad la rdo rje sems dpa' ci dgar bzlas la sbyar bar bya'o zhes bya ba'i tha tshig go/_/_
[\[190b.3\]]cho ga lhag ma rnams ni rdo rje dbyings kyi dkyil 'khor chen po las gsungs pa gzung bar bya ste/_rdo rje dbyings kyi dkyil 'khor chen po las gsungs pa'i rnal 'byor chen po byas la/_rdo rje sems dpa'i sbyor bas de bzhin gshegs pa'i rigs kyi gzungs la sogs
[\[190b.4\]]pa'i dkyil 'khor bri bar bya'o/_/'di ni gzungs kyis 'dul ba'i sems can gyi phyir gsungs pa yin pas gzungs kyi dkyil 'khor ro/_/gzungs kyi dkyil 'khor gyi 'grel pa'o/_/de ltar gzungs kyi dkyil 'khor bstan nas/_da ni de nas zhes bya ba la sogs
[\[190b.5\]]pas de 'dul ba'i 'gro ba las brtsams te/_chos kyi phyag rgya gtso bor gyur ba'i chos kyi dkyil 'khor las gsungs pa yin no/_/de nas zhes bya ba'i sgra ni 'das ma thag pa ste/_dang po sbyor ba'i ting nge 'dzin gyi rjes thogs la'o/_/'dir dang por sbyor ba'i ting
[\[190b.6\]]nge 'dzin ni gzungs kyi dkyil 'khor du bshad pa las shes par bya'o/_/yang zhes bya ba ni gzungs kyi dkyil 'khor la ltos nas yang gi sgra smras so/_/bcom ldan 'das zhes bya ba ni rnam par snang mdzad do/_/de bzhin gshegs pa thams cad ces bya ba la sogs
[\[190b.7\]]pa la/_rdo rje yang yin la phra mo yang yin pas na rdo rje phra mo ste/_nas 'bru'i tshad tsam gyi rdo rje rtse lnga pa kha dog dkar po'o/_/der de nyid ni ye shes te nges pa'o/_/de las byung ba'am de nyid ni phyag rgya ste rdo rje phra mo'i rang bzhin ni rdo rje phra mo'i ye shes kyi phyag rgya'o/_/de
[\[191a\]]
[\[191a.1\]]bzhin gshegs pa thams cad kyi rdo rje phra mo'i ye shes kyi phyag rgya de'i dam tshig ni/_dam tshig gi don gyi dkyil 'khor yin pas na dam tshig gi dkyil 'khor ro/_/de byin gyis brlab pa'i phyir/_ting nge 'dzin gang des byin gyis brlab pa zhes bya ba de la
[\[191a.2\]]snyoms par zhugs nas rang gi rig pa mchog 'di smras pa ni gsungs pa'o/_/de ni don 'di skad ston pa yin te/_bcom ldan 'das rnam par snang mdzad rang gi dkyil 'khor gyi rnam par thugs rtse gcig tu mdzad nas rang gi sngags gsungs pa yin no/_/gsang
[\[191a.3\]]sngags kyi sgo'i spyad pa spyod pa rnams kyis kyang 'dir bcom ldan 'das rnam par snang mdzad kyi chos kyi dkyil 'khor rgyal po mchog bsgoms pas de'i nga rgyal gyis blo la gnas par byas la/_sngags 'dis brtan par bya'o/_/mi bskyod pa la sogs pa'i rigs kyi dkyil
[\[191a.4\]]'khor la yang de bzhin du shes par bya'o/_/de bzhin gshegs pa thams cad kyang yin la/_rdo rje sems dpa' yang yin pas/_de bzhin gshegs pa thams cad kyi rdo rje sems dpa' ste/_mi bskyod pa la sogs pa la mi bskyod pa'i rigs rnams so/_/de rnams
[\[191a.5\]]kyi rdo rje phra mo'i ye shes kyi phyag rgya'i dam tshig gi dkyil 'khor byin gyis rlob pa zhes bya ba ni snga ma dang 'dra'o/_/de bzhin gshegs pa thams cad kyang yin la rdo rje rin chen yang yin pas na/_de bzhin gshegs pa thams cad kyi rdo rje rin po che ste/_rin chen 'byung
[\[191a.6\]]ldan la sogs pa rin chen 'byung ldan gyi rigs rnams so/_/de rnams kyi rdo rje phra mo'i ye shes kyi phyag rgya la sogs pa ni snga ma dang 'dra'o/_/de bzhin gshegs pa thams cad kyang yin la rdo rje chos kyang yin pas na/_de bzhin gshegs pa thams cad kyi rdo rje chos
[\[191a.7\]]te/_'od dpag tu med pa la sogs pa 'od dpag tu med pa'i rigs rnams so/_/de rnams kyi rdo rje phra mo'i ye shes kyi phyag rgya zhes bya ba la sogs pa yang de bzhin du shes par bya'o/_/de bzhin gshegs pa thams cad kyang yin la/_rdo rje las kyang yin pas na/_de
[\[191b\]]
[\[191b.1\]]bzhin gshegs pa thams cad kyi rdo rje las te/_don yod par grub pa la sogs pa dang de'i rigs rnams so/_/de rnams kyi rdo rje phra mo'i ye shes kyi phyag rgya ste/_de'i dam tshig gi dkyil 'khor yin pas na dam tshig gi dkyil 'khor te/_de byin gyis brlab pa'i phyir
[\[191b.2\]]de byin gyis brlab pa zhes bya ba'i ting nge 'dzin gang yin pa de la snyoms par zhugs shing mngon sum du mdzad nas/_rang gi rig pa mchog thugs la gnas pa 'di smras pa ni bka' stsal ba'o/_/'ga' zhig 'di skad du dkyil 'khor byin gyis brlab pa'i phyir sngags 'di lnga
[\[191b.3\]]gsungs pa yin no snyam du sems na/_de ltar ni mi rigs te/_dkyil 'khor gyi rgyal po mchog gi ting nge 'dzin gyi dbang du mdzad pas de'i skabs ni ma yin te/_gang gi phyir bcom ldan 'das kyis ting nge 'dzin gsum bsgoms pa'i rjes la sa gzhi byin gyis brlab par
[\[191b.4\]]bya'o zhes gsungs pa'i phyir ro/_/de nas zhes bya ba la sogs pa la bcom ldan 'das rnam par snang mdzad kyi ting nge 'dzin la snyoms par zhugs so zhes bya bar sbyar ro/_/de bzhin gshegs pa thams cad kyi ye shes phra mo'i rdo rje ni ji skad du gsungs pa'i mtshan nyid
[\[191b.5\]]can te/_de la dmigs pa'i ting nge 'dzin ni/_ye shes phra mo'i rdo rje zhes bya ste/_de la snyoms par zhugs pa'o/_/'di skad ston pa yin te/_bcom ldan 'das rnam par snang mdzad rdo rje phra mo'i 'od zer la sogs pa sprul pa'i rnam par thugs rtse gcig tu mdzad pa'o/_/_
[\[191b.6\]]de la yang gang gi phyir bcom ldan 'das snyoms par zhugs ma thag tu zhes bya ba la sogs pa gsungs pa'i phyir ro/_/de nyid kyi tshe na zhes bya ba ni skad cig ma de nyid la rnam par snang mdzad la sogs pa de bzhin gshegs pa thams cad kyi thugs ka nas gang de bzhin
[\[191b.7\]]gshegs pa thams cad kyi thugs la gnas pa'i sems dpa'i rdo rje'i tshul de nyid bcom ldan 'das rdo rje 'dzin pa de nyid de rdo rje'i ye shes phra mo'i 'od zer rnams su byung ba ste/_rdo rje'i ye shes phra mo lta bu'i 'od zer rnams su gyur te byung ngo zhes bya ba'i tha tshig go/_/'jig
[\[192a\]]
[\[192a.1\]]rten gyi khams thams cad snang bar byas te zhes bya ba ni rdo rje ye shes phra mo'i 'od zer de rnams kyis 'jig rten gyi khams thams cad kyi nyi ma'i snang ba la sogs pa zil gyis mnan te snang bar byas so zhes bya ba'i tha tshig go/_/snang bar byas pa des ci zhig
[\[192a.2\]]mdzad ce na sems can thams cad ces bya ba la sogs pa gsungs te/_sems can thams cad la de bzhin gshegs pa thams cad dang 'brel ba'i rdo rje ye shes phra mo'i ting nge 'dzin du snyoms par zhugs pa brtan par byas pa ni rdo rje phra mo la dmigs pa'i sems rtse
[\[192a.3\]]gcig pa'i ting nge 'dzin brtan por byas pa'o/_/snyoms par zhugs pa de nyid gsal ba'i dbye bas kyang de'i rjes thogs nyid la yin pas ting nge 'dzin de la snyoms par zhugs te zhes gsungs pa yin la/_de brtan par byas pa ni/_brtan par byas pas rdzogs par
[\[192a.4\]]'gyur/_/zhes bya ba'i don to/_/yang gcig tu gyur nas zhes bya ba 'dis ni/_'od zer rnams kyi bsdu ba gsungs pa yin no/_/ting nge 'dzin gyi ye shes kyi rdo rje'i skur dmigs te zhes bya ba ni ting nge 'dzin gyi ye shes yin pas ting nge 'dzin gyi ye shes te/_ting nge
[\[192a.5\]]'dzin gyi rgyus rdo rje phra mor nges pa'o/_/der des na rdo rje phra mo'i ting nge 'dzin gyi ye shes kyi rdo rje de'i lus yin pas na/_ting nge 'dzin gyi ye shes kyi rdo rje'i sku ste/_ting nge 'dzin gyi ye shes kyi rdo rje'i sku nyid la ting nge 'dzin gyi sku zhes bya'o/_/de la dmigs pa ni rdo rje phra mo lta bu'i 'od zer
[\[192a.6\]]gcig tu byas te/_rdo rje phra mo'i sku gcig po de rdzogs par byas shing mngon sum du mdzad ces bya ba'i tha tshig go/_/de la dmigs nas bcom ldan 'das rdo rje 'dzin par cir 'gyur zhe na/_gcig tu 'dus nas zhes bya ba la sogs pa gsungs te/_rdo rje phra mo lta bu'i
[\[192a.7\]]'od zer de rnams gcig tu 'dus nas de bzhin gshegs pa rnams kyi ye shes kyi sku mi phyed pa'i rdo rje phra mo'i gzugs su sems dpa'i rdo rje'i skabs su gyur pa nas/_bcom ldan 'das rnam par snang mdzad kyi thugs su zhugs so zhes bya ba rnam par snang mdzad kyi thugs
[\[192b\]]
[\[192b.1\]]su zhugs pas kyang de bzhin gshegs pa thams cad kyi thugs su zhugs par blta bar bya ste/_thugs su zhugs nas zhes 'og nas bshad pa'i phyir ro/_/de nas zhes bya ba'i sgras ni bar ma chad pa'o/_/des na don 'di skad ston te/_de ltar bshad ma thag pa'i tshul gyis de bzhin
[\[192b.2\]]gshegs pa thams cad kyi thugs las/_de bzhin gshegs pa rnams kyi thugs su zhugs pa'i rjes thogs nyid la/_rdo rje phra mo'i gzugs kyis gnas nas 'di smras pa zhes bya bar sbyar ro/_/ci zhig gsungs she na/_de bzhin gshegs pa thams cad kyi ye shes phra mo ste/_spros pa thams cad dang bral
[\[192b.3\]]ba'i gnyis su med pa'i ye shes so/_/de nyid ni dam tshig kyang yin la chen po yang yin pas dam tshig chen po ste chos kyi dbyings so/_/de'i rdo rje ni sU k+sh+ma badzra zhes bya ba'i sngags 'di'o/_/de smras pa ni gsungs pa'o/_/de nas 'di zhes bya ba la sogs pa la/_phyag na
[\[192b.4\]]rdo rjes ched du brjod pa 'di ched du brjod do zhes bya bar sbyar ro/_/de bzhin gshegs pa thams cad kyi thugs ka nas zhes bya ba ni rdo rje phra mo'i gzugs rnams las so/_/phyag na rdo rje nyid byung nas/_/zhes bya ba ni ji skad du bshad pa'i rdo rje sems dpa'i rdo rje dang dril bu bsnams
[\[192b.5\]]pa byung ba'o/_/de byung nas bdag nyid rdo rje phra mo'i gzugs byin gyis brlabs shing bskyed de/_de bzhin gshegs pa thams cad kyi rtse mo'i phyogs su gnas nas/_/ched du brjod pa 'di ched du brjod do/_/e ma'o zhes bya ba'i sgra ni ngo mtshar gyi don to/_/sangs rgyas
[\[192b.6\]]thams cad kyi zhes bya ba ni sangs rgyas thams cad dang 'brel ba'o/_/rdo rje phra mo'i bdag ste che/_/zhes bya ba ni chos kyi dbyings kyi rang bzhin yin pa'i phyir ro/_/ci zhig ngo mtshar che zhe na/_gang phyir phra yang che ba'i phyir/_/khams gsum yang ni rgyas par byed/_/ces bya ba
[\[192b.7\]]gsungs te/_yang zhes bya ba'i sgra'i don ni re zhig gzhan lta zhog gi zhes bya ba'o/_/gang gi phyir chos kyi dbyings kyi rang bzhin yin pas che ba'i phyir khams gsum kun du spros par byed pa 'di ni ngo mtshar che'o/_/de nas zhes bya ba la sogs pa la/_de skad ces smras pa dang /_
[\[193a\]]
[\[193a.1\]]zhes bya ba ni de bzhin gshegs pa thams cad kyi shangs kyi rtse mor rdo rje phra mo'i gzugs kyis gnas nas rdo rje sems dpa'i ched du brjod pa 'di ched du brjod nas so/_/de bzhin gshegs pa thams cad kyi shangs kyi rtse mo'i phyogs nas zhes bya ba ni shangs
[\[193a.2\]]kyi rtse mor phyin nas rab tu phra ba'i rdo rje ye shes kyi mtshan ma rgyas par bya ba ni khyab pa ste/_de ltar spros pa nyid ni phra ba yang yin la rdo rje yang yin pas phra ba'i rdo rje ste/_de nyid ni ye shes so/_/de'i mtshan ma ni gzugs kyi mtshan ma dang /_reg pa'i mtshan ma'o/_/_
[\[193a.3\]]de la gzugs kyi mtshan ma ni mig gi rnam par shes pa dang /_yid kyi rnam par shes pa gnyis kyis gzung du rung ba'o/_/reg pa'i mtshan ma ni lus dang yid kyi rnam par shes pa gnyis kyis gzung du rung ba'o/_/de yang gzugs kyi mtshan ma ni sna'i rtse mor nas 'bru tsam gyi
[\[193a.4\]]rdo rje rtse lnga pa dkar po bsgoms pa na mig dang yid kyi rnam par shes pas gzung du rung bar 'gyur ro/_/mthong nas kyang der lus dang yid bde zhing tshim par byed pa'i reg pa nye bar skye ba 'di ni reg pa'i mtshan ma'o/_/rdo rje phra mo'i ye shes kyi mtshan ma gnyis po 'di dag
[\[193a.5\]]mthong nas rgyas par bya ba'i sbyor bas spros par bya ba yin pas/_de bzhin gshegs pa thams cad kyi sku des khyab par byas nas zhes bya ba smos te/_de bzhin gshegs pa thams cad kyi skus khyab par spros pa'o/_/de nas nam mkha'i dbyings thams cad kyi stong pa'i
[\[193a.6\]]mtshan nyid can gyi chos kyi dbyings thams cad du khyab cing spros par byas pa nyid kyi tshul te/_tshul dang rnam pa des nam mkha'i dbyings thams cad ces pa/_go 'byed pa ma lus par thams cad du phra ba'i ye shes kyi mtshan ma rnams kyis khyab par ji skad du bshad pa bzhin
[\[193a.7\]]du spros pa yang /_de rnams nam mkha'i khams thams cad khyab par byas nas/_de bzhin gshegs pa thams cad kyi ye shes kyi rdo rje'i dbyings su bdag nyid byin gyis brlabs te 'dug go zhes bya ba ni nam mkha'i dbyings kyang yin la thams cad kyang yin pas nam
[\[193b\]]
[\[193b.1\]]mkha'i dbyings thams cad de/_der khyab par spros pas na khyab par byas pa yin la/_de ltar spros nas kyang de bzhin gshegs pa thams cad kyi ye shes kyi rdo rje'i dbyings su zhes bya bar sbyar te/_der bdag nyid byin gyis brlabs shing brtan par byas nas gnas pa
[\[193b.2\]]ni bcom ldan 'das rdo rje sems dpa'i nam mkha' ma lus pa'i tshad tsam gyi rdo rje rtse lnga par bdag nyid byin gyis brlabs nas/_de bzhin gshegs pa thams cad nang du chud par mdzad de bzhugs so zhes bya ba'i tha tshig go/_/de nas zhes bya ba la sogs pa la/_bshad
[\[193b.3\]]ma thag pa'i nam mkha'i dbyings khyab pa'i de bzhin gshegs pa thams cad kyi ye shes kyi rdo rje'i dbus so/_/rdo rje chos nyid ni rnam par rtog pa'i dbang gis 'jug pa dang ldog pa med pa'i tshul lo/_/de la dmigs pa ni dang po mngon du byed pa'o/_/de nas de bzhin gshegs
[\[193b.4\]]pa thams cad kyi rdo rje'i ye shes phra mo ji skad du gsungs pa de ting nge 'dzin gang gis byin gyis brlab cing skyed par byed pa 'di ni byin gyis brlab pa zhes bya ste/_de la snyoms par zhugs te zhugs pa ni/_de bzhin gshegs pa thams cad kyi rdo rje phra mo bskyed pa'i rnam par
[\[193b.5\]]thugs rtse gcig tu mdzad nas ye shes kyi rdo rje'i dbus su bzhugs so zhes bya ba'i tha tshig go/_/ye shes kyi rdo rje de las zhes bya ba ni nam mkha' ma lus pa'i tshad dang mnyam pa las/_de bzhin gshegs pa thams cad kyi rdo rje ye shes phra mo bskyed pa'i ting nge 'dzin
[\[193b.6\]]bskul ba'i mthus de bzhin gshegs pa thams cad kyi ting nge 'dzin gyi ye shes kyi snying po 'byung ba ni rdo rje phra mo'i ting nge 'dzin gyi ye shes de skyed par byed pa'i snying po bcom ldan 'das rdo rje sems dpas phyung bar gyur pa'o/_/bcom ldan 'das phyag na rdo rje'i ye shes
[\[193b.7\]]phra mor 'jug pa'i tshul gyis rdo rje'i dbyibs su gyur te gnas so zhes bya bar sbyar ro/_/ye shes kyang yin la phra mo yang yin pas ye shes phra mo ste rdo rje phra mo'o/_/der 'jug pa'i tshul gyis ting nge 'dzin ni ye shes phra mor 'jug pa'i tshul lo/_/ye shes phra mor 'jug
[\[194a\]]
[\[194a.1\]]pa'i tshul des/_de bzhin gshegs pa thams cad ces bya ba rnam par snang mdzad la sogs pa de bzhin gshegs pa lnga'i sku la zhugs pa'i rjes la/_de'i thugs kar rdo rje'i dbyibs su gyur te gnas so/_/rdo rje ye shes phra mor 'jug pa'i tshul
[\[194a.2\]]gyis de bzhin gshegs pa thams cad kyi skur zhugs nas thugs kar rdo rje dbyibs su gyur nas gnas so zhes bya ba 'dis ni don 'di skad ston pa yin te/_bcom ldan 'das phyag na rdo rje rdo rje phra mo skyed par byed pa'i snying po gsungs nas/_bdag nyid rdo rje phra mor
[\[194a.3\]]byin gyis brlabs te/_de bzhin gshegs pa thams cad pa thams cad kyi lte ba'i gnas su bzhugs pa'o/_/de nas badzra nA b+hi ta thA ga ta hUM zhes zlos shing lte ba'i phyogs de nas rim gyis phyung ste/_de bzhin gshegs pa thams cad kyi shangs kyi rtse mor bzhugs so/_/de nas
[\[194a.4\]]yang de bzhin gshegs pa thams cad kyi shangs kyi phyogs nas de bzhin gshegs pa thams cad kyi shangs khung nas zhugs te/_de rnams kyi thugs kar zla ba'i dkyil 'khor gyi steng na rdo rje phra mo'i gzugs su gyur nas gnas pa yin no/_/de nas de bzhin gshegs pa
[\[194a.5\]]thams cad kyi sems dpa'i rdo rje de las zhes bya ba ni rnam par snang mdzad la sogs pa'i thugs kar chud pa'i rdo rje phra mo rnams la'o/_/ye shes kyang yin la chen po yang yin pas na/_ye shes chen po ste/_rdo rje sems dpa'i la sogs pa nas rdo rje legs pa'i bar
[\[194a.6\]]gyi'o/_/de rnams kyi snying po ni de ston par byed pa'i sgra bzhi po ste/_thugs la gnas pa 'di phyung bar gyur pa'o/_/rdo rje sems dpa'i ye shes ni chos kyi dkyil 'khor las gsungs pa'i bcom ldan 'das rdo rje sems dpa'i phyag rgya chen po'i nges pa'o/_/de nyid gang
[\[194a.7\]]gi phyag rgya yin pa de ni rdo rje sems dpa'i ye shes kyi phyag rgya ste/_badzra At+ma ko zhes bya ba'i sngags 'di'o/_/de bzhin gshegs pa thams cad bsdus pa'i byin gyi rlabs kyi ye shes ni chos kyi dkyil 'khor las gsungs pa'i rdo rje rgyal po'i phyag rgya chen po'i nges pa'o/_/_
[\[194b\]]
[\[194b.1\]]de nyid gang gi phyag rgya yin pa de ni de bzhin gshegs pa thams cad bsdu ba'i byin gyi rlabs kyi ye shes kyi phyag rgya ste/_hr-i da badzra aM ku sha zhes bya ba'i sngags so/_/de bzhin gshegs pa thams cad kyi mnyes par byed pa'i ye shes ni rdo rje chags pa'i phyag rgya chen po'i nges
[\[194b.2\]]pa'o_/de nyid gang gi phyag rgya yin pa de ni de bzhin gshegs pa thams cad kyi mnyes par byed pa'i ye shes kyi phyag rgya ste/_tiSh+Tha rA ga badzra pra bi sha hr-i da yaM zhes bya ba'i sngags so/_/dga' ba chen po'i ye shes ni chos kyi dbyings 'khor las gsungs pa'i rdo rje legs pa'i
[\[194b.3\]]phyag rgya chen po'i nges pa'o/_/de nyid gang gi phyag rgya yin pa de ni dga' ba chen po'i ye shes kyi phyag rgya ste/_a ho badzra tuSh+Ti zhes bya ba'i sngags so/_/de bzhin gshegs pa thams cad kyang yin la ting nge 'dzin chen po yang yin pas na/_de bzhin gshegs pa thams
[\[194b.4\]]cad kyi ting nge 'dzin 'dzin chen po rnams te/_byang chub kyi sems dang /_de bzhin gshegs pa rnams spyan 'dren pa dang /_rjes su mnyes par bya ba dang /_legs so zhes bya ba'i rnam par thugs rtse gcig pa nyid do/_/ye shes phra mo thugs su zhugs pa'i tshul bshad zin to/_/_
[\[194b.5\]]rang gi thugs su zhugs te zhes bya ba ni rin chen 'byung ldan gyi thugs su ste/_bcom ldan 'das rdo rje sems dpa'i snying po'i sngags mi bskyod pa'i thugs las byung ste/_badzra nA b+hi ta thA ga ta hUM zhes zlos shing /_rin chen 'byung ldan gyi lte ba'i phyogs su gnas nas/_de
[\[194b.6\]]nas rim gyis byung ste rin chen 'byung ldan gyi shangs kyi rtse mor gnas nas de las de'i shangs kyi bu ga nas thugs kar zhugs te/_thugs kar rdo rje'i dbyibs su bdag nyid byin gyis brlabs nas zhugs te rin chen 'byung ldan gyi thugs ka de nyid du rdo rje phra mo'i gzugs
[\[194b.7\]]su bdag nyid brtan par byas nas gnas so zhes bya'i don to/_/de nas zhes bya ba ni rin chen 'byung ldan gyi thugs kar gnas pa'i rdo rje phra mo las so/_/de bzhin gshegs pa thams cad kyi rdo rje dbang bskur ba'i ye shes ni chos kyi dkyil 'khor las gsungs pa'i
[\[195a\]]
[\[195a.1\]]'phags pa nam mkha'i snying po'i phyag rgya chen po'i nges pa'o/_/de nyid gang gi phyag rgya yin pa de ni/_de bzhin gshegs pa thams cad kyi rdo rje dbang bskur ba'i ye shes te/_badzra rat+na At+ma ko zhes bya'i sngags so/_/'od kyi dkyil 'khor yang yin la
[\[195a.2\]]chen po yang yin pas/_'od kyi dkyil 'khor chen po ste/_de'i bkod pa chen po ni chos kyi dkyil 'khor las gsungs pa'i rdo rje nyi ma'i phyag rgya chen po'o/_/de'i ye shes ni nges pa'o/_/de nyid gang gi phyag rgya yin pa de la de skad ces bya ste/_hr-i da ya badzra sU r+ya zhes bya ba'i
[\[195a.3\]]sngags so/_/de bzhin gshegs pa thams cad kyi re ba rdzogs par byed pa'i ye shes ni rdo rje dpal gyi phyag rgya chen po'i nges pa'o/_/de nyid gang gi phyag rgya yin pa de la de skad ces bya ste/_tiSh+Tha badzra d+h+wa dzA gra baM zhes bya ba'i sngags so/_/dga' ba yang yin la chen po yang
[\[195a.4\]]yin pas dga' ba chen po ste/_yid bde ba'o/_/de'i shugs ni lhun gyis grub par 'jug pa'o/_/de'i 'byung ba ni skye ba ste rdo rje bzhad pa'i phyag rgya chen po 'grub pa zhes bya ba'i tha tshig go/_/de'i ye shes ni nges pa'o/_/de nyid gang gi phyag rgya yin pa de ni dga' ba chen po'i
[\[195a.5\]]shugs 'byung ba'i ye shes kyi phyag rgya zhes bya ste/_hr-i da ya badzra ha sa zhes bya ba'i sngags so/_/de bzhin gshegs pa thams cad kyi rin po che'i ting nge 'dzin to zhes bya ba ni/_de bzhin gshegs pa thams cad kyi nor dang /_mi 'jigs pa dang /_byams pa dang /_chos
[\[195a.6\]]kyi sbyin pa rin po che'i rnam par thugs rtse gcig tu mdzad pa'o/_/rang gi snying ga yang yin la rdo rje snying po yang yin pas na/_rang gi snying ga rdo rje snying po ste bcom ldan 'das 'od dpag tu med pa'i rang gi snying ga'i zla ba gang yin pa de ni bcom ldan 'das rdo rje sems dpa'i
[\[195a.7\]]rdo rje phra mo'i snying po'o/_/de la rin chen 'byung ldan gyi thugs ka nas sngar bshad pa'i tshul gyis byung nas 'od dpag tu med pa'i thugs kar rdo rje'i dbyibs zhes pa rdo rje phra mo'i bdag nyid byin gyis brlabs shing brtan par byas nas bzhugs so/_/chos thams cad kyi mnyam pa
[\[195b\]]
[\[195b.1\]]nyid ni stong pa nyid du mtshungs pa nyid do/_/de'i ye shes ni chos kyi dbyings kyi dkyil 'khor las gsungs pa'i rdo rje chos kyi phyag rgya chen po'i nges pa'o/_/de nyid gang gi phyag rgya yin pa de la de skad ces bya ste/_badzra pad+ma At+ma ko zhes bya ba'i sngags so/_/de bzhin
[\[195b.2\]]gshegs pa thams cad kyi ye shes ni rdo rje rnon po'i phyag rgya chen po'i nges pa'o/_/de nyid gang gi phyag rgya zhes bya ba la sogs pa ni snga ma dang 'dra ste/_hr-i da badzra ko Sha zhes bya ba'i sngags yin par shes par bya'o/_/'khor lo yang yin la chen po yang yin pas 'khor
[\[195b.3\]]lo chen po ste/_rdo rje dbyings la sogs pa'i dkyil 'khor rnams so/_/de rnams su 'jug pa ni 'khor lo chen po la 'jug pa ste/_rdo rje rgyu'i phyag rgya chen po de'i ye shes so/_/de nyid gang gi phyag rgya yin pa de la de skad ces bya ste/_tiSh+Tha badzra tsakra hr-i da yaM pra be sha
[\[195b.4\]]zhes bya ba'i sngags so/_/de bzhin gshegs pa thams cad kyang yin la chos kyi tshig kyang yin pas na/_de bzhin gshegs pa thams cad kyi chos kyi tshig ste/_bcom ldan 'das rdo rje smra ba'o/_/de nyid spros pa med pa ste/_rnam par mi rtog pa'o/_/de'i ye shes ni nges
[\[195b.5\]]pa'o/_/de nyid gang gi phyag rgya yin pa de la de skad ces bya ste/_badzra dzi hwA gr-i hr-i da ya zhes bya ba'i sngags so/_/de bzhin gshegs pa thams cad kyi chos kyi ting nge 'dzin to zhes bya ba ni/_de bzhin gshegs pa thams cad kyi zag pa med pa'i ting nge 'dzin dang /_shes
[\[195b.6\]]rab kyi pha rol tu phyin pa dang /_rdzu 'phrul gyi rkang pa dang /_so so yang dag par rig pa bzhi'i chos kyi rnam par thugs rtse gcig tu mdzad pa'o/_/rang gi snying gar rdo rje snying po zhes bya ba ni rang gi snying ga yang yin la/_rdo rje snying po yang yin pas na/_rang gi snying gar rdo rje
[\[195b.7\]]snying po ste/_bcom ldan 'das 'od dpag tu med pa'i rang gi thugs ka'i zla ba der rdo rje phra mo gang yin pa de ni rang gi thugs ka rdo rje snying po ste/_rdo rje de las byung nas rdo rje snying po der zhugs zhes bya ba don yod par grub pa'i thugs ka'i zla ba'i dkyil 'khor gang yin pa de
[\[196a\]]
[\[196a.1\]]las/_rdo rje phra mo'i snying po yin pas na/_de'i phyir rdo rje snying po zhes bya'o/_/der zhugs pa ni sngar bshad pa'i tshul gyis 'dod dpag tu med pa'i thugs ka nas byung ste zhugs pa de yang rdo rje phra mo'i dbyibs su bdag nyid brtan par byas te zhugs pa'o/_/de
[\[196a.2\]]bzhin gshegs pa thams cad kyang yin la/_las sna tshogs pa yang yin pas na/_de bzhin gshegs pa thams cad kyi las sna tshogs pa ste/_chos kyi dkyil 'khor las gsungs pa'i rdo rje las kyi phyag rgya chen po'i rang bzhin de'i ye shes so/_/de nyid gang phyag rgya
[\[196a.3\]]yin pa de ni de bzhin gshegs pa thams cad kyi las sna tshogs pa'i ye shes kyi phyag rgya ste/_sarba badzra At+ma ko zhes bya ba'i sngags so/_/thub par dka' ba'i brtson 'grus ni/_rdo rje bsrung ba'i phyag rgya chen po ste de'i ye shes so/_/de nyid gang gi phyag rgya yin pa de ni thub par
[\[196a.4\]]dka' ba'i brtson 'grus kyi ye shes kyi phyag rgya ste/_hr-i da ya badzra ka ba tsa zhes bya ba'i sngags so/_/bdud kyang yin la thams cad kyang yin pas na bdud thams cad do/_/de rnams kyi dkyil 'khor ni yan lag bzhi'i dpung gi tshogs so/_/de rnam par 'joms par mdzad pas
[\[196a.5\]]na bdud thams cad kyi dkyil 'khor 'joms pa ste/_rdo rje gnod sbyin gyi phyag rgya chen po'i sku ste de'i ye shes so/_/de nyid gang gi phyag rgya yin pa de la de skad ces bya ste/_tiSh+Tha badzra yak+Sha hr-i da ya zhes bya ba'i sngags so/_/de bzhin gshegs pa thams cad kyi 'ching ba ni
[\[196a.6\]]rdo rje khu tshur gyi phyag rgya chen po yin pas de'i ye shes so/_/de nyid gang gi phyag rgya yin pa de ni de bzhin gshegs pa thams cad kyi 'ching ba'i ye shes zhes bya ste/_badzra muSh+Ti hr-i da ya zhes bya ba'i sngags so/_/de bzhin gshegs pa thams cad kyi las kyi ting nge 'dzin zhes
[\[196a.7\]]bya ba ni de bzhin gshegs pa thams cad kyi phrin las la so sor rtog pa'i nan tan nyams su len pa'i brtson 'grus kyi rnam par thugs rtse gcig tu mdzad pa'o/_/de nas zhes bya ba'i sgra ni de ma thag pa ste sngags bcu drug sprul pa'i rjes thogs nyid la'o/_/bcom ldan
[\[196b\]]
[\[196b.1\]]'das phyag na rdo rje ni rdo rje sems dpa'o/_/rdo rje rab tu phra ba'i ye shes kyi mtshan mas khyab pa'i tshul gyis zhes bya ba ni bshad zin to/_/tshul des de bzhin gshegs pa thams cad kyi thugs ka nas byung ba'o/_/byang chub sems dpa' chen po yang yin la/_phyag na rdo rje yang
[\[196b.2\]]yin pas na byang chub sems dpa' chen po phyag na rdo rje ste/_rdo rje sems dpa'o/_/de'i sku ni byang chub sems dpa' chen po phyag na rdo rje'i sku ste der gyur pa'o/_/'di skad ston te sngags bcu drug gis bdag nyid la bdag nyid kyis bskul nas rdo rje phra mo'i mtshan mas de
[\[196b.3\]]bzhin gshegs pa thams cad kyi sku kun du bkang la/_de nas de bzhin gshegs pa thams cad kyi sku las rdo rje phra mo'i gzugs nyid kyis byung ste/_de rnams rnam pa gcig tu gyur pa las bdag nyid rdo rje sems dpar bskyed par gyur to/_/de ltar bdag nyid bskyed nas
[\[196b.4\]]yang rang gi snying po'i ting nge 'dzin la mnyam par bzhag nas bzhugs so zhes bya bar sbyar ro/_/yang zhes bya ba'i sgra ni slar yang zhes bya ba'i don te/_dang po phyag na rdo rjer gyur nas yang sems dpa' thams cad la sogs pa'i tshul du gyur pa'o/_/rdo rje sems dpa'
[\[196b.5\]]la sogs pa yin la byang chub sems dpa' chen po rnams kyang yin pas/_rdo rje sems dpa' la sogs pa byang chub sems dpa' chen po rnams te/_de rnams kyi sku zhes bya ba lus su gyur pa'o/_/rang rang gi mtshan ma zhes bya ba ni rdo rje dang rdo rje lcags kyu dang /_mda'
[\[196b.6\]]dang mgu ba dang /_rin po che dang /_nyi ma dang /_rgyal mtshan dang /_'dzum pa dang /_pad+ma dang /_ral gri dang /_'khor lo dang lce dang /_sna tshogs rdo rje dang /_go cha dang /_mche ba dang /_khu tshur gyi gzugs nas 'bru tsam phyi rol gyi thugs kar bzhag nas/_rdo rje dbyings kyi
[\[196b.7\]]dkyil 'khor chen po dgod pa'i dbyings su bya ste/_dgod pa'i tshul des bkod nas/_rim gyis rang gi snying po'i ting nge 'dzin la mnyam par gzhag pa ni rang gi snying po'i don dang /_rjes su mthun par mnyam par 'jog pas rang gi snying po'i ting nge 'dzin la mnyam par
[\[197a\]]
[\[197a.1\]]gzhag pa ste/_de mngon sum du mdzad nas bzhugs pa'o/_/ji ltar rdo rje sems dpa' la sogs pa sems dpa' bcu drug gi tshul gyis rang gi mtshan ma rang gi thugs kar bzhag nas rang gi snying po'i ting nge 'dzin la mnyam par bzhag ste bzhugs pa yin la/_/de bzhin
[\[197a.2\]]du rnam par snang mdzad la sogs pa nas rdo rje 'bebs ba'i bar gyi tshul gyis kyang bzhugs pa yin par shes par bya'o/_/de ltar na de nas bcom ldan 'das zhes bya ba nas brtsams te/_rang gi snying po'i ting nge 'dzin la mnyam par bzhag ste bzhugs so zhes bya ba'i bar gyi
[\[197a.3\]]gzhung gis ni/_dkyil 'khor gyi rgyal po mchog gi ting nge 'dzin ston pa yin no/_/de yang rdo rje sems dpa'i rnal 'byor gyis rdo rje dbyings kyi dkyil 'khor chen po las gsungs pa'i rnal 'byor chen po byas la ji skad bshad pa'i dang po sbyor ba'i ting nge 'dzin la mnyam par
[\[197a.4\]]bzhag ste de bzhin gshegs pa lnga'i nga rgyal la gnas pa'i rnal 'byor pas chos kyi dkyil 'khor blo la bzhag ste/_sngags lngas brtan par byas nas rnam par snang mdzad kyi nga rgyal dang ldan pa dang /_yang bdag nyid rdo rje sems pa'i ting nge 'dzin gyis rdo rje phra mo mdzod cig
[\[197a.5\]]ces bskul bar bya'o/_/de nas bskul ba'i rjes thogs nyid la rdo rje phra mo'i 'od zer gyi gzugs kyis byung la 'jig rten gyi khams thams cad snang bar byas nas skal ba ji lta ba bzhin du sems can gyi khams rnams la rdo rje phra mo'i ting nge 'dzin bskyed de slar log nas slar 'dus
[\[197a.6\]]pa'i rdo rje phra mo gcig tu bdag nyid bskyed la rnam par snang mdzad kyi thugs kar zhugs nas/_sU k+Sh+ma badzra zhes zlos pa nyid dang /_rnam par snang mdzad kyi thugs ka nas rdo rje phra mo'i gzugs nyid kyis byung ste/_de bzhin gshegs pa'i shangs kyi rtse mor gnas nas ched du
[\[197a.7\]]brjod pa 'di ched du brjod la/_de bzhin gshegs pa de dag thams cad kyi shangs kyi rtse mo nas rdo rje phra mo'i mtshan mas de de bzhin gshegs pa thams cad kyi sku thob ste/_de bzhin gshegs pa'i sku de rnams las yang rdo rje phra mo'i mtshan mas nam mkha'i dbyings su kun du bkang la/_
[\[197b\]]
[\[197b.1\]]de thams cad nam mkha'i khams kyi tshad tsam gyi de bzhin gshegs pa thams cad kyi ye shes kyi rdo rje rtse gcig tu bdag nyid bskyed la gnas par bya'o/_/de nas de bzhin gshegs pa thams cad kyi nga rgyal gyis de bzhin gshegs pa thams cad kyi ye shes kyi rdo rje'i dbus
[\[197b.2\]]su rdo rje phra mo bskyed pa'i rnam par sems rtse gcig pa nyid du byas la rdo rje chen po de las badzra Na pi ta thA ga ta hUM zhes bya ba zlos shing rdo rje sems dpa'i gzugs kyi sngags thob nas/_de bzhin gshegs pa thams cad kyi lte ba'i phyogs su rdo rje phra mor gyur nas/_lte ba'i phyogs nas
[\[197b.3\]]byung ste/_de bzhin gshegs pa'i shangs kyi rtse mor gnas nas shangs kyi bu ga nas rdo rje phra mo'i gzugs kyis de bzhin gshegs pa de rnams kyi thugs kar zhugs nas gnas par bya'o/_/de nas de bzhin gshegs pa'i thugs ka nas sngags rnams ji lta ba bzhin du
[\[197b.4\]]byung ba dang /_de bzhin gshegs pa thams cad kyi sku las rdo rje phra mo'i tshul gyis byung ba dang /_de rnams gcig tu gyur nas bdag nyid rdo rje sems dpar sprul la/_rdo rje sems dpa' rang gi sku las lha sum cu rtsa bdun gyi gzugs su sprul la/_rang gi sngags zlos pa nyid
[\[197b.5\]]dang /_rdo rje dbyings kyi dkyil 'khor gyi tshul gyis gzhag par bya ba ni/_dkyil 'khor gyi rgyal po mchog gi ting nge 'dzin yin par bstan to/_/de nas bsdu ba sngon du 'gro ba'i las kyi rgyal po mchog gi ting nge 'dzin gsum pa ni rdo rje dbyings kyi dkyil 'khor chen po las
[\[197b.6\]]gsungs pa'i tshul du rjes su spyad par bya'o/_/chos kyi dkyil 'khor las gsungs pa'i phyag rgya chen po la sogs pa bsgrub pa'i phyir/_de nas zhes bya ba la sogs pa slob dpon gyi las kyi cho ga dang chos kyi dkyil 'khor du 'jug pa la sogs pa'i cho ga rgyas pa gsungs
[\[197b.7\]]so/_/de nas zhes bya ba'i sgra ni 'das ma thag pa ste/_sngon du bsnyen pa'i rjes thogs la'o/_/de yang 'dir 'og nas bshad pa'i phyag rgya bzhi'i dkyil 'khor gyi cho gas sna'i rtse mor dkyil 'khor bsgoms nas/_rdo rje dbyings kyi dkyil 'khor las gsungs pa'i rnal 'byor
[\[198a\]]
[\[198a.1\]]dang de bzhin du rnal 'byor chen po bya ba nas/_chos kyi dkyil 'khor las gsungs pa'i sngags thams cad bzlas brjod 'bum bya ba'am/_mtshan ma byung ba'i bar du ting nge 'dzin gsum sngon du 'gro bas chos kyi dkyil 'khor bsgoms par gyur pa yin no/_/_
[\[198a.2\]]de bzhin gshegs pa thams cad kyi ting nge 'dzin gyi ye shes ni ting nge 'dzin sum cu rtsa bdun gyi nges pa dang rdo rje phra mo la sogs pa'i nges pa'o/_/de bzhin gshegs pa thams cad kyi mngon par shes pa ni drug ste/_de dag ni de bzhin gshegs pa de dag thams cad kyi ting nge 'dzin
[\[198a.3\]]gyi ye shes kyi mngon par shes pa'o/_/de bsgrub pa ni sngon du bya ba ste de'i phyir ro/_/'di zhes bya ba ni thugs la gnas pa'o/_/rdo rje phra mo'i ye shes ni rdo rje phra mo ste/_des nye bar mtshon pa'i dkyil 'khor de bshad do zhes bya ba ni gsungs pa'o/_/de nyid bstan pa ni de nas zhes bya
[\[198a.4\]]ba la sogs pa gsungs pa yin te/_de nas zhes bya ba'i sgra ni gnas skabs te 'di brtsam par bya'o zhes bya ba'i don to/_/de yang gang gi phyir ye shes kyi dkyil 'khor du 'jug pa med par phra mo'i dkyil 'khor las gsungs pa'i dngos grub thob par mi 'gyur te/_de bas na
[\[198a.5\]]yang dag par bshad par bya'o/_/chos kyi dkyil 'khor dam pa ste/_/zhes bya ba ni chos kyi phyag rgya gtso bor gyur pa'i dkyil 'khor te/_dam pa ni mchog go/_/rdo rje dbyings dang 'dra bas na/_/zhes bya ba ni sprul pa'i chos kyi dkyil 'khor dang 'dra ba zhes bya ba'i don to/_/ming ji skad
[\[198a.6\]]ces bya zhe na rdo rje phra mo zhes bshad do zhes bya ba gsungs so/_/dkyil 'khor chen po'i tshul du ni/_/sems dpa' chen po rnams kyang gzhag_/ces bya ba ni/_rdo rje dbyings kyi dkyil 'khor chen po dang 'dra bar dkyil 'khor thams cad bris la rnam par snang mdzad la sogs pa
[\[198a.7\]]sems dpa' chen po rnams go rims de nyid kyis gzhag par bya ste/_chos kyi dkyil 'khor las gsungs pa'i sngags zlos shing yang dag par bri bar bya'o/_/ji ltar bri bar bya zhe na/_rdo rje'i dbus su sangs rgyas bri/_/zhes bya ba gsungs te/_de bzhin gshegs pa ldan ni
[\[198b\]]
[\[198b.1\]]ji skad du bshad pa'i gdan la/_rdo rje rtse lnga pa legs par bri la/_de dag gi chang gzungs la rnam par snang mdzad la sogs pa de bzhin gshegs pa lnga bri bar bya'o/_/sangs rgyas dkyil 'khor rnams su yang /_/zhes bya ba ni rdo rje sems dpa' la sogs pa'i dkyil 'khor
[\[198b.2\]]ni sangs rgyas kyi dkyil 'khor rnams te de rnams kyang sangs rgyas kyi rang bzhin yin pa'i phyir ro/_/sems dpa' chen po rnams bri zhing /_/zhes bya ba ni/_de rnams su rdo rje sems dpa' la sogs pa sems dpa' chen po rnams yang dag par bri bar bya'o/_/_de bzhin thugs ka nyid
[\[198b.3\]]phyag rgya/_/zhes bya ba la 'di rnams kyi thugs kar de nyid de rang gi phyag rgya rdo rje la sogs pa'i phyag rgya/_ji ltar de'i dbus su sangs rgyas bri ba de bzhin du sems dpa' chen po rnams kyang bri bar bya'o/_/bzhugs tshul ji lta bus sangs rgyas la sogs pa bri bar bya zhe na/_ting nge
[\[198b.4\]]'dzin du bzhugs pa dang /_/zhes bya ba gsungs te/_rdo rje'i skyil krung bcas la mnyam par gzhag pa'i tshul gyi spyod lam gyis gzhug par bya'o zhes bya ba'i tha tshig go/_/phyag gnyis rdo rje 'ching bar bcings/_/zhes bya ba ni rnam par snang mdzad la sogs pa nas bskal pa bzang
[\[198b.5\]]po'i bar 'di rnams ni phyag gnyis rdo rje bsdams pas rang gi mtshan ma nas 'bras kyi tshad tsam rang gi thugs kar bzhag nas rdo rje bsdams pa bkan te phreng ba'i tshul du bzhag nas bzhugs so zhes bya ba'i tha tshig go/_/de nas zhes bya ba la sogs pa la/_de ltar dkyil 'khor
[\[198b.6\]]bris nas rdo rje dbyings kyi dkyil 'khor chen po'i tshul du bdag nyid 'jug pa la sogs pa'i cho ga rnams rjes su spyad de/_bdag la byin gyis brlab la sogs/_/ji lta bar ni bka' nod do/_/de ltar bgyis nas bdag mi brjod/_/de nas rdo rje bsgrub bgyi ba/_/rdo rje slob
[\[198b.7\]]dpon sems dpa' yi/_/rdo rje lcags kyu bcings nas ni/_/se gol mang po gdab bgyis la/_/sangs rgyas thams cad bsdu bar bgyi/_/de tshe sangs rgyas thams cad ni/_/rdo rje sems dpa' la sogs bcas/_/dkyil 'khor thams cad gang ba rnams/_/dkyil 'khor
[\[199a\]]
[\[199a.1\]]rnams su 'dus par gyur/_/de nas rdo rje sems dpa' yi/_/phyag rgya chen po sgom byed cing /_/ming brgya rtsa brgyad dam pa ni/_/cung zad rab tu brjod par bgyi/_/de nas 'dus pa dgyes pa na/_/de bzhin gshegs rnams brtan par gyur/_/rdo rje sems dpa' rang
[\[199a.2\]]grub pa/_/grogs po nyid du nye bar gnas/_/zhes gang gsungs pa 'di dag gi rjes thogs nyid la zhes de nas zhes bya ba'i sgras ston to/_/dgug pa la sogs pa'i cho ga rgyas pa yin te zhes bya ba ni dgug pa la sogs pa'i cho ga rgyas pa ste/_de bshad pa'o/_/de ji ltar de bzhin
[\[199a.3\]]gshegs pa thams cad dgug pa ni rdo rje lcags kyu'i las kyi phyag rgya byas la zhags pa'i las kyi phyag rgya de rnams bcug la lcags sgrog gis de rnams bcings te rdo rje 'bebs pas dbang du byas/_rdo rje gnod sbyin gyis bgegs bsal ba la sogs pa bya'o/_/de nas rdo rje
[\[199a.4\]]khu tshur gyi dam tshig gi phyag rgya dang /_oM badzra san+d+hi baM zhes bya bas dkyil 'khor gyi sgo bcad la/_oM badzra rak+Sha haM zhes bya bas rdo rje bsrung ba'i las kyi phyag rgya bsrung ba thams cad yang dag par bsrungs nas/_chos kyi dkyil 'khor las gsungs pa'i rdo rje sems dpa'i sngags
[\[199a.5\]]kyis dkyil 'khor gyi lha thams cad la mchod yon phul te chos kyi dkyil 'khor las gsungs pa'i dam tshig gi phyag rgya rnams kyis de bzhin gshegs pa la sogs pa lha thams cad bsgrub par bya'o/_/de nas chos dang /_las dang /_phyag rgya chen po rnams kyis rgyas btab la/_
[\[199a.6\]]dbang bskur ba'i phyag rgya rnams kyis dbang bskur nas mchod yon phul lo/_/de bzhin gshegs pa thams cad la sogs pa mchod pa thams cad kyis ji lta ba bzhin du yang dag par mchod de phyag byas nas nas 'bras tsam gyi rdo rje phra mo thogs la/_rdo rje slob ma gzhug par bya
[\[199a.7\]]ba'i phyir/_snga ma bzhin du rjes su gnang ba nod par bya ste/_'di ni dgug pa la sogs pa'i cho ga rgyas pa yin no/_/dkyil 'khor chen po'i tshul du gzhug pa la sogs pa'i cho ga rgyas par byas nas zhes bya ba ni rdo rje dbyings kyi dkyil 'khor chen por gsungs pa'i rdo rje slob ma
[\[199b\]]
[\[199b.1\]]gzhug pa la sogs pa'i cho ga 'dir yang de bzhin du byas nas so/_/ye shes kyi mtshan ma zhes bya ba ni nas 'bras tsam gyi rdo rje phra mo lag tu byin no/_/de las slob dpon gyi las kyi cho ga dang /_slob ma yang chos kyi dkyil 'khor du gzhug pa'i cho ga rgyas pa bshad nas/_da ni
[\[199b.2\]]dam tshig dang dbang bskur ba thob pa rnams la mngon par 'dod pa'i dngos grub kyi man ngag sbyin par bya ba yin pas na/_rang gi sems las su rung bar bya ba'i phyag rgya chen po'i ye shes bslab bo zhes bya ba gsungs te/_rang nyid kyi sems ni rang gi sems te/_yid kyi rnam par
[\[199b.3\]]shes pa la sogs pa'o/_/de'i las su bya ba ni ting nge 'dzin du bya ba'i phyir/_rdo rje phra mo bsgom pa ni 'di rang gi sems las su rung bar bya ba'o/_/de'i don gyi phyag rgya yin la chen po yang yin pas na/_phyag rgya chen po ste/_ji skad du bshad pa'i rdo rje phra mo'i phyag rgya'o/_/_
[\[199b.4\]]de'i ye shes bslab bo zhes bya ba ni bstan par bya'o/_/lce ni rkan la gzhag bya zhing /_/sna yi rtse mor bsam par bya/_/zhes bya ba ni lce'i rtsa ba nas so'i rtse mo'i bar dang lce'i steng gi cha sbyar la/_sna rtse zhes bya ba sna'i rtse mor rdo rje phra mo gnas pa gang yin pa de ni sna'i rtse mo ste/_de
[\[199b.5\]]bsam par bya zhing bsgom par bya'o/_/des cir 'gyur zhe na/_rdo rje phra mo bde reg pas/_/sems ni mnyam par gzhag par 'gyur/_/zhes bya ba gsungs te/_sna'i rtse mor rdo rje mo phra mo bsams pa des bde ba'i rang bzhin gyi reg pa ni bde reg pa ste/_rdo rje phra mo'i bde ba'i reg par
[\[199b.6\]]'gyur la/_rdo rje phra mo bde ba reg par 'gyur ba de las/_sems mnyam par gzhag cing rtse gcig par 'gyur zhes bya ba'i tha tshig go/_/rdo rje phra mo bde reg pa'i/_/mtshan ma gal te byung ba na/_/zhes bya ba ni sems la gang gi tshe rdo rje phra mo'i bde ba'i reg pa mtshan ma lus
[\[199b.7\]]dang sems kyi 'byung bar gyur pa de'i tshe de brtan par byas nas/_mtshan ma de ni khyab bya ba/_/sems des kun du khyab par bya/_/zhes bya ba ste khyab par bya zhes bya ba ni rgya cher bya ba'o/_/de la mtshan ma ni gzugs dang /_reg pa'i mtshan ma gnyis so/_/ji skad du bshad pa'i mtshan ma
[\[200a\]]
[\[200a.1\]]gnyis po de nyid kyi sems de phyogs bcur spro bar bya bas na/_sems de kun du khyab par bya zhes bya ba'o/_/ji ltar thams cad du khyab cing spro bar bya zhe na/_ji tsam 'dod par khyab ces bya ba gsungs te/_ji tsam 'dod par spro ba ni ji tsam 'dod par khyab
[\[200a.2\]]pa'o/_/ci'i phyir zhe na/_sems de khams gsum du yang khyab par bya zhes bya'o/_/'di skad ston pa yin te/_zla ba gnyis sna'i rtse mor rdo rje phra mo bsgoms pa na/_gang gi tshe nyin re zhing de mthong ba de'i tshe rnal 'byor pa de'i lus thams cad rdo rje phra mo'i reg pa'i bde bas
[\[200a.3\]]tshim par 'gyur ro/_/rdo rje phra mo'i gzugs bsgoms pa'i stobs des gang gi tshe rang gi lus thams cad khyab par mthong ba de'i tshe de bzhin gcig tu 'phel bar 'dod na rdo rje phra mos khyab par bsam par bya'o/_/de nas grong la sogs par ro/_/de nas yang khams gsum
[\[200a.4\]]pa'i bar du spro bar bya'o/_/de nas yang bsdu ba ni/_/sna'i rtse mo'i bar du gnas/_/zhes bya ba ni gzugs kyi mtshan ma de yang rdo rje phra mo lta bu gang gis khams gsum khyab pa de bsdus la/_sna'i rtse mor gnas pa'i rdo rje phra mor bsgoms pa'i stobs kyis gzhug par bya'o zhes bya ba'i tha
[\[200a.5\]]tshig go/_/de ltar spro ba dang bsdu ba'i tshul gyis rdo rje phra mo zla ba gsum gyi bar du bsgoms na cir 'gyur zhe na/_de nas brtsams te zhes bya ba gsungs te/_de nas brtsams te phyag rgya chen po la sogs pa gang ci yang rung ba shin tu mnyam par gzhag cing rtse gcig pas bsgoms pa'i
[\[200a.6\]]phyag rgya chen po la sogs pa de kun te/_de dag thams cad brtan pa nyid du byed par 'gyur te/_mngon sum du byed par 'gyur ro/_/nyid kyi sgra ni nges par gzung ba dang tha dad pa'i rim pa yin par shes par bya ste/_brtan par byed pa nyid yin no/_/ting nge 'dzin ye shes ni rdo rje
[\[200a.7\]]pha mo'i ting nge 'dzin gyi nges pa'o/_/des brtags pa ni bsgrub pa zhes bya ba'i tha tshig go/_/de nas de rnams kyi snying po ni 'di yin no/_/sna'i rtse mor rdo rje phra mo bsgoms pa dang /_spro ba dang /_bsdu ba dang /_brtan par bya ba rnams kyi'o/_/'di skad ston pa yin te/_rdo rje dbyings
[\[200b\]]
[\[200b.1\]]kyi dkyil 'khor las bshad pa'i cho ga rang gi lha'i rnal 'byor byas pa'i rjes la/_chos kyi dkyil 'khor las bshad pa'i/_rang gi lha'i phyag rgya chen po bcings la/_lce rkan la sbyar bar byas nas/_badzra nA bi ta thA ga ta hUM zhes bya ba 'dis rang gi lte ba'i phyogs su rdo rje phra mo
[\[200b.2\]]bskyed la yang badzra nA bi ta thA ga ta hUM zhes zlos shing lte ba'i phyogs rdo rje phra mo bteg la/_sna khung nas sna'i rtse mor bsgreng ste gnas par bsam par bya'o/_/de nas sU k+Sh+ma badzra zhes zlos shing bsgom par bya'o/_/bsdu ba'i dus su sna khung nas bcug la rang gi snying ga'i zla ba la/_badzra
[\[200b.3\]]dr-i D+ha ti sh+Tha zhes bya bas gzhug par bya'o/_/de ltar nyin re zhing thun bzhi'i sbyor bas zla ba gnyis kyi bar du bsgoms na/_nges par mtshan ma thob par 'gyur ro/_/de nas mtshan ma thob cing brtan par gyur nas/_spa ra Na badzra zhes zlos shing sna'i rtse mor gnas pa'i rdo rje phra mo
[\[200b.4\]]las byung ba'i rdo rje phra mo khams gsum ma lus shing lus pa med par khyab par bsam mo/_/bsgoms pas dub par 'gyur na saM ha ra Na badzra zhes bya bas de rnams bsdus la/_rang gi sna'i rtse mor gnas pa'i rdo rje phra mo la gzhug par bya zhing yang de bzhin du rang gi snying gar gzhug par
[\[200b.5\]]bya'o/_/tshul 'dis zla ba gcig tsam gyi bar du bsgom par bya'o/_/de nas ni rdo rje phra mo'i ting nge 'dzin rdzogs par gyur pa yin no zhes bcom ldan 'das kyis gsungs te/_de nas gang ci bsgoms pa thams cad mngon sum du byed do/_/sems dpa' gang gi byams pa
[\[200b.6\]]ni/_/zhes bya ba ni gang la zhig la zhig la rgyu med par phan pa dang bde bas nye bar sdud par byed pa de ni mdza' bo zhes bya la/_mdza' bo'i dngos po nyid dam las ni byams pa ste/_phan pa dang bde bas nye bar bsdus pa'i mtshan nyid do/_/de sems can gang dang rnal 'byor
[\[200b.7\]]mnyam par 'gyur zhes bya ba/_gang gi mnyam par 'gyur bar dmigs par 'gyur ba gang yin pa zhes bya ba'i tha tshig go/_/ji lta bu zhe na/_brtan pa chen pos zhes bya ba'o/_/sems kyis khyab pa'i tshul gyis na/_/zhes bya ba ni/_ji ltar rdo rje phra mos nye bar mtshon pa'i
[\[201a\]]
[\[201a.1\]]sems spro ba dang /_brtan par bya ba gsungs pa de bzhin du sems kyis khyab pa'i tshul de lta bus sems can thams cad kyi yul la byams pa des khyab par bya'o/_/'di skad ston pa yin te/_mdza' bo dang /_dgra bo dang /_tha mal pa'i dbye bas sems can gyi
[\[201a.2\]]khams gsum du byas la/_yang re re zhing chung ngu dang /_'bring dang /_chen po'i dbye bas gsum gsum du byas nas/_dang por re zhig mdza' bo chen po la bde bas bsdus pa'i sems bskyed do/_/de nas ni bar ma la'o/_/de nas ni chung ngu la'o/_/de nas ni tha mal pa chung ngu la'o/_/de nas bar ma la'o
[\[201a.3\]]de nas chen po la'o/_/de nas dgra bo chung ngu la'o/_/de nas bar ma la'o/_/gang gi dgra bo chen po de la bde bas bsdus pa'i bsam pa mdza' bo chen po dang 'dra bar skye bar byed pa de'i tshe/_des byams pa thob par gyur pa yin no/_/de nas de'i rjes la ji skad du gsungs pa bzhin du khyab cing spro bar bya'o/_/byams
[\[201a.4\]]pas khyab pa'i tshul gyis ni zhes bya ba ni sems can dang phyogs kyi cha la sogs pa la byams pa spro ba'i tshul gyis so/_/snying rje can ni gang yin pa/_/zhes bya ba la ka ni bsod snyoms la bya ba la/_bsod snyoms de 'gog pas na snying rje ste/_sems can gzhan gyi rgyud du gtogs pa'i
[\[201a.5\]]sdug bsngal mthong na/_de'i sdug bsngal gyis gzir zhing de las gdon par 'dod pas/_rang gi rgyud du gtogs pa'i bde ba 'gog cing spro bar byed ces bya ba'i don du'o/_/snying rje'i ngo bo nyid ni snying rje can ni gang yin pa zhes bya ba ni rnal 'byor pa'o/_/sems can kun don ldan pa yis/_/_
[\[201a.6\]]zhes bya ba ni sems can thams cad kyi don sgrub par byed pa'i bsam pas so/_/bsgrub pa yis ni khyab par bya/_/zhes bya ba ni bsam pa 'ba' zhig tsam ma yin gyi rim pa de nyid kyis khyab cing sbo spro bar bya ste/_de ltar bsgrub pa nyams su len pa yin no/_/'dis ni 'di skad ston te/_snying
[\[201a.7\]]rje'i sems bskyed pa 'ba' zhig tsam du zad pa ma yin gyi/_gzhan du na ci nus par sdug bsngal bsal ba la 'bad par bya'o zhes pa'o/_/kun kyang rang bzhin 'od gsal ba/_/zhes bya ba ni/_dngos po thams cad rang bzhin te/_ngo bo nyid kyis 'od gsal ba yin pas rang bzhin
[\[201b\]]
[\[201b.1\]]'od gsal ba'o/_/de yang gang gi phyir gdod nas dag pa zhes bya ba ste/_dang po nyid nas dag pas na gdod nas dag pa'o/_/ci'i phyir gdod nas dag pa yin zhe na/_nam mkha' bzhin zhes bya ba gsungs te/_nam mkha' dang mtshungs pas nam mkha' bzhin te/_gang gi phyir nam mkha' ltar
[\[201b.2\]]gos pa med pa zhes bya ba'i don to/_/nam mkha' 'dra ba'i dngos po de dag gang zhig yin zhe na/_de'i phyir chos sam yang na chos ma yin zhes bya ba gsungs te/_de la chos ni ma chags pa la sogs pa'o/_/chos ma yin pa ni chags pa la sogs pa'o/_/de dag kyang don dam par stong pa nyid yin
[\[201b.3\]]pas chos thams cad bdag med par khyab cing spros pa'i bsam pa ste/_lhag pa'i bsam pas dga' bar 'gyur zhing mgu ba'o zhes bya ba'i tha tshig go/_/de ltar dga' ba bsgom pa'i man ngag gsungs nas da ni btang snyoms sgom pa'i man ngag gsungs pa yin te/_gdul dka' ba dang
[\[201b.4\]]mtshungs 'dra ba/_/zhes bya ba la gdul dka' ba ni log par lta ba rnams so/_/de dang mtshungs pa ni yod par lta ba yin yang mi dge ba la mngon par dga' ba rnams so/_/de dang 'dra ba ni dge ba la mngon par dga' bar zin kyang theg pa chen po la mi 'jug pa'o/_/gdul dka' ba yang yin la
[\[201b.5\]]gdul dka' ba dang mtshungs pa yang yin la de dang 'dra ba yang yin pas/_gdul dka' ba dang mtshungs 'dra ba/_sangs rgyas byang chub snod ma yin/_/zhes bya ba ste/_sangs rgyas kyi byang chub ni sangs rgyas kyi byang chub ste/_bla na med pa yang dag par rdzogs pa'i byang chub pa'o/_/de'i snod ma yin pa
[\[201b.6\]]'di lta bu yang yin pas de dag rtogs par bya ba'i phyir zhes pa dus gzhan du snod du rung bar bya ba'i phyir/_btang snyoms chen po bsgom par bya/_/zhes bya ba ste/_de ltar btang snyoms su bya ba btang snyoms su bzhag ste/_dus gzhan du de bskyab pa'i phyir da ltar tha mal par gzhag cing /_btang snyoms kyang yin la chen po
[\[201b.7\]]yang yin pas btang snyoms chen po zhes bya ba de bsgom par bya ste/_da ltar ni sems can 'di dag snod du rung ba ma yin pas/_dus phyis bdag gis bla na med pa yang dag par rdzogs pa'i byang chub la gzhag par bya'i/_/rgyab kyis phyogs par ni mi bya'o zhes rnam par bsam zhing skal ba med pa'i
[\[202a\]]
[\[202a.1\]]sems can gyi khams ma lus pa la nyin re zhing lan drug tu spro zhing khyab par bya'o zhes bya ba'i tha tshig go/_/'dir sbyor ba thams cad du yang bsgom pa'i rim pa ni 'di yin te/_rdo rje dbyings kyi dkyil 'khor chen po las gsungs pa'i cho gas rang gi lha'i rnal 'byor ji lta ba bzhin
[\[202a.2\]]du byas pa'i rjes la/_chos kyi dkyil 'khor las gsungs pa'i rang gi lha'i phyag rgya chen po bcings te ma tA me tri spa ra zhes zlos shing /_rig pa'i lha mo byams pa chen mo'i gzugs sku mdog dkar ba bsams la/_'das ma thag tu smras pa'i sngags 'di zlos shing /_des bsgrub par bya ba'i
[\[202a.3\]]lus la khyab ste/_phan pa dang bde ba dang ldan par ji srid du sems brtan par gyur pa de srid du bsam par bya'o/_/de nas sngar bshad pa'i tshul gyis bcom ldan 'das yum thams cad du khyab par bya'o/_/rang gi lha'i rnal 'byor de bzhin du byas la/_ma hA kA ru Na spa ra Na zhes zlos shing /_
[\[202a.4\]]yum thugs rje chen mo sku mdog dmar ser bsams la/_sngags 'di nyid bzlas la/_des bsgrub par bya ba'i sems can gyi khams sdug bsngal dang bral bar mdzad par bsam par bya'o/_/de bzhin du rang gi lha'i rnal 'byor byas la/_sar+b+ba shud+d+ha pra merta par na zhes yid la zlos shing
[\[202a.5\]]bcom ldan 'das yum dga' ba mo dga' zhing mgu ba sku mdog ser mo bsams la/_sngags 'di nyid bzlas nas sems can gyi khams khyab par bya'o/_/de bzhin du rang gi lha'i rnal 'byor byas la/_sar+b+ba twa saM po ta ya zhes yid la zlos shing bcom ldan 'das yum btang
[\[202a.6\]]snyoms chen mo sku mdog ljang gu bsams la sngags 'di nyid zlos pa dang /_des bsgrub par bya ba'i sems can gyi khams khyab par bya'o/_/de nas zhes bya ba la sogs pa la/_de bzhin gshegs pa yang yin la thams cad kyang yin pas na de bzhin gshegs pa thams cad de/_
[\[202a.7\]]rdo rje rtse lnga pa dang /_snying gar rdo rje byang chub sems dpa' dang /_rdo rje sems dpa' dang /_rnam par snang mdzad la sogs pa'i ngo bo'o/_/de rnams rjes su dran pa ni rjes su dran pa ste/_yang dang yang du mngon du bya zhing bsgom pa zhes bya ba'i tha tshig go/_/de'i ye shes la bslab bo
[\[202b\]]
[\[202b.1\]]zhes pa'o/_/nam mkha' 'am ni phyogs gzhan du/_/zhes bya ba la de la nam mkha' ni grags par zad do/_/phyogs gzhan ni ras dang rtsig pa la sogs pa'o/_/rdo rje phra mo'i tshul gyis ni/_/zhes bya ba ni lce ni rkan la sbyar bya zhing /_/zhes bya ba la sogs pa sngar bshad
[\[202b.2\]]pa'o/_/de'i sbyor ba ni badzra mu khaM b+ha ba zhes zlos shing nam mkha' la rdo rje rtse lnga pa bskyed la/_'greng dam yang na 'dug kyang rung bas ji srid skyo bar ma gyur pa de srid kyi bar du bsgom par bya'o/_/skyi bar gyur na rang gi snying gar bcug la badzra dr-i d+ha tiSh+Tha zhes brtan par byas la ldang bar bya'o/_/_
[\[202b.3\]]de ltar nyin re zhing ji srid zla ba gnyis lon pa de srid kyi bar du bsgom par bya'o/_/de nas ni nges par mngon du mthong bar 'gyur ro/_/de nas sangs rgyas kyi zhing 'di dag thams cad rdo rje'i gzugs kyis khyab par bya'o/_/yang de bzhin du de bsdus la rang gi snying gar brtan
[\[202b.4\]]par bya'o/_/de ltar nyin re zhing ji srid zla ba gcig lon pa de srid kyi bar du bsgom par bya'o/_/zla ba'i mthar mtshan thog thag bsgoms na grub par 'gyur te/_nam mkha' thams cad rdo rjer gyur par mthong la/_de nas ni lus de nyid kyis sangs rgyas nyid myur du mthong bar
[\[202b.5\]]'gyur ro/_/de bzhin du yang gnas kun du zhes bya ba ni snga ma bzhin du'o/_/snying gar ni rdo rje sems dpa' zhes bya ba ni snying gar nas 'bras tsam gyi rdo rje ni snying gar rdo rje ste chos kyi dkyil 'khor las gsungs pa'i phyag rgya chen po'i tshul gyis rdo rje sems dpa'o/_/de lta bu'i snying
[\[202b.6\]]ga'i rdo rje byang chub kyi mtshan nyid can gyi sems dpa'o/_/rab mnyam gzhag pas bsgom par bya/_/zhes bya ba ma yengs par bsam par bya'o/_/'di'i don ni 'di yin te/_rang gi lha'i rnal 'byor ji lta ba bzhin du byas pa'i rjes la chos kyi dkyil 'khor las gsungs pa'i rdo rje
[\[202b.7\]]sems dpa'i phyag rgya chen po'i tshul chen po bcing bar bya'o/_/de nas ma hA bo d+hi satwa a b+hi sha zhes zlos shing bcom ldan 'das rdo rje sems dpa'i ji skad gsungs pa bzhin du bskyed la/_ji srid skyo bar ma gyur pa de srid kyi bar du bsgom par bya'o/_/skyo bar
[\[203a\]]
[\[203a.1\]]gyur na snga ma bzhin du rang gi lus la bcug nas brtan par byas nas ldang bar bya'o/_/de ltar nyin re zhing zla ba gnyis tsam gyi bar du bsgom par bya ste/_de nas mngon sum bzhin du mthong bar 'gyur ro/_/de nas sangs rgyas kyi zhing ma lus pa snying ga'i rdo rje byang chub sems dpar
[\[203a.2\]]khyab par bsam par bya'o/_/skyo bar gyur na bsdus nas snga ma bzhin du brtan par byas la ldang bar bya'o/_/de ltar nyin re zhing zla ba gcig tsam gyi bar du bsgoms la/_zla ba mthar mtshan thog thag bsgoms na rdo rje sems dpa'i dang 'dra bar 'grub par 'gyur ro/_/ji ltar 'dir rang gi lha'i rnal 'byor
[\[203a.3\]]bya bar bshad pa de bzhin du 'og nas bshad pa'i sbyor ba thams cad la yang shes par bya'o/_/phyag na rdo rje'i dbyibs chen po/_/zhes bya ba ni rdo rje dbyings kyi dkyil 'khor chen po las gsungs pa'i phyag rgya chen po'i tshul can gyi rdo rje sems dpa'i rdo rje phra mo bsnams pa zhes bya ba'i tha tshig go/_/'dir
[\[203a.4\]]badzra pA Ni da ru ya sA byu baM zhes bya ba 'dis ni phyag na rdo rje bskyed pa'i snying po 'di nyid zlos shing snying gar rdo rje sems dpa'i tshul du rim gyis bsgom pa dang bsgrub par bya'o/_/rnam pa thams cad mchog ldan pa'i/_/zhes bya ba ni skyes bu chen po'i mtshan sum cu rtsa gnyis dang /_dpe byad bzang po brgyad
[\[203a.5\]]cu dang ldan pa'i rnam par snang mdzad dam mi bskyod pa la sogs pa'i de bzhin gshegs pa bud+d+ha u nu smr-i tA b+hi sha zhes zlos shing bsgom par bya'o/_/de nas snga ma bzhin du thams cad byas pa nyid dang bsgrub par bya'o/_/rdo rje phra mo'i tshul gyis ni/_/zhes bya ba ni de bzhin du rang gi lha'i rnal 'byor byas
[\[203a.6\]]la sa man+ta b+ha dra a b+hi shwa zhes bya bas/_bdag nyid snga ma bzhin du zla ba'i dkyil 'khor gyi gzugs su bsgom par bya'o/_/de nas zla ba gnyis kyi mthar zla ba gcig tsam zla ba'i dkyil 'khor gyis de bzhin du nam mkha' khyab par bsgoms la/_zla ba'i mthar mtshan thog thag bsgoms na/_nam mkha'
[\[203a.7\]]ma lus par zla ba'i dkyil 'khor gyis yongs su gang bar mthong ste/_de nas de bsdus la gong bu gcig tu byas nas zla ba'i gzugs gcig tu bdag nyid snga ma bzhin du brtan par bya'o/_/de bzhin du satwa badzra a b+hi sha zhes bya bas bdag nyid zla ba'i dkyil 'khor du bsgrubs nas/_zla ba'i dkyil 'khor der
[\[203b\]]
[\[203b.1\]]rdo rje rtse mo lnga pa bsams la/_yang satwa badzra a b+hi sha zhes zlos shing de srid de mthong zhing brtan par gyur pa de ji srid kyi bar du sems dpa'i rdo rje bdag nyid bsgom par bya'o/_/de nas de bzhin du spro ba dang /_bsdu ba'i sbyor bas de rdzogs par bya'o/_/rdo rje phra mo'i tshul sbyar la/_/zhes bya ba ni bdag nyid
[\[203b.2\]]sems dpa'i rdo rje gyur pa de nyid/_badzra satwa sa mA d+hi dz+nya na a b+hi sha zhes zlos shing rdo rje dbyings las gsungs pa'i rdo rje sems dpa'i phyag rgya chen po'i gzugs su bsams la/_ji srid bdag nyid kyi snying ga'i zla bar rdo rje rtse lnga pa dang ldan par mngon sum du mthong zhing brtan par gyur ba de srid kyi bar du bsgom par
[\[203b.3\]]bya'o/_/de nas spro ba dang bsdu pa'i tshul gyis bsgom zhing bdag nyid rdo rje sems dpa'i tshul gyis rdzogs par bya'o/_/rnam pa kun gyi mchog ldan pa/_/sangs rgyas gzugs su bdag nyid ni/_/zhes bya ba ni rdo rje sems dpa'i gzugs de nyid ta thA ga to\u0f85haM zhes zlos shing /_rnam par snang mdzad la
[\[203b.4\]]sogs pa de bzhin gshegs pa'i skur bdag nyid bsam par bya'o/_/de ltar zla ba'i dkyil 'khor la sogs pa bzhi bsgoms pas/_cho ga gzhan dag gis kyang sangs rgyas dang byang chub sems dpa' bsgrub pa bstan nas/_de nas zhes bya ba la sogs pas de bzhin gshegs pa thams cad
[\[203b.5\]]kyi chags par bya ba dang /_dgug par bya ba dang /_gdul bar bya ba'i bar dang /_las thams cad bsgrub pa gsungs pa yin te/_de bzhin gshegs pa thams cad kyi chos nyid ni chos kyi dkyil 'khor te/_de'i gsang ba'i phyag rgya ni bsgrub par bya ba'i lha dang gcig tu mos par gyur pa ste/_de'i
[\[203b.6\]]ye shes bslab po/_/bdag ni de bzhin gshegs dang mnyam/_/zhes bya ba ni rnam par snang mdzad la sogs pa'i de bzhin gshegs pa'i rnal 'byor snga ma bzhin du byas la/_de yang ras ris la sogs par dgug pa dang /_gzhug pa dang /_bcing ba dang /_dbang du byas la phyag rgya bzhis
[\[203b.7\]]rgyas btab nas/_mchod pa thams cad kyis yang dag par mchod la/_de bzhin gshegs pa'i phyag rgya chen po bcings te/_sangs rgyas kyi zhing stong gsum pa 'di rdo rje gcig gis khyab par bsams la/_de'i dbus su de bzhin gshegs pa dang bdag zhugs par nges par byas la/_ta thA ga ta
[\[204a\]]
[\[204a.1\]]sa mo\u0f85haM hi zhes bya bas ji skad bshad pa'i rdo rje'i tshig gis yang dang yang du zlos shing lan du mar brjod do/_/dbang po gnyis ni zhes bya ba ni gnyis kyi dbang po ste/_sgrub pa po dang de bzhin gshegs pa'i'o/_/de'i mnyam par sbyor ba ni mnyam par gyur pa ste/_gcig tu gyur par
[\[204a.2\]]lhag par mos par zhes bya ba'i tha tshig go/_/dbang po gnyis mnyam par sbyor ba des de bzhin gshegs pa'i sku dang /_sgrub pa po lhan cig gcig tu gyur par mos pas ci zhig byed ce na/_sems can thams cad chags par byed/_/ces bya ba gsungs te/_rnam par snang
[\[204a.3\]]mdzad la sogs pa'o/_/de bzhin gshegs pa rnal 'byor pa des mnyes par byed do zhes bya ba'i tha tshig go/_/'di skad ston pa yin te/_ta thA ga ta sa mo\u0f85haM hi zhes bya ba ji skad du bshad pa'i lhag par mos pa dang /_lan gsum bzlas nas/_oM sar+b+ba ta thA ga ta sa mo\u0f85haM zhes
[\[204a.4\]]rgyun mi 'chad par zlos shing bsgom par bya'o/_/de yang sangs rgyas ci 'dra de bzhin bdag_/bdag ces rtag tu bsgom pa yis/_/gang 'dis sangs rgyas de nyid bdag_/dbang po gnyis la yang dag brten/_/ta thA ga ta sa mo\u0f85haM hi/_rdo rje'i tshig gi yang dag brjod/_/dbang po gnyis
[\[204a.5\]]ni mnyam sbyor bas/_/sangs rgyas thams cad de mnyes byed/_/oM sar+b+ba ta thA ga ta sa mo\u0f85haM hi/_zhes bzla'o zhes gsungs pa dang /_gzhan yang dbang po gnyis ni zhes bya ba ni/_rnam pa gnyis kyi gnas skabs kyi/_/gang yang bdag gi lus dang ni/_/gang yang sangs rgyas
[\[204a.6\]]sku dag ni/_/bsres par gyur pa dbang po gnyis/_/mnyam par gzhag ces bshad pa yin/_/stong gsum pa yi zhing 'di ni/_/rdo rje gcig tu yongs su bzung /_/sangs rgyas gzugs dang 'dra bar ni/_/dbus su bdag nyid bsgom par bya/_/zhes gsungs
[\[204a.7\]]pa yin no/_/de ltar rim pa 'dis ji srid bcom ldan 'das byon nas/_de'i lus la zhugs la de nas de bzhin gshegs pa dang 'dra bar gyur pa de srid kyi bar du bsgom par bya'o/_/rdo rje sems dpa'i sgrub pa yang de bzhin gshegs pa sgrub pa dang 'dra bar shes par bya ste/_de
[\[204b\]]
[\[204b.1\]]yang bcom ldan 'das kyis/_rdo rje sems dpa'i rgyal po che/_/kha dog ji bzhin cho ga bzhin/_/de ltar bdag ni rtag bsgom pa/_/dbang po gnyis la yang dag brten/_/oM badzra satwa sa mo\u0f85haM zhes bzla'o zhes gsungs pa yin no/_/bdag ni rdo rje chen por mnyam/_/zhes bya ba ni/_
[\[204b.2\]]'phags pa nam mkha'i snying po ni/_/rdo rje chen po ste/_de dang bdag mnyam mo zhes nga rgyal bskyed la/_de'i 'og tu badzra rat+na sa mo\u0f85haM zhes zlos shing bcom ldan 'das nam mkha'i snying po dang bdag nyid lhan cig gcig tu gyur par snga ma bzhin du bsam par
[\[204b.3\]]bya'o/_/de yang sangs rgyas kun gyi dbang bskur ba/_/rdo rje rin chen bdag nyid ces/_/rang nyid rtag tu bsgoms na ni/_/rdo rje rin chen 'dra bar 'gyur/_/oM badzra rat+na sa mo\u0f85haM zhes gsungs pa yin no/_/gdon mi za bar 'jig rten 'gugs/_/zhes bya ba
[\[204b.4\]]la/_'jig rten ni 'phags pa nam mkha'i snying po ste/_de 'bar ba'i lta bas dgug par bya'o zhes bya ba'i don to/_/bdag ni rdo rje chos dang mnyam/_/zhes bya ba ni snga ma bzhin du thams cad byas la/_oM badzra d+ha r+m+ma sa mo\u0f85haM zhes zlos shing bsgom par bya'o/_/de yang
[\[204b.5\]]'jig rten thams cad 'jig_/ces bya ba ni 'dod chags la sogs pa gzung ba dang 'dzin pa'i rnam par rtog pa 'di ni 'dir 'jig rten yin te/_'jig rten de thams cad chos thams cad rang bzhin gyis dag pa'o zhes bsgoms shing bzlas pas 'jig par byed
[\[204b.6\]]do/_/bdag ni sna tshogs rdo rjer mnyam/_/zhes bya ba la/_sna tshogs rdo rje ni rdo rje las te de dang bdag mnyam mo zhes nga rgyal bskyed pa'i rjes la/_oM bi shwa badzra sa mo\u0f85haM zhes zlos shing snga ma bzhin du bsgom par bya'o/_/sgom pa 'dis de ci zhig byed ce na/_las rnams
[\[204b.7\]]thams cad nges 'grub bo/_/zhes bya ba gsungs te/_sangs rgyas kyi sprul pa dang /_sems can gyi don gyi mtshan nyid can gyi las ni las rnams thams cad de/_de sgrub cing rdzogs par byed do/_/rdo rje rgyal po la sogs pa nas/_rdo rje 'bebs pa'i bar gyi sgrub pa
[\[205a\]]
[\[205a.1\]]rnams ni/_rdo rje sems dpa'i sgrub pa dang 'dra bar shes par bya'o/_/gang dang gang las rab dad 'gyur/_/ji bzhin 'dod dang ci 'dod pas/_/bdag nyid rtag tu bsgoms na ni/_/sems dpa'i de nyid thob par 'gyur/_/zhes gsungs pa'i phyir ro/_/_
[\[205a.2\]]ji skad du bshad pa'i dngos grub rnams ni rdo rje dbyings su gsungs pa'i phyag rgya bzhi pa la sogs pa rang gi lha'i rnal 'byor ji lta ba bzhin du byas nas/_de'i rjes la chos kyi dkyil 'khor las gsungs pa'i phyag rgya chen po la sogs pa bzhi bcings te bsgrub par bya ba'am/_
[\[205a.3\]]chos kyi dkyil 'khor du sngon du bsnyen pa la sogs pa'i dus su lha mdun du spyan drang ba byas nas/_phyag rgya bzhis ji lta ba bzhin du rgyas gdab par bya ba yin pas/_de nas zhes bya ba la sogs pas phyag rgya bzhi po gsungs pa yin no/_/de bzhin gshegs pa thams cad kyi
[\[205a.4\]]ye shes ni chos kyi dkyil 'khor las gsungs pa'i rnam par snang mdzad la sogs pa nges pa'i tshul lo/_/de nyid ni rdo rje ste de rnams byin gyis brlab cing brtan par bya ba'i phyir ting nge 'dzin gyi phyag rgya ste/_chos kyi dkyil 'khor gyi phyag rgya de brlab par bya'o/_/rdo rje phra
[\[205a.5\]]mo'i tshul gyis ni/_/zhes bya ba ni/_rdo rje skyil mo krung bcas la lce rkan la sbyar bar byas nas/_lus drang por bzhag ste mgrin pa cung zad bkug la/_sna'i rtse mor blta ba 'di dang /_spro ba dang bsdu ba'i sbyor ba ni rdo rje phra mo'i tshul te/_rdo rje phra mo'i tshul des bsgom par
[\[205a.6\]]bya'o/_/gang du ci zhig bsgom par bya zhe na/_rdo rje'i dbus su zhes bya ba gsungs te/_seng ge'i gdan gyi steng na rdo rje rtse lnga pa'i dbus su sangs rgyas sku ste/_rnam par snang mdzad la sogs pa de bzhin gshegs pa'i sku ste/_phyag gnyis rdo rje bcing bar bcings/_/zhes bya ba ji
[\[205a.7\]]skad du gsungs par rdo rje la sogs pa'i snying ga'i mtshan mar bdag nyid bsgom par bya'o/_rdo rje sems dpa'i la sogs pa ni/_rdo rje sems dpa'i nas brtsams te rdo rje 'bebs pa'i bar te/_de rnams kyi ting nge 'dzin ni chos kyi dkyil 'khor las gsungs pa'i phyag rgya chen po
[\[205b\]]
[\[205b.1\]]rnams te/_de rnams kyi ye shes bslab bo/_/rdo rje phra mo'i tshul ni snga ma dang 'dra ste/_de la sbyong ba ni de bya'o/_/snying gar rdo rje la sogs zhes bya ba ni mang po'i tshogs so/_/de bsgom pa ni yang dang yang du mngon du bya'o/_/de gang zhig yin zhe na/_rdo rje sems dpa'i la sogs zhes
[\[205b.2\]]bya ba ste/_rdo rje 'bebs pa'i bar de dag bsgoms na'o/_/ci zhig mdzad ce na/_rang gi dngos grub sbyin par byed/_/ces bya ba gsungs te/_rang rang gi dngos grub sgrub pa po la stsol bar 'gyur ba'o/_/sangs rgyas rdo rje 'dzin la sogs/_/kun kyang snyoms par zhugs pa yis/_/_
[\[205b.3\]]ting nge 'dzin du bzhugs pa dang /_/phyag gnyis rdo rje bcing bar bcings/_/zhes bya ba dang /_rdo rje'i dbus su zhes bya ba ni thams cad las shes par bya'o/_/de ltar phyag rgya chen po'i mtshan nyid bsgom pa bstan nas/_da ni de nas zhes bya ba la dam tshig gi phyag rgya'i mtshan
[\[205b.4\]]nyid gsungs pa yin te/_de bzhin gshegs pa thams cad kyang yin la rigs kyang yin pas na/_de bzhin gshegs pa thams cad kyi rigs so/_/de'i ting nge 'dzin gyi dam tshig gi phyag rgya ni chos kyi dkyil 'khor ting nge 'dzin gyi dam tshig gi phyag rgya ste/_de'i
[\[205b.5\]]ye shes bslab par bya'o/_/ting nge 'dzin ni chos kyi dkyil 'khor ro/_/dam tshig mchog ni dam tshig gi phyag rgya'o/_/de rnams kyi bcing ba bshad ces bya ba ni bcing ba'i mtshan nyid so so'i chas phye ba rab tu bshad pa nas bshad pa'o/_/rdo rje bcing las legs
[\[205b.6\]]byung ba/_/zhes gsungs pas na rdo rje bsdams pa bcings la skyil mo krung la gnas pa'o/_/dkyil mo krung la ji ltar 'dug ce na/_gan rkyal du zhes bya ba gsungs te/_ting nge 'dzin gyi tshul gyis rdo rje bcing bar skyil mo krung gi steng du bkan te gzhag pa 'di ni rdo rje sems
[\[205b.7\]]dpa'i dam tshig gi phyag rgya'o/_/g.yas gcus zhes bya ba ni rdo rje bcing ba bcings la g.yas logs su gcus pa 'di ni rdo rje rgyal po'i'o/_/slar gcus ba zhes bya ba ni rdo rje bcing ba bcings la de nyid g.yon logs su gzhag pa 'di ni slar gcus pa ste chags pa'i'o/_/_
[\[206a\]]
[\[206a.1\]]snying gar gnas pa zhes bya ba ni rdo rje bcing ba'i phyag rgya nyid snying gar gzhag pa ni bzhi ste/_rdo rje legs pa'i'o/_/rdo rje sems dpa' la sogs pa gang yin pa de ni rdo rje sems sogs te legs pa'i bar gyi'o/_/de rnams kyi dkyil 'khor ni de nyid kyi phyag
[\[206a.2\]]rgya'o/_/dpral bar gzhag pa dang zhes bya ba la sogs pa la/_rdo rje bsdams pa'i phyag rgya de nyid dpral bar gzhag cing gnas pa ni rdo rje rin chen gyi'o/_/lhag par zhes bya ba ni rdo rje bsdams pa bcings la rgyab tu gzhag pa ni rdo rje gzi brjid kyi'o/_/rdo rje bsdams pa phrag pa
[\[206a.3\]]g.yon logs su gzhag pa ni rdo rje dpal gyi'o/_/rked par sbyar zhes bya ba ni rdo rje bsdams pa'i phyag rgya nyid bzhad pa'i tshul gyis khar bskor ba ni bzhad pa'i'o/_/khar bzhag ces bya ba rdo rje bsdams pa'i phyag rgya nyid khar gzhag pa ni rdo rje chos kyi'o/_/snying gar ral gri zhes pa
[\[206a.4\]]rdo rje bsdams pa'i phyag rgya nyid snying gar ral gri 'dzin pa'i tshul gyis gzhag pa ni rdo rje rnon po'i'o/_/rdo rje bsdams pa'i phyag rgya nyid snying gar brkyang la gzhag pa ni snying gar rgyas pa ste rdo rje rgyu'i'o/_/rdo rje bsdams pa'i phyag rgya nyid tshig 'byin pa'i tshul gyis kha nas 'dren pa ni kha nas dbyung
[\[206a.5\]]ba ste smra ba'i'o/_/rdo rje bsdams pa'i phyag rgya nyid spyi bor gzhag pa ni las kyi'o/_/rdo rje bsdams pa'i phyag rgya nyid thong ga ste nam tshong du gzhag pa bsrung ba'i'o/_/rdo rje bsdams pa'i phyag rgya snying ga'i phyogs su bzhag pas na khar gzhag pa'o/_/ji ltar zhe na mtheb gnas zhes bya ba gsungs te/_
[\[206a.6\]]mthe bong dang mdzub mo gnyis bkug pa dang bcas pas khar gzhag pa ni rdo rje gnod sbyin gyi'o/_/rdo rje bsdams pa'i phyag rgya nyid mdun du gzhag pa ni/_rdo rje khu tshur gyi dam tshig gi phyag rgyar 'gyur ro/_/rnam par snang mdzad la sogs pa nas rdo rje 'bebs pa'i bar gyi dam tshig gi phyag rgya dang
[\[206a.7\]]chos kyi phyag rgya ni rdo rje dbyings kyi dkyil 'khor chen po las gsungs pa nyid 'dir gzung bar bya'o/_/de nas zhes bya ba la sogs pa la chos zhes bya ba ni chos kyi dkyil 'khor gyi'o/_/las mchog ces bya ba ni las kyi phyag rgya'o/_/phra ma'i rdo rje can rnams ni rnam par snang mdzad la sogs pa'o/_/ye
[\[206b\]]
[\[206b.1\]]shes khu tshur dam tshig las zhes bya ba la/_ye shes ni chos kyi dkyil 'khor te/_de'i khu tshur yin pas na/_ye shes khu tshur te chos kyi dkyil 'khor gyi khu tshur ro/_/de'i dam tshig gi phyag rgya ni ye shes khu tshur dam tshig ste/_de la gnyis su byas nas g.yon pa'i rdo rje sor mo bzung la/_g.yas pa
[\[206b.2\]]bsgreng bar bya zhes bya ba la sogs pa la rnam par snang mdzad la sogs pa nas/_rdo rje 'bebs pa'i bar gyi las kyi phyag rgya bcing bar bya'o/_/chos kyi dkyil 'khor gyi 'grel pa'o/_/de ltar chos kyi phyag rgya gtso bor gyur pa'i chos kyi dkyil 'khor bstan nas/_da ni de nas zhes bya ba la sogs pas des
[\[206b.3\]]'dul ba'i skye bo rnams kyi phyir/_las kyi phyag rgya gtso bor gyur pa'i las kyi dkyil 'khor gsungs pa yin te/_de nas zhes bya ba'i sgra ni de ma thag pa ste/_dang po'i sbyor ba'i rjes thogs nyid la'o/_/de la dang po'i sbyor ba'i ting nge 'dzin bshad ma thag pa'i chos kyi dkyil 'khor las bstan pa yin par
[\[206b.4\]]shes par bya'o/_/yang zhes bya ba'i sgras ni chos kyi dkyil 'khor sprul pa la ltos na slar yang zhes bya ba'i tha tshig go/_/de bzhin gshegs pa thams cad kyi zhes bya ba la sogs pa la/_de bzhin gshegs pa thams cad kyi bla na med pa'i mchod pa ni mchod pa chen po dang /_dbang bskur ba'i mchod pa
[\[206b.5\]]dang /_chos kyi mchod pa dang /_las kyi mchod pa'i rang bzhin no/_/de'i cho ga rgyas pa ni rnam par rgyas pa ste/_re re zhing yang sna tshogs pa'i tshul nyid do/_/des khyab pa ni rnam pa sna tshogs pa'i tshul te/_de rnams kyis nam mkhar khyab pa'o/_/de nyid ni las so/_/de'i dam tshig ni rgyu'o/_/'di'i 'og
[\[206b.6\]]nas bshad pa'i dam tshig gi don rnams de bzhin no/_/de nas yang bcom ldan 'das rnam par snang mdzad kyi las kyi dkyil 'khor te/_de nyid ni rdo rje'o/_/byin gyis brlab pa ni ting nge 'dzin gang gis brten par byed pa ste/_de skad ces bya ba'i ting nge 'dzin de la snyoms par zhugs nas rang gi rig pa'i
[\[206b.7\]]mchog 'di smras pa ni bka' stsal pa ste/_rang gi las kyi dkyil 'khor brten par byed pa'i rnam par thugs rtse gcig tu mdzad nas rig pa gsungs so zhes bya ba'i tha tshig go/_/de bzhin gshegs pa thams cad kyang yin la/_rdo rje sems dpa' yang yin pas na/_de bzhin gshegs
[\[207a\]]
[\[207a.1\]]pa thams cad kyi rdo rje sems dpa' ste/_mi bskyod pa la sogs pa dang de'i rigs rnams so/_/de rnams kyi mchod pa bla na med pa ni mchod pa chen po'o/_/de'i cho ga rgyas pa ni rab tu dga' zhing bde ba la sogs pa'i dbye bas so/_/de'i khyab pas ni spros pas nam mkha' khyab
[\[207a.2\]]pa ste/_de nyid ni las so/_/de'i dam tshig ni mi bskyod pa'i rigs kyi las kyi dkyil 'khor ro/_/de nyid ni rdo rje ste/_de byin gyis brlab pa ni brtan par bya'o/_/de ting nge 'dzin gang gis byed pa de la de skad ces bya ste/_de la snyoms par zhugs nas rang gi rig pa mchog smras so/_/de bzhin gshegs
[\[207a.3\]]pa thams cad kyi rdo rje'i rin po che ni rin chen 'byung ldan la sogs pa de dang de'i rigs rnams so/_/de rnams kyi mchod pa bla na med pa ni dbang bskur ba'i mchod pa'o/_/de'i cho ga rgyas pa ni dbang mo chen mo la sogs pa'i dbye bas phye ba'i rnam par rgyas pa'o/_/des khyab pa zhes bya ba ni snga ma dang 'dra'o/_/de
[\[207a.4\]]bzhin gshegs pa thams cad kyi rdo rje chos ni 'od dpag tu med pa la sogs pa dang de'i rigs rnams so/_/de rnams kyi mchod pa bla na med pa ni chos kyi mchod pa'o/_/de'i cho ga rgyas pa ni ye shes chen mo'i glu la sogs pa'i dbye bas phye ba'i rnam par rgyas pa'o/_/de'i khyab par ni snga ma bzhin no/_/de bzhin
[\[207a.5\]]gshegs pa thams cad kyi rdo rje las ni don yod par grub pa la sogs pa dang de'i rigs rnams so/_/de rnams kyi mchod pa bla na med pa ni las kyi mchod pa'o/_/de'i cho ga rgyas pa ni sems ma chen mo la sogs pa'i dbye bas so/_/de'i khyab par ni des khyab pa'o/_/de nyid ni las yin pas na de bzhin gshegs
[\[207a.6\]]pa thams cad kyi rdo rje las kyi mchod pa bla na med pa'i cho ga rgyas pa'i khyab pa'i las so/_/de'i dam tshig ni don yod par grub pa'o/_/las kyi dkyil 'khor de nyid ni rdo rje'o/_/de byin gyis brlab pa ni sems brten par byed pa ste/_de ting nge 'dzin gang gis byed pa de la de skad ces bya ste/_de la snyoms
[\[207a.7\]]par 'jug pa ni mngon du mdzad nas/_rang gi rig pa'i mchog ces pa rang gi rigs byin gyis rlob par byed pa ste/_rang gi rig pa thams cad kyi nang nas dam pa yin pas rang gi rig pa'i mchog ste/_de thugs la gnas pa 'di smras pa ni bka' stsal pa ste/_rang gi rigs kyi las dkyil 'khor brten
[\[207b\]]
[\[207b.1\]]par byed pa'i rnam par thugs rtse gcig tu mdzad nas rig pa'i mchog gsungs so zhes bya ba'i don to/_/bcom ldan 'das ting nge 'dzin de la snyoms par zhugs so zhes bya bar sbyar ro/_/de nas zhes bya ba'i sgra ni 'das ma thag pa ston par byed pa ste/_rig pa rnams kyis dkyil 'khor byin gyis brlabs pa'i rjes
[\[207b.2\]]thogs nyid la zhes bya ba'i don to/_/de bzhin gshegs pa thams cad ni rnam par snang mdzad la sogs pa ste/_de rnams kyi mchod pa ni mchod pa chen po la sogs pa'i tshul lo/_/de'i cho ga rgyas pa ni rab tu dga' zhing bde ba ma dang /_dbang mo chen mo la sogs pa'i dbye bas phye ba'i rnam par rgyas pa'o/_/des
[\[207b.3\]]chos kyi dbyings thams cad du khyab pa ni stong pa thams cad spros pa'o/_/khyab pa nyid las yin pas chos kyi dbyings thams cad du khyab pa'i las so/_/de'i dam tshig ni rgyu gang yin pa'i ting nge 'dzin rdo rje ltar mi phyed pas na/_dam tshig rdo rje zhes bya ba'i ting nge 'dzin te ting nge 'dzin la snyoms par zhugs pa ni
[\[207b.4\]]las kyi dkyil 'khor gyi tshul du rnam par sprul pa'i rnam par thugs rtse gcig tu mdzad do zhes bya ba'i tha tshig go/_/snyoms par zhugs ma thag tu zhes bya ba ni snyoms par zhugs pa'i rjes thogs nyid la'o/_/de bzhin gshegs pa thams cad kyi thugs las zhes bya ba ni rnam par snang mdzad la sogs pa de bzhin
[\[207b.5\]]gshegs pa lnga'i thugs la'o/_/bcom ldan 'das phyag na rdo rje nyid ni sems dpa'i rdo rje'i gzugs can no/_/rnam pa sna tshogs pa'i mchod pa thams cad kyi bkod pa'i cho ga rgyas pa ni rab 'byam gyi sprin gyi rgya mtsho'i lha mo rnams su gyur te byung nas/_sangs rgyas kyi rdzu 'phrul dang /_cho 'phrul thams cad
[\[207b.6\]]bstan nas bzhugs so zhes bya bar sbyar ro/_/mchod pa'i sprin gyi rgya mtsho'i lha mo de rnams kyang khyab par ji lta bu zhig ce na/_chos kyi dbyings thams cad du khyab pa zhes bya ba gsungs te/_chos kyi dbyings thams cad ni stong pa nyid do/_/der khyab pa ni spros pa khyab par gyur pa'o/_/de bzhin du/_nam mkha'i dbyings
[\[207b.7\]]kun du rgyas pa/_/zhes bya ba ni/_'di nam mkha'i dbyings thams cad du kun nas rgyas shing khyab pas nam mkha'i dbyings kun du rgyas pa zhes bya ste/_'di ni 'jig rten du grags pas bshad pa yin no/_/de lta bu su zhig yin zhe na/_rnam pa sna tshogs pa'i mchod pa thams cad ces bya ba gsungs te/_rab tu dga'
[\[208a\]]
[\[208a.1\]]zhing bde ba ma la sogs pa'i rang bzhin no/_/de rnams kyi bkod pa ni tshogs rnams so/_/de rnams kyi cho ga rgyas pa ni rnam par rgyas pa'o/_/de'i rab 'byam ni rgyun no/_/de'i sprin ni de rnams kyi phung po'o/_/de'i rgya mtsho ni de rnams kyi yang tshogs te/_de lta bu'i tshad kyi lha mo rnams su gyur te byung ba ni
[\[208a.2\]]mthon po'o/_/byung nas ci zhig mdzad ce na/_'jig rten gyi khams thams cad kyi rab 'byam gyi sprin gyi rgya mtsho rnams su zhes bya ba gsungs te/_'jig rten gyi khams ni stong gsum la sogs pa'o/_/de rnams kyi rab 'byam gyi sprin gyi rgya mtsho de dag ni de bzhin gshegs pa de dag thams cad kyi dkyil 'khor gang
[\[208a.3\]]dag bzhugs pa'i de bzhin gshegs pa thams cad kyi dkyil 'khor gyi dkyil 'khor du de thams cad bstan nas bzhugs so/_/ci zhig bstan zhe na/_de bzhin gshegs pa thams cad kyi zhes bya ba la sogs pa gsungs te/_de bzhin gshegs pa thams cad kyi bla na med pa'i byang chub kyi sems chen po
[\[208a.4\]]bskyed pa ni bla na med pa yang dag par rdzogs pa'i byang chub tu sems bskyed pa'o/_/de bzhin gshegs pa thams cad kyi rigs mnyes par bya ba ni bsgom pa'o/_/kun du bzang po'i spyod pa ni gzugs thams cad yang dag par ston pas sems can gyi don mdzad pa'o/_/de bsgrub pa ni rdzogs pa'o/_/bsod
[\[208a.5\]]nams dang ye shes kyi tshogs yongs su rdzogs nas 'og min gyi gnas dang mi'i yul du byang chub kyi snying por bzhud pa'i phyir snying po ste gces par gyur pa'i gnas der nye bar 'gro ba ni byang chub kyi snying por nye bar 'gro ba'o/_/bdud bzhi po ni bdud thams cad de/_de rnams 'dul ba ni tshar gcad cing gzhan gyis mi thub
[\[208a.6\]]pa'o/_/de bzhin gshegs pa thams cad kyi mnyam pa nyid ni bla na med pa yang dag par rdzogs pa'i byang chub pa'o/_/de'i mngon par rdzogs par byang chub pa ni mngon par thugs su chud pa'o/_/de bzhin gshegs pa thams cad kyi dkyil 'khor chen po ni rdo rje dbyings la sogs pa de bzhin gshegs pa thams cad
[\[208a.7\]]kyi rigs kyi dkyil 'khor rnams te de rnams bskyed pa'o/_/khams gsum thams cad las rnam par rgyal bar byas pa ni dbang phyug chen po la sogs pa khams gsum pa'i 'khor lo ma lus pa bran gyi bar du mdzad cing rnam par rgyal pa'o/_/dam pa'i chos kyi 'khor lo bskor ba ni 'gro ba 'dul ba'i dum bu
[\[208b\]]
[\[208b.1\]]las gsungs pa'i dkyil 'khor gyi dam pa chos kyi 'khor lo la rab tu 'jug pa'o/_/sems can gyi khams ma lus shing lus pa med pa rnams kyi don bya ba ni don thams cad grub pa'i rigs su sprul nas bsam pa thams cad rdzogs par bya ba'o/_/de nyid la sogs pa sangs rgyas kyi sprul pa dang /_rdzu 'phrul dang
[\[208b.2\]]cho 'phrul thams cad gang yin pa de ston cing bcom ldan 'das phyag na rdo rje bzhugs so/_/bcom ldan 'das phyag na rdo rje de ltar bzhugs nas mchod pa'i sprin gyi rgya mtsho'i lha mo rab tu dga' zhing bde ba ma la sogs pa de dag kyang ched du brjod pa 'di ched du brjod do zhes bya bar sbyar ro/_/khyab par
[\[208b.3\]]ji lta bu zhe na rang gi phyag rgya lag pa gnyis kyis 'dzin cing zhes bya ba smos te/_rdo rje la sogs pa rang gi phyag rgya lag pa gnyis kyis bsnams pa ni rang gi phyag rgya lag pa gnyis kyis 'dzin pa'o/_/de bzhin gshegs pa thams cad ni rnam par snang mdzad la sogs pa nas rdo rje 'bebs pa'i bar ro/_/_
[\[208b.4\]]cho ga bzhin du zhes bya ba ni phyag rgya dang /_sngags dang /_gar gyi mchod pa rnams dang /_phyi'i me tog dang /_gzhal yas khang la sogs pas yang dag par mchod pa'o/_/rdo rje dbyings kyi dkyil 'khor chen po'i tshul du zhes bya ba ni de'i dbyibs kyis rdo rje sems dpa' la sogs pa'i cha
[\[208b.5\]]lugs 'dzin pa'i lha mo rnams zla ba'i dkyil 'khor la gnas nas ched du brjod pa 'di ched du brjod do/_/e ma'o zhes bya ba ni ngo mtshar che'o/_/sangs rgyas rnams kyi mchod pa yang yin pas na sangs rgyas mchod pa ste/_mchod pa chen po la sogs pa'i tshul lo/_/bdag ces bya ba ni bdag nyid yin par ston to/_/_
[\[208b.6\]]mchod pa kun ni zhes bya ba ni mchod pa chen po la sogs pa'i rang bzhin te de dag byed pa yin no/_/gal te khyed de lta bu'i sangs rgyas bcom ldan 'das kyi mchod pa yin pa la/_ngo mtshar ci zhig yod ce na/_gang phyir sangs rgyas nyid ched du/_/sangs rgyas kun gyis grub par mdzad/_/ces bya ba gsungs te/_
[\[208b.7\]]sangs rgyas kyi ngo bo nyid ni sangs rgyas nyid do/_/des che ba nyid du gyur pas na chen po ste/_nam mkha'i khams thams cad du rtag tu bzhugs pa'i sku dang gsung dang /_thugs rdo rje nyid do/_/de lta bu'i chen por gyur pa nyid bdag gis tha mi dad par gyur pa nyid kyis mchod nas/_sangs rgyas thams cad grub par mdzad
[\[209a\]]
[\[209a.1\]]cing rnal 'byor pas gdul bya'i sems can rnams la stsol bar mdzad do/_/'di skad ston pa yin te/_de bzhin gshegs pa thams cad gang yin pa ni bdag yin la bdag ni de bzhin gshegs pa thams cad yin na gdul bya'i rnal 'byor pa rnams kyis tha dad par mthong ba 'di ni ngo mtshar che'o/_/de
[\[209a.2\]]nas zhes bya ba'i sgra ni 'das ma thag pa ste/_lha mo rnams su sprul pa'i rjes thogs nyid la zhes bya ba'i tha tshig go/_/de bzhin gshegs pa thams cad kyi mchod pa ni/_mchod pa chen po la sogs pa'i mchod pa rnams so/_/de nyid la sogs pa ni kun du bzang po'i spyod pa la sogs pa las kyi cho ga rgyas pa gang yin pa de la
[\[209a.3\]]de skad ces bya'o/_/lha mo rnams su sprul pa'i de bzhin gshegs pa thams cad kyi mchod pa la sogs pa las kyi cho ga rgyas pa gang yin pa de ni mchod pa'i las kyi cho ga rgyas pa'o/_/rdo rje rnams kyi bya ba yin pas na rdo rje'i bya ba ste/_mchod pa chen po la sogs pa rdzogs par byed pa'i las so/_/des nye bar mtshon pas
[\[209a.4\]]na rdo rje zhes bya ba'i las kyi dkyil 'khor te las gtso bor gyur pa'i dkyil 'khor ni las kyi dkyil 'khor ro/_/de bshad pa ni bka' stsal pa ste/_dkyil 'khor gyi lha mo rnams skyed par byed par rig pa rnams gsungs so zhes bya ba'i tha tshig go/_/de ni de bzhin gshegs pa thams cad kyi zhes bya ba la sogs pa'i lha mo
[\[209a.5\]]de rnams gsungs pa yin te shin tu dga' bas na rab tu dga' zhing ste/_sems can yongs su smin pa dang /_chos kyi dbyings zag pa med pa'i bde ba dang /_yid bde ba'i ngo bo bcom ldan 'das rdo rje sems dpa'o/_/de yang /_kun mchog dngos grub chen po ste/_/dbang phyug chen po dbang phyug che/_/rdo rje chen
[\[209a.6\]]po 'dzin rgyal po/_/rab dga' mchog tu mi 'gyur ba/_/zhes gsungs pa yin no/_/de bzhin gshegs pa thams cad kyang yin la rab tu dga' ba yang yin pas/_de bzhin gshegs pa thams cad kyi rab tu dga' zhing ngo /_/de nyid kyi rang bzhin can gyi bde ba gang yin pa de ni de bzhin gshegs pa thams cad kyis
[\[209a.7\]]rab tu dga' zhing bde ma ste/_rdo rje sems dpa'i rang bzhin no/_/de bzhin gshegs pa thams cad sdud par byed pa ni spyan 'dren pa ste/_de gang gis mdzad pa de ni de bzhin gshegs pa thams cad spyan 'dren ma ste/_rdo rje rgyal po'i rang bzhin no/_/de bzhin gshegs pa thams cad rjes su mnyes par byed cing
[\[209b\]]
[\[209b.1\]]sgom par byed pa gang yin pa de ni de bzhin gshegs pa thams cad mnyes par byed pa ste/_rdo rje chags pa'i rang bzhin no/_/de bzhin gshegs pa thams cad yang dag par dgyes par byang chub kyi spyod pa'i tshul gang zhig byed pa de ni/_de bzhin gshegs pa thams cad dgyes par byed pa mo ste legs pa'i rang
[\[209b.2\]]bzhin no/_/de bzhin gshegs pa thams cad kyi mchod pa chen po zhes bya ba ni/_'di rnams de bzhin gshegs pa thams cad kyi byang chub kyi sems kyi tshul gyis de bzhin gshegs pa thams cad mnyes par byed pa yin pas de skad ces bya'o/_/dbang mo yang yin la chen mo yang yin pas na dbang mo chen mo ste/_
[\[209b.3\]]bcom ldan 'das nam mkha'i snying po ste/_de'i tshul gyi lha mo ni dbang mo chen mo zhes bya'o/_/snang ba chen mo zhes bya ba ni nam mkha' khyab pa'i snang ba mnga' ba rdo rje nyi ma'i mtshan ma'i phyag rgya mnga' bas na snang ba chen mo ste/_rdo rje nyi ma de'i tshul 'dzin pa'i lha mo'o/_/rin po che chen po'i char 'bebs pa ni rdo rje
[\[209b.4\]]dpal te/_de'i gzugs 'dzin pa'i rig pa'i lha mo'o/_/rab tu dga' zhing mgu ma ni dga' ba chen po nyid kyis mgu zhing yid bde ba mnga' bar rab tu dga' zhing mgu ba chen po ste/_rdo rje bzhad pa'i gzugs 'dzin gyi rig pa'i lha mo chen mo'o/_/de bzhin gshegs pa thams cad kyi dbang bskur ba'i mchod
[\[209b.5\]]ba zhes bya ba ni/_de bzhin gshegs pa thams cad kyi dbang bskur ba'i mchod pa'i rang bzhin no/_/ye shes chen mo'i glu zhes bya ba ni/_chos thams cad rang bzhin gyis rnam par dag pa'o zhes bya ba'i chos la nges pa'o/_/rdo rje chos de'i gzugs 'dzin pa'i glu rab tu len pa'i lha mo gang yin pa de ni ye shes
[\[209b.6\]]chen po'i glu'o/_/dbyangs chen po ni 'jam pa'i dbyangs so/_/de'i rjes su 'gro ba gang yin pa de ni dbyangs chen mo'i rjes su 'brang ma'o/_/dkyil 'khor thams cad du 'jug pa ni lha mo 'di yod na dkyil 'khor thams cad du 'jug par 'gyur bas dkyil 'khor thams cad du 'jug pa ma ste/_rdo rje gzugs
[\[209b.7\]]can gyi rig pa gang yin pa de'o/_/sngags kyi spyod pa ni rdo rje smra ba ste/_de'i gzugs can gyi rig pa gang yin pa ni sngags kyi spyod pa ma'o/_/de bzhin gshegs pa thams cad kyi chos kyi mchod pa ni shes rab kyi pha rol tu phyin pa'i chos kyi rang bzhin gyi mchod pa'o/_/sems ma can ni zhes bya ba la sogs pa'i
[\[210a\]]
[\[210a.1\]]rdo rje las so/_/de'i gzugs gang la mnga' ba de ni sems ma can no/_/byang chub kyi yan lag chen po ni byang chub kyi yan lag bdun te/_de gang la mnga' ba de ni byang chub chen po'i yan lag can te/_rdo rje bsrung ba'i gzugs can no/_/mig ldan zhes bya ba ni gang la spyan mnga' ba gang yin
[\[210a.2\]]pa de ni mig ldan ma ste/_rdo rje gnod sbyin gyi gzugs can no/_/dri ldan ma ni tshul khrims dang ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i dri gang la mnga' ba de ni dri ldan ma ste/_rdo rje khu tshur gyi gzugs can no/_/de bzhin gshegs pa thams cad
[\[210a.3\]]kyi las kyi mchod pa'o zhes bya ba ni/_de bzhin gshegs pa thams cad kyi brtson 'grus las kyi rang bzhin gyi mchod pa'o/_/rdo rje sems ma la sogs pa sgeg mo la sogs pa nas rdo rje 'bebs pa'i bar gyi rig pa ni gzungs kyi dkyil 'khor las gsungs pa yin par shes par bya'o/_/rnam par
[\[210a.4\]]snang mdzad nas brtsams te/_rdo rje 'bebs pa'i bar du rang rang gi rig pa 'di rnams kyis sprul pa'i rjes thogs nyid la rang rang gi gnas su bkod pa ni las kyi dkyil 'khor rgyal po mchog ces bya ba'i ting nge 'dzin gnyis pa yin te/_'dir de nas bcom ldan 'das zhes bya ba nas brtsams te/_de bzhin
[\[210a.5\]]gshegs pa thams cad kyi las kyi mchod pa'o zhes bya ba'i gzhung gis ting nge 'dzin gnyis pa gsungs pa yin no/_/de nas bsdu ba dang byin gyis brlab pa nas brtsams te las kyi rgyal po mchog ces bya ba'i ting nge 'dzin gsum pa ni snga ma bzhin du blta bar bya'o/_las kyi dkyil 'khor las gsungs
[\[210a.6\]]pa'i sgrub pa rnams ni las kyi dkyil 'khor du dam tshig dang dbang bskur ba thob par bya'o zhes brtan par bya ba'i phyir/_de nas zhes bya ba las gsungs pa'i slob dpon gyi las kyi cho ga dang /_slob ma gzhug pa la sogs pa'i cho ga rgyas pa gsungs pa yin no/_/de nas zhes bya ba'i sgra ni de ma thag pa
[\[210a.7\]]ste/_sngon du bsnyen pa'i rjes thogs la zhes bya ba'i tha tshig go/_/de yang rdo rje dbyings kyi dkyil 'khor chen po las gsungs pa'i cho gas dpal rdo rje sems dpa'i rnal 'byor gyis rnal 'byor chen po sngar bshad pa nyid byas pa'i rjes la/_sna tshogs rdo rje dang /_sna tshogs dril bu thogs la phyag rgya
[\[210b\]]
[\[210b.1\]]bzhi'i dkyil 'khor las gsungs pa'i tshogs rang gi snying gar las kyi dkyil 'khor sprul la/_rig pa thams cad re re zhing bzlas brjod khri bya ba ni 'dir sngon du bsten pa yin no/_/rdo rje rnams kyi bya ba ni rdo rje'i bya ba ste/_byang chub kyi sems bskyed pa la sogs pas sems can gyi don bya ba de'i phyir las
[\[210b.2\]]kyi dkyil 'khor bshad do/_/de'i las ci zhig yin zhe na/_de bzhin gshegs pa ma lus shing lus pa med pa thams cad la mchod pa byed ces bya ba gsungs te/_las de rdzogs par byed pa'o/_/de nas zhes bya ba la sogs pa la/_gang gi phyir las kyi dkyil 'khor las gsungs pa'i cho ga
[\[210b.3\]]nyid kyis dam tshig dang dbang bskur ba thob pas las kyi dkyil 'khor las gsungs pa'i dngos grub rnams bsgrub par bya'o/_/gzhan dag gis ni ma yin te/_rgyu des na rab tu bshad par bya ba las kyi dkyil 'khor dam pa ste zhes bya ba'o/_/rdo rje dbyings dang 'dra ba na zhes bya ba ni sprul pa'i
[\[210b.4\]]las kyi dkyil 'khor dang 'dra bar bya'o/_/ming ji skad ces bya zhe na/_rdo rje'i bya ba zhes kyang grags/_/zhes bya ba gsungs te/_grags zhes bya ba ni bshad pa'o/_/dkyil 'khor chen po'i tshul du ni/_/sangs rgyas sku rnams gzhag par bya/_/zhes bya ba ni rdo rje dbyings kyi dkyil 'khor chen po bris
[\[210b.5\]]la 'dir gsungs pa'i rigs rnams kyis de bzhin gshegs pa lnga po snga ma bzhin du dkyil 'khor chen po las gsungs pa'i phyag rgya chen po nyid du bri bar bya'o zhes bya ba'i tha tshig go/_/rdo rje sems dpa'i sogs tshul du/_/lha mo phyag rgya bcas pa bri/_/zhes bya ba ni rdo rje dbyings kyi dkyil 'khor chen
[\[210b.6\]]po las gsungs pa'i rdo rje sems dpa' la sogs pa'i ting nge 'dzin dang /_rdo rje dril bu la sogs pa'i phyag rgya rnams kyis rab tu dga' zhing bde ba nas brtsams te/_rdo rje 'bebs pa'i bar gyi lha mo de rnams phyag rgya dang bcas pa bri bar bya'o/_/'di skad ston pa yin te/_'dir rab tu dga' zhing
[\[210b.7\]]bde ba ma la sogs pa ni rdo rje sems dpa' la sogs pa'i tshul dang /_dbyibs dang /_phyag mtshan bsnams pa bri bar bya'o zhes bya ba'i tha tshig go/_/de nas zhes bya ba ni rdo rje dbyings kyi dkyil 'khor chen por 'jug pa'i tshul gyi las kyi dkyil 'khor las gsungs pa'i sems ma rdo rje ma
[\[211a\]]
[\[211a.1\]]bcings la/_slob dpon ji lta ba bzhin du 'jug par bya'o/_/de nas cho ga thams cad rjes su spyad la/_sna tshogs rdo rje dang /_sna tshogs dril bu thogs te bsdu bar byas nas/_slob ma gzhug pa'i gnang ba nod pa'i rjes thogs nyid la zhes bya ba ni/_de nas zhes bya ba'i sgra'i don yin
[\[211a.2\]]no/_/gzhug pa la sogs pa'i cho ga rgyas pa bshad ces bya ba ni/_gzhug pa la sogs pa'i cho ga rgyas pa gang yin pa de ni gzhug pa la sogs pa'i cho ga rgyas pa ste/_sogs pa'i sgra ni mna'i snying po dang /_dbab pa dang /_dbab pa nye bar bsdu ba la sogs pa bsdu'o/_/gzhug pa la sogs pa'i
[\[211a.3\]]cho ga de yang rdo rje dbyings kyi dkyil 'khor chen por gsungs te 'dir khyad par ni 'di yin te/_las kyi dkyil 'khor las gsungs pa'i sems ma rdo rje ma bcing bar bya'o/_/de la dang por zhes bya ba ni mna' la sogs pa'i sngon du zhes bya ba'i tha tshig go/_/rdo rje dbyings kyi dkyil 'khor du 'jug pa'i
[\[211a.4\]]tshul gyis zhes bya ba ni rdo rje dbyings kyi dkyil 'khor du 'jug pa'i tshul gyis bcug nas kyang 'di skad ces brjod par bya'o/_/ci zhig brjod ce na/_'di ni zhes bya ba la sogs pa smos te/_de bzhin gshegs pa thams cad kyi mchod pa ni chen po la sogs pa'i mchod pa byed pa'o/_/dam tshig ni rgyu'o/_/gang
[\[211a.5\]]zhig yin zhe na/_mchod pa bcu drug po 'di rnams zhes bya ba la las kyi dkyil 'khor gyi de bzhin gshegs pa thams cad kyi mchod pa 'di rnams ni dam tshig yin pas na de'i phyir der zhugs nas/_khyed kyis nyin re zhing zhes bya ba nyi ma re rer thun bzhi rab tu dga' zhing bde ma la sogs pa mchod pa bcu
[\[211a.6\]]drug po 'di rnams ci nus su bya zhing sems kyis bsgom mo/_/ci nus su gyis shig ces bya ba ni rnam pa thams cad du bsgom par mi nus na yang zhes ston pa yin no/_/thams cad kyi mtshan ma zhes bya ba ni sna tshogs kyi mtshan ma yin pas na thams cad kyi mtshan ma ste/_rdo rje las kyi mtshan ma zhes bya ba'i tha
[\[211a.7\]]tshig go/_/de sbyin no/_/'dis ni 'di skad ston pa yin te/_sangs rgyas thams cad kyi sku rin po che'i dbu rgyan dang cod pan gyi dbang bskur la/_snga ma bzhin du rdo rje dpal gyi dam tshig gi phyag rgyas kyang sna tshogs rdo rje phreng ba'i dbang bskur ba byin la sna tshogs rdo rje lag par sbyin par bya'o/_/de ltar
[\[211b\]]
[\[211b.1\]]slob dpon gyi las kyi cho ga dang /_slob ma gzhug pa la sogs pa'i cho ga rgyas par bstan nas/_da ni dam tshig dang dbang bskur ba thob pa rnams la slob dpon gyis dngos grub kyi ye shes bslab par bya'o zhes bstan par bya ba'i phyir/_de nas zhes bya ba la sogs pa gsungs te/_de nas zhes bya ba ni de ltar
[\[211b.2\]]gzhug pa la sogs pa'i cho ga rgyas pa'i rjes thogs bya ba'i don to/_/byang chub kyang yin la chen po yang yin pas na byang chub chen po ste/_bla na med pa yang dag par rdzogs pa'i byang chub po/_/de nyid ni sems te/_de la dmigs pa'i smon pa dang 'jug pa'i sems so/_/de bsgrub pa ni byang chub chen po'i sems
[\[211b.3\]]sgrub pa ste/_rnal 'byor pas kyang de mngon sum du byed pa'o/_/de'i don gyi mchod pa'i phyag rgya dang /_de'i don gyi ye shes bstan zhing bslab par bya'o/_/byang chub sems ni brtan bskyed pas/_/zhes bya ba ni byang chub ste rnam par snang mdzad la sogs pa'i ngo bor sems dpa' ni byang chub kyi sems te/_de la
[\[211b.4\]]dmigs pa'i sems zhes bya ba'i don to/_/de brtan par bskyed pa ni dang por bdag ni rnam par snang mdzad do zhes pa'am/_bdag ni don yod par grub pa nyid do zhes bya bas mchog tu dad pas nga rgyal bskyed pa yin te/_de bas na bdag ni sangs rgyas yin bsam zhing zhes bya ba dang /_bdag ni rnam par snang
[\[211b.5\]]mdzad do zhes bya ba'am/_bdag ni don yod par grub pa nyid do zhes bya ba'i bar du bsam zhing bsgoms la dga' bas zhes pa sgeg mos so/_/'di skad ston pa yin te/_bdag la byin gyis brlab pa la sogs pas de bzhin gshegs par bdag nyid ji lta ba bzhin du bskyed la/_de'i phyag rgya chen po
[\[211b.6\]]bcings te/_rang gi snying ga nas byang chub kyi sems kyi dga' ba sgeg mo'i gzugs su bton la/_gzugs brnyan dang 'dra ba des bdag nyid gzugs brnyan dang 'dra bar bsam zhing yang dag par sbyor bas zag pa med pa'i bde ba bskyed par bya'o/_/de lta bu'i tshul dang ldan pa'i dga' ba'i mchod
[\[211b.7\]]pas bdag nyid mchod par byed na bdag nyid kyis thob cing rnyed par 'gyur ro/_/ci zhig thob par 'gyur zhe na/_sangs rgyas kyi ni bde ba'ang thob/_/ces bya ba gsungs te/_sangs rgyas kyi bde ba ni byang chub pa'i bde ba ste de yang thob par 'gyur ro/_/yang zhes bya ba'i sgra ni 'jig rten pa'i bde ba rnams lta
[\[212a\]]
[\[212a.1\]]smos kyang ci dgos zhes ston to/_/de yang rdo rje rig mar yang dag sbyor/_/dga' ba'i rdo rje sems dpa' yis/_/dga' ba'i 'dod chags bskyed nas ni/_/dga' ba'i mchog la 'jug par bya/_/bdag nyid sangs rgyas yin bsam la/_/bsgoms nas rab tu mchod byed cing /_/dga' ba chen po bde don
[\[212a.2\]]du/_/rig pa'i lha mor rab sbyor bas/_/bdag nyid sangs rgyas nyid du 'gyur/_/zhes gsungs pa yin no/_/byang chub sems ni brtan bskyed pas/_/zhes bya ba la sogs pa ni snga ma dang 'dra'o/_/phreng ba la sogs rab mchod pas/_/zhes bya ba la de la phreng ba ni rdo rje rin po che'i phreng ba'o/_/sogs pa'i sgras ni gdu bu dang /_rna
[\[212a.3\]]rgyan dang dbu rgyan la sogs pa bsdu ste/_phreng ba la sogs pa'i mchod pa khyad par can de rnams kyis yang dag par mchod na bdag nyid de bzhin gshegs pa rnams kyis sangs rgyas kyi skur dbang bskur bar 'gyur ro/_/'di skad ston pa yin te/_dga' ba'i gnas skabs de nyid du dpral ba'i phyogs su lha mo rin
[\[212a.4\]]chen phreng ma sprul la des bdag nyid mchod par bya'o zhes bya ba'i tha tshig go/_/de yang /_mi 'jigs pa dang stobs sogs kyis/_/bdag nyid rang la dbang bskur na/_/sangs rgyas su ni dbang bskur 'gyur/_/zhes gsungs pa yin no/_/byang chub sems ni brtan pa bskyed la/_/zhes bya ba la sogs pa snga ma dang 'dra'o/_/_
[\[212a.5\]]snyan pa'i glu ni glu'i bde ba so sor rang gi rig pa'i rnam pas chos la dmigs pa'i bzod pas mngon du byed pa las skyes pa gang yin pa de ni snyan pa'i glu'o/_/snyan pa'i glu bde ba de yang rnam pa du ma'i tshul gyis bskyed par bya ba yin pas glu'i rab tu mchod pas so/_/'di skad ston pa yin te/_rang gi lkog ma'i phyogs su
[\[212a.6\]]rdo rje glu ma'i pi wang brdung ba la sogs pa sprul la/_dga' ba de nyid kyi dus su bdag nyid tshad med pa'i gzugs kyis bskur bar bsam zhing chos la dmigs pa'i bzod pa mngon sum du byed pas chos bdag med pa'i 'dod chags kyis dga' zhing rol par bya'o/_/byang chub sems ni brtan bskyed pas/_/zhes bya ba
[\[212a.7\]]la sogs pa ni snga ma dang 'dra'o/_/'dir yang don ni 'di yin te/_rang gi spyi bo'i phyogs su lha mo gar ma sprul la/_dga' ba'i dus nyid kyi tshe byang chub chen por spro ba bskyed pa rnam par 'phel bar bya zhing /_gar gyi phyag rgya bcings la des bdag nyid mchod par bsam par bya'o/_/de ltar byas pas rnal 'byor pa de
[\[212b\]]
[\[212b.1\]]sangs rgyas thams cad kyis kyang mchod par 'gyur ro/_/de ltar byang chub kyi sems kyi mchod pa'i bsgrub pa bstan nas/_da ni de nas sangs rgyas thams cad mchod pa'i phyag rgya'i ye shes bslab par bya'o zhes bya ba la sogs pas tshogs kyi mchod pa gsungs pa yin te/_sangs rgyas thams cad la rnam pa bzhi'i phyag
[\[212b.2\]]la sogs pa'i mchod pa ni phyag rgya ste/_de'i ye shes bslab par bya'o/_/lus dang zhes bya ba la sogs pa la/_lus dang ngag dang sems ni lus dang ngag sems so/_/de nyid ni mi phyed pas na rdo rje'o/_/de rnams kyi mchog gi tshul gyis phyag 'tshal ba'o/_/'di skad ston pa yin te/_bdag nyid kyis dngos po
[\[212b.3\]]'jig rten gyi khams thams cad kyi rdul phra rab dang mnyam pa'i byang chub sems dpa' chen po las sna tshogs pa'i gzugs kyis 'jig rten gyi khams rdul phra rab dang mnyam pa'i de bzhin gshegs pa rnams la phyag 'tshal ba dang /_de bzhin du mchod pa'i tshogs thams cad kyis mchod na sems can thams
[\[212b.4\]]cad kyi phyag bya bar 'os pa dang /_mchod par 'os par 'gyur ro/_/sangs rgyas thams cad bsod nams che/_/zhes bya ba ni/_sangs rgyas thams cad kyi bsod nams kyang yin la/_chen po yang yin pas sangs rgyas thams cad bsod nams che zhes bya'o/_/de rnams kyang ji lta bu yin zhe na/_sku gsung thugs ni
[\[212b.5\]]rdo rje skyes/_/zhes bya ba ste sku dang gsung dang /_thugs rdo rje las byung ba de la rjes su yi rang ba de nyid ni mchod pa yin zhing de nyid kyis rang gi ngo bo gang yin pa de ni rjes su yi rang ba'i mchod pa'i bdag go/_/de lta bus ni myur du sangs rgyas thob par 'gyur zhes bya ba yin no/_/bdag dbul ba zhes bya ba ni/_phyogs
[\[212b.6\]]bcur byang chub sems dpa'i kun du bzang po'i gzugs kyis de bzhin gshegs pa thams cad kyi zhabs kyi drung du phyin to/_/de bzhin gshegs pa thams cad bsnyen bkur ba'i gzugs su bdag nyid dbul bar bya'o/_/de bas na/_lus dang ngag sems rdo rje yis/_/lha rdzas kyi ni zhes bya ba gsungs pa yin
[\[212b.7\]]no/_/'di skad ston pa yin te/_bdag nyid de bzhin gshegs pa thams cad kyi bsnyen bkur ba byang chub sems dpa'i chen po kun du bzang po'i gzugs su bsams la/_'jig rten dang 'jig rten las 'das pa'i mchod pa kun gyis sangs rgyas rnams te de bzhin gshegs pa thams cad mchod
[\[213a\]]
[\[213a.1\]]par bya'o zhes sems kyis bsams te/_mchod na de bzhin gshegs pa thams cad kyis kyang mchod par 'gyur ro/_/dge ba'i tshogs rnams thams cad ni/_/zhes bya ba ni 'jig rten dang 'jig rten las 'das pa rnams so/_/ji lta bu zhe na/_lus dang ngag
[\[213a.2\]]sems rdo rje yi/_/yongs su bsngo ba'i mchod pa yis/_/zhes bya ba yin te/_'dis ni sgrub pa'i mchod par 'gyur ba yin te yongs su bsngo ba'i mchod pa de rnams kyis cir 'gyur zhe na/_sangs rgyas kun dang mnyam par 'gyur/_/zhes gsungs pa yin no/_/de ltar tshogs kyi mchod pa
[\[213a.3\]]gsungs nas/_de nas zhes bya ba la sogs pas chos kyi mchod pa gsungs pa yin te/_chos kyi mchod pa'i phyag rgya ni shes rab kyi pha rol tu phyin pa'i chos bsgom pa ste de'i ye shes bslab par bya'o/_/chos rnams rang bzhin 'od gsal ba/_/zhes bya ba ni rang bzhin te/_ngo bo nyid kyis dri
[\[213a.4\]]ma med pas rang bzhin 'od gsal ba'o/_/de dag kyang gang yin zhe na/_chos rnams te pad+ma'i rigs kyi tshul rnams so/_/ci'i phyir de rang bzhin gyis 'od gsal ba yin zhe na/_gang gi phyir gzod nas dag ces bya ba gsungs te/_chu khams gser dang nam mkha' bzhin/_/dag pa bzhin du dag
[\[213a.5\]]par 'dod/_/ces bya ba ste/_de bas na gdod ma nas dag pa yin no/_/de rnams kyi gdod ma nas dag pa de yang gang gis kyang byas pa ma yin no zhes bstan par bya ba'i phyir/_ngo bo nyid kyis zhes bya ba gsungs te/_chos de rnams rang bzhin gyis gdod ma nas dag pa yin gyi/_de rnams gzhan
[\[213a.6\]]gyis dag par byas pa ma yin no/_/de ltar rnal 'byor pas chos 'di dag bdag med par bsgoms pa'i de bzhin gshegs pa'i sgrub pa'i mchod pa des de bzhin gshegs pa rnams la mchod pa byas pa de ni chos rnams ngo bo nyid kyis dag par bsgoms pas chos bdag med pa'i ngo bo las byung ba'i bde
[\[213a.7\]]ba thob cing nyams su myong bar 'gyur ro/_/a zhes bya ba sgo zhes brjod/_/ces bya ba ni a ni gdod ma nas ma skyes pa'i phyir chos thams cad kyi sgo'o zhes de ltar brjod cing bsgom zhing smra ba'o/_/de la yi ge a ni ma skyes pa'i don ston pa yin la/_de ni sgo ste sgo des chos bdag med pa mngon sum du
[\[213b\]]
[\[213b.1\]]byed pas chos bdag med pa rtogs pa'i sgo yin no/_/de'i phyir/_chos rnams kun ni 'dus pa yi/_/zhes bya ba la sogs pa gsungs pa yin te/_'dus pa zhes bya ba ni phan tshun tha dad par gnas par rnams chos bdag med pa'i lag pas tshul gcig tu sdud pa ste/_dngos po med pa'i ngo bo nyid du
[\[213b.2\]]yongs su spyod pa zhes pa'i tha tshig go/_/chos kyi phyag rgya 'di yis ni/_/zhes bya ba ni bshad ma thag pa ste/_ma skyes par bsgoms pa'i mtshan nyid kyis so/_/de yis sdug bsngal thams cad gcod/_/ces bya ba ni shes rab kyi pha rol tu phyin pa'i ral gris chos bdag med pa bsgoms pa de'i
[\[213b.3\]]'jig rten dang 'jig rten las 'das pa'i rgud pa'i sdug bsngal mang po gcod cing med par byed do/_/'dir ni zhes bya ba la sogs pa la chos rnams kyang yin la thams cad kyang yin pas na chos thams cad de byang chub kyi sems skyes pa la sogs pa'o/_/rdo rje sems dpa' la sogs pa de
[\[213b.4\]]thams cad dang /_'jig rten pa rnams bskyed pa'i rgyu ni de bzhin gshegs pa rnams kyi dmigs su med pa'i thugs rje chen po'i mtshan nyid rdo rje rgyu'o/_/yang dag par bsgom pa'i dam pa'i chos kyi 'khor lo'i mchod pa bsgrub pa'i mchod pa'i rang bzhin 'dis mchod cing mnyes par byas pas
[\[213b.5\]]rnal 'byor pa chos ni 'dzin par 'gyur zhes bya ba rdo rje rgyur 'gyur ro/_/chos rnams thams cad rang bzhin gyis/_/zhes bya ba ni ji skad du bshad pa'i chos thams cad rang bzhin te ngo bo nyid kyis so/_/sgra brnyan dag dang 'dra bar bshad/_/ces bya ba la/_de la sgra brnyan ni brag ca ste/_ji ltar 'khrul pa
[\[213b.6\]]tsam ni rnam par dpyad na ma skyes pa yin pa de bzhin du snying po dang /_phyag rgya dang /_sngags dang /_rig pa rnams kyi sgra'i tshul ni ma skyes pa yin no zhes bsgoms la/_chos kyi mchod pa 'di dag gis/_/zhes bya ba bshad ma thag pa bsgoms pa'i mtshan nyid kyis mchod na/_sangs rgyas
[\[213b.7\]]gsung yang thob ces bya ba ste/_chos thams cad sgra brnyan dang 'dra bar ston pa'i de bzhin gshegs pa'i ljags thob par 'gyur ba ste rdo rje de smra bar 'gyur ro zhes bya ba'i tha tshig go/_/de ltar chos kyi mchod pa bstan nas/_da ni de nas zhes bya ba la sogs pas ting nge 'dzin gyi mchod pa gsungs pa
[\[214a\]]
[\[214a.1\]]yin te/_de nas zhes bya ba rjes thogs nyid la ting nge 'dzin gyi rang bzhin can gyi mchod pa'i phyag rgya ting nge 'dzin gyi mchod pa'i phyag rgya ste de'i ye shes de bstan zhing bslab par bya'o/_/lus dang ngag sems rdo rje la/_/rang gi rdul ni phra mo rnams/_/zhes bya ba ni rdo rje dbyings kyi dkyil
[\[214a.2\]]'khor chen po las gsungs pa'i cho gas rang gi lha'i rnal 'byor byas la/_rang gi lha'i rnal 'byor gyi lus rdo rje dang /_rang gi lce rdo rje dang /_rang gi snying gar gnas pa'i zla ba dang /_rdo rje'i rang bzhin gyi sems kyi rdo rje de rnams la rang gi lce bdag nyid kyi rdul ni phra mo rnams te/_rdul phra rab ji snyed cig lus
[\[214a.3\]]dang /_ngag dang sems rdo rje la yod pa de rnams tshad med pa'i rdo rje'i dbyibs su bsgoms nas ni zhes bya ba de rnams rdo rje rtse lnga pa lta bur bsgoms na/_rnal 'byor pa rdo rjer bskyed pas rdo rje'i bdag nyid du myur zhing rings par thob par 'gyur ro/_/'di skad ston pa yin te/_bdag la byin gyis
[\[214a.4\]]brlab pa la sogs pa byas pa'i rjes la/_las kyi dkyil 'khor las gsungs pa'i phyag rgya chen po dang dam tshig gi phyag rgya dang /_chos kyi phyag rgya dang /_las kyi phyag rgya bcing bar bya'o/_/de nas lus dang ngag dang /_sems kyi rdo rje phra mo'i dbyibs lta bur nyin re zhing bsgom pa'i dus su de'i
[\[214a.5\]]gzugs su dus ji srid kyis mthong bar gyur pa de srid kyi par du bsgom par bya'o/_/de nas mtshan thog thag bsgoms na rang lha'i sku mi chod pa dang mi shigs pa rdo rje'i bdag nyid can 'grub par 'gyur zhing lus de nyid kyis bla na med pa yang dag par rdzogs pa'i byang chub tu mngon par rdzogs par 'tshang rgya bar
[\[214a.6\]]'gyur ro/_/lus dang ngag sems rdo rje yi/_/zhes bya ba ni snga ma dang 'dra'o/_/sangs rgyas kun zhes bya ba ni de bzhin gshegs pa rnam par snang mdzad dang /_mi bskyod pa dang /_rin chen 'byung ldan dang /_'od dpag tu med pa dang /_don yod grub pa rnams so/_/'di dag thams cad kyang nges pa
[\[214a.7\]]can gyi dus su bsgom par bya ba yin la/_'on kyang gang la lhag par mos par bya ba gcig pu de nyid kyi skus/_lus dang ngag dang sems kyi rdo rje thams cad kyi phra rab kyis gsal bar khyab pa'i dbye bas phye ba tshad med pa'i gzugs brnyan dang 'dra bar rang gi ngo bo byas par ji srid mngon sum du mthong zhing
[\[214b\]]
[\[214b.1\]]brtan par gyur pa de srid kyi bar du bsgom par bya'o/_/de nas sangs rgyas kyi sku de rnams kyis nam mkha'i dbyings thams cad khyab par bsam mo/_/bsgoms pas dub par gyur na snga ma bzhin du bsdus la sangs rgyas kyi sku brtan par byas te ldang bar bya'o/_/ji srid sangs rgyas kyi sku rnams kyis nam
[\[214b.2\]]mkha' khyab par mthong ba de srid kyi bar du bsgom par bya'o/_/de nas mtshan thog thag bsgoms na sangs rgyas rjes su dran pa'i ting nge 'dzin thob par 'gyur ro/_/de nas lus de nyid kyis bla na med pa yang dag par rdzogs pa'i byang chub mngon du byed do/_/de bas na/_chos kyi skur ni myur du 'gyur/_/zhes
[\[214b.3\]]gsungs pa yin no/_/lus dang ngag sems rdo rje yi/_/rang gi rdul ni phra mo rnams/_/zhes bya ba ni snga ma dang 'dra ste rang gi lus kyi phra rab rdo rje dang dril bu bsnams pa'i rdo rje sems dpa'i skur bsam par bya'o/_/de nas snga ma bzhin du brtan par byas la/_mtshan thog thag bsgoms na
[\[214b.4\]]rdo rje sems dpa' dang mnyam par 'gyur ro/_/lus dang ngag dang sems zhes bya ba ni snga ma dang 'dra'o/_/sangs rgyas kyi ni skur bsgoms na/_/rdzogs pa'i sangs rgyas nyid du 'gyur/_/zhes bya ba ni de bzhin du cho ga thams cad rjes su spyad la mtshan thog thag bzlas na rdzogs pa'i sangs
[\[214b.5\]]rgyas nyid thob par 'gyur ro/_/rdzogs pa'i sangs rgyas nyid du 'gyur/_/zhes bya ba snga ma dang 'di la khyad par ci zhig yod ce na/_snga ma ni gzugs brnyan dang 'dra ba sangs rgyas bsgom pa'i sgo nas chos kyi sku bsgom pa gsungs pa yin la/_'dir gzugs kyi sku bsgom pa nyid yin pas khyad par
[\[214b.6\]]'di yod do/_/de nas zhes bya ba ni gsang bar 'os par shes nas so/_/gsang ba'i mchod pa'i phyag rgya'i ye shes zhes bya ba la/_de la gsang ba'i sgras ni lus kyi 'khyud pa la sogs pa'i bsgom pa bzhi po la bya bar bshad de/_de las byung ba'i bde ba ni gsang bar gyur pa yin pas na gsal ba'o/_/_
[\[214b.7\]]de nyid ni mchod pa'i phyag rgya de sgrub pa'i tshul yin la/_de'i ye shes brtag cing brtan par bya'o/_/lus kyang yin la kun kyang yin pas na lus kun te/_bcom ldan 'das rdo rje sems dpa'i chos kyi sku dang gzugs kyi sku'o/_/de yongs su 'khyud pa ni gcig tu gyur par lhag par mos pa
[\[215a\]]
[\[215a.1\]]ste/_de bsam gtan las byung ba'i bde ba gang zhig skyes pa de thams cad ni lus kun gyi 'khyud pa'i bde ba'o/_/de nyid ni mchod pa ste sgrub pa'i mchod pa'o/_/su zhig la mchod ce na/_rab byung la ni ste/_sangs rgyas bcom ldan 'das la phul zhing bstabs par bsgoms pas myur du
[\[215a.2\]]'gyur ro/_/cir 'gyur zhe na/_rdo rje sems dpa'i dang 'dra bar rnal 'byor pa de 'gyur te/_rdo rje sems dpa' dang mnyam pa nyid du 'gyur ro/_/'di skad ston pa yin te/_rdo rje dbyings kyi dkyil 'khor chen po las gsungs pa'i rdo rje sems dpa'i rnal 'byor byas pa'i rjes la las kyis dkyil 'khor
[\[215a.3\]]las gsungs pa'i bcom ldan 'das kyi phyag rgya chen po bcing bar bya'o/_/de nas mdun du bcom ldan 'das rdo rje sems dpa' bsdus pa ras ris la sogs par spyan drangs la/_las kyi dkyil 'khor las gsungs pa'i rdo rje lcags kyu la sogs pa'i las kyi phyag rgya rnams kyis dgug pa
[\[215a.4\]]dang /_gzhug pa dang /_bcing ba dang /_dbang du bya ba la/_las kyi dkyil 'khor las gsungs pa'i phyag rgya bzhis rgyas btab nas dbang bskur la mchod pa thams cad kyis yang dag par mchod la phyag byas nas de bzhin gshegs pa thams cad kyi dbus na gnas pa'i yid dang /_de las
[\[215a.5\]]'khyud par bya zhing chos kyi sku'i tshul dang gzugs kyi sku'i tshul gyis de dang lhan cig bdag nyid tha mi dad cing dbyer med par ji srid mngon sum du rang nyid mthong ba de srid kyi bar du bsgom par bya'o/_/de nas 'jig rten gyi khams thams cad kyi rdul phra rab dang mnyam pa'i de bzhin gshegs pa
[\[215a.6\]]thams cad kyi gzugs dang chos kyi sku la rang rang gi ngo bo rdo rje sems dpa'i sku dang 'khyud pa'i sbyor ba nyid dbul zhing /_de bzhin gshegs pa thams cad rdo rje sems dpar gyur pa de srid skyo bar ma gyur pa ji srid kyi bar du bsgom par bya'o/_/dub par gyur na snga ma bzhin du bsdu bar bya zhing brtan
[\[215a.7\]]par byas la ldang bar bya'o/_/de ltar nyin re zhing ji srid nam mkha' thams cad rdo rje sems dpa'i rang bzhin du mthong ba de srid kyi bar du bsgom par bya'o/_/de nas mtshan thog thag bsgoms na rdo rje sems dpa' dang 'dra bar 'gyur ro/_/shin tu chags pa zhes bya ba la sogs pa la shin tu chags pa yang yin
[\[215b\]]
[\[215b.1\]]la rjes su chags pa yang yin pas na shin tu chags pa ste/_byang chub sems dpa' chen po rdo rje rin chen bsgoms pas de'i rang bzhin du 'gyur ba'o/_/sbyor ba des 'phags pa nam mkha'i snying po dang lhan cig tu gyur par nges pa ste/_de nyid skra nas dam du bzung ba dang 'dra bar rnam par rtog pas
[\[215b.2\]]phyed par mi nus par dam du bzung ba'i sgras ston to/_/shin tu chags par sbyor ba des skra nas bzung ba las bde ba gang zhig skyes pa de ni shin tu chags pa'i sbyor bas dam du gzung ba ni zhes bya ba ste/_de ltar bshad pa'i rdo rje sems dpa' bsgrub pa'i tshul gyis sangs rgyas rnams kyi sku la phul
[\[215b.3\]]bar gyur na rdo rje rin chen dang 'dra bar 'gyur ro/_/shin tu dga' ba mnga' bas na shin tu dga' zhing ste/_bcom ldan 'das rdo rje chos so/_/de'i chos thams cad rang bzhin gyis rnam par dag pa zhes bya ba'i ting nge 'dzin thob pas/_gzung ba dang 'dzin pa'i rnam par rtog pas bskyod par mi
[\[215b.4\]]nus pa'i phyir zag pa med pa'i dga' ba'i rang bzhin skye ba yin la de bas na de shin tu brtan par 'gyur ba yin no/_/shin tu brtan pa'i dga' ba des rdo rje chos dang lhan cig yang dag par sbyor ba bsgoms pa las rnal 'byor pa rnams la bde ba gang zhig skye ba de ni shin tu dga' zhing bde ba'o/_/der
[\[215b.5\]]chags pas na shin tu dga' zhing bde ba la chags pa ste/_des brtan par gyur pas chos thams cad rang bzhin gyis rnam par dag pa'o zhes bya ba'i ting nge 'dzin gyis rdo rje chos kyi sku'i rang bzhin dang gzugs kyi sku'i rang bzhin mngon du byed pa'o/_/de nyid ni mchog ste dam pa'o/_/de las byung ba'i
[\[215b.6\]]bde ba sngar bshad pa'i tshul gyis sangs rgyas rnams la phul na ni rdo rje chos dang 'dra bar 'gyur ro/_/dbang po gnyis zhes bya ba la sogs pa gnyis kyi dbang po ni dbang po gnyis te/_sgrub pa po dang rdo rje las kyi'o/_/de'i dbang po gnyis mnyam par sbyor ba ni snyoms par 'jug pas gcig tu bya'o/_/_
[\[215b.7\]]de'i sgom pa ni dbang po gnyis ni mnyam par sbyor ba'i kun nas sbyor ba zhes bya ba ste/_de las byung ba'i dbang po gnyis mnyam par kun du sbyor ba'i bde ba ste/_de thams cad du ste phyogs bcur mchod phyir zhes mchod pa'i don du phul bar gyur na byang chub sems dpa'i rdo rje las kyi ngo bo nyid dang 'dra bar
[\[216a\]]
[\[216a.1\]]dngos po thams cad rdzogs pa'i rgyur 'gyur ro zhes bya ba'i tha tshig go/_/mchod pa'i rnam pa nyi shu bo 'di dag gi nang nas byang chub kyi sems dang /_tshogs dang chos dang /_ting nge 'dzin gyi mchod pas bdag nyid yang dag par mchod la gang yang rung ba cig bsgoms te bsgrub par bya'o/_/de ltar dngos
[\[216a.2\]]grub kyi ye shes bstan nas las kyi dkyil 'khor las gsungs pa'i dngos grub rnams ni rdo rje dbyings kyi dkyil 'khor las gsungs pa'i lha'i rnal 'byor byas la/_de nyid las gsungs pa'i cho ga byas nas/_de'i rjes la las kyi dkyil 'khor las gsungs pa'i phyag rgya chen po dang /_dam tshig dang chos dang
[\[216a.3\]]las kyi phyag rgya bcings te bsgrub par bya ba dang /_las kyi dkyil 'khor gyi ras ris la sogs pas lha rnams spyan drangs nas/_las kyi dkyil 'khor las gsungs pa'i phyag rgya bzhis rgyas gdab par bya'o zhes bstan par bya ba'i phyir/_de nas zhes bya ba la sogs pa gsungs te/_de bzhin gshegs pa thams
[\[216a.4\]]cad kyi mchod pa'i sprin las kyi dkyil 'khor ro/_/de'i phyag rgya chen po ni sku ston par byed pas lag pas byed pa'i tshul te/_de'i ye shes bslab par bya'o/_/snying ga'i rtsib logs rgyab sbyar ba/_/zhes bya ba ni/_rdo rje de dang bcas pa'i lag pa gnyis rang gi snying ga'i phyogs su 'dzin pa 'di ni rab tu dga' zhing
[\[216a.5\]]bde ba ma'i phyag rgya chen po'o/_/rtsib logs g.yas par lcags kyu bya ba ni de bzhin gshegs pa thams cad spyan 'dren ma'i'o/_/rtsib logs g.yon par mda' dang gzhur bcas pa ni de bzhin gshegs pa thams cad mnyes par byed ma'i'o/_/rgyab tu legs so zhes bya ba ni de bzhin gshegs pa
[\[216a.6\]]thams cad dgyes par byed ma'i'o/_/dpral ba la sogs pa de bzhin du zhes bya ba ni rdo rje rin po che dang bcas pa'i lag pa gnyis dpral ba'i phyogs su gzhag pa ni dbang mo che'i phyag rgya chen po'o/_/rdo rje dang bcas pa'i nyi ma'i mgo'i rgyab tu gzhag pa ni snang ba chen mo'i'o/_/yid bzhin gyi nor bu dang bcas
[\[216a.7\]]pa'i rgyal mtshan phrag par gzhag pa ni rin po che'i char 'bebs ma'i'o/_/rdo rje gnyis kyi nang du chud pa'i so'i phreng ba dang ldan pa dgod pa'i tshul du yongs su bzlog nas kha'i thad kar gzhag pa 'di ni dga' zhing mgu ma'i'o/_/kha dang rna ba mgo ltag pa/_/zhes bya ba ni rdo rje dang bcas pa'i pad+ma'i lag pa gnyis
[\[216b\]]
[\[216b.1\]]po khar gzhag pa ni ye shes chen mo glu ma'i'o/_/rdo rje dang bcas pa'i ral gri rna ba g.yas par gzhag pa ni dbyangs chen mo'i rjes su 'brang ma'i'o/_/rdo rje dang bcas pa'i 'khor lo rna ba g.yon par gzhag pa ni dkyil 'khor thams cad du 'jug pa ma'i'o/_/rdo rje dang bcas pa'i lce ltag pa ste mgo bo'i rgyab
[\[216b.2\]]tu gzhag pa ni sngags kyi spyod pa ma'i'o/_/spyi bo phrag pa kha rked gzhag_/ces bya ba ni sna tshogs rdo rje lag pa gnyis spyi bor gzhag pa ni sems ma can gyi phyag rgya chen po'o/_/rdo rje dang bcas pa'i go cha phrag par gzhag ba ni byang chub chen po'i yan lag can ma'i'o/_/rdo rje dang bcas pa'i mche ba khar gzhag pa ni
[\[216b.3\]]mig ldan ma'i'o/_/dam tshig gi khu tshur dang bcas pa'i lag pa gnyis rked par gzhag pa ni dri ldan ma'i phyag rgya chen mo yin no/_/phyag rgya chen po ma gsungs pa rnams ni rdo rje dbyings kyi dum bu dang gzungs kyi dkyil 'khor las gsungs pa nyid yin par shes par bya'o/_/de nas zhes bya ba ni phyag rgya
[\[216b.4\]]chen po'i ye shes kyi rjes thogs nyid la'o/_/de bzhin gshegs pa thams cad kyi mchod pa'i dam tshig gi phyag rgya'i ye shes bslab par bya'o zhes bya ba ni mchod pa'i las kyi rgyu'i dkyil 'khor ni mchod pa'i las te/_de'i dam tshig gi phyag rgya ni thugs kyi gsang ba ston par byed pa ste de'i ye shes ni nges pa
[\[216b.5\]]ste/_de bstan cing bslab par bya'o zhes bya ba'i mchod pa'i las te/_phyag rgya chen po'i tshul gyis ni/_/rdo rje bcing ba dam byas la/_/snying ga la sogs gnas rnams su/_/bzhag nas rgyal ba rnams mchod do/_/zhes bya ba ni rdo rje bsdams pa bcings te snying gar gzhag pa ni de bzhin gshegs pa thams cad kyi rab tu
[\[216b.6\]]dga' zhing bde ba ma'i dam tshig gi phyag rgya'o/_/g.yas logs su gzhag pa ni de bzhin gshegs pa thams cad spyan 'dren ma'i'o/_/g.yon logs su gzhag pa ni de bzhin gshegs pa thams cad mnyes par byed ma'i'o/_/ltag par gzhag pa ni de bzhin gshegs pa thams cad dgyes par byed
[\[216b.7\]]ma'i'o/_/dpral bar gzhag pa ni dbang mo chen mo'o/_/mgo bo'i rgyab tu gzhag pa ni snang ba chen mo'i'o/_/phrag pa g.yon par gzhag pa ni rin po che chen po'i char 'bebs ma'i'o/_/khar dgod pa'i tshul gyis rab tu sbyar ba ni rab tu dga' zhing mgu ma'i'o/_/khar gzhag pa ni dbyangs chen mo'i'o/_/rna ba
[\[217a\]]
[\[217a.1\]]g.yas par gzhag pa ni dbyangs chen mo'i rjes su 'brang ma'i'o/_/rna ba g.yon par gzhag pa ni dkyil 'khor thams cad du 'jug ma'i'o/_/mgo bo'i ltag tu gzhag pa ni sngags kyi spyod ma'i'o/_/spyi bor gzhag pa ni sems ma can gyi'o/_/phrag pa gnyis su gzhag pa ni byang chub chen po'i yan lag can
[\[217a.2\]]gyi'o/_/khar gzhag pa ni mig ldan ma'i'o/_/rdo rje bsdams pa bcings la rked pa'i phyogs su gzhag pa ni dri ldan ma'i dam tshig gi phyag rgya'o/_/gzhan dag ni rdo rje dbyings kyi dum bu dang gzungs kyi dkyil 'khor las gsungs pa nyid dam tshig gi phyag rgya yin no/_/de nas zhes bya ba la sogs pa ni snga ma dang
[\[217a.3\]]'dra'o/_/de bzhin gshegs pa thams cad kyi mchod pa ni las kyi dkyil 'khor ro/_/de'i chos ni chos kyi phyag rgya ste/_de'i ye shes bslab par bya'o/_/oM b+h+ya spya sa ti raM kaM na khaM shaM hUM hi sha ho shi ho/_zhes bya ba'i bar 'di dag ni rab tu dga' zhing bde ba ma nas brtsams te/_lha mo dri ldan ma'i bar gyi chos
[\[217a.4\]]kyi phyag rgya yin te lce la bkod nas bsgrub par bya'o/_/rnam par snang mdzad la sogs pa'i ni gzungs kyi dkyil 'khor las gsungs pa nyid bzung la bsgrub par bya'o/_/las kyi phyag rgya mdor bsdus nas/_/las kyi phyag rgya gnyis su bya/_/zhes bya ba ni brtson 'grus kyi las ston par byed pa'i phyag rgya rnams
[\[217a.5\]]ni las kyi phyag rgya'o/_/mdor bsdus na zhes bya ba ni mdo nyid du bsdus pa'o/_/las zhes bya ba ni las kyi dkyil 'khor ro/_/de'i phyag rgya ni dri ldan ma'i dam tshig gi phyag rgya'o/_/de gnyis su bya ba ni rdo rje dbyings kyi dkyil 'khor chen po las gsungs pa'i tshul du sbyar na/_thams cad kyi las kyi phyag rgyar
[\[217a.6\]]'gyur ro/_/de'i mtshan nyid ni 'di yin te/_'di ltar/_rked par gzhag pa'i rdo rje bcings/_/zhes bya ba de gnyis su byas la/_/g.yon pa'i rdo rje mdzub mo ni/_/g.yas pa'i nang du bsgreng bar bya/_/byang chub mchog gi phyag rgya 'di/_/sangs rgyas byang chub sbyin byed pa'o/_/mi g.yo ba yis reg pa/_/de bzhin rin chen mchog
[\[217a.7\]]sbyin pa'o/_/tshe dpag med pa'i ting nge 'dzin mchog_/gdon mi za ba'i mi 'jigs sbyin/_/de nas las kyi phyag rgya rnams/_/mdor bsdus rab tu bshad par bya/_/rdo rje sems sogs sems dpa'i rnams/_/rdo rje'i las rnams byed pa ste/_bsgyings bcas gsor ba gnyis ka yis/_/lcags kyu 'dzin ltar gnas pa
[\[217b\]]
[\[217b.1\]]dang /_/mda' 'phang ba yi tshul dang ni/_/legs so zhes ni snying gar gzhag_/dbang bskur ba ni rdo rje gnyis/_/snying gar nyi ma brtan par bya/_/g.yon pa la ni gru mo gzugs/_/de bzhin kha phyogs bskor bar bya/_/g.yas pa yis ni g.yon par dbye/_/snying gar g.yon par ral gri 'dud/_/mgal me'i 'khor lo bskor ba dang /_/_
[\[217b.2\]]rdo rje gnyis ka kha nas dbyung /_/rdo rje gar bskor dkrol ba yis/_/thal mo 'gram pa spyi bor gzhag_/go cha mthe chung mche ba mchog_/khu tshur gnyis kyis mnan pa'o/_/rdo rje 'gying ba'i tshul gyis su/_/bsam pa g.yos pas 'dud par bya/_/phreng ba bcing dang kha nas dbyung /_/rdo rje gar ni bskor ba yin/_/rdo rje khu tshur tshul
[\[217b.3\]]gyis ni/_/bdug pa la sogs de bzhin sbyin/_/sangs rgyas kun la mchod pa yin/_/phyag rgya'i mchod pa byed pa'o/_/mdzub mo lcags kyu bcing ba ni/_mthe chung la steng lcags kyu che/_/mkhrig ma mdud pa mdzub gnyis gdub/_/rgyab gnyis kyang ni bsnyams te mnan/_/zhes bya ba'o/_/las kyi dkyil 'khor gyi
[\[217b.4\]]'grel pa'o/_/de ltar rgya chen po la dga' ba'i sems can rnams las brtsams te/_dkyil 'khor bzhi gsungs nas/_da ni de nas zhes bya ba la sogs pas rgya chen pos 'jigs shing skrag pa bar ma la dga' ba'i sems can rnams las brtsams te/_de bzhin gshegs pa'i rigs bsdus par gyur pa phyag
[\[217b.5\]]rgya bzhi'i dkyil 'khor gsungs pa yin no/_/de nas zhes bya ba'i sgras ni de ma thag pa ste/_dang po sbyor ba'i rjes thogs nyid la zhes bya ba'i tha tshig go/_/'dir dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs pa'i rdo rje sems dpa'i sprul pa yin par gzung ngo /_/de bzhin_
[\[217b.6\]]gshegs pa thams cad de mi bskyod pa la sogs pa'i byin gyi rlabs kyis zhes bya ba ni mthus so/_/de bzhin gshegs pa thams cad kyi rigs bskyed nas zhes bya ba ni bshad ma thag pa'i rdo rje dbyings la sogs pa'i dkyil 'khor bzhi bskyed nas de ltar gsungs pa'i de bzhin gshegs pa thams cad
[\[217b.7\]]dang /_de bzhin gshegs pa'i rigs rdo rje sems dpa'i la sogs pa 'di dang 'brel pa'i rtog pa chen po'i cho ga rgyas pa'i dkyil 'khor bzhi por bstan pa'i dngos grub thams cad bsdus pa'i don du ji skad bshad pa'i don gyi dngos grub la sogs pa nye bar bsdu zhing yang dag par bsdus pa de'i don du de bzhin
[\[218a\]]
[\[218a.1\]]gshegs pa thams cad kyi phyag rgya zhes bya ba phyag rgya bzhi'i dkyil 'khor te gang gi phyir des de bzhin gshegs pa rnams kyi dngos grub thams cad bsdus par gyur pas sems can gyi khams ma lus pa rgyas 'debs shing dngos grub thams cad bsgrub par nus pa'i gzugs brnyan bskyed la phyag rgya
[\[218a.2\]]de'i snying po rang gi thugs la gnas pa 'di smras pa ni gsungs pa'o/_/de ltar re zhig bcom ldan 'das rnam par snang mdzad kyis rang gi phyag rgya bzhi'i dkyil 'khor sprul nas/_da ni mi bskyod pa dang /_rin chen 'byung ldan dang /_'od dpag tu med pa dang /_don yod grub pa rang rang gi phyag rgya bzhi'i dkyil
[\[218a.3\]]'khor sprul pa bstan pa'i phyir/_de nas zhes bya ba la sogs pa gsungs pa yin te/_thams cad rang gi phyag rgya bzhi'i dkyil 'khor rang nyid kyis sprul cing /_de bzhin gshegs pa thams cad kyis byin gyis brlabs te bzhugs so zhes bya bar shes par bya'o/_/'dir yang de bzhin gshegs pa lnga dang rdo rje sems
[\[218a.4\]]dpa'i phyag rgya bzhi'i dkyil 'khor gyi dang po sbyor ba'i dus su nges par bya dgos te/_de bzhin gshegs pa rnams gcig tu byon pa med pa'i phyir dang /_rdo rje sems dpa'i med par dkyil 'khor gyi 'khor lor 'jug pa yod pa ma yin pa dang /_de bzhin gshegs pa thams cad kyi rigs kyi 'khor los
[\[218a.5\]]sgyur ba de nyid du dbang bskur ba yin pa'i phyir ro/_/yang na 'og min du mngon par byang chub pa tsam na dang po'i sbyor ba nyid du bshad pa der yang rang gi rigs sprul pa bkod pa byin gyis brlab pa dkyil 'khor gyi rgyal po mchog ni ri rab kyi steng du rdo rje sems dpa' dang bcas pas phyag rgya bzhi'i dkyil 'khor sprul par
[\[218a.6\]]'dod pa yin no/_/de bas na phyag rgya bzhi'i dkyil 'khor re re sprul pa la/_de bzhin gshegs pa lnga dang /_rdo rje sems dpa' bya dgos so/_/phyag rgya bzhi'i dkyil 'khor sprul pa'i dkyil 'khor lnga las kyang thams cad gcig tu gyur nas phyag rgya bzhi'i dkyil 'khor rgyal po mchog gi ting nge 'dzin la snyoms
[\[218a.7\]]par zhugs te gnas par bya'o zhes bshad pa yin no/_/gzhung 'di tsam gyis ni phyag rgya'i dkyil 'khor gyi dkyil 'khor rgyal pa mchog gi ting nge 'dzin lnga gsungs pa yin no/_/de nas bsdu ba dang byin gyis brlabs pa nas brtsams te/_rdo rje dbyings kyi dkyil 'khor chen por gsungs pa'i cho gas las kyi
[\[218b\]]
[\[218b.1\]]rgyal po mchog gi ting nge 'dzin lnga po shes par bya'o/_/de ltar ting nge 'dzin gsum bsgom par byas pas mtshan ma thob pas rdo rje dbyings kyi dkyil 'khor chen po las gsungs pa'i cho gas rdo rje sems dpa'i rnal 'byor dang ldan pa'i rnal 'byor chen po byas la phyag rgya bzhi'i dkyil 'khor bris te/_rdo rje dbyings kyi
[\[218b.2\]]dum bu las gsungs pa'i dngos grub thams cad phyag rgya bzhi'i dkyil 'khor du dam tshig dang dbang bskur ba thob pas bsgrub par bya ba yin pas na/_de nas zhes bya ba la sogs pa slob dpon gyi las kyi cho ga dang /_slob ma gzhug pa la sogs pa'i cho ga rgyas par gsungs pa yin no/_/rang gi byin gyi
[\[218b.3\]]rlabs kyis zhes bya ba ni dmigs su med pa'i thugs rje chen po'i mtshan nyid can gyi rang gi nus pas so/_/de bzhin gshegs pa thams cad kyi rigs bskyed nas zhes bya ba ni ji skad du bshad pa'i dkyil 'khor chen po la sogs pa bzhi bskyed do/_/dngos grub thams cad bsdus pa ni sngar bshad pa ste
[\[218b.4\]]de'i phyir ro/_/rdo rje dngos grub ces bya ba ni sems dpa'i rdo rje rtse lnga pa las dngos grub grub pa 'di la mnga' bas na rdo rje dngos grub ste/_bcom ldan 'das rnam par snang mdzad do/_/des nye bar mtshon pa'i dkyil 'khor ni rdo rje dngos grub ces bya ba ste/_dkyil 'khor de bshad do zhes bya ba ni bka' stsal pa ste/_
[\[218b.5\]]bcom ldan 'das rnam par snang mdzad kyi phyag rgya bzhi pa'i dkyil 'khor gsungs so zhes bya ba'i don to/_/de nas zhes bya ba la gang gi phyir bar ma la dga' ba rnams phyag rgya bzhi'i dkyil 'khor du ji srid dam tshig ma thob cing dbang ma bskur ba de srid kyi bar du rdo rje dbyings kyi dum bu las gsungs
[\[218b.6\]]pa'i dngos grub rnams bsgrub pa'i skal ba dang ldan par gyur pa ma yin pas rgyu des na des rjes su gzung bar bya ba'i phyir yang dag par rab tu phye ste bshad par bya'o/_/ci zhig bshad par bya zhe na/_/phyag rgya'i dkyil 'khor dam pa ste/_/zhes bya ba gsungs te/_phyag rgya rnams kyi dkyil 'khor ni phyag rgya'i dkyil
[\[218b.7\]]'khor te/_phyag rgya bzhi'i dkyil 'khor dam pa mchog ste/_dngos grub thams cad bsdus pa'i tshul gyis dam par gyur pa zhes bya ba'i tha tshig go/_/dbyibs ji lta bu zhe na/_rdo rje dbyibs dang 'dra bas na/_/zhes bya ba gsungs te/_sprul pa'i phyag rgya bzhi'i dkyil 'khor dang 'dra ba zhes bya ba'i tha tshig go/_/ming ji skad
[\[219a\]]
[\[219a.1\]]ces bya ba zhe na/_rdo rje dngos grub ces kyang grags shing bya ba gsungs te/_grags pa ni bshad pa'o/_/dkyil 'khor chen po'i tshul du zhes bya ba ni rdo rje dbyings kyi dkyil 'khor chen po'i dbyings su mkhas pas srad bu bri bar bya'o/_/thog mar sangs rgyas thugs bzhag ste/_phyag rgya bzhi ni bri bar bya/_/_
[\[219a.2\]]zhes bya ba ni dang por bcom ldan 'das rnam par snang mdzad sngar bshad pa'i mtshan nyid can dbus su bzhag la/_mi bskyod pa'i gnas su satwa badzre zhes zlos shing rdo rje sems ma rin chen 'byung ldan gyi gnas su rat+na badzre zhes bya bas rin chen sems ma/_'od dpag tu med pa'i gnas su ni d+har+m+ma badzri zhes bya bas rdo rje
[\[219a.3\]]chos ma/_don yod par grub pa'i gnas su kar+m+ma badzri zhes bya bas rdo rje las mar bshad pa'i mtshan nyid can legs par bri bar bya'o/_/'di nyid bstan pa ni/_phyag rgya bzhi ni bri bar bya/_/zhes bya ba bstan pa yin no/_/zla ba'i dkyil 'khor dbus su ni/_/rdo rje phyag rgya la sogs bri/_/zhes bya ba yin no/_/de nas zhes bya ba'i
[\[219a.4\]]sgra ni de ma thag pa'o/_/gang gi zhe na slob dpon rang nyid de rdo rje dbyings kyi dkyil 'khor chen por 'jug pa'i tshul gyis sems ma rdo rje ma'i phyag rgya bcings la ji lta ba bzhin du 'jug par bya'o/_/de nas cho ga thams cad rjes su spyad la/_bdag la byin gyis brlab la sogs/_/ji lta bar ni bka' nod do/_/de ltar bgyid nas bdag mi
[\[219a.5\]]brjod/_/de nas rdo rje bsgrub bgyi ba/_/rdo rje slob dpon sems dpa'i yis/_/rdo rje lcags kyu bcings nas ni/_/se gol mang po brdabs bgyis la/_/sangs rgyas thams cad bsdu bar bgyi/_/de'i tshe sangs rgyas thams cad ni/_/rdo rje sems dpa' la sogs bcas/_/dkyil 'khor thams cad gang ba rnams/_/dkyil 'khor rnams
[\[219a.6\]]su 'dus par gyur/_/de nas rdo rje sems dpa' yi/_/phyag rgya chen po sgom byed cing /_/ming brgya rtsa brgyad dam pa ni/_/lan cig rab tu brjod par bgyi'o/_/zhes bya ba'o/_/rdo rje dngos grub kyi phyag rgya bzhi pa'i dkyil 'khor 'dir/_dgug pa la sogs pa'i cho ga rgyas pa byas nas/_de bzhin du btsud de zhes bya ba ni phyag bzhi
[\[219a.7\]]byed du bcug la sems ma rdo rje ma ji lta ba bzhin du 'ching du bcug ste de nas gzhug par bya'o/_/zhugs nas 'di skad smra'o/_/khyod kyis gsang ba'i le'u 'di su la'ang ma bstan cig ces bya ba ni gsang ba ni sngags te/_de bzhin gshegs pa thams cad kyi rigs kyi dam tshig gi dngos grub bsdus
[\[219b\]]
[\[219b.1\]]pa de ni gsang ba yin te/_rgya chen po la dga' ba dang /_mdor bsdus pa la dga' ba'i dkyil 'khor du 'jug pa la khyed kyis brjod par mi bya'o/_/de ci'i phyir zhes bya ba ni ci'i phyir 'di bdag gis bstan par mi bya zhe na/_log par lta ba dang zhes bya ba la sogs pa gsungs te/_sems can 'di
[\[219b.2\]]lta bu dag kyang yod do/_/ji lta bu zhe na/_log par lta ba ste/_rnam par snang mdzad chen po'i rnam par sprul pa la mi mos pa'o/_/ci'i phyir de log par lta ba yin zhe na/_gang gi phyir sdig pa'i las byed pa'i zhes bya ba gsungs te/_dam pa'i chos spong ba la sogs pa las kyi sgrib pas bsgribs
[\[219b.3\]]pa'i rgyu des na brtson 'grus chung ba'o/_/brtson 'grus chung ba nyid kyis na/_de bzhin gshegs pa'i gsung thos pa dang /_bsam pa dang bsgom pa la mngon par brtson pa med pa nyid kyis na rdo rje sems dpa' la sogs pa'i dkyil 'khor gyi cho ga rgyas pa yongs su mi shes pas
[\[219b.4\]]de'i sbyor ba med pa yin no/_/sbyor ba la mkhas kyang ri mo'i las mi shes pa yod de/_de lta bu de dag ni rdo rje dbyings la sogs pa'i dkyil 'khor bzhir mi 'jug ste/_de dag gi don du 'di byin gyis brlabs so zhes bya bar sbyar ro/_/de bas na gzhan dag la bstan par mi bya'o/_/de bzhin
[\[219b.5\]]gshegs pa thams cad kyi rigs kyi dkyil 'khor zhes bya ba ni de bzhin gshegs pa thams cad rdo rje sems dpa'i la sogs pa ni de bzhin gshegs pa thams cad kyi rigs kyi dkyil 'khor ro/_/de rnams kyi dam tshig tu gyur pa ni mi 'da' ba'i don to/_/dam tshig ces bya ba ste dkyil 'khor 'di ni mi 'da' ba yin zhing de rnams
[\[219b.6\]]'di'i nang du 'dus pa de rnams kyi dam tshig tu gyur pa'o/_/'di skad ston pa yin te/_'di bris pas rdo rje dbyibs la sogs pa'i dkyil 'khor bzhi bris par gyur pa yin te/_gang gi phyir 'di ltar 'dir zhugs na dkyil 'khor thams cad du zhugs par gyur cing /_'dir dbang bskur na thams cad du dbang bskur ba yin
[\[219b.7\]]zhes bya ba nas/_de bzhin gshegs pa thams cad kyi rdo rje dam pa dngos grub kyi bar du byin gyis brlabs zhes bya ba la/_rdo rje ste sangs rgyas dang byang chub sems dpa'i rnams kyi dam pa yin pas na/_rdo rje dam pa ni bcom ldan 'das rnam par snang mdzad do/_/de'i dngos grub grub cing rdzogs pa de'i
[\[220a\]]
[\[220a.1\]]rgyur byin gyis brlabs so zhes pa'o/_/bar du zhes bya ba'i sgras ni rdo rje sems dpa'i la sogs pa bsdu'o/_/gang gi phyir de ltar yin pa des ni dngos grub thams cad kyi rgyu bshad ma thag pa dang /_'brel pa'i don 'di byin gyis brlabs shing /_de bzhin gshegs pa thams
[\[220a.2\]]cad kyi rigs kyi dkyil 'khor bsdu ba'i tshul gyis bstan par bya ba yin pas na khyed kyi rgya che bas 'jigs shing skrag pas de bzhin gshegs pa thams cad kyi rigs kyi dam tshig gi phyag rgya gsang ba 'di rnams la zhes bya ba/_de bzhin gshegs pa thams cad kyang yin la rigs kyang yin pas de bzhin
[\[220a.3\]]gshegs pa thams cad kyi rigs so/_/de rnams kyi dam tshig gi phyag rgya ni rdo rje sems ma la sogs pa'o/_/de rnams kyi gsang ba ni rigs thams cad kyi dngos grub gcig tu bsdus pa yin pas 'di ni de bzhin gshegs pa thams cad kyi dngos grub bsdus pa ste/_gang gi phyir 'di dag dang ldan
[\[220a.4\]]pa'i gsang ba la yid mi ches par mi bya zhing ma dad par ma byed cig_/gzhan du na dad par bya ba nyid yin no zhes brjod do/_/ma dad na nyes bcir 'gyur zhe na/_khyod sems can dmyal ba dang /_byol song dang /_yi dgas kyi khams su ltung bar 'gyur ba'am zhes bya ba ma dad par gyur na dam pa'i chos
[\[220a.5\]]spong bar 'gyur la/_de nas kyang dmyal ba la sogs par ltung zhing bde ba las nyams par 'gyur ro zhes ston pa yin no/_/mi bde ba ma spangs pas dus ma yin par shi bar gyur ta re zhes bya ba ni mi bde ba ni 'dir de bzhin gshegs pa'i bka' las 'das pa ste/_des rigs thams cad bsdus
[\[220a.6\]]pa'i phyag rgya gcig kyang khas blang bar bya'o zhes bya ba 'di khas len par mi byed pa ni mi bde ba'am yang ba ma spangs pa'o/_/khas ma blangs pa des tshe'i lhag ma yod du zin kyang 'chi bar 'gyur ro/_/dkyil 'khor 'dir dam tshig dang /_dbang bskur ba thob pa rnams la/_slob dpon gyis de bzhin
[\[220a.7\]]gshegs pa'i rigs su gsungs pa'i dngos grub thams cad bslab par bya'o zhes bstan par bya ba'i phyir/_de nas zhes bya ba la sogs pa gsungs te/_de bzhin gshegs pa yang yin la thams cad kyang yin pas/_de bzhin gshegs pa thams cad de/_rnam par snang mdzad la sogs
[\[220b\]]
[\[220b.1\]]pa nas rdo rje 'bebs pa'i bar ro/_/de rnams kyi phyag rgya ni dkyil 'khor bzhi las gsungs pa'i phyag rgya chen po'o/_/de rnams kyi dam tshig ni gzhung lugs su gzhag pa 'da' bar mi bya ba'i don to/_/smros shig ces bya ba ni brjod par bya'o/_/bdag nyid chen po gang gang gi_/zhes bya ba ni rnam par
[\[220b.2\]]snang mdzad la sogs pa gang dang gang gi'o/_/phyag rgya gang dang gang bcings pa/_/zhes bya ba ni ji skad du bshad pa'i dkyil 'khor bzhi las gsungs pa'i phyag rgya chen po gang dang gang bcings pa de/_de'i bzlas pa badzra d+hA tu zhes bya ba nas badzra A be+e sha zhes bya ba'i snying po zlos shing /_don gyis
[\[220b.3\]]ni zhes bya ba bshad ma thag pa'i badzra d+hA tu zhes bya ba la sogs pa sgra'i don ni snying po'i don te/_snying po'i don des snying po'i don la lhag par mos pas badzra d+hA tu zhes bya ba la sogs pa'i snying po zlos shing phyag rgya bcing bar bya'o zhes bya ba'i tha tshig go/_/rnam par snang mdzad la sogs pa bsgrub
[\[220b.4\]]par bya ba de dag kyang rang gi bdag nyid yin par bsgom gyi mdun du ni ma yin no zhes bstan par bya ba'i phyir/_der ni bdag nyid bsgom par bya/_/zhes bya ba gsungs so/_/de ltar byas pas cir 'gyur zhe na/_ye shes 'di yi tshul gyis ni/_/zhes bya ba gsungs te/_bzlas pa'i don sgom pa'i
[\[220b.5\]]nges pa'i tshul 'dis dngos grub 'grub cing rdzogs par 'gyur ro/_/gang gi zhe na/_bdag nyid chen po thams cad kyi ste sangs rgyas dang byang chub sems dpa' rnams kyi'o/_/phyag rgya thams cad ni dkyil 'khor chen po dang /_gzungs dang /_chos dang /_las kyi dkyil 'khor las
[\[220b.6\]]gsungs pa'i phyag rgya chen po rnams so/_/de nas phyag rgya thams cad kyi gsang ba brjod par bya'o zhes bya ba ni phyag rgya yang yin la thams cad kyang yin pas na rigs thams cad kyi dam tshig gi phyag rgya'o/_/de'i gsang ba ni chos kyi dbyings las byung ba'i ngo bo ste de brjod par bya'o/_/rang gi
[\[220b.7\]]dbang po bshig nas gzung /_/zhes bya ba ni chos bdag med par bsgoms pas chos thams cad bsdus pa bshig cing gsal la rang gi dbang po ste rang gi lha'i sku de gzung bar bya ste/_bdag ni rnam par snang mdzad do/_/zhes bya ba nas/_bdag ni rdo rje 'bebs pa'o/_/zhes bya ba'i bar gyi rang gi
[\[221a\]]
[\[221a.1\]]lha'i nga rgyal bsgoms pa'i tshul gyis so/_/don 'di nyid bstan pa ni/_rdo rje khu tshur 'dzin pas na/_/zhes bya ba yin te/_yang dag de nyid bden gang yin/_/rdo rje khu tshur de bshad do/_/zhes gsungs pas/_rdo rje khu tshur bzung ba'i sgras ni de kho na nyid bsgom pa la bya bar bshad
[\[221a.2\]]de de bzhin nyid kyi sbyor ba des rigs thams cad kyi phyag rgya gang la reg cing bzung ba de ma thag tu dbang du 'gyur zhes bya ba'o/_/de nas phyag rgya thams cad kyi chos nyid brjod par bya'o zhes bya ba ni phyag rgya yang yin la thams cad kyang yin pas phyag rgya thams cad de/_dkyil 'khor bzhi
[\[221a.3\]]las gsungs pa'i chos kyi phyag rgya thams cad do/_/de rnams kyi chos nyid ni dngos grub kyi rgyu ste brjod par bya zhing bstan par bya'o/_/rdo rje phra mo'i tshul lam cho ga ni bshad zin to/_/de nas sbyar ba ni rdo rje phra mo bsgom par byas pa la'o/_/ye shes phyag rgya ni dkyil 'khor chen po dang /_gzungs
[\[221a.4\]]dang /_chos dang /_las kyi dkyil 'khor las gsungs pa'i chos kyi phyag rgya thams cad de/_de rnams kyi cho ga 'dis tshul gyis bcings na 'phral du dbang du 'gyur zhing 'grub par 'gyur ro zhes bya ba'i tha tshig go/_/de nas phyag rgya thams cad kyi las brjod par bya'o zhes bya ba ni rdo rje dbyings la
[\[221a.5\]]sogs pa'i dkyil 'khor bzhi las gsungs pa'i las kyi phyag rgya thams cad ni phyag rgya kun no/_/de rnams kyi las ni bya ba ste/_de rnams kyis mngon par 'dod pa'i don grub par 'gyur ro zhes bya ba'i tha tshig ste de brjod par bya'o/_/glu dang zhes bya ba la sogs pa la/_glu dang /_gar dang /_
[\[221a.6\]]ro dang /_zas dang /_spyod lam ni glu dang /_gar dang /_ro dang /_zas dang /_spyod lam zhes bya ste/_de la sogs pa las bde ba gang zhig skyes par gyur pa de la de skad ces bya ste/_de rnams sangs rgyas te de bzhin gshegs pa thams cad la phul na las kyi phyag rgya dbang du 'gyur ro/_/de
[\[221a.7\]]la glu ni rdo rje glu la sogs pa'o/_/gar ni rdo rje gar la sogs pa'o/_/ro ni lha dang lhan cig tu gyur pa'i zhi ba dang sgeg mo la sogs pa rang bzhin can gyi nyams so/_/zas ni kha zas ro brgya pa la sogs pa'o/_/spyod lam ni 'dug pa dang /_'chag pa dang /_sdod pa dang /_nyal ba'i
[\[221b\]]
[\[221b.1\]]mtshan nyid can nam/_sems kyi spyod pa snying rje chen po la sogs pa la gnas pa'o/_/'di skad ston pa yin te/_las kyi phyag rgya'i sgrub pa pos/_rdo rje glu la sogs pas de bzhin gshegs pa thams cad la mchod pa byas la/_'tshang rgya ba nyid la sogs pa'i sbyin pas sems can gyi
[\[221b.2\]]khams thams cad tshim par byas la bzlas brjod bya'o/_/de yang /_'gro kun sangs rgyas nyid dang ni/_/byang chub sems dpa'i nyin kho nar re/_/ji bzhin du ni btul ba nyid/_/las kyi don kun grub byed pa'o/_/zhes gsungs pa yin no/_/de ltar dkyil 'khor bzhi las gsungs pa'i phyag rgya
[\[221b.3\]]thams cad kyi dam tshig dang /_gsang ba dang /_chos nyid dang /_las gsungs nas/_de nas zhes bya ba la sogs pas rdo rje dbyings la sogs pa'i dkyil 'khor bzhi bsgrub par bya ba'i phyir gsang ba'i phyag rgya gsungs pa yin te/_dkyil 'khor yang yin la thams cad kyang yin pas
[\[221b.4\]]dkyil 'khor thams cad de/_de rdo rje dbyings kyi dkyil 'khor chen po dang /_gzungs dang /_chos dang /_las kyi dkyil 'khor ro/_/de rnams bsgrub pa ni rdzogs par byed pa'o/_/gsang ba'i phyag rgya gang yin pa de ni/_dkyil 'khor thams cad bsgrub pa'i gsang ba'i phyag rgya'i
[\[221b.5\]]ye shes bslab cing bstan par bya'o/_/mtshan ma brtan par rang gyur nas/_/zhes bya ba la/_mtshan ma ste/_byang chub kyi sems dang /_pha rol tu phyin pa drug gi spyod pa'i tshul brtan zhing yongs su rdzogs pa gang yin pa de ni mtshan ma brtan pa ste/_srid pa tha ma pa'i byang chub sems
[\[221b.6\]]dpa'o/_/de'i gzugs su rang ste bdag nyid du gyur nas/_dkar por 'gyur ba'i ras la gnas/_/zhes bya ba/_oM tsit+ta pra ti be d+haM ka ro mi/_zhes zlos shing /_chos thams cad bdag med par bsgoms pas gzung ba dang 'dzin pa'i rnam par rtog pa la mi bskyod pa'i mtshan nyid can gyi byang chub
[\[221b.7\]]kyi sems chen po bag chags dang bcas pa'i dri ma nag nog dang bral ba'i ras dkar po de'i rang bzhin rtogs pas gnas shing rnal 'byor gyi bdag nyid byas nas zhes bya ba'i tha tshig go/_/de ltar ras dkar por gyur pa'i ras la gnas pa'i rjes la/_mtshan ma mchod rten byin brlabs te/_/_
[\[222a\]]
[\[222a.1\]]zhes bya ba mtshan ma brtan pa de mchod rten tu byin gyis brlab pa ni bdag nyid ni rdo rje dbyings so zhes nga rgyal bskyed par bya'o/_/'di skad ston pa yin te/_byang chub kyi sems dang /_shes rab la sogs pa'i spyod pa ni byang chub sems dpa' rnams kyi mtshan ma ste rtags
[\[222a.2\]]yin par bshad la mtshan ma der bdag nyid kyi yongs su rdzogs pa'i lhag par mos pa'i rjes su mi bskyod pa la sogs pa'i rang bzhin du rnam par bsgom pa zla ba'i dkyil 'khor la sogs pa'i tshul du bsgoms pas de bzhin gshegs pa'i sku'am/_rdo rje sems dpa' la sogs pa'i
[\[222a.3\]]skur bdag nyid brtan pa'i mchod rten du bsgom par bya'o/_/de nas de bzhin gshegs pa'i ye shes sems dpa' gzhug pas byin gyis brlab par bya'o/_/de ltar mtshan ma de mchod rten du byin gyis brlabs nas rdo rje dbyings kyi dkyil 'khor chen po ni bdag go zhes nga rgyal bskyed pa
[\[222a.4\]]ni bdag nyid rdo rje dbyings su bsgom pa'o/_/de yang /_mtshan ma mchod rten zhes bshad do/_/brtan pa ting 'dzin can 'gyur yin/_/pha rol phyin drug spyod pa ni/_/mtshan ma 'di ni yin par bshad/_/byang chub sems gang de rdo rje/_/rdo rje mtshan mar 'di bshad do/_/byang chub
[\[222a.5\]]sems kyi sbyor ba yis/_/mtshan ma brtan par shes par bya/_/shes rab pha rol phyin pad+ma/_/dkar por gyur pa'i ras la gnas/_/shes rab phar phyin rnal 'byor pas/_/yang dang yang du mnyam gzhag bya/_/byang chub sems dang shes rab ni/_/yang dang yang du brten
[\[222a.6\]]gyur na/_/byang chub nges par 'byung bar 'gyur/_/shes rab pha rol phyin tshul las/_/mchod rten gyur pa'i chos 'di ni/_/lus can kun gyis rnyed par dka'/_/byang chub sems dang shes rab che'i/_/mtshan ma mchod rten byin brlab po/_/zhes gsungs pa yin no/_/de ltar
[\[222a.7\]]thabs kyi pha rol tu phyin pa'i tshul rang gi lha'i rnal 'byor mchod rten du gyur par byin gyis brlabs la/_de'i 'og tu/_badzra d+hA tu ra haM sa yaM/_zhes bya bas rang gi snying ga'i zla ba la/_rdo rje dbyings kyi dkyil 'khor chen po bsgrubs te/_nga rgyal bskyed la bsgom par bya ste/_bsgom pa
[\[222b\]]
[\[222b.1\]]gnyis pa 'di ni bcom ldan 'das kyis rdo rje rtse mo las gsungs pas the tshom mi bya'o/_/'di ni re zhig don mdor bsdus pa yin no/_/yang don rgyas pa ni gang rgya che bas 'jigs shing skrag pa ting nge 'dzin gsum bsgoms pas/_rdo rje dbyings kyi dkyil 'khor chen po'i brtul zhugs spyod
[\[222b.2\]]par spro ba med pa de ni re zhig nyin re zhing bdag bsrung ba la sogs pa sngon du 'gro ba'i bsdu ba byas la/_phyag rgya ji lta ba bzhin du bkrol nas sdig pa dral ba yang bya'o/_/de nas mngon par byang chub pa rnam pa lnga'i rim pas mngon par sangs rgyas nas/_rang gi snying gar rdo rje rgyu'i las kyi phyag
[\[222b.3\]]rgyas rdo rje dbyings kyi dkyil 'khor ji lta ba bzhin du sprul la/_bdag nyid rdo rje sems dpar byin gyis brlabs te/_sems ma rdo rje ma'i phyag rgya bcings nas/_rang gi snying gar rtogs pa'i dkyil 'khor der yid kyis zhugs la dngos grub kyi rdo rje brtul zhugs kyi bar du slob dpon gyi
[\[222b.4\]]las kyi cho ga rnams ji lta ba bzhin du rjes su spyad nas/_rnal 'byor chen po byas la rang gi snying gar zla ba'i dkyil 'khor stong gsum pa'i sangs rgyas kyi zhing gi tshad tsam bsams te/_de'i steng du/_oM sarba ta thA ga ta muSh+Ti baM/_oM badzra sa twa muSh+Ti saM/_oM badzra rat+na muSh+Ti T+wAM/_oM badzra
[\[222b.5\]]d+har+m+ma mu ShiT khaM/_oM badzra karma muSh+Ti haM/_zhes bya ba'i de bzhin gshegs pa'i rigs kyi snying po 'dis rnam par snang mdzad la sogs pa'i de bzhin gshegs pa lnga'i phyag rgya chen po dang bcas pas rdo rje dbyings kyi dkyil 'khor chen po go rims ji lta ba bzhin du sprul la/_oM badzra d+hA d+hu/_oM
[\[222b.6\]]satwa badzri/_oM rat+na badzri/_oM d+har+m+ma badzri/_oM kar+m+ma badzri/_oM badzra satwa/_oM badzra rA ga_/oM badzra sA d+hu/_zhes bya ba nas/_oM badzra a be sha zhes bya ba'i snying po zlos shing /_rdo rje sems dpa'i nga rgyal gyis rnam par snang mdzad la sogs pa nas rdo rje 'bebs pa'i bar gyis rang rang gi
[\[222b.7\]]gnas su bkod nas/_oM badzra At+ma ko\u0f85haM zhes lan gsum zlos shing /_rnam par snang mdzad la sogs pa'i sku dang /_gsung dang /_thugs rdo rje'i rang bzhin du bdag nyid bsgom par bya'o/_/de nas/_swa b+hA wa shud+d+ho\u0f85haM/_zhes lan gsum zlos shing bdag nyid rang bzhin gyis
[\[223a\]]
[\[223a.1\]]rnam par dag pa bsgom par bya'o/_/de nas sar+b+ba sa mo nya haM/_zhes bya ba 'di lan gsum zlos shing bdag med pa'i mnyam pa nyid kyis rnam par snang mdzad la sogs pa'i de bzhin gshegs pa dang /_sems dpa' thams cad dang bdag nyid mnyam par bsgom par bya'o/_/de nas
[\[223a.2\]]rdo rje dbyings kyi dkyil 'khor chen po'i rang bzhin ni bdag yin no zhes nga rgyal bskyed la/_rdo rje'i tshig gis badzra sa twa zhes zlos shing rdo rje dbyings kyi dkyil 'khor chen po'i rang bzhin bdag yin no zhes thun bzhi'i spyor bas zla ba gcig gam/_zla ba drug gam/_lo gcig gam/_dus ji
[\[223a.3\]]srid kyi rdo rje dbyings kyi dkyil 'khor chen po'i gzugs su bdag nyid mthong ba de srid kyi bar du bsgom par bya'o zhes bcom ldan 'das kyis gsungs te/_rnal 'byor chen po nyin re zhing lan cig byas pa des 'jig rten dang 'jig rten las 'das pa'i sngags kyi bzlas pa byas la dkyil
[\[223a.4\]]'khor chen po dang /_gzungs dang /_chos dang /_las dang /_phyag rgya bzhi dang /_phyag rgya gcig pa'i dkyil 'khor rnams bri bar bya'o zhes bcom ldan 'das kyis gsungs te/_rnal 'byor chen po snying po che/_/med na dngos grub med pas na/_/de bas 'bad pa thams cad kyis/_/_
[\[223a.5\]]rnal 'byor chen po brtsam par bya/_/zhes bya ba 'di yang gsungs pa yin no/_/yang rdo rje sems dpa' la sogs pa sems dpa' chen po thams cad kyi rnal 'byor byas la rnal 'byor chen po bsgrub par bya'o/_/de nas rang gi snying gar dkyil 'khor ji lta ba bzhin du bsgom par bya'o/_/_
[\[223a.6\]]dkyil 'khor bri ba'i dus su yang zhag bdun gyi bar du rdo rje sems dpa'i sbyor bas rnal 'byor chen po byas la/_ting nge 'dzin gsum bsgoms nas de nas dkyil 'khor bri bar bya'o/_/de ltar rdo rje dbyings kyi dkyil 'khor chen po sgrub par byed pa'i gsang ba'i phyag rgya bstan nas/_da ni/_
[\[223a.7\]]rdo rje bcing ba dam byas te/_/zhes bya ba la sogs pas gzungs kyi dkyil 'khor sgrub par byed pa gsungs pa yin te/_rdo rje bcing ba dam byas te/_/zhes bya ba la sogs pa bshad zin to/_/mthe chung dang ni mdzub rtse bsgreng /_/zhes bya ba ni ji skad du bshad pa'i mtshan nyid can gyi
[\[223b\]]
[\[223b.1\]]rdo rje bsdams pa bcings la/_mthe chung gnyis gshibs la sbyar/_mdzub mo gnyis kyang gshibs la sbyar bar bya'o/_/'di ni gzungs kyi dkyil 'khor sgrub par byed pa'i gsang ba'i phyag rgya'o/_/dam tshig ces bya ba ni dam tshig gi phyag rgya'o/_/dam tshig mchog ces bya ba ni
[\[223b.2\]]de bzhin gshegs pa lnga'i zhes bya ba'i tha tshig go/_/'di skad ston pa yin te/_de bzhin du rnal 'byor chen po byas la dam tshig gi phyag rgya 'di nyid bcings te sngar bshad pa'i rigs kyi snying po rnams kyi snying gar gzungs kyi dkyil 'khor sprul la/_gzungs kyi rig pa rnams
[\[223b.3\]]kyis rdo rje dbyings kyi dbang phyug ma nas brtsams te rdo rje 'bebs pa'i bar gyi gzungs rnams gnas ji lta ba bzhin du bkod de/_oM badzra At+ma ko\u0f85haM/_oM swa b+hA wa shud+d+ho\u0f85haM/_oM sar+b+ba ma mo\u0f85haM/_zhes bya bas gzungs kyi dkyil 'khor gyi rang bzhin du bdag nyid bsams nas/_
[\[223b.4\]]bdag nyid gzungs kyi dkyil 'khor gyi rang bzhin yin no zhes nga rgyal bskyed la/_nyin re zhing thun bzhi'i sbyor bas gzungs kyi rig pa re re zhing khri khri bzlas par bya'o/_/de lta bus ni gzungs kyi dkyil 'khor 'grub par 'gyur ro/_/de ltar gzungs kyi dkyil 'khor sgrub par byed pa'i
[\[223b.5\]]gsang ba'i phyag rgya bshad nas/_da ni chos kyi dkyil 'khor sgrub par byed pa'i gsang ba'i phyag rgya bstan par bya ba'i phyir/_rdo rje phra mo'i tshul du ni/_/rab tu mnyam par bzhag pas bsgom/_/rdo rje phra mo'i dkyil 'khor ni/_/ting 'dzin dbang du 'gyur ba'i tshul/_/zhes bya ba
[\[223b.6\]]gsungs te/_de la rdo rje phra mo'i tshul ni/_/lce ni rkan la gzhar bya zhing /_/zhes bya ba la sogs pa spro ba dang bsdu ba bsgom pa dang /_brtan par byas pa ni rdo rje phra mo'i zhes bshad de/_rdo rje phra mo'i tshul des rab tu mnyam par bzhag pas sems rtse gcig tu bsdus te bsgom
[\[223b.7\]]par bya'o/_/ci zhig bsgom par bya zhe na/_rdo rje phra mo'i dkyil 'khor ni/_/zhes bya ba ste/_rdo rje phra mos nye bar mtshon pa ste/_rdo rje phra mo ni chos kyi dkyil 'khor zhes bya ba'i tha tshig go/_/gang zhig byed cing bsgom zhe na/_rdo rje phra mo'i dkyil 'khor ni/_/zhes bya ba gsungs
[\[224a\]]
[\[224a.1\]]te/_ting nge 'dzin dbang du byed cing zhes bya ba'i tha tshig go/_/'dis ni don 'di skad ston pa yin te/_snga ma bzhin du rnal 'byor chen po byas la sngar bshad pa'i rigs kyi snying po rnams kyis rang gi snying gar chos kyi dkyil 'khor bskyed la rdo rje phra mo'i tshul gyis
[\[224a.2\]]rang gi snying gnas bton te/_sna'i rtse mor bsam par bya'o/_/de nas chos kyi dkyil 'khor las gsungs pa'i sngags kyis rnam par snang mdzad la sogs pa bkod la/_snga ma bzhin du bdag nyid chos kyi dkyil 'khor yin no zhes chos kyi dkyil 'khor gyi nga rgyal ji lta ba
[\[224a.3\]]bzhin du bskyed la chos kyi dkyil 'khor las gsungs pa'i rdo rje sems dpa'i sngags zlos shing zla ba gnyis kyi bar du nyin re zhing chos kyi 'khor lo sna rtser bsgom par bya'o/_/bsgoms pas dub na sna bu gnas rang gi snying gar bcug la/_badzri dr-i D+ha tiSh+Ta zhes bya bas brtan par
[\[224a.4\]]bya'o/_/de yang zla ba gcig tsam spro ba dang bsdu ba'i tshul gyis bsgom par bya'o/_/de lta bus ni chos kyi dkyil 'khor 'grub par 'gyur ro/_/de ltar chos kyi dkyil 'khor grub par byed pa'i gsang ba'i phyag rgya gsungs nas/_da ni las kyi dkyil 'khor sgrub par byed pa yang brtan
[\[224a.5\]]par bya ba'i phyir ro/_/rdo rje'i phyag rgya gnyis bcings la/_/de gnyis rdo rje dam du bzung /_/mdzub mo mthe chung bsnol ba ni/_/rdo rje dgos mchog dkyil 'khor ro/_/zhes bya ba gsungs te/_de la rdo rje'i phyag gnyis ni rdo rje khu tshur gnyis te de bcings la gzung bar bya'o/_/_
[\[224a.6\]]ci zhig gzung bar bya zhe na/_rdo rje ste sna tshogs rdo rje'o/_/de yang de gnyis dang 'brel pa'i mdzub mo dang mthe'u chung bsnol ba ste/_mdzub mo gnyis bcings pa dang /_mthe'u chung gnyis bcings pas dam du gzung bar bya'o/_/'dis ni 'di skad ston pa yin te/_rdo rje khu
[\[224a.7\]]tshur gnyis bcings la mdun du phyogs par sbyar te/_rang rang gi mdzub mo dang mthe'u chung mdud pas sna tshogs rdo rje gzung bar bya zhing dkyil 'khor chen po las gsungs pa'i rdo rje'i dbang bskur ba'i sngags kyis sna tshogs rdo rje gzung bar bya'o/_/de ltar sna tshogs rdo rje thogs
[\[224b\]]
[\[224b.1\]]pa ni rdo rje dgos mchog gi dkyil du las kyi dkyil 'khor bsgrub pa'i mtshan ma yin no zhes bya ba'i don to/_/'di yang snga ma bzhin du rnal 'byor chen po bskyed la/_sngar bshad pa'i rigs kyi snying po lngas rang gi snying gar las kyi dkyil 'khor sprul la/_las kyi dkyil 'khor
[\[224b.2\]]las gsungs pa'i rig pa rnams kyis lha rnams ji lta ba bzhin du dgod pa byas na cho ga thams cad rjes su spyad de bdag nyid la ni las kyi dkyil 'khor gyi rang bzhin yin no zhes nga rgyal bskyed la nyin re zhing thun bzhi'i sbyor bas rig pa thams cad khri khri bzla bar bya ba ste/_de
[\[224b.3\]]lta bus ni las kyi dkyil 'khor 'grub par 'gyur ro/_/da ni de nas zhes bya ba la sogs pas rdo rje dbyings kyi dum bu las gsungs pa'i dngos grub rnams ni rdo rje dbyings kyi dkyil 'khor chen po'i phyag rgya bzhis rang gi lha'i rnal 'byor rdo rje dbyings kyi dkyil 'khor chen po
[\[224b.4\]]las gsungs pa nyid kyis byas la bsgrub par bya'o zhes gsungs te/_ji lta ba bzhin du zhes bya ba ni rdo rje dbyings kyi dkyil 'khor chen po las gsungs pa'i tshul gyis rdo rje sems dpa' la sogs pa gang yin pa ste/_rdo rje rgyal po la sogs pa nas rdo rje 'bebs pa'i bar
[\[224b.5\]]de rnams ni rdo rje sems dpa' la sogs pa'o/_/de rnams kyi phyag rgya chen po ni rdo rje sems dpa' la sogs pa'i phyag rgya chen po ste/_dam tshig dang chos dang las kyi phyag rgya chen po yin pas/_phyag rgya yang yin la chen po yang yin pa'i phyir phyag rgya chen po zhes bya'o/_/_
[\[224b.6\]]de rnams kyi bcing ba bzhi po bslab pa ni bstan pa ste/_rdo rje sems dpa' la sogs pa'i phyag rgya bcing ba'i mtshan nyid/_/rdo rje dbyings kyi dkyil 'khor chen po las gsungs pa nyid brtan par bya ba'i tha tshig go/_/rdo rje dbyings kyi dkyil 'khor chen po'i cho ga rgyas
[\[224b.7\]]pa ji lta ba bzhin du zhes bya ba ni/_de nas gsang ba'i mchod pa brjod cing rdo rje bstod pa'i glu blangs nas/_gsang ba'i mchod pa bzhi bya'o/_/zhes bya ba nas brtsams te/_badzra satwa muHzhes bya ba'i bar gyi cho ga bya'o zhes bya ba'i tha tshig go/_/rdo rje'i dngos grub ni bcom ldan 'das
[\[225a\]]
[\[225a.1\]]rnam par snang mdzad kyi'o/_/phyag rgya bzhi'i dkyil 'khor ni rdo rje sems ma la sogs pa rang gi phyag rgya bzhi dang bcas par bri ba ji lta ba bzhin du ste/_de bzhin du mi g.yo ba'i dkyil 'khor la sogs pa zhes bya ba de bzhin du rdo rje dbyings kyi dkyil 'khor chen po'i
[\[225a.2\]]tshul du dkyil 'khor bris la/_dbus su rnam par snang mdzad kyi gnas su glang po che'i gdan la badzra d+hA tu zhes bya bas mi bskyod pa dgod par bya'o/_/mi bskyod pa'i gnas su zla ba'i dkyil 'khor gyi steng du bcom ldan 'das rdo rje sems dpa' rdo rje rtse lnga pa/_rin chen 'byung ldan
[\[225a.3\]]gyi gnas su rdo rje rgyal po'i lcags kyu/_don yod par grub pa'i gnas su rdo rje chags pa'i mda' dang gzhu/_'od dpag tu med pa'i gnas su bcom ldan 'das rdo rje legs pa'i mgu ba'i phyag rgya badzra satwa zhes bya ba'i snying po'am/_phyag rgya bzhi'i dkyil 'khor las gsungs pa'i
[\[225a.4\]]rigs kyi snying po zlos shing bri bar bya'o/_/mi bskyod pa'i dkyil 'khor bzhin du dkyil 'khor bris la/_dbus su rta'i khri la rin chen 'byung ldan/_mi bskyod pa'i gnas su zla ba'i dkyil 'khor gyi steng du bcom ldan 'das rdo rje rin po che/_rin chen 'byung ldan gyi gnas su rdo rje gzi
[\[225a.5\]]brjid kyi nyi ma'i phyag rgya/_don yod par grub pa'i gnas su dpal gyi rdo rje rgyal mtshan gyi phyag rgya/_'od dpag tu med pa'i gnas su bzhad pa'i so'i phreng ba rdo rje gnyis kyi bar du chud pa rdo rje dbyings kyi dkyil 'khor las gsungs pa'i rang gi snying po'am/_rigs kyi snying pos bri bar
[\[225a.6\]]bya'o/_/rin chen 'byung ldan gyi dkyil 'khor dang 'dra bar dkyil 'khor bris la/_dbus su rma bya'i gdan la bcom ldan 'das 'od dpag tu med pa/_mi bskyod pa'i gnas su rdo rje chos kyi pad+ma'i phyag rgya/_rin chen 'byung ldan gyi gnas su rnon po'i phyag rgya/_don yod par grub
[\[225a.7\]]pa'i gnas su rgyu'i 'khor lo'i phyag rgya/_'od dpag tu med pa'i gnas su smra ba lce'i phyag rgya rang gi snying po'am rigs kyi snying pos bri bar bya'o/_/'od dpag tu med pa'i dkyil 'khor dang 'dra bar dkyil 'khor bris la/_dbus su nam mkha' lding gi gdan gyi steng du bcom ldan
[\[225b\]]
[\[225b.1\]]'das don yod par grub pa'o/_/mi bskyod pa'i gnas su zla ba'i dkyil 'khor gyi steng du sna tshogs rdo rje/_rin chen 'byung ldan gyi gnas su go cha/_don yod par grub pa'i gnas su mche ba gnyis/_'od dpag tu med pa'i gnas su khu tshur gyi phyag rgya sngar bshad pa'i rang gi snying
[\[225b.2\]]po'am/_/rigs kyi snying pos bri bar bya ste/_'di ni don yod par grub pa'i dkyil 'khor ro/_/'di dag kyang rang rang gi phyag rgya rnams su bris na zhes gsungs pa yin no/_/dngos grub thams cad kyang 'grub bo /_/zhes bya ba ni rnam par snang mdzad kyi phyag rgya bzhi'i dkyil 'khor du dngos
[\[225b.3\]]grub gang gsungs pa/_de thams cad mi bskyod pa dang /_rin chen 'byung ldan dang /_'od dpag tu med pa dang /_don yod par grub pa'i phyag rgya bzhi'i dkyil 'khor du yang 'grub par 'gyur ro zhes bya ba'i tha tshig go/_/de ltar zhes bya ba la sogs pas ni phyi'o yo byad med par
[\[225b.4\]]shin tu sbyangs pa gsungs pa yin te/_de ltar zhes bya ba ni sa la ji lta ba bzhin du ras dang /_rtsig pa dang /_nam mkha' dang gnas thams cad du mngon par bris pa rnams so/_/dngos grub thams cad 'grub po zhes bya ba ni/_sgrub pa po spro ba bskyed par bya ba'i phyir ro/_/_
[\[225b.5\]]dus nges pa'i 'bras bu gsungs pa ni/_dkyil 'khor rtag pa nas brtsams te/_/zhes bya ba la sogs pa yin te/_de la dkyil 'khor rtag pa ni kun du bris pa ste/_dkyil 'khor bris pa de nas brtsams shing de nas mgo bzung nas so/_/la la ni dkyil 'khor du zhugs
[\[225b.6\]]pa de nyid kyi tshe zhes bya ba la 'jug pa'i rjes thogs nyid kyi mtshan ma'o/_/la la ni nyin zhag gcig gis zhes bya ba ni nyin mtshan gcig gis so/_/mtshams med pa lnga byas pa yang zhes bya ba/_pha dang ma dang dgra bcom pa gsod pa dang /_dge 'dun gyi dbyen byed pa dang /_de bzhin
[\[225b.7\]]gshegs pa la ngan sems kyis khrag phyung ba byas pa spang ngo /_/'dis ni 'di skad ston pa yin te/_sdig pa chen po byed pa rnams kyang 'grub par 'gyur na gzhan lta smos kyang ci dgos/_/de bas na thams cad bsgrub pa la 'bad par bya'i/_/bdag ni sdig pa byed pa'o/_/bdag ni bsod
[\[226a\]]
[\[226a.1\]]nams chung ba'o/_/zhes bya ba la sogs pas bdag nyid la brnyas par mi bya'o/_/ji ltar 'dod par zhes bya ba ni dus ji tsam bsgom par nus par gyur pa'i dus de srid du byed pa'o/_/bde blag tu zhes bya ba ni bya ba'i rgyud las gsungs pa'i bsdams pa'i sdug bsngal
[\[226a.2\]]yongs su spangs la/_rnal 'byor dang rjes su mthun pa'i bza' ba dang btung ba la sogs pa bsten pas so/_/de yang /_dka' thub dka' spyad mi bzad pas/_/lus skabs 'gyur zhing sdug bsngal la/_/sdug bsngal gyis ni sems g.yeng ba/_/rnal 'byor la ni sbyor mi 'gyur/_/_
[\[226a.3\]]zhes bya ba la sogs pa gsungs pa yin no/_/don thams cad byed cing zhes bya ba ni sgrub pa'i yan lag thams cad ni don dam thams cad de/_de rnams rgyun mi 'chad par nyams su len pa'o/_/de yang gang gi phyir bcom ldan 'das kyis gang zhig ji skad du gsungs pa'i cho ga mi byed
[\[226a.4\]]pa de ni dngos grub thob par mi 'gyur ro zhes gsungs pa yin no/_/thams cad rjes su dga' ba dang /_/zhes bya ba ni thams cad kyang yin la rjes su dga' ba yang yin pas na thams cad rjes su dga' ba ste/_dkyil 'khor thams cad sgrub par byed pa'i gsungs pa'i phyag rgya
[\[226a.5\]]bsgom pa'am/_rdo rje sems dpa' la sogs pa thams cad bsgom pa ni/_thams cad du dga' ba'o/_/re ba thams cad de sgeg pa la sogs pa'o/_/thams cad rjes su dga' ba'i ro dang /_zas dang /_spyod lam thams cad las bde ba gang zhig skyes pa de ni thams cad rjes
[\[226a.6\]]su dga' ba dang /_ro dang /_zas dang /_spyod lam thams cad kyi bde ba'o/_/de rnams nyams su myong ba ni nyams su tshor ba'o/_/lo gcig gis ni mchog grub po/_/zhes bya ba ni sangs rgyas dang byang chub sems dpa'i gnas rdzogs par 'gyur ro zhes bcom ldan 'das kyis
[\[226a.7\]]gsungs so/_/phyag rgya bzhi pa'i dkyil 'khor gyi 'grel pa rdzogs so//_//de nas bcom ldan 'das zhes bya ba la sogs pas ni/_sems can mdor bsdus pa la dga' ba rnams rjes su gzung bar bya ba'i phyir/_rdo rje dbyings kyi dum bu las gsungs pa'i dngos grub
[\[226b\]]
[\[226b.1\]]thams cad bsdus par gyur pa'i phyag rgya gcig pa'i dkyil 'khor gsungs pa yin no/_/de nas zhes bya ba'i sgra ni de ma thag pa ste/_dang po sbyor ba'i rjes thogs nyid la zhes bya ba'i tha tshig go/_/de la yang dang po sbyor ba'i ting nge 'dzin ni rdo rje dbyings kyi dkyil 'khor chen po las gsungs
[\[226b.2\]]pa nyid yin par gzung ngo /_/yang zhes bya ba'i sgra ni phyag rgya bzhi pa'i dkyil 'khor la ltos nas yang zhes bya ba'i don to/_/de bzhin gshegs pa yang yin la thams cad kyang yin pas de bzhin gshegs pa thams cad de/_'jig rten gyi khams thams cad kyi rdul phra rab dang
[\[226b.3\]]mnyam pa'i sangs rgyas dang byang chub sems dpa' rnams so/_/de rnams kyi dngos grub dam pa ni rdo rje sems dpa'i la sogs pa'o/_/de'i dam tshig ni dkyil 'khor te/_de la dmigs pa de rdo rje ltar mi phyed pa'i ting nge 'dzin gang la mi 'di nyid ces bya ba'i ting nge 'dzin de la snyoms
[\[226b.4\]]par zhugs pa ni rdo rje sems dpa'i dkyil 'khor sprul pa'i rnam par thugs rtse gcig tu mdzad ces bya ba'i tha tshig go/_/'di zhes bya ba ni thugs la gnas pa ste/_phyung ngo zhes bya bar sbyar ro/_/de bzhin gshegs pa thams cad kyi theg pa chen po de'i mngon par rtogs pa ni thugs
[\[226b.5\]]su chud pa ste/_ming de skad ces bya ba'i de bzhin gshegs pa thams cad kyi theg pa chen po mngon par rtogs pa ston par byed pa'i de bzhin gshegs pa thams cad kyi snying po gang yin pa der rang gi thugs ka nas phyung ba ni badzra satwa zhes bya ba ston pa'o/_/gzhung 'di tsam gyis ni
[\[226b.6\]]rdo rje sems dpa'i phyag rgya gcig pa'i dkyil 'khor gyi rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba byas nas las kyi mchog de bzhin du bsgom par bya'o zhes bya ba ni las kyi mchog ces bya ba'i ting nge 'dzin gsum pa yin no/_/rdo rje
[\[226b.7\]]dbyings kyi dum bu las gsungs pa'i dngos grub rnams ni phyag rgya gcig pa'i dkyil 'khor du dam tshig dang dbang bskur ba thob pas bya'o zhes bstan pa'i phyir/_de nas zhes bya ba la sogs pa gsungs te/_de nas zhes bya ba'i sgra ni de ma thag pa ston pa'i tshig ste/_rdo rje
[\[227a\]]
[\[227a.1\]]sems dpa'i rnal 'byor chen po byas nas badzra satwa zhes bya ba bzlas brjod bye ba byas pa'am/_phyag rgya gcig pa'i dkyil 'khor bsgoms pas mtshan ma thob pa'i rjes thogs la phyag rgya gcig pa'i dkyil 'khor bri bar bya'o/_/de bzhin gshegs pa thams
[\[227a.2\]]cad kyi dngos grub dam pa 'grub par bya ba'i bar du zhes bya ba la/_de bzhin gshegs pa thams cad kyi dngos grub dam pa ni rdo rje sems dpa'i dngos grub ste/_sems can gyi khams thams cad rdo rje sems dpa'i ting nge 'dzin rdzogs par bya ba grub par bya ba'i phyir zhes bya ba'i tha tshig go/_/_
[\[227a.3\]]bar du zhes bya ba'i sgras ni de bzhin gshegs pa'i rigs kyi dngos grub rnams bsdu'o/_/de nas zhes bya ba ni gang gi phyir mdor bsdus pa la dga' ba'i gdul bya rnams kyang phyag rgya gcig pa'i dkyil 'khor du zhugs pas rdo rje dbyings kyi dum bu las gsungs pa'i dngos grub
[\[227a.4\]]'grub par 'gyur bas/_de bas na rdo rje sems dpa'i phyag rgya gcig pa'i dkyil 'khor du 'jug pa des de'i dngos grub 'grub pa'i skal ba can du bya ba'i phyir/_yang dag cing phyin ci ma log par rab tu phye ste bshad par bya'o/_/sems dpa'i dkyil 'khor ni rdo rje sems
[\[227a.5\]]dpa'i dkyil 'khor ro/_/rdo rje sems dpa'i dkyil 'khor yin pa nyid kyis ni mchog yin pas dkyil 'khor dam pa ste/_gang gi phyir 'dir zhugs pa dang /_dbang bskur bas 'jig rten dang 'jig rten las 'das pa'i dkyil 'khor thams cad kyi slob dpon du 'gyur zhing rang
[\[227a.6\]]nyid kyis kyang 'jig rten dang 'jig rten las 'das pa'i dkyil 'khor thams cad bris nas bdag nyid 'jug pa la sogs pa'i cho ga thams cad rjes su spyad par bya'o/_/de bzhin gshegs pa la sogs pa'i slob dpon gzhan dag ni/_rang gi rigs 'ba' zhig gi slob dpon
[\[227a.7\]]yin no zhes bstan par bya ba'i phyir ro/_/rdo rje dbyings dang 'dra bas na/_/zhes bya ba ni rdo rje sems dpa'i sprul pa'i dkyil 'khor dang 'dra'o/_/ming ji skad ces bya zhe na/_rdo rje sems dpa' zhes kyang bshad/_/ces bya ba gsungs so/_/dkyil 'khor chen po'i tshul du ni/_/dkyil
[\[227b\]]
[\[227b.1\]]'khor phyi rim thig gdab po/_/zhes bya ba ni phyi'i dkyil 'khor dbyibs rdo rje dbyings kyi dkyil 'khor chen po dang 'dra'o/_/de ltar rdo rje dbyings kyi dkyil 'khor dang 'dra bar dkyil 'khor 'di bris la dkyil 'khor de'i steng du zla ba'i dkyil 'khor bri bar bya ste/_gang gi phyir/_zla
[\[227b.2\]]ba'i dkyil 'khor dbus su ni/_/rdo rje sems dpa' gzhag par bya/_/zhes gsungs pas/_zla ba'i dkyil 'khor gyi steng du/_rdo rje sems dpa' lugs ma'am/_'bur du brkos pa'am/_gzugs su byas pa'am/_ris su bris pa la badzra satwa zhes zlos shing gzhag par bya'o/_
[\[227b.3\]]de nas dgug pa dang gzhug pa la sogs pa ji lta ba bzhin du byas te zhes bya ba ni rdo rje sems dpa'i rnal 'byor nyid kyis rnal 'byor chen po byas la/_rdo rje dbyings kyi dkyil 'khor chen po las gsungs pa'i 'jug pa'i cho ga dngos grub kyi rdo rje'i brtul zhugs kyi bar du ji lta ba
[\[227b.4\]]bzhin du bya bas bdag la byin gyis brlabs pa la sogs pa byas la/_de nas rang gi ming nas brjod la phyag rgya gcig pa'i dkyil 'khor bsgrubs nas/_rdo rje slob dpon sems dpa' yi/_/rdo rje lcags kyu bcings nas ni/_/se gol mang po brdabs bgyis pa/_/sangs
[\[227b.5\]]rgyas thams cad bsdu bar bya/_/zhes bya ba la sogs pa sngar bshad pa'i cho ga rjes su spyad par bya'o zhes bya ba ni ji lta ba bzhin du byas te/_zhes bya ba'i sgra'i don yin no/_/de la dgug pa ni rdo rje lcags kyus las kyi phyag rgya'o/_/gzhug pa ni rdo rje zhags pa'i las kyi phyag
[\[227b.6\]]rgyas so/_/dgug pa dang gzhug pa la sogs pa gang yin pa de ni dgug pa dang gzhug pa la sogs pa ste/_rdo rje lcags sgrog gis bcings pa dang /_'bebs pa dang /_dbang du bya ba nas brtsams te/_dkyil 'khor thams cad du 'jug pa'i cho ga rgyas pa'o zhes bya ba'i
[\[227b.7\]]bar gyis bstan pa'i cho ga rgyas par gsungs pa gang yin pa de thams cad do/_/de ltar byas nas ji ltar zhugs pa de rnams la dngos grub kyi ye shes kyi man ngag bstan pa'i phyir/_de bzhin gshegs pa thams cad kyi/_/zhes bya ba sogs pa gsungs te/_de bzhin gshegs
[\[228a\]]
[\[228a.1\]]pa thams cad kyi dngos grub ni rdo rje sems dpa' grub pa ste/_de'i ye shes ni phyag rgya chen por nges pa'i tshul te/_de bskyed par bya ba ni bslab pa bya zhing nye bar bstan par bya'o zhes bya ba'i tha tshig go/_/de la dang po kho nar mna'i snying po sbyin par bya ste/_'di ni khyod kyi zhes
[\[228a.2\]]gsungs pa yin no/_/dam tshig ma mthong ba zhes bya ba ni phyag rgya gcig pa'i dkyil 'khor ma mthong ba'o/_/khong du ma chud pa zhes bya ba ni mngon par mi mkhas pa ste/_gsang ba de rnams kyi skal ba dang mi ldan zhing phyag rgya gcig pa'i dkyil 'khor du dam tshig dang dbang bskur ba ma
[\[228a.3\]]thob pa'i bar du'o/_/gsang ba 'di zhes bya ba ni/_zla rgyas dkyil 'khor la 'dug ste/_/zhes 'og nas bshad pa gang yin pa de lta bu de ni/_skye bo thams cad la bstan du mi rung bas gsang ba yin no/_/de la gsang ba 'di smras na nyes pa cir 'gyur zhe na/_khyod ngan song thams cad
[\[228a.4\]]du ltung ba'am zhes bya ba la sogs pa gsungs te/_khyod shi nas ngan song du 'gro bar 'gyur ba dang /_tshe'i lhag ma yod du zin kyang de bzhin gshegs pa'i bka' las 'das par gyur pas dus ma yin par 'chi bar 'gyur ro/_/de nas zhes bya ba ni mna' bsgags pa'i rjes thogs
[\[228a.5\]]la'o/_/rdo rje sems dpa'i dngos grub dam pa zhes bya ba la sogs pa la/_rdo rje sems dpa'i dngos grub dam pa ni rdo rje sems dpa'i dngos grub dam pa ste/_dngos grub kyi dam pa de'i sgrub pa ni 'dis bsgrubs pas na sgrub pa ste/_zla rgyas dkyil 'khor la 'dug ste/_/zhes bya
[\[228a.6\]]ba la sogs pa bsgom pa de'i ye shes bslab po/_/zla ba yang yin la rgyas pa yang yin pas na zla rgyas so/_/de'i dkyil 'khor ni zla rgyas dkyil 'khor ro/_/de la gnas pas ni/_zla rgyas dkyil 'khor la 'dug ste/_/zhes bya'o/_/ji ltar 'dug ce na/_phyag rgya chen po
[\[228a.7\]]yongs bzung nas/_/zhes bya ba gsungs te/_phyag rgya yang yin la chen po yang yin pas na phyag rgya chen po ste/_byang chub kyi sems kyi rang bzhin bcom ldan 'das rdo rje sems dpa'i dam tshig dang /_chos dang /_las dang /_phyag rgya chen po yin gyi phyag rgya chen po 'ba'
[\[228b\]]
[\[228b.1\]]zhig tsam ni ma yin te/_gang gi phyir de bzhin gshegs pa thams cad kyi dngos grub kyi ye shes rnams bskyed par bya'o zhes tshig mang po ltar bstan par bya ba'i phyir ro/_/de rnams gang gis yongs su bzung zhing bcings pa de ni phyag rgya chen po yongs su bzung bas zhes bya ste/_de rnams
[\[228b.2\]]kyi nang nas phyag rgya gang yang rung ba cig la/_bdag nyid de rang nyid rdo rje sems dpa' bsgoms nas/_myur zhing ring bor mi thogs par 'grub par 'gyur ro/_/'di'i don ni 'di skad ston pa yin te/_rdo rje dbyings kyi dkyil 'khor chen po las gsungs pa'i tshul gyis/_rdo rje
[\[228b.3\]]sems dpa'i rnal 'byor byas la/_de'i phyag rgya chen po dang /_dam tshig dang /_chos dang /_las kyi phyag rgya bcings te/_de'i snying po rdo rje'i tshig gis zlos shing bzlas pa'i don gyis zla ba'i dkyil 'khor la gnas pa'i rdo rje sems dpa' bdag nyid bsgoms na/_shin tu myur
[\[228b.4\]]ba nyid du rdo rje sems dpar 'gyur ro/_/dam tshig yongs su bsrungs pas mngon par 'dod pa'i don 'grub par 'gyur ro zhes rab tu bstan pa'i phyir/_de nas dkyil 'khor thams cad kyi gsang ba'i dam tshig gi ye shes bslab po zhes bya ba gsungs te/_de bzhin
[\[228b.5\]]gshegs pa la sogs pa rigs kyi dkyil 'khor rnams ni dkyil 'khor thams cad de/_de rnams kyi dam tshig ni dkyil 'khor thams cad kyi gsang ba'i dam tshig ste/_bla na med pa yang dag par rdzogs pa'i byang chub la rjes su chags shing shin tu zhen pa de'i ye shes la
[\[228b.6\]]bslab par bya'o/_/'dod chags bral ba lta bu'i sdig_/ces bya ba ni bla na med pa yang dag par rdzogs pa'i byang chub la rgyab kyis phyogs pa'i sems ni 'dod chags dang bral ba ste/_de dang 'dra ba'i sdig pa gzhan ni med do/_/gang na med ce na/_khams gsum na med ces bya ba
[\[228b.7\]]ste/_'dod pa dang /_gzugs dang /_gzugs med pa'i mtshan nyid can gyi khams gsum pa na'o/_/gang gi phyir de ltar bshad pa yin pas/_de bas na 'dod chags dang bral ba khyod kyis kyang ni ma byed cig ces bya ba yin te/_bla na med pa yang dag par rdzogs pa'i byang chub
[\[229a\]]
[\[229a.1\]]kyi mtshan nyid can/_bcom ldan 'das rdo rje sems dpa' ni/_gdul bya rnams kyis 'dod cing mngon par dga' bar bya ba yin pas na 'dod pa zhes bya ste/_de la khyod kyis kyang chags pa dang bral bar ma byed cig ces pa ste de spangs pa ni nyan thos dang rang sangs
[\[229a.2\]]rgyas kyi sar ltung ba ma yin no zhes ston pa yin no/_/ma hA sa ma ya ha na phaT/_ces bya ba ni de ltar dkyil 'khor thams cad kyi dam tshig byin nas/_slob dpon gyis slob ma rnams kyi nyan thos dang rang sangs rgyas kyi byang chub mngon par 'dod pa'i sems dang bral ba'i bsam pas
[\[229a.3\]]sngags 'di gdon par bya'o/_/de nas mna'i snying po sbyin no zhes bya ba ni khyed kyis dkyil 'khor chen po ma mthong ba la smra bar ma byed cig_/dam tshig nyams par gyur ta re/_rdo rje sems dpa' deng khyod kyi/_/snying la yang dag zhugs par 'gyur/_/gal te tshul 'di smras na ni/_/_
[\[229a.4\]]de ma thag tu dral nas gshegs/_/zhes bya ba'o/_/de ltar rdo rje'i rigs la sogs pa'i rigs thams cad kyi dkyil 'khor du byang chub kyi sems yongs su mi spang ba'i mtshan nyid kyis dam tshig dang sdom pa sbyin par bya ste/_gang gi phyir dngos grub thams cad ni byang chub kyi sems
[\[229a.5\]]dang 'brel pa yin no/_/de nas zhes bya ba la sogs pas ni ji skad du bshad pa'i dngos grub rnams ni rdo rje dbyings kyi dkyil 'khor chen po las gsungs pa'i rang gi lha'i rnal 'byor du byin gyis brlabs nas bsgrub par bya'o zhes ston pa yin te/_rdo rje sems dpa'i phyag rgya chen po la
[\[229a.6\]]sogs pa bzhi bcings te bslab par bya'o zhes bya ba ni phyag rgya chen po dang /_dam tshig dang /_chos dang /_las kyi phyag rgya rnams kyi mtshan nyid bstan par bya ba'o/_/dngos grub kyang de bzhin no zhes bya ba ni ji ltar rdo rje dbyings kyi dkyil 'khor chen por phyag rgya bzhis 'grub par 'gyur
[\[229a.7\]]ba 'dir yang de bzhin no zhes bya ba'i tha tshig go/_/ri mo la sogs pa dang zhes bya ba ni ji ltar sa la bris pa'i dkyil 'khor du ji skad bshad pa'i dngos grub 'di rnams 'grub par 'gyur ba de bzhin du ras ris la sogs pa brtags pa rnams la yang 'grub par 'gyur ro zhes brtan par bya
[\[229b\]]
[\[229b.1\]]ba'i phyir gsungs so/_/ji ltar 'dod pa'i cho ga bzhin byas na/_/zhes bya ba ni/_ji skad du bstan pa'i cho ga 'di rnams kyi nang nas/_gang zhig gang la sred pa de la cho ga de nyid kyis byas na dngos grub thams cad 'grub par 'gyur ro/_/rdo rje dbyings kyi dkyil 'khor chen po'i cho ga rgyas
[\[229b.2\]]pa ji lta ba bzhin bya'o zhes bya ba ni/_de nas ci khyod don 'byung ba'i dngos grub kyi ye shes dang /_rdzu 'phrul gyi don dngos grub kyi ye shes dang zhes bya ba nas brtsams te/_gshegs su gsol ba'i bar gyi cho ga rdo rje dbyings kyi dkyil 'khor chen po ji lta ba bzhin 'dir yang de bzhin du
[\[229b.3\]]bya'o/_/rdo rje sems dpas gsungs pa'i rtogs pa sangs rgyas kyi gsung nyid yin par bstan pa'i phyir dang /_dkyil 'khor gshegs su gsol zhing nye bar bsdu bar byas nas/_slob dpon gyis rang gi snying gar gnas pa'i rdo rje sems dpa' la legs so zhes bya bas
[\[229b.4\]]mnyes par bya'o zhes bstan par bya ba'i phyir/_de nas zhes bya ba la sogs pa gsungs te/_yang de bzhin gshegs pa thams cad 'dus nas zhes bya ba la yang zhes bya ba'i sgra ni slar yang zhes bya ba'i don to/_/dkyil 'khor bri ba'i phyir gsol ba btab cing 'dus par
[\[229b.5\]]mdzad nas/_da ni de skad du bshad pa'i don gnyis po rdzogs par bya ba'i phyir ro/_/de bzhin gshegs pa thams cad kyi gtso bo ni rnam par snang mdzad chen po'i rang bzhin yin pa'i phyir ro/_/de nyid kyis na byang chub kyi sems chen po ni rdo rje sems dpa'o/_/stong pa nyid
[\[229b.6\]]ston par byed pa'i rdo rje rtse lnga de'i phyag na mnga' bas na phyag na rdo rje chen po'o/_/de la rdo rje dgyes pa'i legs so zhes bya ba'i phyag rgya snying po 'di zhes bya ba thugs la gnas pas so/_/da ni snying po ston te/_legs so rdo rje sems dpa' khyod/_/ces bya ba ni gang rdo rje sems dpa'i
[\[229b.7\]]tshul gyis bstan pa de ni khyed legs so/_/de bzhin du gang rdo rje rin chen dang /_chos dang las kyi tshul gyis bshad pa de khyed legs so/_/gang gi phyir thams cad legs shing mdzes pa nyid yin pas na mdo sde 'di ni legs par bshad pa yin te/_sgro btags pa dang /_skur
[\[230a\]]
[\[230a.1\]]pa 'debs pa'i nyes pa dang bral ba yin no/_/rdo rje the pa zhes bya ba ni/_rdo rje theg pa yin pas na/_rdo rje theg pa ste/_de yang bcom ldan 'das rnam par snang mdzad kyi sems dpa'i rdo rje las byung ba de bzhin gshegs pa thams cad kyi thugs ka na gnas pa'i
[\[230a.2\]]sems dpa'i rdo rje rnam par snang mdzad chen po'i rang bzhin las/_rdo rje sems dpa' la sogs pa thams cad byung bas/_de'i phyir rdo rje theg pa zhes bya'o/_/'di ni de bzhin gshegs pa thams cad kyi yin pas de bzhin gshegs pa kun gyi gsang ba zhes bya ba ste/_theg pa chen
[\[230a.3\]]po ni skye bo thams cad kyi thun mong ma yin par ston to/_/de gtso bor gyur pa 'dir mdor bsdus pas na mdor bsdus pa ste/_de bas na theg pa chen po mngon pas bsdus pa zhes bya'o/_/rdo rje sems dpa'i mtshan gyis kyang /_/dngos grub kun gyi mchog tu 'gyur/_/zhes bya
[\[230a.4\]]ba ni gang gi rdo rje theg pa ston par mdzad pa ni/_bcom ldan 'das rdo rje sems dpa' nam mkha' dang mnyam pa dang mi mnyam pa thams cad du rtogs pa'i sku dang /_gsung dang /_thugs rdo rje'i rnam par 'phrul pa bsam gyis mi khyab pa nam mkha' thams cad du spros pas
[\[230a.5\]]sems can gyi khams ma lus shing lus pa med pa'i bsam pa thams cad yongs su rdzogs par mdzad pa yin te/_de lta bu'i rdo rje sems dpa'i mtshan nyid kyis kyang zhes pa/_mtshan tsam zhig brjod pa dngos grub thams cad byed pa'i mchog yin te/_'jig rten dang 'jig
[\[230a.6\]]rten las 'das pa'i dngos grub thams cad skyed par mdzad pa'i mchog ste/_dam pa yin pas mtshan tsam 'dzin pa yang 'bras bu don yod par stsal ba yin no zhes ston to/_/kyang zhes bya ba'i sgras ni sgom par byed pa lta smos kyang ci dgos te/_de ni nges pa kho nar thams cad 'grub
[\[230a.7\]]par 'gyur ro/_/kyang zhes bya ba'i sgra 'di nyid kyi don bstan pa ni/_dag par byas nas bsgrubs na ni/_/sangs rgyas nyid kyang bde ba thob/_/ces bya ba yin te chos thams cad rang bzhin gyis rnam par dag pa'o zhes bya ba 'dis sgrib pa rnam par dag pas na dag par byas pa'o/_/_
[\[230b\]]
[\[230b.1\]]rdo rje sems dpa' 'ba' zhig bsgrubs shing bsgoms na/_sangs rgyas nyid bde zhing dka' ba spyod pa med par tshe 'di nyid kyis bde ba mi zad cing med par mi 'gyur ro/_/de yang sgrub pa pos rdo rje sems dpa' bde bas bsgrubs pas na sgrub pa po'i tshe 'di nyid la bri ba med pas mi zad pa
[\[230b.2\]]dang /_rgyun chad pa'i 'jigs pa med pas med cing god par mi 'gyur ba'i zag pa med pa'i bde ba 'grub par 'gyur ro/_/yang ci'i phyir sgrub pa pos dga' ba dang bde ba bsgrubs pas na/_ji skad du bshad pa'i rdo rje sems dpa'i bde ba sgrub pa po la 'grub par 'gyur zhe na/_
[\[230b.3\]]rdo rje chos kyi sbyor ba ni/_/zhes bya ba gsungs te/_gang gi phyir ji skad du bshad pa'i rang bzhin gyis rnam par dag pa'i bsgom pa'i mtshan nyid can gyi rdo rje chos kyi sbyor ba 'dis/_'dod pa kun gyi bde ba'i bde bas sangs rgyas nyid thob par 'gyur ro zhes bya ba'i tha tshig go/_/de
[\[230b.4\]]la 'dod pa yang yin la kun kyang yin pas 'dod pa kun te/_mchod pa chen po dang /_dbang bskur ba'i mchod pa dang /_chos kyi mchod pa dang /_las kyi mchod pa dang /_rnal 'byor dang rjes su mthun pa'i ro la sogs pa ste/_de rnams las skyes pa'i bde ba rnams ni
[\[230b.5\]]'dod pa kun gyi bde ba'o/_/'dod pa kun gyi bde ba de dang /_rdo rje chos kyi sbyor ba dang bcas pas 'grub par 'gyur gyi/_dngos po la mngon par zhen pa'i bde bas sgrub pa pos sangs rgyas thob cing bcom ldan 'das kyis rjes su gzung ba ni ma yin no zhes bya bar shes par bya'o/_/_
[\[230b.6\]]de bzhin gshegs pa thams cad kyi de kho na nyid bsdus pa bshad zin to/_/de bzhin gshegs pa thams cad kyi theg pa chen po mngon par rtogs par ston par byed pa'i sgra'i tshogs dang po sbyor ba la sogs pa ston par byed pa ni brtags pa las byung ba yin pa'i phyir rtogs pa zhes
[\[230b.7\]]bya'o/_/de yang rtog pa gzhan las shin tu mchog tu gyur pa yin pas rgyal po'o/_/rdzogs pa ni rtsa ba'i rgyud kyi rang bzhin gyis mthar thug pa'o/_/rdo rje dbyings kyi dum bu 'di thams cad brjod par bya ste/_de bzhin gshegs pa thams cad kyi sku dang /_gsung dang /_thugs rdo
[\[231a\]]
[\[231a.1\]]rje'i dbyings ni rnam par snang mdzad la sogs pa nas/_rdo rje 'bebs pa'i bar re re zhing 'dir skyes pas na/_de rnams ni de bzhin gshegs pa thams cad kyi sku dang /_gsung dang /_thugs rdo rje'i dbyings kyi rang bzhin du bskyed pas 'grub pa'i phyir rdo rje'i dbyings
[\[231a.2\]]so/_/de bas na rdo rje dbyings kyi dum bu ni rdo rje dbyings kyi dum bu ma lus pa de las phyogs gcig ces bya ba'i tha tshig go/_/'di ni rgyud phyi ma las phyag rgya chen po zhes bya bar yang ston te/_de la phyag rgya yang yin la chen po yang yin pas phyag rgya chen po ste/_mi bskyod pa'i rang bzhin byang
[\[231a.3\]]chub kyi sems chen po'i phyag rgya ni/_chos bdag med pa'i ye shes kyi rang bzhin gyis 'di ni thams cad du khyab pa'i phyir che ba nyid do/_/de las byung ba rnam par snang mdzad la sogs pa nas rdo rje 'bebs pa'i bar la nye bar gdags pas phyag rgya chen po zhes bya'o/_/rnam par snang
[\[231a.4\]]mdzad la sogs pa de bzhin gshegs pa rnams las byung bas na/_'di ni de bzhin gshegs pa'i rigs te/_skyes pas rigs zhes bshad pa yin/_/zhes gsungs pa dang /_sgeg pa rdo rje sems dpa' zhes bshad pas/_'di ni 'dod chags kyis 'dod chags spang pa'i phyir
[\[231a.5\]]gsungs so/_/de yang 'dir/_shes rab thabs kyi de nyid che/_/byang chub chen po rab grub phyir/_/blo ldan rdo rje sems dpa' yis/_/rtog pa'i rgyal po 'di gsungs so/_/zhes gsungs pa yin no/_/de ltar de bzhin gshegs pa thams cad kyi de kho na nyid bsdus pa las/_
[\[231a.6\]]de bzhin gshegs pa thams cad dang mnyam par 'jug pa nyid kyi sbyor bas/_de bzhin gshegs pa thams cad kyi rang bzhin rdo rje dbyings thams cad du thugs su chud pa'i ye shes sems dpa'i tshul de bzhin gshegs pa'i rigs kyi ngo bo/_de bzhin gshegs pa thams
[\[231a.7\]]cad kyi de kho na nyid bsdus pa theg pa chen po mngon par rtogs pa zhes bya ba/_rnam par snang mdzad chen po'i rang bzhin gyi rtog pa'i rgyal po chen po bstan nas/_da ni de bzhin gshegs pa thams cad kyi bka'i rjes su 'jug pa'i rang bzhin gyi dam tshig gi phyag rgya'i ngo bo/_rdo rje'i
[\[231b\]]
[\[231b.1\]]rigs chen po khro bas khro ba spangs pa'i phyir ston par bzhed pas/_de nas zhes bya ba la sogs pa gsungs te/_de nas zhes bya ba'i sgra ni de ma thag pa ston par byed pa ste/_dang po sbyor ba'i rjes thogs la/_/zhes bya ba'i tha tshig go/_/'dir dang po sbyor ba'i ting nge 'dzin ni/_
[\[231b.2\]]rdo rje dbyings kyi dkyil 'khor chen po gsungs pa nyid yin la/_khyad par ni 'di yod de 'di ltar rdo rje sems dpa' sprul pa dang lhan cig ces bya'o/_/yang gcig tu 'dus par gyur te zhes bya ba yang zhes bya ba'i sgra ni legs so zhes bya ba'i sbyin pa 'dus par mdzad pa la ltos
[\[231b.3\]]nas yang tshogs par mdzad pas na/_yang gcig tu 'dus par gyur te zhes bya'o/_/de bzhin gshegs pa thams cad kyi 'khor lo chen po bskor ba la zhes bya ba la/_de bzhin gshegs pa thams cad kyi 'khor lo chen po ni rigs thams cad kyi dkyil 'khor te/_de rnams
[\[231b.4\]]dpag tu med pa sprul pa dang /_bri ba dag gis bskor zhing rab tu 'jug pa'i ngang tshul 'di la mnga' bas na/_de bzhin gshegs pa thams cad kyi 'khor lo chen po bskor ba ste/_rnam par snang mdzad chen po'i rang bzhin rdo rje sems dpa'o/_/yon tan gyi khyad par de lta bu dang
[\[231b.5\]]ldan pa de la 'og nas bshad pa'i mtshan brgya las rtsa brgyad lhag pa 'dis gsol ba btab pa'o/_/de ni rdo rje sems dpa' zhes bya ba la sogs pas mtshan brgya rtsa brgyad pa de gsungs pa yin te/_de la rdo rje dbyings kyi dkyil 'khor chen por badzra satwa zhes snying po'i sgo nas gang
[\[231b.6\]]gsungs pa de la khyod ces snying po'i sgo nas bod pa'o/_/rdo rje che zhes bya ba ni rdo rje yang yin la chen po yang yin pas na rdo rje che ste/_byang chub kyi sems kyi lcags kyu'i tshul gyis thams cad du khyab pa rdo rje rgyal po'o/_/'dis ni don gyis bstan pa'i sgo nas badzra rA dza zhes snying po
[\[231b.7\]]gsungs pa yin no/_/rdo rje mgon po zhes bya ba la rdo rje ni sangs rgyas dang byang chub sems dpa' rnams so/_/de rnams kyi mgon po ni chos bdag med pa'i 'dod chags kyi rang bzhin rdo rje chags pa ste/_gang gi phyir 'di ni sangs rgyas dang byang chub sems dpa' rnams kyi rang bzhin
[\[232a\]]
[\[232a.1\]]gyi gdul bya nyan thos dang rang sangs rgyas rnams kyi byang chub tu yongs su mya ngan las 'das pa'i sems kyi 'jigs pa las grol bar mdzad pas/_de'i phyir rdo rje mgon po'o/_/'dis kyang badzra rA ga zhes bya ba'i snying po'i don gyi sgo nas ston pa yin la/_gang la
[\[232a.2\]]khyad par du bstan pa med pa gzhan dag tu yang de bzhin du shes par bya'o/_/rab tu legs so zhes bya bas shin tu sgrub par mdzad pas na/_rab bsgrub mdzad ces bya ste pha rol tu phyin pa drug gi spyod pa'i ngo bo rdo rje legs pa'o/_/rdo rje dbang bskur zhes bya ba ni/_/rdo rje ming gi
[\[232a.3\]]dbang bskur ba ni rdo rje dbang bskur te/_rdo rje rin chen no/_/des na nam mkha' dang mnyam pa nyid kyi ye shes kyi bdud rtsi'i chu'i rang bzhin can gyis gdul bya rnams kyi gzung ba dang 'dzin pa'i rnam par rtog pa'i dri ma 'khrud par mdzad pas na dbang bskur ba'o/_/rdo rje 'od ces bya ba ni rdo rje
[\[232a.4\]]ltar mi phyed pa'i 'od de/_'od zer 'di la mnga' bas na rdo rje 'od dang /_rdo rje nyi ma'o/_/rdo rje dpal zhes bya ba ni badzra he ru ka zhes bya ba'i snying po'o/_/rdo rje bzhad pa zhes bya ba la bzhad pa ni 'dzum pa ste/_rdo rje ltar dbyer mi phyed pa'i bzhad pa 'di la mnga' bas na rdo rje bzhad pa'o/_/_
[\[232a.5\]]chos chen po zhes bya ba ni chos chen po 'di la mnga' bas na chos chen po ste/_stong pa nyid kyi ting nge 'dzin gyi rdo rje chos de'i ngo bo thams cad sems can gyi don du ye shes kyis gzigs pas na chos so/_/rdo rje ral gri zhes bya ba ni/_rdo rje shes rab kyi ye shes 'di la mnga' bas na
[\[232a.6\]]rdo rje ral gri ni rdo rje rnon po ste/_mtshan bcu'o/_/de bzhin du mchog chen po zhes bya ba ni mchog kyang yin la chen po yang yin pas na mchog chen po ste rdo rje ral gri'o/_/dkyil 'khor chen po zhes bya ba ni/_dkyil 'khor yang yin la chen po yang yin pas na/_dkyil 'khor chen po ste/_
[\[232a.7\]]rdo rje dbyings la sogs pa'i gang yin pa'i dkyil 'khor thams cad 'di la mnga' bas na rdo rje rgyu'o/_/rgyal po mchog la zhes bya ba ni dkyil 'khor thams cad rang bzhin de nyid kyis gsal zhing /_rgyal po ltar byed pas na rgyal po'o/_/mchog ni de bzhin gshegs pa las skyes
[\[232b\]]
[\[232b.1\]]pas na mchog ste/_rgyal po yang yin pas na rgyal po mchog go/_/spros med ces bya ba ni ngag gi rnam par rtog pa'i spros pa med pa'i phyir rdo rje bsrung ba'o/_/rdo rje las zhes bya ba ni rdo rje las kyi snying po'o/_/bsrung ba che zhes bya ba ni bsrung ba yang yin la chen po yang yin pas na
[\[232b.2\]]bsrung ba chen po ste/_phyir mi ldog pa'i brtson 'grus kyi bsrung ba'i ngo bo ni rdo rje bsrung ba'o/_/gnod sbyin gtum pa zhes bya ba ni gnod sbyin yang yin la gtum pa yang yin pas na rdo rje gnod sbyin no/_/gdon chen po zhes bya ba ni chen po nyid ni de bzhin nyid kyis thams cad du
[\[232b.3\]]song ba'i phyir/_de bzhin gshegs pa la sogs pa'i gzugs de yis 'dzin pas na gdon no/_/gdon yang yin la chen po yang yin pas gdon chen po ste/_rdo rje gnod sbyin no/_/rdo rje khu tshur zhes bya ba ni/_sangs rgyas bcom ldan 'das la sogs pa thams cad de bzhin
[\[232b.4\]]nyid kyi ngo bor don gcig tu mi phyed par byed pas na rdo rje khu tshur ro/_/phyag rgya che zhes bya ba ni phyag rgya chen po dang /_dam tshig dang /_chos dang /_las kyi phyag rgya'o/_/chen po ni de bzhin nyid thams cad du song ba las skyes pa ni ngo bo gang yin pa 'di la mnga' bas na phyag rgya chen po
[\[232b.5\]]ste rdo rje khu tshur de mtshan bcu dang phyag rgya kun la zhes bya ba la/_de bzhin nyid kyi rdo rje khu tshur gyi ngo bo yin pa dang /_phyag rgya chen po la sogs pa phyag rgya thams cad de yis bsdus pas na/_phyag rgya kun zhes bya ba ni rdo rje khu tshur nyid do/_/de ltar bshad pa'i don gyis sems dpa' bcu
[\[232b.6\]]drug gi snying po'i rang bzhin gyi sgo nas bcom ldan 'das rdo rje 'chang ba la bstod nas/_sku'i gsang ba'i don gyi ngo bo'i sgo nas bstod pa ni/_byang chub sems dang zhes bya ba la sogs pa smos te/_de la byang chub kyi ngo bo'i sems ni byang chub sems dpa' ste rdo rje sems
[\[232b.7\]]dpa'o/_/byang chub che zhes bya ba ni rdo rje sems dpa' de nyid byang chub chen po ste/_bla na med pa yang dag par rdzogs pa'i byang chub ces bya ba'i don to/_/sangs rgyas zhes bya ba ni sangs rgyas spyan 'dren pa'i mtshan nyid dang ldan pas na rdo rje rgyal po'o/_/de bzhin gshegs pa thams
[\[233a\]]
[\[233a.1\]]cad ces bya ba ni/_rdo rje rgyal po de nyid dang de bzhin gshegs pa thams cad 'gugs pa'i sangs rgyas thams cad las lhag pa'i mtshan nyid can yin pa de'i phyir de bzhin gshegs pa thams cad do/_/rdo rje rigs zhes bya ba ni gzung ba dang 'dzin pa'i
[\[233a.2\]]rtog pas g.yo ba med pa'i mi dmigs pa'i thugs rje chen po'i mtshan nyid kyi ye shes ni rdo rje ye shes te/_rdo rje chags pa'o/_/de skad du yang /_chos bdag med pa'i chags pa 'di/_/dgyes pa bsrung ba 'di yin no/_/zhes gsungs pa dang /_yang dag pa'i lam gyi ngo bo
[\[233a.3\]]yin pa de bas na rdo rje chags pa'o/_/sangs rgyas dang byang chub sems dpa'i rgyun thams cad du song ba de'i phyir/_ye shes che zhes bya ba smos so/_/theg pa che zhes bya ba ni theg pa yang yin la chen po yang yin pas na theg pa chen po ste/_pha rol tu phyin pa'i spyod pa'i rang bzhin ni
[\[233a.4\]]rdo rje legs pa'o/_don kun zhes bya ba ni don yang yin la kun kyang yin pas na don kun te/_don kun ni nam mkha'i snying po ste/_sangs rgyas dang byang chub sems dpa' thams cad kyis dbang bskur ba zhes bya ba'i don to/_/kun gyi de bzhin nyid kyi don/_/zhes bya ba ni bag chags dang
[\[233a.5\]]bcas pa'i nyon mongs pa'i mun pa sel bar byed pa'i nyi mar gyur pa'i ye shes te don thams cad kyi de kho na nyid la dmigs pa ni kun gyi de kho na nyid rdo rje gzi brjid de mtshan bcu'o/_/sems can don zhes bya ba ni byams pa'i sbyin pa chen pos sems can gyi khams kyi don byed pas na sems
[\[233a.6\]]can don te rdo rje dpal lo/_/kun rig pa zhes bya ba ni/_kun rig pas na kun mkhyen te/_'dzum pa'i dus gsum pa'i don thams cad ston par mdzad pa'i phyir na rdo rje bzhad pa'o/_/kun mkhyen zhes bya ba ni/_chos thams cad rang bzhin gyis rnam par dag pa'i ting nge 'dzin brnyes pa'i
[\[233a.7\]]phyir rdo rje chos ni kun mkhyen pa'o/_/kun mdzad ces bya ba ni/_shes rab kyi ye shes kyis byang chub kyi sems la sogs pa yongs su rdzogs par mdzad pa'i phyir/_kun mdzad ni rdo rje rnon pa'o/_/thams cad de zhes bya ba ni thams cad kyi rang bzhin yin pa'i phyir thams cad kyi rgyu'o/_/_
[\[233b\]]
[\[233b.1\]]kun gzigs zhes bya ba ni/_chos dang /_don dang /_nges pa'i tshig dang spobs pa so sor yang dag par rig pa'i ye shes ston pas/_chos dang de'i don dang nges pa'i tshig dang spobs pa so sor gzigs pa ni kun gzigs te rdo rje bsrung ba'o/_/rdo rje bdag ces bya ba ni 'khor ba yongs
[\[233b.2\]]su dag pa'i brtson 'grus kyi ngo bo'i rdo rje'o/_/de nyid kyi rang bzhin gyi bdag nyid gang yin pa 'di ni rdo rje bdag ste/_rdo rje las so/_rab rdo rje mchog ces bya ba ni/_rab rdo rje sems dpa' la sogs pa de rnams kyi mchog yin te/_rtsom pa'i brtson 'grus kyi rang bzhin mtshungs
[\[233b.3\]]pa med pa'i phyir na rdo rje las so/_/rdo rje brtson 'grus zhes bya ba ni/_yongs su sbyor ba'i brtson 'grus ni rdo rje lta bur mi phyed pas na rdo rje brtson 'grus te rdo rje bsrung ba'o/_rab rdo rje 'chang zhes bya ba ni so sor rtog pa'i brtson 'grus kyi rab rdo rje 'dzin par byed pas na rdo rje 'chang ba ste/_
[\[233b.4\]]rdo rje gnod sbyin te mtshan bcu'o/_/dam tshig chen po de nyid don/_/zhes bya ba ni 'khor gsum rnam par dag pa'i brtson 'grus kyi pha rol tu phyin pa mkhyen pa ni dam tshig chen po ste/_so sor rtog pa'i brtson 'grus kyi rang bzhin no/_/de'i de kho na nyid ni de las byung ba'i zag pa med
[\[233b.5\]]pa'i bde ba dang /_yid bde ba'am/_lha chen po la sogs pa'i gzugs kyis chags pa dang /_sdang ba dang /_rmongs pa la sogs sems can gyi don mdzad pa ste/_de skad du yang dam tshig chen po'i de kho na nyid gang yin zhe na/_'di lta ste/_kun du bzang po rab dgyes pa/_/zhes
[\[233b.6\]]gsungs te/_dam tshig chen po'i de kho na nyid kyi don 'di ni/_bcom ldan 'das kyi rdo rje khu tshur te phyag rgya chen po'o/_/bde chen khyod ces bya ba ni de ma thag pa'i rdo rje khu tshur de nyid de ni dam tshig chen po'i rang bzhin yin pa'i phyir bde chen nyid do/_/de ltar rdo rje sems dpa' la sogs
[\[233b.7\]]pa sems dpa' bcu drug gi sku'i gsang ba'i don gyi sgo nas rdo rje 'chang ba chen po la bstod nas/_gzhan yang mtshan ma'i phyag rgya'i sgo nas bstod pa ni/_rdo rje zhes bya ba la sogs pa smos te/_de la bcom ldan 'das rdo rje sems dpa'i rdo rje rtse lnga pa'i mtshan ma'i ngo bo gang yin pa de
[\[234a\]]
[\[234a.1\]]nyid ni dam par gyur pa'i yon tan 'byung ba yin no/_/rdo rje lcags kyu zhes bya ba ni/_rdo rje rgyal po'o/_/'dod pa che zhes bya ba ni/_rdo rje chags pa'i mda' gzhu'i phyag rgya ste/_chen po yang yin la chags pa yang yin pas na/_
[\[234a.2\]]chags pa chen po ni byang chub chen po mngon sum du byed pa'i ngo bo yin te/_de skad du yang /_phra bar 'bigs pas mda' yin no/_/zhes gsungs pas na/_de kho na nyid mngon sum du mdzad ces bya ba'i don te mtshan lnga'o/_/rab tu dga' ba zhes bya ba ni/_rdo rje legs pa'i
[\[234a.3\]]mgu ba'i phyag rgya de ni bzang po la dga' bas na rab tu dga' ste/_pha rol tu phyin pa drug gi spyod pa las byung ba'i zag pa med pa'i mgu ba ni dga' ba zhes bya ba'i don to/_/bde ba chen po zhes bya ba ni/_rdo rje rin chen gyi rdo rje rtse lnga pas mtshan pa'i yid bzhin gyi nor bu rin po che'i phyag rgya ni
[\[234a.4\]]rab tu che ba'i 'od 'di la mnga' bas na rab tu 'od chen po ste/_sems can thams cad kyi bsam pa yongs su rdzogs par mdzad pa'i 'od ces bya ba'i don to/_/rdo rje 'od ces bya ba ni/_rdo rje gzi brjid kyi rdo rje nyi ma'i phyag rgya ste/_rdo rje lta bu'i mi phyed pa'i 'od 'di la mnga' bas na rdo rje 'od do/_/_
[\[234a.5\]]'od snang ba zhes bya ba ni/_rdo rje dpal gyi yid bzhin gyi nor bu'i rgyal mtshan gyi phyag rgya ste/_byams pa sbyin pa'i mtshan nyid kyi 'od kyi snang ba'i nus pa 'di la mnga' bas na 'di snang ba'o/_/sangs rgyas 'od ces bya ba ni/_bzhad pa'i 'dzum pa'i phyag rgya ste/_sangs rgyas rnams
[\[234a.6\]]kyi 'dzum pas sems can gyi don mdzad pa'i 'od 'di la mnga' bas na sangs rgyas 'od de/_mtshan lnga bcu'o/_/rdo rje rgyal mchog ces bya ba ni/_chos kyi pad+ma'i phyag rgya ste/_rang bzhin gyis rnam par dag pa'i ting nge 'dzin gyi rdo rje de nyid ni/_dag pas na rgyal po yin pa de
[\[234a.7\]]nyid kyi phyir rgyal mchog go/_/rdo rje mchog ces bya ba ni/_rdo rje rnon po'i ral gri'i phyag rgya ste/_shes rab kyi ye shes kyi rdo rje de nyid kyi mchog ni/_rdo rje mchog go/_/rig pa mchog ces bya ba ni/_rgyu'i 'khor lo'i phyag rgya ste/_sprul pa'i sems de rig pa'i mchog ni/_
[\[234b\]]
[\[234b.1\]]rig pa'i mchog yin la/_dkyil 'khor sprul pa la de dang mtshungs pa med ces bya ba'i don to/_/mchog ces bya ba ni/_rdo rje bsrung ba'i lce'i phyag rgya ste/_sgra brnyan dang mtshungs pa'i sgra yin pas brjod pa 'di dang mtshungs pa gzhan med pas na mchog go/_/mi'i
[\[234b.2\]]mchog ces bya ba ni/_las kyi sna tshogs rdo rje'i phyag rgya ste/_mi'i 'jig rten du de bzhin gshegs pa la sogs pa'i gzugs kyis mi thams cad kyi gzugs las mchog tu gyur pas na mi'i mchog go/_/rdo rje dam pa zhes bya ba ni/_rdo rje bsrung ba'i go
[\[234b.3\]]cha'i phyag rgya ste/_rdo rje rnams kyi dam pa des/_de bzhin gshegs pa thams cad kyi sku gsung thugs kyi rdo rje kun du bsrung ba'i phyir ro/_/mchog chen mchog ces bya ba ni/_chen po yang yin la mchog kyang yin pas na mchog chen po ni/_rdo rje gnod sbyin yin pa
[\[234b.4\]]de'i phyir yang mchog chen mchog ni rdo rje gnod sbyin te/_rdo rje mche ba'i mtshon cha'i ngo bo des srung zhing yongs su skyong ba'i phyir ro/_/rig mchog ces bya ba ni/_rig pa'i mchog ni rig pa'i mchog ste/_rdo rje khu tshur yin la/_de bzhin gshegs pa thams cad kyi
[\[234b.5\]]rigs kyi sku dang /_gsung dang /_thugs kyi rdo rje'i phyag rgya de nyid kyi khu tshur 'ching ba'i sbyor ba des de bzhin gshegs pa thams cad kyi rigs kyi phyag rgya sgrub par mdzad pa de'i phyir rig pa mchog go/_/'dis ni rdo rje khu tshur gyi mtshan ma'i phyag rgya gsungs pa yin no/_/_
[\[234b.6\]]rdo rje dbyings zhes bya ba ni/_rdo rje dbyings kyi dkyil 'khor chen po yin no zhes bya ba'i don to/_/gsang ba che zhes bya ba ni/_chen po yang yin la gsang ba yang yin pas gsang ba che ste/_gzungs kyi dkyil 'khor gyi phyag rgya chen po'i ngo bo de 'di yin pas na gsang ba
[\[234b.7\]]chen po'o/_/de skad du yang /_rdo rje thal mo las byung ba/_/phyag rgya chen po zhes su grags/_/zhes gsungs pa'i phyir te/_mtshan drug cu'o/_/rdo rje gsang ba zhes bya ba ni/_rdo rje'i phyag rgya rnams kyi dkyil 'khor gyi gsang ba'i rdo rje yin te/_de skad du yang /_rdo rje
[\[235a\]]
[\[235a.1\]]gsang ba zhes bya ba ni/_rdo rje'i dkyil 'khor ro zhes gsungs so/_/rab ni shin tu gsang ba 'dzin pas na rab gsang 'chang zhes bya ste/_rang nyid kyi phyag rgya chen po la sogs pa rab tu gsang ba'i ngo bo 'chang ba yin no zhes bya ba'i don to/_/rdo rje phra ba zhes bya ba ni chos
[\[235a.2\]]kyi dkyil 'khor gsungs pa yin te/_de skad du yang /_rdo rje dbyings dang 'dra bas na/_/rdo rje phra mo zhes su grags/_/zhes gsungs so/_/bsam gtan che zhes bya ba ni/_chen po yang yin la bsam gtan yang de yin pas na bsam gtan che ste/_phra mo'i rdo rje'i bsam gtan gyis
[\[235a.3\]]dngos grub thams cad rab tu sgrub pa la/_kun du khyab pa'i phyir ro/_/de skad du yang /_bcom ldan 'das kyis/_de nas shin tu mnyam par gzhag_/gang yang rung ste bsgom bya ba/_/de dag thams cad brtan par 'gyur/_/ting nge 'dzin zhes brtag pa'o/_/zhes gsungs so/_/_
[\[235a.4\]]rdo rje dgongs pa zhes bya ba ni/_rdo rje rnams kyi dgongs pa ni rdo rje'i dgongs pa ste/_sems can gyi don tshad med pa bzhi bsgoms pas na/_byams pa chen po la sogs pa tshad med pa bzhi'i ngo bo bsgoms pas 'di nyid khyod yin no zhes ston to/_/sangs rgyas mchog ces bya ba ni
[\[235a.5\]]sangs rgyas rjes su dran pa sgom pa'i sems ni sangs rgyas kyi gzugs brnyan yin pa'i phyir/_de sangs rgyas kyi mchog tu bsgom pa las mtshungs pa gzhan med pa'o/_/des na de bzhin gshegs pa thams cad rjes su dran pa'i ye shes gsungs pa yin te/_de skad du yang
[\[235a.6\]]de yi rang bzhin khyod yin no/_/zhes 'di gsungs pas bstan pa yin no/_/sangs rgyas rdo rje mchog ces bya ba ni/_sangs rgyas rdo rje ni de bzhin gshegs pa'i rjes su dran pa'i ye shes rnam pa bzhi'i ngo bo de dag gi mchog ni sangs rgyas kyi mchog go/_/zla ba'i gzugs brnyan
[\[235a.7\]]bsgoms nas ni/_/bdag gi snying gar rdo rje yi/_/sems dpa'i rdo rje gzugs brnyan bsgom/_/zhes gang gsungs pa/_gcig nas gcig tu brtan par byed pa'i bsgom pa'i ngo bo mtshungs pa gzhan med pa'i phyir ro/_/sangs rgyas byang chub ni sangs rgyas kyi byang chub ste/_de yi
[\[235b\]]
[\[235b.1\]]rang bzhin khyod yin no/_/zhes bya ba 'di ni/_rnam pa kun gyi mchog ldan pa/_/sangs rgyas gzugs su bdag nyid ni/_/bdag nyid kyis ni bsgom bya ba/_/sangs rgyas byang chub bsgom pa'o/_/zhes gsungs pa des bshad pa yin no/_/mkhas pa che zhes bya ba ni lha dang gcig tu
[\[235b.2\]]gyur pa'i shes pa'i ngo bo des ni/_mkhas pa yang yin la chen po yang yin pas na 'di mkhas pa che ste/_bdag ni de bzhin gshegs dang mnyam/_/rdo rje'i tshig tu lan cig brjod/_/dbang po gnyis ni mnyam sbyar bas/_/sangs rgyas thams cad chags par byed/_/ces
[\[235b.3\]]bya ba la sogs pa 'dis gsang ba'i phyag rgya'i ye shes rnam pa bzhi gsungs pa yin no/_/sangs rgyas ye shes zhes bya ba ni de bzhin gshegs pa rnam pa lnga ni sangs rgyas te/_de dag gi chos kyi dkyil 'khor du gsungs pa'i phyag rgya chen po nges pa'i sangs rgyas kyi ye shes 'di
[\[235b.4\]]yang /_rdo rje phra mo'i tshul gyis ni/_/rdo rje dbus su bsgom bya ba/_/bdag nyid sangs rgyas sku nyid du/_/des ni sangs rgyas nyid du bsgrub/_/ces bcom ldan 'das kyis gsungs pa gang yin pa des bshad pa yin te/_mtshan bdun cu'o/_/sangs rgyas che zhes bya ba ni sangs
[\[235b.5\]]rgyas kyang yin la chen po yang yin pas na sangs rgyas che ste/_sems dpa' bcu drug gi ting nge 'dzin to/_/de skad du yang /_rdo rje phra mo'i tshul sbyar la/_/snying gar rdo rje la sogs 'khor/_/bsgoms na rdo rje sems dpa' sogs/_/gang gi dngos grub sbyin par byed/_/ces gsungs
[\[235b.6\]]pa 'dis kyang sems dpa'i bcu drug gi ting nge 'dzin gyi ngo bo khyod yin no zhes bstan pa yin no/_/sangs rgyas sangs rgyas zhes bya ba ni/_chos kyi dkyil 'khor du gsungs pa'i sangs rgyas rnam par snang mdzad la sogs pa nas/_rdo rje 'bebs pa'i mthar thug pa de dag ni sangs rgyas rnams kyi
[\[235b.7\]]sangs rgyas te/_chos kyi dkyil 'khor du gsungs pa'i dam tshig dang chos dang las kyi phyag rgya'i ting nge 'dzin ni sangs rgyas kyi sangs rgyas so/_/sangs rgyas mchod pa zhes bya ba ni/_mchod pa chen po la sogs pa'i mchod pa ste/_sangs rgyas kyi rang bzhin gang yin pa de nyid
[\[236a\]]
[\[236a.1\]]mchod pa yin pa'i phyir/_las kyi dkyil 'khor gyi rang bzhin gyi rdo rje 'chang chen po yin te/_de skad du yang /_las kyi dkyil 'khor gyi dbang du byas nas de bzhin gshegs pa thams cad kyi mchod pa'i phrin las kyi chos kyi dam tshig go zhes gsungs so/_/_
[\[236a.2\]]mchod pa che zhes bya ba ni byang chub kyi sems las byung ba'i de bzhin gshegs pa thams cad kyi rigs la rjes su chags pa la sogs pa spros pa'i phrin las kyi mchod pas nam mkha' thams cad khyab pa ni mchod pa chen po'o/_/sems dpa'i mchod pa zhes bya ba ni rnam pa
[\[236a.3\]]bcu drug gi mchod pa'i ngo bos rnam par snang mdzad la sogs pa nas/_rdo rje 'bebs pa'i mthar thug pa la sems dpa'i mchod pa 'di la mnga' bas na sems dpa'i mchod pa'o/_/rab mchod pa zhes bya ba ni/_rnam pa bcu drug gi mchod pa de rnams kyi ji skad du gsungs pa'i
[\[236a.4\]]sems dpa'i mchod pa rab tu mdzad pa na rab mchod byed pa'o/_/thabs chen zhes bya ba ni thabs kyang yin la chen po yang yin pas na thabs chen te/_phyag rgya bzhi pa'i dkyil 'khor gyi rang bzhin can gyi rdo rje 'chang chen po ni/_de bzhin gshegs pa thams cad kyi dkyil 'khor
[\[236a.5\]]gyi dam tshig tu gyur pas na/_dngos grub thams cad sdud pa'i phyir ro/_/dngos grub chen po zhes bya ba ni phyag rgya bzhi pa'i dkyil 'khor gyi rang bzhin gyi dngos grub chen po yin pas rdo rje dbyings kyi dum bur gsungs pa de thams cad ni 'dir dngos grub che'o/_/de skad
[\[236a.6\]]du yang /_de bzhin gshegs pa thams cad kyi dngos grub dam pa thams cad kyi rgyur byin gyis brlabs so zhes gsungs pa yin no/_/rdo rje dngos grub ces bya ba ni/_rdo rje ni 'dir rnam par snang mdzad yin la/_de'i ngo bo'i dngos grub 'di la mnga' bas na rdo rje dngos grub ste/_
[\[236a.7\]]phyag rgya bzhi pa'i dkyil 'khor gyi rang bzhin yin no/_/de bzhin gshegs pa'i sku chen po zhes bya ba ni de bzhin gshegs pa thams cad kyi rigs gcig tu bsdus par gyur pa'i phyag rgya gcig pa'i dkyil 'khor ni/_rdo rje sems dpa'i sku sgrub pa yin pa de'i phyir/_de ni de
[\[236b\]]
[\[236b.1\]]bzhin gshegs pa'i sku chen po'o zhes gsungs te mtshan brgyad cu'o/_/de bzhin gshegs pa'i gsung dbyangs zhes bya ba ni ljags kyi ngo bo'o/_/de bzhin gshegs pa'i thugs chen po ni zla ba rdo rje'i ngo bo'o/_/rdo rje zhes bya ba ni rdo rje sems dpa'i phyag na gnas pa'i rdo rje rtse lnga pa'i
[\[236b.2\]]ngo bo gsungs pa yin no/_/sangs rgyas gtso bo zhes bya ba ni rdo rje hUM mdzad kyi sku'i gsang ba gsungs pa yin te/_de skad du yang /_de bzhin gshegs pa thams cad kyi bdag po byed pa zhes gsungs pa yin no/_/rgyal ba'i bka' nyan zhes bya ba ni de nyid rdo rje hUM mdzad kyi dkyil
[\[236b.3\]]'khor rgyal po mchog sgrub pa'i dus su de bzhin gshegs pa thams cad kyi ye shes kyi rjes su 'jug pas rgyal ba'i bka' nyan no/_/'dis ni rin chen hUM mdzad kyi rang bzhin gyis kyang sems can thams cad kyi bsam pa yongs su rdzogs par mdzad pa'i rang bzhin
[\[236b.4\]]gsungs pa yin no/_/sangs rgyas bshes gnyen zhes bya ba ni chos kyi hUM mdzad kyi sgo nas te/_chos kyi hUM mdzad ni de bzhin gshegs pa thams cad kyi yab shes rab ye shes kyi ting nge 'dzin gyi rang bzhin gyis de bzhin gshegs pa thams cad bskyed pa'o/_/rgyal
[\[236b.5\]]mchog skyes zhes bya ba ni las kyi hUM mdzad kyi don gyi sgo nas te/_'khor gsum rnam par dag pa'i brtson 'grus kyi pha rol tu phyin pa'i phrin las don yod par grub pa'i rang bzhin mchog de las 'di skyes pas na rgyal mchog skyes so/_/rnam par snang mdzad ces bya ba ni dbus kyi rnam par snang mdzad
[\[236b.6\]]mgon po sangs rgyas thams cad gcig tu bsdus pa yin no/_/zhes bya ba la sogs pa'i rnam par snang mdzad bshad pa yin no/_/khyab ces bya ba ni rdo rje sems dpa'i khro bo de yang byang chub kyi sems kyi rang bzhin gyis/_dngos po thams cad nas thams cad du song bar
[\[236b.7\]]bzhed pa de'i phyir na khyab bdag go/_/ston pa zhes bya ba ni 'chad pas na ston pa ste khro bo rdo rje rgyal po'o/_/gang gis 'dir de bzhin gshegs pa thams cad 'gugs pa'i ting nge 'dzin la sbyor ba yin te mtshan dgu bcu'o/_/zhi ba zhes bya ba ni khro bo rdo rje chags pa ste/_
[\[237a\]]
[\[237a.1\]]chos bdag med pa'i chags pas yang dag pa'i lam gyi ngo bo gzung ba dang 'dzin pa'i rnam par rtog pa zhi bas nyan thos dang rang sangs rgyas kyi sems zhi bar byed pas na zhi ba'o/_/khro bo zhes bya ba ni khro bo rdo rje legs par byed pas ma rungs pa drag po'i sems can gsod pa dang sreg pa dang
[\[237a.2\]]'tshed pa la sogs pa mdzad pa'i phyir ro/_/de bzhin gshegs pa de nyid che/_/zhes bya ba ni khro bo rdo rje khro gnyer te de bzhin gshegs pa rnams kyang nam mkha' dang mnyam pa'i ye shes las byung ba khro gnyer gyi khro bo 'bar ba'i lta bas sems can thams cad kyi 'dod chags la sogs pa'i sems
[\[237a.3\]]drangs nas chos thams cad rtogs pa ni de nyid kyang yin la chen po yang yin pas na de nyid che'o/_/yang dag mtha' zhes bya ba ni khro bo rdo rje nyi ma ste/_de bzhin nyid dang yang dag pa'i mtha' de ston par byed pas na yang dag pa'i mtha' ni khro bo rdo rje nyi ma'i ye shes kyis bag chags dang bcas pa'i nyon mongs pa'i mun pa
[\[237a.4\]]sel bar byed pa'i phyir ro/_/che ba'i tshul zhes bya ba ni khro bo rdo rje rgyal mtshan te byams pa'i sbyin pa'i khro bo des stobs dang mi 'jigs pa la sogs pa'i don ster bas na che ba'i tshul lo/_/pha rol phyin pa kun mkhyen pa/_/zhes bya ba ni pha rol tu phyin pa bcu drug go/_/'di lta ste/_de bzhin gshegs pa thams cad kyi
[\[237a.5\]]byang chub kyi sems bsdus pa'i ye shes kyi pha rol tu phyin pa rdo rje sems ma dang /_de bzhin gshegs pa thams cad kyi dbang bskur ba'i bsdus pa'i pha rol tu phyin pa rdo rje rin chen ma dang /_de bzhin gshegs pa thams cad kyi chos kyi ye shes bsdus pa rdo rje chos nyid kyi pha rol tu phyin pa rdo rje chos
[\[237a.6\]]ma dang /_de bzhin gshegs pa thams cad kyi brtson 'grus kyi bdag nyid kyi phrin las bsdus pa mchod pa'i phrin las kyi pha rol tu phyin pa rdo rje las ma dang /_sbyin pa dang /_tshul khrims dang /_bzod pa dang /_brtson 'grus dang /_shes rab dang /_bsam gtan dang /_smon lam dang /_/thabs kyi pha rol tu phyin pa sgeg mo la sogs
[\[237a.7\]]pa'i mchod pa'i lha mo brgyad dang /_bdud las rgyal ba'i ye shes bya ba mi thub pa'i pha rol tu phyin pa dang /_lhag pa las ches lhag pa'i bar chad med pa'i lam gyi ngo bo shes rab ye shes kyi pha rol tu phyin pa dang /_de bzhin gshegs pa thams cad kyi mnyam pa nyid du mngon par byang chub pa mngon sum du mdzad
[\[237b\]]
[\[237b.1\]]pa thob pa'i pha rol tu phyin pa dang /_chos kyi 'khor lo bskor ba'i ye shes zhes bya ba chos kyi pha rol tu phyin pa ste/_de ltar na pha rol tu phyin pa drug go/_/pha rol tu phyin pa de rnams su nges pa zhes bya ba'i ye shes ni rdo rje khro bo rdo rje bzhad pa'o/_/don dam pa zhes bya ba ni khro bo rdo rje chos
[\[237b.2\]]ni don dam pa ste/_dam pa yang yin la don yang yin pas don dam pa'i chos bdag med pa'i ting nge 'dzin zhes bya ba'i don to/_/kun du bzang zhes bya ba ni khro bo rdo rje rnon po ste/_chos thams cad ma skyes par shes rab kyi ye shes kyis sgom pa'i kun du bzang po
[\[237b.3\]]'di la mnga' ba de bas na kun du bzang po'o/_/spyod pa mchog ces bya ba ni/_khro bo rdo rje rgyu ste dkyil 'khor sprul pa'i spyod pa la gzhan dang mtshungs pa med pa'i phyir spyod mchog go/_/bdud ces bya ba ni khro bo rdo rje smra ba ste/_ngag gi rnam par rtog pa'i bdud byed pas
[\[237b.4\]]na bdud ces gsungs so/_/bdud ni rab tu 'dul ba zhes bya ba ni khro bo rdo rje las te rtsom pa'i brtson 'grus kyi ngo bos le lo'i bdud rab tu 'dul bar byed pa'i phyir bdud rab tu 'dul ba'o/_/kun gyi mchog ces bya ba ni khro bo rdo rje bsrung ba ste/_yongs su sbyong ba'i brtson 'grus kyis
[\[237b.5\]]byang chub sems dpa' thams cad phyir mi ldog pa'i sa la 'jog par byed pas byed pas gzhan las mchog tu gyur pa de'i phyir kun gyi mchog go/_/mnyam nyid mkhyen zhes bya ba ni rang bzhin gyis 'od gsal ba'i chos rnams so sor rtogs pa'i brtson 'grus kyis de bzhin gshegs pa la
[\[237b.6\]]sogs pa thams cad kyi dngos po'i rnam par rtog pa thams cad 'dis gsol bar nges pas na/_mnyam pa nyid mkhyen pa ni rdo rje gnod sbyin te/_mtshan brgya'o/_/kun du 'gro zhes bya ba ni/_thams cad du song bas na thams cad du 'gro ba ni khro bo rdo rje khu tshur te/_so sor
[\[237b.7\]]rtog pa'i brtson 'grus kyi ngo bos dngos grub thams cad grub pa'i phyir ro/_/sangs rgyas hUM mdzad ces bya ba ni/_rdo rje'i rigs sprul nas thog mar bcom ldan 'das rnam par snang mdzad kyi hUM Tak+ki dza zhes bya ba gang yin pa de gsungs pa dang /_de las gzhan yang /_oM
[\[238a\]]
[\[238a.1\]]sum+b+ha ni sum+b+ha hUM phaT/_ces bya ba la sogs pa bcom ldan 'das rnam par snang mdzad kyis phyag na rdo rje la bka' stsal pa gang yin pa des kyang sangs rgyas thams cad kyi hUM mdzad kyi sgra gsungs pa yin no/_/hUM zhes pa zhes bya ba ni/_bcom ldan 'das rdo rje hUM mdzad la hUM zhes
[\[238a.2\]]bya ba gang gsungs pas na/_rdo rje hUM zhes pa ste/_oM sum+b+ha ni sum+b+ha hUM/_gr-ih+Na gr-ih+Na hUM/_gr-ih+NA pa ya gr-ih+NA pa ya hUM/_A na ya ho/_b+ha ga bAn badzra hUM phaT/_ces bya ba bcom ldan 'das rnam par snang mdzad kyis gsungs pa'o/_/'dul ba po zhes pa ni/_oM bud+d+ha mai tri badzra rak+Sha hUM zhes bya
[\[238a.3\]]bas ma hA de ba 'dul bar byed pa'i sngags bcom ldan 'das kyis gang gsungs pa'o/_/rdo rje kun yan lag ces bya ba ni/_bcom ldan 'das rdo rje hUM mdzad kyis gsungs pa'i sngags gang yin pa de rdo rje kun te/_de nyid yan lag la 'god pas na/_rdo rje kun yan lag go/_/rdo rje drag
[\[238a.4\]]ces bya ba ni/_oM badzra a bi Sha ha na pa traM ta Ta zhes bya ba lha chen po tshar gcod pa gang gsungs pa ni rdo rje yang yin la drag po yang yin pas na rdo rje drag po ste/_mtshan brgya rtsa brgyad do/_/phyag na rdo rje khyod phyag 'tshal/_/zhes bya ba ni yon tan thams cad kyi bdag nyid kyi rdo rje 'di la mnga' bas na rdo rje'o/_/dad pa'i
[\[238a.5\]]khyad par phul du byung bas phyag 'tshal bas na/_phyag 'tshal 'dud ces bya'o/_/yon tan thams cad kyi bdag nyid yin pa'i phyir phyag 'tshal ba nyid do/_/phyi dang nang gi mchod pa 'di nyid kyis de bzhin gshegs pa thams cad la mchod pa'o/_/de bzhin gshegs pa thams cad kyi dbang bskur ba ni rjed pa'o/_/khams gsum
[\[238a.6\]]pa 'dul bar byed pa'i ye shes la de bzhin gshegs pas rim gro bya ba'o/_/ji ltar bdag nyid la de bzhin gshegs pas phyag bya ba dang /_rim gro bya ba yin zhe na/_gang phyir rdo rje sems bstan pas/_/rdo rje sems dpa' zhes brjod bya/_/zhes gsungs te/_gang gi phyir de bzhin
[\[238a.7\]]du ro gcig pa'i sems ni de bzhin gshegs pa rnams dang bcom ldan 'das kyi rdo rje sems dpa' zhes brjod ces bya ba de'i phyir phyag bya ba dang ci snyed pa'i rim gro bya ba yin no/_/de bzhin du ro gcig pa'i sems kyi ngo bo rdo rje sems dpa' gang yin pa de ni/_rdzogs pa'i byang chub
[\[238b\]]
[\[238b.1\]]ni khyod la rag lus te bya ba ni/_nges par gzung ba'am/_tha dad pa'i rim pa ste khyod la rag lus pa'o/_/kun gzigs yab ni sangs rgyas rnams skyed par mdzad pa'o/_/byang chub kyi sems goms pa'i stobs kyis byung ba dang ni 'byung 'gyur ba'o/_/thog ma dang tha ma med par
[\[238b.2\]]de bzhin gshegs pa khyod kyis bsgrubs shing bsten pa'o/_/'di yis zhes bya ba bshad ma thag pa'i bstod pa bstan pa'o/_/ni zhes bya ba ni nges par gzung ba'am tha dad pa'i rim pa nyid du'o/_/rab tu mos pas zhes bya ba ni/_rab tu mos pa 'ba' zhig gis ma yin gyi klu bdun
[\[238b.3\]]dang lhan cig pa'i bstod pa byas shing bstod pa'o/_/glur blang gang zhig stod byed pa/_/gang zhig glur blangs pa'i bstod pa byed pa de ni rdo rje 'dzin 'drar 'gyur ro/_/de ltar yang dag par 'gyur ba'i yon tan brjod pa'i sgo nas bstod pa byas pas sems can thams cad la phan pa'i don
[\[238b.4\]]du/_rang gi rigs ni bskyed par mdzod/_/ces de bzhin gshegs pa thams cad kyi don du gnyer ba yin no/_/mgon po khyod la gsol ba ni/_/zhes bya ba ni/_bsnyen bkur sngon du 'gro ba'i don du gnyer ba ni de nyid 'dir gnang ba ster ba'i mtshan nyid kyi brdar shes par bya ba yin no/_/_
[\[238b.5\]]thams cad skyob pa dang sems can sgrol bas na mgon pa'o/_/de bzhin gshegs pa thams cad rang rang gi ngo bos bzhugs pa la/_dgug pa dang /_gzhug pa dang /_bcing ba dang /_dbang du byas nas/_rang gi phrin las la sbyor bas na mnga' mdzad pa'o/_/don ni don te dgos pa
[\[238b.6\]]zhes bya ba'i tha tshig go/_/don kun ni sems can gyi don te/_sems can kun don no/_/sems can gyi don thams cad ni sems can gyi don gyi 'bras bu'i phyir/_rang gi rigs ni bskyed par mdzod/_/ces gsol ba 'debs pa'o/_/de ltar mtshan brgya rtsa brgyad pa'i bstod pa sngon du 'gro ba'i de bzhin
[\[238b.7\]]gshegs pa thams cad kyi dam tshig gi phyag rgya bstan pa'i mtshan nyid kyi phyir gsol ba btab nas/_da ni dad pa'i mtshan nyid kyi rjes su 'brangs nas dam tshig gi phyag rgya'i dbye ba'i mtshan nyid ni/_de nas zhes bya ba la sogs pa gsungs te/_de nas zhes bya ba ni de ma thag pa'i don te/_gsol ba btab
[\[239a\]]
[\[239a.1\]]pa'i rjes thogs nyid la zhes bya ba'i don to/_/byang chub kyi sems kyi mtshan nyid dang 'brel ba'i rnam par snang mdzad la sogs pa'i de bzhin gshegs pa thams cad kyi phyag rgya yin pa de'i phyir/_de bzhin gshegs pa thams cad kyi gtso bo'o/_/rdo rje de bdag nyid kyi thugs kar bzhag ste zhes
[\[239a.2\]]bya ba ni rdo rje ni rdo rje dbyings kyi dkyil 'khor chen po'i dkyil 'khor rgyal mchog bskyed pa'i dus su bcom ldan 'das rnam par snang mdzad kyis stsal ba gang yin pa de rang gi snying gar 'degs pa'i tshul gyis sbyor ba rab tu bzhag ste/_de bzhin gshegs pa de thams cad bos shing spyan drangs nas 'di skad gsungs
[\[239a.3\]]so zhes bya ba ni gsol ba'o/_/gang la bos pa yin zhe na/_bcom ldan 'das de bzhin gshegs pa la'o/_/gang zhe na ma 'tshal to zhes bya ba smos so/_/ci'i phyir zhes bya ba ni/_rgyu mtshan nam rnam pa gang gis de bzhin gshegs pa thams cad kyis bka' stsal pa mi byed pa'o/_/de bzhin gshegs
[\[239a.4\]]pa thams cad kyis dris pa na dris pa'i rgyu yod pa ni mchis te zhes bya ba la sogs pa smos te/_drag po la sogs pa'i ma rungs pa la sgeg pa'i gzugs kyis don mdzad par mi spyod pa de'i phyir/_de bzhin gshegs pas gsungs pas/_sgrub pa mi 'gyur ba'i shugs kyis drag po'i gzugs kyis
[\[239a.5\]]sgrub par 'gyur ro zhes gsungs pa yin no/_/de nas zhes bya ba'i sgra ni de ma thag pa'o/_/de dag la bdag gis ji ltar bsgrub par bgyi zhes bya ba'i rjes thogs la'o/_/de bzhin gshegs pa thams cad kyi byin gyi rlabs kyis zhes bya ba ni/_de bzhin gshegs pa thams cad dang /_dkyil 'khor
[\[239a.6\]]pa rnams 'dul ba'i byin gyi rlabs kyis nus pa rtogs pas ting nge 'dzin gyi nus pa mngon du mdzad na/_de bzhin gshegs pa thams cad kyi byin gyi rlabs kyis de bzhin gshegs pa thams cad kyi thabs kyang yin la chen po yang yin pas na/_de bzhin gshegs pa thams cad kyi thabs chen po ste/_'jig
[\[239a.7\]]rten gyi khams thams cad kyi rdul phra rab dang mnyam pa'i de bzhin gshegs pa thams cad 'dus nas/_bcom ldan 'das rnam par snang mdzad kyi thugs kar de bzhin gshegs pa thams cad zhugs so zhes bya ba'i don to/_/ye shes de ni thabs chen po'i ye shes yin pas na des byin gyis brlabs
[\[239b\]]
[\[239b.1\]]pa'i rdo rje ltar mi phyed pa'i ting nge 'dzin gang la ming de skad ces bya ba gang la snyoms par zhugs te/_de bzhin gshegs pa thams cad thugs kar zhugs pa'i rnam par thugs rtse gcig tu mdzad ces bya ba'i tha tshig go_/nam mkha'i dbyings thams cad kyi zhes bya ba ni/_nam mkha'i
[\[239b.2\]]khams ji snyed pa'i rdul phra rab de snyed pa thams cad du kun nas spros pas na/_mnyam par spros pa ste/_rdul phra rab kyi rdul snyed kyis kun du khyab pa de nyid spros pa de'i ngo bo ni spros pa'o/_/de nas nam mkha'i dbyings thams cad kyi rdul shin tu phra mo dang mnyam pas spros pa nyid kyi rgyu sngon du song
[\[239b.3\]]ba des so/_/ri rab kyi rtse mo na rtse mo rdo rje dang /_nor bu rin po che las byas pa'i khang bu brtsegs par yang gcig tu 'dus te/_de bzhin gshegs pa rnams bcom ldan 'das kyi thugs kar zhugs so/_/ci zhig mdzad nas she na/_de bzhin gshegs pa thams cad kyis mnyam pa nyid du dmigs
[\[239b.4\]]nas zhes bya ba smos te/_de bzhin gshegs pa thams cad kyi sems can gyi don gyi phyir mnyam pa nyid du thugs rtse gcig pa nyid du mngon du mdzad nas so/_/de nas bcom ldan 'das de bzhin gshegs pa rnam par snang mdzad kyi thugs ka'i dpal gyi be'ur bzhugs pa ni de dag dgongs pa
[\[239b.5\]]gcig par bstan pa yin no/_/de nas yang bcom ldan 'das ting nge 'dzin la snyoms par zhugs so zhes bya bar sbyar ro/_/de bzhin gshegs pa thams cad kyi thugs su bdag byin gyis brlabs te/_de bzhin gshegs pa thams cad kyi sems dpa'i rdo rje'i ngo bor bdag nyid sems brtan par
[\[239b.6\]]mdzad pa'o/_/thams cad rdo rje ni khro bo rdo rje sems dpa' la sogs pa de dag gi'o/_/mnyam pa nyid du mtshungs pa ste/_/khro bo zhe sdang las byung ba/_/rtag tu rdo rje'i rigs zhes grags/_/zhes 'byung bas thams cad kyi rdo rje'i mnyam pa nyid gang yin pa de'i rgyur gyur pa'o/_/ma lus shing lus
[\[239b.7\]]pa med pa'i sems can gyi khams yongs su bskyab pa'i don des kyang phan pa dang bde ba thams cad kyi dngos grub dam pa de 'grub pa'i rgyur 'gyur ro/_/ma rungs pa rnams 'dul ba'i phyir/_/zhes bya ba ni 'chad par 'gyur ba'i lha chen po la sogs pa'i gdug pa de dag thams cad 'dul ba'i
[\[240a\]]
[\[240a.1\]]phyir ro/_/'jig rten dang 'jig rten las 'das pa'i phun sum tshogs pa de dag thams cad rdzogs par byed ces bya ba'i don to/_/ci zhig mdzad nas ting nge 'dzin rdzogs par 'gyur zhe na/_de bzhin gshegs pa thams cad kyi zhes bya ba smos te/_de bzhin gshegs pa
[\[240a.2\]]thams cad kyi snying rje chen po ni ji skad bshad pa'o/_/dmigs pa de'i thabs ni/_de bzhin gshegs pa thams cad kyi snying rje chen po'i thabs ni rdo rje'i rigs zhes bya ba'i tha tshig go/_/de la dmigs pa'i ting nge 'dzin ni de bzhin gshegs pa thams cad kyi snying rje chen po'i thabs kyi ting nge 'dzin
[\[240a.3\]]te/_der nges pa'i ye shes so/_/de la dmigs pa ni mngon du mdzad pa'o/_/rdo rje'i rigs su sprul par mdzad pa yin no zhes bya ba'i don to/_/de bzhin gshegs pa thams cad kyi zhes bya ba ni/_/de bzhin gshegs pa thams cad kyis ji skad du bshad pa'i snying rje chen po'i thabs de'i khro bo ste
[\[240a.4\]]rdo rje'i rigs so/_/de'i dam tshig ni rdo rje sems dpa' la sogs pa'i khro bo skyed par mdzad pa'i sangs rgyas hUM mdzad do/_/skyed par byed pa de la dmigs nas rdo rje ltar mi phyed pa'i ting nge 'dzin gang la ming de skad ces bya ba 'di la snyoms par zhugs so/_/de'i don 'di skad ston pa yin te/_
[\[240a.5\]]rdo rje'i rigs sprul pa'i phyir/_hUM zhes bya bas rdo rje sems dpa' la bskul bar thugs rtse gcig tu mdzad do zhes bya ba yin no/_/rdo rje dam tshig ces bya ba ni/_rdo rje'i rigs skyed pa'i rgyur gyur pa'o/_/phyag na rdo rje'i thugs ka'i rdo rje las zhes bya ba ni bcom ldan 'das phyag na rdo rje rang gi thugs
[\[240a.6\]]kar bstod pa'i sbyor bas bsnams pa gang yin pa de las so/_/bcom ldan 'das rdo rje 'dzin pa de nyid ched du brjod pa 'di ched du brjod do zhes bya bar sbyar ro/_/bcom ldan 'das rdo rje 'dzin pa de nyid ces bya ba ni/_/de bzhin gshegs pa thams cad kyi thugs la gnas pa'i sems dpa'i
[\[240a.7\]]rdo rje'i gzugs kyis so/_/gang gi gzugs kyis she na/_kun du 'bar ba'i snying po zhes bya ba smos te/_kun nas 'bar ba ni kun du 'bar zhing gsal ba'o/_/de'i snying po'i nang du bzhugs pa de nyid kyis/_kun du 'bar ba'i snying po'o/_/phyogs kun nas rang nyid 'bar ba'i nang du chud ces
[\[240b\]]
[\[240b.1\]]bya ba'i don to/_/smin ma bcum zhing dpral ba bsnyer ba zhes bya ba la sogs pa smos te/_khro bor mtshon par byed pa'i dpral ba'i mtshan ma ni khro gnyer ro/_/smin ma bcum zhing dpral ba bsnyer ba ni gang dag gis dpral bar bcum pa de bzhin du de yang yin no/_/zhal 'gyur pa so gtsigs pa mche
[\[240b.2\]]ba lhag ger byung ba'i mche ba dag gis ma mchu mnan nas lhag ge gang yin pa de ni mche ba lhag ger byung ba'o/_/smin ma bcum zhing dpral ba bsnyer ba yang yin zhing de mche ba lhag ger byung zhing tshems gtsigs pa yang yin la/_de la de skad ces bya'o/_/de nas gzhan yang de dag gi gzugs ni/_rdo rje
[\[240b.3\]]lcags kyu zhes bya ba la sogs pa smos te/_rdo rje dang lcags kyu dang ral gri dang zhags pa ni/_rdo rje dang lcags kyu dang ral gri dang zhags pa dag go/_/sogs pa smos pas ni mda' dang gzhu la sogs pa ste/_rdo rje dang lcags kyu dang zhags pa la sogs pa de dag gang yin pa de dag go/_/rdo rje'i
[\[240b.4\]]rnam pa'i me lce 'bar ba de bzhin du 'bar ba'i mtshon cha gang yin pa des de bzhin du byed pa'o/_/rdo rje la sogs pa nyid rdo rje me lce 'bar ba'i mtshon cha rdo rje dang lcags kyu dang zhags pa la sogs pa gang yin pa de dag phyag na bsnams pa ni rdo rje me lce 'bar ba'i mtshon cha lag na thogs pa'o/_/gzhan
[\[240b.5\]]yang de dag gi khyad par ni rnam pa du ma zhes bya ba la sogs pa smos te/_ji lta ba'i rnam grangs kyi kha dog dang rgyan sna tshogs kyi chu lugs can no/_/de'i don ni 'di yin te/_rnam pa du ma'i kha dog dang /_rgyan rnam pa sna tshogs shing rnam pa du ma'i cha lugs 'dzin pas na/_rnam pa du ma'i kha dog
[\[240b.6\]]dang rgyan sna tshogs kyi cha lugs 'dzin pa'o/_/phyag na rdo rje'i sku ni phyag na rdo rje'i lus so/_/byung nas 'jig rten gyi khams thams cad du shin tu ma rungs pa thams cad 'dul bar byas nas zhes bya ba ni/_gdul bar dka' ba thams cad 'dul bar byas nas ched du brjod pa 'di ched du brjod do/_/_
[\[240b.7\]]e ma'o zhes bya ba'i sgra ni ngo mtshar ba'o/_/thams cad 'dul ba bdag yin no/_/zhes bya bar sbyar ro/_/thabs ni gdug pa thams cad 'dul ba'i khro bo'i sku de nyid kyis gdug pa can gyi gdul bya 'dul bar byed pas na/_'dul ba ste gdug pa nyid yongs su spangs so zhes bya ba'i don to/_/khyed
[\[241a\]]
[\[241a.1\]]kyis gdug pa 'dul ba'i thabs gang dag yin zhe na/_thabs chen ldan pa bdag yin te/_/zhes bya ba smos te/_thabs kyang yin la chen po yang yin pas na 'di'i thabs chen po ste/_thugs rje chen po gang la mnga' ba de ni de bzhin gshegs pa'i thabs chen po dang ldan pa'o/_/_
[\[241a.2\]]gal te khyod thabs chen po dang ldan pa'i thabs kyis 'dul ba 'di ngo mtshar ba ci zhig yod ce na/_gang phyir sems can 'dul thabs phyir/_/zhes bya ba smos te/_gang phyir sems can rnams la khro bo'i gzugs kyis 'dul ba ni/_dri ma med pa'i khro bor gyur pa ste/_bag chags dang bcas pa'i
[\[241a.3\]]nyon mongs pa spangs pa'i de bzhin gshegs pa la ngo mtshar ba'o/_/gzhung 'di tsam gyis ni rigs sprul par bka' stsal pa de'i rjes su 'jug pa gsungs nas/_da ni rdo rje'i rigs kyi bdag por sprul par dbang bskur zhing /_de bzhin gshegs pa'i 'du byed la sogs pa bka' stsal pa de'i
[\[241a.4\]]rjes su 'dug pa bstan par bzhed nas/_de nas zhes bya ba la sogs pa smos te/_ji skad du bshad pa'i bcom ldan 'das rnam par snang mdzad du rang nyid mdzad nas/_de bzhin gshegs pa thams cad kyi chos bdag med pa ngo bo spros pa med pa'i chos nyid la dmigs nas/_de bzhin
[\[241a.5\]]gshegs pa thams cad kyi khro bo chen po rdo rje zhes bya ba ni/_de bzhin gshegs pa thams cad kyang 'di yin la khro bo chen po'i rdo rje yang 'di yin pas na/_de bzhin gshegs pa thams cad kyi khro bo chen po'i rdo rje'o/_/rdo rje hUM mdzad du sgrub par mdzad pa ni rnam par snang mdzad kyi thugs la
[\[241a.6\]]gnas pa'i sems dpa'i rdo rje'i rnam pa rdo rje 'chang ba'o/_/de'i dam tshig ni phyag na rdo rje'i gzugs las lhag par byin gyis brlabs shing rdzogs par byed pa rdo rje ltar mi phyed pa'i ting nge 'dzin gang la ming de skad ces bya ba de la snyoms par zhugs shing mngon du mdzad nas/_rdo rje hUM mdzad
[\[241a.7\]]sprul pa'i rnam par thugs rtse gcig tu mdzad ces pa'i tha tshig go/_/de bzhin gshegs pa thams cad kyi rdo rje hUM zhes bya ba ni ji skad du rab tu bshad pa de'i ming gang yin pa des de bzhin gshegs pa thams cad skul bar byed pa'i snying po sgra'i bdag nyid gang yin pa de ni de bzhin gshegs
[\[241b\]]
[\[241b.1\]]pa thams cad kyi rdo rje hUM mdzad ces bya ba de bzhin gshegs pa thams cad kyi snying po'o/_/de nyid dang bcom ldan 'das rnam par snang mdzad kyi rang nyid kyi rig pa mchog 'di smras pa ni gsungs pa'o/_/de nas byung nas zhes bya ba ni snying po gsungs pa'i rjes thogs nyid la'o/_/de bzhin
[\[241b.2\]]gshegs pa thams cad kyi thugs ka nas byung nas zhes bya ba ni/_'jig rten gyi khams thams cad kyi rdul phra rab dang mnyam pa'i ri rab kyi rtse mo na rdo rje dang /_nor bu dang /_rin po che las byas pa'i khang bu brtsegs pa'i nang du chud pa rnam par snang mdzad kyi thugs la zhugs pa las yang de las
[\[241b.3\]]zhes bya bar shes par bya'o/_/de nyid bcom ldan 'das phyag na rdo rjer gyur te zhes bya ba ni bcom ldan 'das rdo rje sems dpa'i gzugs kyi de bzhin gshegs pa'i rigs kyi 'khor los sgyur ba gang yin pa de nyid gzhal du med pa'i rdo rje hUM mdzad du byung nas so/_/'jig rten gyi khams rab
[\[241b.4\]]'byam rgya mtsho'i sprin thams cad na de bzhin gshegs pas byang chub sems dpa'i 'khor gyi dkyil 'khor dang bcas pa thams cad byin gyis brlabs te/_rang rang gi ngo bor mdzad nas de rnams kyis 'jig rten gyi khams rab 'byam rgya mtsho'i sprin thams cad nas spyan drangs te/_rdo rje dam tshig
[\[241b.5\]]gi dkyil 'khor chen po zhes bya ba ni ri'i rgyal po ri rab kyi steng du khams gsum rnam par rgyal ba'i dkyil 'khor chen po rnam par snang mdzad la sogs par sprul cing gnas pa rnams la bskal pa bzang po'i mthar thug gi bar du rab tu bcug ste dam tshig gis bcings nas khro bo ma yin pa yang
[\[241b.6\]]sems can gyi don du khro bo chen por bstan nas/_de bzhin gshegs pa thams cad kyi bdud byed pa'i phyir khyed kyis rdo rje hUM mdzad kyi lus su gyur nas khro bo rdo rje sems dpa'i lus kyis byang chub sems la rab tu 'jog pa dang /_khro bo rdo rje rgyal po'i lus kyis spyan 'dren par byed pa dang /_khro bo rdo rje
[\[241b.7\]]chags pa'i lus kyis rjes su chags par byed pa dang /_khro bo rdo rje legs pa'i lus kyis legs par byed cing mnyes par byed pa dang /_de bzhin du khro bo rdo rje 'bebs pa'i lus kyis mnyes par byed pa'i bar du byas pa dang /_de ltar dam tshig gis bcings te/_da bzhin du thams cad byas
[\[242a\]]
[\[242a.1\]]nas yang gcig tu 'dres pa ni rdo rje hUM mdzad kyi sku dpag tu med pa thams cad kyi tshogs gcig tu gyur pa'o/_/dbyer mi phyed pa'i rdo rje'i bdag nyid khro bo chen po'i lus rdo rje hUM mdzad kyi skur gyur nas bcom ldan 'das rnam par snang mdzad kyi thugs kar zhugs nas 'dug ste/_ched
[\[242a.2\]]du brjod pa 'di ched du brjod do zhes gsungs so/_/kun du bzang zhing sdig med de/_/zhes bya ba ni khro bo la sogs pa'i gzugs kyis sems can gyi don mdzad pa'o/_/kun du nyon mongs pas ma gos pas bzang zhing ngo /_/'di nyid la rab tu gcod pa med pas na sdig med pa'o/_/ngo mtshar ba
[\[242a.3\]]ci zhig yin zhe na/_gang zhig sems can 'dul don du/_/zhes bya ba smos te/_gang gi phyir ma rungs shing gdug pa'i sems can 'dul bar byed pa'i phyir ro/_/gang gis she na/_mi mdzes pa'i khro bo'i gzugs kyis so/_/ci 'dra ba zhe na/_yid 'ong gyur pas te/_yid du 'ong ba dang 'dod
[\[242a.4\]]par gyur pas zhes bya ba'i tha tshig go/_/de bzhin gshegs pa thams cad kyi spyan sngar zhes bya ba ni/_mi bskyod pa'i gnas na bcom ldan 'das rnam par snang mdzad la mngon du phyogs pas gnas pa'o/_/yang smos pa ni sngar rdo rje sems dpa' de bzhin gshegs pa'i rigs kyi 'khor
[\[242a.5\]]los sgyur bas bka' nod cing bzhugs pa yin la/_da ltar ni gdug cing ma rungs pa'i sems can 'dul ba'i don du'o/_/de'i don 'di skad ston pa yin te/_bcom ldan 'das rnam par snang mdzad kyis de bzhin gshegs pa'i rigs kyi 'khor los sgyur ba'i bcom ldan 'das rdo rje
[\[242a.6\]]sems dpa' de nyid ting nge 'dzin dang /_sngags kyi rdo rje rigs kyi bdag po rdo rje hUM mdzad kyi skur mdzad nas/_de nyid kyis de la rdo rje rigs kyi 'khor los sgyur ba'i phyir gsang ba'i dbang bskur ro/_/des na de ni de bzhin gshegs pa thams cad kyi thugs las byung nas de bzhin gshegs
[\[242a.7\]]pa byang chub sems dpa'i 'khor gyi dkyil 'khor dang bcas pa'i zhi ba'i nyams 'phos nas khro bo'i nyams bskyed pas spro bsdu byas te/_de nas rang gi ngo bor byas nas spyan drangs te/_rnam par snang mdzad nas bskal pa bzang po'i mthar thug gi bar du gnas pa rnams la rnam par snang mdzad
[\[242b\]]
[\[242b.1\]]la sogs pa nas/_bskal pa bzang po'i mthar thug pa'i gzugs kyis khams gsum rnam par rgyal ba'i dkyil 'khor chen po la/_'jig rten gyi khams thams cad na gnas pa rab tu bcug ste/_oM badzra dz+wA la ag+ne pra ti pa ta la A kaR+Sha ya sar+b+ba ta thA ga ta ta na/_ma hA badzra sa ma ya hUM dzaHzhes
[\[242b.2\]]bya ba nas/_oM badzra A be sha ya sa ma ya hUM zhes bya ba'i bar gyi sngags dang /_skal ba bzang po rnams ni rang gi rig pas gzhag par bya'o/_/de nas sa ma ya s+t+waM zhes ji skad du bshad pa'i phyag rgya bcings la ji skad du bshad pa'i tshul gyis dpag tu med pa'i rdo rje hUM mdzad kyi sku gcig tu gyur
[\[242b.3\]]nas/_rdo rje hUM mdzad kyi sku rdzogs par mdzad de/_rnam par snang mdzad kyi thugs la phyogs bcu na gnas pa rnams bzhugs pa ji lta ba bzhin du byung nas/_rang rang gi gnas la gnas te/_'jig rten gsum bkug nas bka' bsgo ba mdzad pa yin no/_/da ni bcom ldan 'das rnam
[\[242b.4\]]par snang mdzad de/_bka' bsgo ba'i ting nge 'dzin la snyoms par 'jug par mdzad pa de ni/_de nas zhes bya ba la sogs pa gsungs pa yin te/_de bzhin gshegs pa thams cad kyi dam tshig khams gsum pa la bka' stsal nas/_khro bo Tak+kis 'gugs pa yin no/_/de nas de
[\[242b.5\]]bzhin gshegs pa thams cad kyis khams gsum pa bkug nas/_bka' bsgo ba'i rang bzhin rdo rje ltar mi phyed pa'i ting nge 'dzin la dmigs te/_de bzhin gshegs pa thams cad dam tshig gis 'gugs pa'i rdo rje zhes bya ba'i ting nge 'dzin la snyoms par zhugs shing mngon sum du
[\[242b.6\]]mdzad de/_khro bo Tak+ki bskyed par bya ba dang /_de'i phrin las rdzogs par bya ba'i phyir/_thugs rtse gcig tu mdzad ces bya ba'i tha tshig go/_/snyoms par zhugs nas ci zhig mdzad ce na/_de bzhin gshegs pa thams cad kyi zhes bya ba la sogs pa smos te/_'di nyid ces bya ba'i thugs
[\[242b.7\]]la gnas pa'o/_/bcom ldan 'das kyis phyung ngo zhes bya bar sbyar ro/_/de bzhin gshegs pa thams cad kyi dam tshig gi lcags kyu ni khro bo Tak+ki'o/_/de zhes bya ba ni yang gi sgra gsal bar byed pa'o/_/de bzhin gshegs pa thams cad kyi dam tshig gi lcags kyu zhes bya ba de bzhin
[\[243a\]]
[\[243a.1\]]gshegs pa thams cad kyi thugs dang /_rang gi thugs kyi sems dpa'i rdo rje ye shes las khro bo 'dod pa'i rgyal po nges par skyed par mdzad ces bya ba'i don to/_/phyung ba ni 'byin par mdzad pa'o/_/de nas phyung ma thag tu 'jig rten gsum gyi bdag po'i tshogs kyis bskor
[\[243a.2\]]zhing gnas pa rdo rje lcags kyus bkug nas 'khod par gyur to zhes bya bar sbyar ro/_/'jig rten gsum gyi dbang po ji snyed pa zhes bya ba ni/_sa 'og dang /_sa bla dang /_sa steng gi 'jig rten gsum yin pas 'jig rten gsum mo/_/'jig rten gsum po nyid 'jig rten gsum ste/_'jig
[\[243a.3\]]rten gsum gyi dbang phyug chen po la sogs pa nas/_chu lha'i mthar thug pa de thams cad 'jig rten pa thams cad kyi cha byad can gyi tshogs kyis bskor bas zhes bya ba ni grong dang /_yul dang /_yul 'khor dang /_pho brang na gnas pa'i 'jig rten pa'i skye bo de dag thams cad kyi cha byad
[\[243a.4\]]'dzin pa ni 'jig rten pa thams cad do/_/tshogs ni de dag gi bdag po dang /_'khor rnams 'jig rten pa'i cha byad kyi tshogs so/_/bskor ba ni gnas dang bcas pa yongs su bskor zhes bya ba'i don to/_/de bzhin gshegs pa thams cad kyi dam tshig gi rdo rje lcags kyu zhes bya ba ni/_bshad
[\[243a.5\]]ma thag pa bka' bsgo ba de nyid kyi gzugs ni zhal bzhi pa dang /_phyag brgyad pa sangs rgyas kyi phreng bas brgyan pa/_khro bo 'dod pa'i rgyal po rdo rje hUM mdzad kyi gzugs can/_rang gi thugs kar bsnams pa'i rdo rje gsor ba gang yin pa de rang gi snying gar 'degs pa'i tshul gyis bsnams pa de snying
[\[243a.6\]]gar yang yang 'phen zhing 'dzin pa'o/_/khams gsum pa ji snyed pa thams cad ces bya ba ni/_phyogs bcu na gnas pa'i 'jig rten pa'i 'khor lo ri rab ri'i rtse mo gang na ba der bkug pa der gzigs nas de bzhin gshegs pa thams cad kyi bstan pa dang /_de bzhin gshegs pa thams cad
[\[243a.7\]]kyi bka' yang nyon cig ces bya ba de nyid gsungs pa bka' nyon cig ces bya ba ni nan tan du bya ba'o/_/kun mkhyen ye shes thob pa'i phyir ni bla na med pa yang dag par rdzogs pa'i byang chub thob pa'i don du'o/_/byed pa po zhes bya ba ni sprul pa'o/_/'jigs pa po zhes bya ba ni 'jigs par byed pa'o/_/_
[\[243b\]]
[\[243b.1\]]'byung po thams cad kyi dbang po zhes bya ba ni 'byung bas na 'byung po ste/_de dag thams cad kyi dbang phyug ni mnga' bdag go/_/lha rnams shin tu gnon par byed pa'i lha ni lha'o/_/de nyid lha chen po yin no/_/gnod sbyin khyod kyi ngag de nga ci'i phyir nyan zhes bya ba ni khro bo lha chen po yin pa'i phyir/_
[\[243b.2\]]khyod pas rdzu 'phrul che na khyod kyi ngag khro bos ci'i phyir nyan te/_mi nyan no zhes bya ba'i don to/_/chen po yang yin la gtum zhing khro ba yang yin pas na khro zhing gtum pa chen po ste/_de'i dngos po ni khro zhing gtum pa chen po'o/_/de nyid 'jigs pa chen po'i gzugs dang ldan pas rab tu 'jigs
[\[243b.3\]]pa'i gzugs su gyur pa ni/_rab tu 'jigs pa'i gzugs so/_/'bar ba yin la chen po yin pas na 'bar ba chen po ste nam mkha' khyab pa'o/_/de gyen du gtong bas na gtong zhing ngo /_/dgod pas na dgod pa ste/_chen po yang yin la ma rungs pa rtag tu dgod pa yang yin pas na/_ma
[\[243b.4\]]rungs pa chen pos rtag tu dgod pa'o/_/kye lus srul po'o zhes bya ba ni mi'i sha za ba la sogs pa'i ro langs so/_/de bzhin gshegs pa thams cad kyi thugs ni thugs rje chen po'o/_/de las byung bas na skyed pa'o/_/rdo rje chen po'i dam tshig ni rdo rje yang yin la chen po yang de yin
[\[243b.5\]]pas na/_rdo rje chen po de'i dam tshig ste/_rdo rje chen po'i dam tshig go/_/de gang yin zhe na/_khro bo gnod mdzes kyi lus so/_/lha chen po la sogs pa'i 'jig rten gsum gyi 'khor lo thams cad kha dog tu bstan nas/_zhabs kyis gnon pa'i rdo rje hUM mdzad kyi sku de ni rdo rje chen po'i dam
[\[243b.6\]]tshig ces bshad do/_/mkhyen bzhin du zhes bya ba ni nyid kyi gsung gis mi 'jigs pa stsol bar mdzad pa'o/_/ma bsad cig ces bya ba ni/_gsod pa'i ltung ba ste/_gsod par ma byed cig ces bya ba'i don to/_/sangs rgyas dang /_chos dang /_dge 'dun dang phyag rgya'i tshogs dang bcas
[\[243b.7\]]pa zhes bya ba ni/_gzhal du med pa'i de bzhin gshegs pa rnams dang /_de'i chos dang dge 'dun zhes bya ba'i don to/_/de bzhin gshegs pa thams cad ni byang chub chen po'i rang bzhin yin pa'i phyir/_longs spyod rdzogs pa dang sprul pa'i sku'i ngo bos bdag po yin pas na/_de dag
[\[244a\]]
[\[244a.1\]]de'i bdag por gyur pa'i phyir ro/_/'di nyid rgyu yin pa'i phyir de bzhin gshegs pa thams cad kyi yab bo/_/de bzhin gshegs pa thams cad kyi bkas rang gi rigs thams cad bskyed pa dang /_gdug pa thams cad 'dul bar byed pas na bka' bzhin byed pa'o/_/rdo rje
[\[244a.2\]]rgyal po la sogs pa rnams la sngar bskyed pas na/_de bzhin gshegs pa'i thu bo'o/_/sems can thams cad 'dul ba zhes bya ba ni/_gdug cing gtum pa'i sems can thams cad 'dul bas na 'dul byed do/_/lam ngan pa las bzlog nas lam bzang po la rab tu 'jog pa'i 'bras
[\[244a.3\]]bu de nyid kyi rgyu de las bzlog pa'i dngos po ni sems can thams cad gdul bar bya ba'i don gyi phyir ro/_/de nas khro bo'i rgyal por dbang bskur ro/_/sdig pa can gyi sems can rnams sbyang ba'i phyir zhes bya ba ni 'dod chags dang zhe sdang dang gti mug med par snga nas mkhyen pa'i stobs kyis
[\[244a.4\]]sdig pa rnams yongs su spangs shing zad pa yin no/_/de ltar khyab 'jug la sogs pa'i 'jig rten pa rnams gdul ba'i phyir 'khor la bka' stsal pa de'i rjes su 'jug pa gsungs pa ni/_de nas zhes bya ba la sogs pa gsungs pa'o/_/dbang phyug chen po de gso bar bka' stsal pa
[\[244a.5\]]de'i rjes su 'jug pa dang /_yongs su sbyong ba'i phyir zhabs 'og tu dgug pa gsungs pa ni rkang pas dgug pa'i khro bo'i phyag na lcags kyu yin par shes par bya'o/_/da ni de nas phyag na rdo rje zhes bya ba la sogs pa dang /_dbang phyug chen po yongs su sbyong ba'i phyir dang /_tshar gcod par
[\[244a.6\]]bka' stsal pa dang /_de'i rjes su 'jug pa ni/_de nas bcom ldan 'das kyis lha chen po la thugs rje chen po bskyed de zhes bya ba la sogs pa smos so/_/dbang phyug chen po la dbab pa dang /_sdug bsngal kun zhi ba dang /_bla na med pa'i bde ba dang /_yid bde ba myong bar byas nas/_
[\[244a.7\]]bla na med pa'i byang chub thob pa ni/_bla na med pa grub pa'i dbang bskur ba zhes bya ba la sogs pa smos te/_de la bla na med pa'i dngos grub ni sangs rgyas yin pa'i phyir/_de'i don du dbang bskur ba ni bla na med pa grub pa'i dbang bskur ba'o/_/ting nge 'dzin stong pa nyid dang /_mtshan ma med pa dang
[\[244b\]]
[\[244b.1\]]smon pa med pa la sogs pa'o/_/rnam par thar pa ni brgyad do/_/gzungs ni tshig dang don rtog pa dang sngags so/_/ye shes ni rnam par snang mdzad la sogs pa'i'o/_/mngon par shes pa drug go/_/bla na med pa'i grub pa'i dbang bskur ba dang /_ting nge 'dzin dang /_rnam par thar pa dang /_
[\[244b.2\]]gzungs dang /_ye shes dang /_rnam par shes pa ni bla na med pa bsgrub pa'i dbang bskur ba'i ting nge 'dzin gyi rnam par thar pa'i gzungs kyi ye shes kyi mngon par shes pa de thob nas/_de bzhin gshegs pa nyid du 'grub pa'i bar du gyur to/_/de nas zhes bya ba ni dbang phyug chen po la phyag na
[\[244b.3\]]rdo rje'i zhabs kyis reg par gyur pa'i de ma thag pa'o/_/lha chen po bcom ldan 'das phyag na rdo rje'i zhabs kyi mthil gyis reg pas de bzhin gshegs pa thams cad dang 'brel ba'i ting nge 'dzin dang /_gzungs dang /_rnam par thar pa'i bde ba myong ste/_ting nge 'dzin ni rdo rje sems dpa'
[\[244b.4\]]la sogs pa'o/_/gzungs ni rdo rje dbyings kyi dbang phyug ma la sogs pa'o/_/rnam par thar pa'i sgo ni stong pa nyid dang mtshan ma med pa la sogs pa'o/_/myong ste zhes bya ba ni mngon sum gyis rig par gyur pa'o/_/skye ba gcig gis thogs nas byang chub sems dpar gyur pa des yang
[\[244b.5\]]dag par rdzogs pa'i byang chub tu sangs rgyas nas ched du brjod pa 'di ched du brjod do/_/e ma'o zhes bya ba ni ngo mtshar pa'o/_/ni zhes bya ba ni gang gi phyir gyi don to/_/ngo mtshar ba gang yin zhe na/_sangs rgyas ye shes ni sangs rgyas rnams kyi ye shes so/_/bla ma ni mdzes pa'o/_/bla na med
[\[244b.6\]]pas na bla na med pa'o/_/de'i ngo mtshar ba gang yin zhe na/_gang gi phyir/_yi ge'i tshig gis mnan nas su/_/zhes bya ba smos te mi zad pa dang 'jig pas na yi ge'o/_/de'i tshig gis de la mnan pa ni phyag na rdo rje'i go 'phang gis mya ngan las 'das pa'i sangs rgyas su gzhag pa de ni
[\[244b.7\]]'dir ngo mtshar bar gyur pa yin no/_/de ni 'di skad ston pa yin te/_don dam par na bdag ni 'dir gzugs kyi sku'i ngo bor phyag na rdo rje'i zhabs kyis mnan du yod pa ma yin gyi/_'on kyang byang chub sems kyi mtshan nyid kyi yi ge'i tshig de rtogs pas gzung ba dang 'dzin pa'i rnam par
[\[245a\]]
[\[245a.1\]]rtog pa thams cad bcom nas gdul bar bya ba spangs su zin kyang gzugs kyi sku'i rang bzhin gyi zhabs kyi 'og tu mnan pa 'di ni ngo mtshar ba'o snyam du sems so/_/de nas byang chub sems dpa' sems dpa' chen po phyag na rdo rje zhes bya ba la sogs pas/_'jig rten
[\[245a.2\]]gsum gyi 'khor lo thams cad dkyil 'khor du bcug nas dbang bskur zhing bka' stsal pa la sbyor ba ni/_byang chub sems ni rim bzhin du/_/zhes bya ba smos te/_dus 'di nas bzung nas/_snying po byang chub la mthar thug gi bar du byang chub tu sems bskyed par bgyi ste/_ji ltar dus
[\[245a.3\]]gsum mgon po rnams/_/rdzogs pa'i byang chub nges mdzad pa/_/byang chub sems ni bla na med/_/dam pa bdag gis bskyed par bgyi/_zhes bya bas byang chub tu sems bskyed par bya'o/_/rim pa ji lta ba bzhin du sbyin pa dang tshul khrims la sogs pa/_ji ltar nus par byang chub chen
[\[245a.4\]]po thob pa'i rgyur gyur pa/_yongs su sbyong ba dang /_'bad pa dang /_sems rtse gcig pas de ltar byang chub kyi sems yang dag par bskyed par bgyi'o/_/de nas gzhan yang bcom ldan 'das phyag na rdo rje la sogs pa de rnams bzhugs pa'i phyir/_dam tshig chen po'i phyag rgya thams cad kyi
[\[245a.5\]]thun mong bar khro bo ste/_ti rIn+ti ri'i phyag rgyal dam tshig chen po zhes brjod do/_/bcing ba byas zhes bya ba ni brjod cing bcing ba'o/_/dam tshig chen po'i phyag rgya'i snying po 'chang par 'gyur ba 'di brjod cing bcing bar bya'o/_/lag tu bab ces bya ba ni lag pa gnyis la bab pa ste/_dbab
[\[245a.6\]]pa ni snga ma bzhin no/_/des 'chad par 'gyur pa'i slob ma gzhug pa'i cho gas thams cad bcom ldan 'das kyis rab tu bcug pa yin no/_/de ltar tshul bzhin du btsud nas dkyil 'khor chen po thams cad kyi go rims bzhin du bstan te/_rdo rje lcags kyu nas brtsams nas rnam par snang mdzad
[\[245a.7\]]la mthar thug gi bar du bstan to/_/rdo rje rin po che'i dbang bskur nas zhes bya ba ni/_rdo rje rin chen gyi phyag rgyas cod pan gyi dbang bskur nas/_sems can gyi don ji snyed pa la bkod do/_/'di skad ston pa yin te/_phyag bzhi sngon du 'gro ba 'jug pa'i cho gas dbab pa byas la me tog
[\[245b\]]
[\[245b.1\]]dor nas/_phreng ba'i dbang bskur ba byin la gdong g.yogs bkrol te/_rdo rje lcags kyu nas brtsams nas dkyil 'khor bstan zhing dbab pa nye bar bsdu ba byas nas/_chu'i dbang bskur ba dang /_rdo rje rin chen gyi phyag rgyas rin po che'i cod pan gyi dbang bskur ba de dag thams cad kyang de rnams
[\[245b.2\]]la rdo rjes mtshan pa'i mdung rtse gsum pa la sogs pa dang /_rdo rje rtse gsum pa la/_oM badzra a b+hi Shany+tsi sarba ta thA ga ta badzra d+hA t+'+wi badzra pA Ni hi ha ha ha ha zhes pa'i sngags 'dis sbyin par bya'o/_/de nas de rnams la ming gi dbang bskur bar bya'o/_/de nas 'jig rten gsum gyi bdag po thams
[\[245b.3\]]cad kyi ming rnams yin no zhes bya ba ni/_gsal bar bshad par bya zhes bya ba'i don to/_/dbang phyug chen po dang /_khyab 'jug dang /_tshangs pa dang /_dbang po ni ji ltar grags pa kho na'o/_/sgra gzhon nu ni gdong drug go/_/bdud rtsi 'khyil pa ni nyi ma'o/_/dbyig pa chen po ni spen pa'o/_/_
[\[245b.4\]]ser smug ni mig dmar ro/_/sogs pa smos pa ni gza' lag la sogs pa gza' dang /_nye ba'i gza' rnams shes par bya'o/_/sbrang rtsis myos pa ni stobs bzangs so/_/sbrang rtsir byed pa ni dpyid do/_/rgyal ba ni 'dod pa'i lha'o/_/rgyal bar byed pa ni ral gri 'chang ba'o/_/tshogs kyi
[\[245b.5\]]bdag po ni pa ba sangs so/_/sogs pa'i sgra ni me tog gi so la sogs pa'o/_/mdzod skyong ni nor sbyin no/_/gzhan dag ni sa'i lha ste/_tsu li ka zhes bya ba'i tshogs kyi bdag po zhes zer ro/_/de ni rgyal po'i btsun mo la sogs pa lha mo rnams kyi ming la u ma ni khro bo rdo rje me zhes bya ba la sogs
[\[245b.6\]]pa smos te/_de la u ma ni lha chen po'i chung ma'o/_/rug ma ni khyab 'jug gi chung ma'o/_/gdong drug ma ni gdong drug gi'o/_/tshangs ma ni tshangs pa'i'o/_/dbang mo ni brgya byin gyi'o/_/mi 'ching ba ni nyi ma'i'o/_/ro hi ni zla ba'i'o/_/dbyug pa 'dzin ma ni spen pa'i'o/_/skye ba 'phrogs ma ni
[\[245b.7\]]mig dmar gyi'o/_/gsod ma ni stobs bzangs kyi'o/_/za ba ma ni dpyid kyi'o/_/'gro ba ma ni rgyal ba'i'o/_/dga' ba ma ni 'dod pa'i lha'o/_/zhi ba ma ni nor sbyin gyi'o/_/rlung mo ni rlung gi'o/_/me mo ni me'i'o/_/ku be+e ra ma ni ku be ra'i'o/_/phag mo ni phag gi'o/_/tsa muN+Di ni gshin rje'i'o/_/_
[\[246a\]]
[\[246a.1\]]sna chen ma ni log 'dren gyi'o/_/ba ru Na ma ni chu lha'i'o/_/de nas zhes bya ba ni dbang bskur ba'i de ma thag pa nyid do/_phyag rgya thams cad bcing ba bslabs te zhes bya ba ni lha rang gi phyag rgya bzhi'i ye shes so/_/rdo rje dam tshig ma'i snying po 'di sbyin no zhes bya ba ni las mi
[\[246a.2\]]phyed cing mi 'da' ba'i mna'i snying po 'di byin no/_/rdo rje 'di ni rdo rje che/_/zhes bya ba ni de ma thag tu bstan pa'o/_/rang gi lag na gnas pa'i dam tshig gi phyag rgya'i mtshan nyid kyi rdo rje ni/_sangs rgyas kun gyi byin gyis brlabs/_/zhes bya ba smos te/_khro bo'i rdo rje rtse lnga pa'i gzugs su grub
[\[246a.3\]]pa'o/_/des ci zhig byed ce na/_dam tshig 'di las 'das na ni/_/zhes bya ba smos te/_sngags pa'i bka' las 'das na myur ba nyid du khyed kyi rigs rnams thal bar byed ces bya'o/_/oM ha na sa ma ya hUM phaT/_ces bya ba ni sngags dang lhan cig tu sngags pas rab tu sbyar bar bya'o/_/_
[\[246a.4\]]sngags pa dam pa'i bka' las 'das na khyed cag gi rigs rnams rdo rje 'dis mdzad par byed pa de'i phyir/_khyed cag gis de'i bka' bzhin du bya'o/_/lha la sogs pa dang ma mo'i tshogs kyi thun mong gi mna'i snying po gsungs pa ni/_de nas thun mong gi mna'i snying po lha rnams kyis byin
[\[246a.5\]]pa/_snying po gzung bar bya ba'i dam tshig gi phyag rgya 'di byin no/_/rdo rje phyag rgya gnyis bcings te/_/zhes bya ba ni rdo rje khu tshur gnyis bcings pa'o/_/mdzub mo'i lcags kyu bcings nas ni/_/zhes bya ba ni/_mdzub mo gnyis kyi lcags kyu lcags sgrog tu bcings nas g.yas pa dang g.yon
[\[246a.6\]]pas 'dren par byed pa ni/_lha rnams 'dren pa'i phrin las la sbyor ba 'dis lha chen po nas brgya byin gyi bar du rig pa'i rgyal po rnams rang gi las la nges par sbyar bar bya'o/_/nges pa des kyang lha rnams bkug nas bka' bzhin byed pa'i phyag rgya'i snying po zhes bya bar gyur te/_
[\[246a.7\]]lha rnams 'gugs pa dang lha rnams kyi sems dbang du byed pa zhes bya ba'i tha tshig go/_/rdo rje bcings pa dam byas te/_/mdzub mo bkug nas rab tu mnan/_/mthe bong gnyis ka mtshams sbyar bas/_dbus su gnyis ka rab tu mnan/_/zhes bya ba ni/_rdo rje bcing ba bcings
[\[246b\]]
[\[246b.1\]]la mdzub mo gnyis ka bsgrengs te bkug nas gzhag pa mthe bo gnyis ka dbus su gnas pa rab tu mnan pa gang yin pa de ni bkug pa'i rtse mo mnan pa'o/_/rdo rje bcing ba de bcings nas dbus su gnyis ka rab tu mnan pa de nyid kyi mdzub mo gnyis ka'o/_/ji ltar de mnan par bya zhe na/_
[\[246b.2\]]mtshams sbyar ba zhes bya ba smos te/_de nyid dbus su sbyar ba zhes bya ba'i ming gis mdzub mo gnyis nye bar byas pa dang sbyar bar byas nas/_mthe bong gnyis po des de bcing bar bya'o/_/phyag rgya des nyi ma la sogs pa'i khro bo rang gi las la nges par sbyor ba'o/_/rdo rje phyag rgya gnyis ka yi/_/mthe'u
[\[246b.3\]]chung so sor bcings nas ni/_/zhes bya ba ni rdo rje khu tshur gnyis bcings nas kha steng du bstan te/_mdzub mo dang mthe'u chung gnyis lcags sgrog tu sbrel ba bcings nas bzlog ste bteg nas mgo bor gzhag pa 'dis stobs bzangs la sogs pa tshogs kyi bdag po'i las la sbyor ba'i dam
[\[246b.4\]]tshig gi phyag rgya'o/_/rdo rje bsrung ba dam bcings la/_/zhes bya ba ni/_rdo rje bsdams pa'i rdo rje las kyi mthe'u chung dang mthe bong gi rtse mo sbyar la/_de nyid kyi mdzub mo sbyar ba brkyang nas/_snying gar gzhag pa de ni rdo rje bsrung ba dam du bcings pa'o/_/rdo rje bsdams pa des mnan pas/_/zhes
[\[246b.5\]]bya ba ni de nyid rdo rje bsrung ba'i phyag rgya'i gzugs kyi rdo rje bcing bar 'dod pa yin no/_/de nyid snying ga'i phyogs su mnan pa ni/_nor sbyin la sogs pa'i pho nya de dag las la nges par sbyor ba'i dam tshig gi phyag rgya'o/_/rdo rje phyag rgya gnyis bcings te/_zhes bya ba ni/_rdo rje khu tshur gnyis
[\[246b.6\]]bcings te/_/g.yon pa'i rdo rje mdzub mo las/_/zhes bya ba ni g.yon pa'i rdo rje mdzub mo ni g.yon pa'i rdo rje mdzub mo'i rtse mo'o/_/mthe'u chung gis sor mo de bsdams nas/_sor mo gcu zhing slar gcus te drag tu bkrol nas snying ga'i phyogs las g.yas phyogs su gcu ba dang /_g.yas
[\[246b.7\]]phyogs nas g.yon phyogs su gcu bar bya'o/_/'di skad ston pa yin te/_rdo rje khu tshur gnyis bcings nas g.yon pa'i khu tshur gyi mdzub mo brkyang ba la g.yas pa'i mthe'u chung des bsdams pa gcu zhing slar gcus nas/_drag tu bkrol ba zhes bya ba 'di ni sa la gnas pa'i bran rnams kyi las
[\[247a\]]
[\[247a.1\]]la nges par sbyor ba'i dam tshig gi phyag rgya'o/_/rdo rje bcings pa sbrel ba ni/_/mdzub mo gnyis ni dam par bya/_/zhes bya ba ni lag pa gnyis ka kha thur du bstan nas/_mdzub mo lu gu rgyud du sbrel nas/_gung mo dang mthe bo gnyis kyi rtse mo sbyar la bskor nas mthe bo gnyis
[\[247a.2\]]dpral ba'i phyogs su sbyar nas 'dzin pa 'di ni lha mo u ma la sogs pa nas/_rdo rje chu lha'i chung ma'i bar du ma mo'i tshogs rnams sgrub par byed pa/_rdo rje he ru ka'i phyag rgya 'dis de'i las la nges par sbyar bar bya'o/_/de ltar 'jig rten gsum gyi 'khor lo thams cad dkyil 'khor du bcug pa
[\[247a.3\]]dang /_dbang bskur ba dang /_bka' bsgo ba la nges par sbyar ba bstan nas/_da ni 'byung po'i gdon thams cad dgug par dka' stsal nas/_de dgug pa dang /_sbyang ba dang /_de dag de bzhin du bsad pa la sogs pa bsrung ba ni/_rdo rje lcags kyu gnyis bcings te/_/snying gar yongs su
[\[247a.4\]]bskor bar bya/_/mdzub gnyis lcags kyu phyi rol gyi/_/dkyil 'khor dgug pa'i mchog yin no/_/zhes bya ba ni rdo rje khu tshur gnyis bcings te/_de'i mdzub mo gnyis lcags kyur byas nas/_snying ga'i phyogs su yongs su bskor la/_lcags kyu'i rtse mo gnyis rang gi snying gar bzhag
[\[247a.5\]]ste/_ma rungs pa'i dkyil 'khor 'gugs par bsams pas khro bo rdo rje lcags kyu'i rdo rje hUM zhes bya ba snying ga nas phyung la phyogs bcu nas gdon gyi dkyil 'khor dgug par bya'o/_/rdo rje khro mdzub legs par ni/_/sen mo sprad de dkris nas kyang /_/rtse mo gnyis ni dam sbyar ba/_/phyag
[\[247a.6\]]rgya 'di ni ma rungs 'joms/_/zhes bya ba ni khu tshur gnyis rgyab legs par sbyar la/_mdzub mo gnyis brkyang ste/_sen mo gnyis sprad nas dkris te/_rtse mo gnyis dam por sbyar ba dang /_bcom ldan 'das khro bo stobs po che las ma rungs pa'i dkyil 'khor thams cad phye mar mdzad
[\[247a.7\]]par dgos pa yin no/_/rdo rje chen po ma rungs pa'i/_/khro bo chen po 'di gsungs so/_/zhes bya ba ni bcom ldan 'das khro bo stobs po che/_phyag stong mnga' ba dbu stong mnga' ba ni rdo rje ma rungs pa'i khro bo chen po'o/_/de ltar 'byung po thams cad 'gugs pa bstan nas/_da ni mkha'
[\[247b\]]
[\[247b.1\]]'gro ma la sogs pa'i gdon dgug par bka' stsal nas/_de dgug pa dang rang gi bka' la nges par sbyar ba ni/_de nas bcom ldan 'das phyag na rdo rje zhes bya ba la sogs pa gsungs te/_ma rungs pa thams cad dgug pa'i snying po 'di gsungs so zhes bya ba la/_khro bo chen po rdo rje
[\[247b.2\]]lcags kyus gdug pa dgug pa'i snying po ni/_ma rungs pa dgug pa'i snying po'o/_/sems can thams cad 'chi ba'i mtshan ma shes pa'i ye shes kyi phyag rgya'i snying po zhes bya ba ni 'chi ba'i phyag rgya'i mtshan ma ni 'chi ba'i ltas so/_/de shes pa de'i phyag rgya ston te de'i snying po gsungs pa yin
[\[247b.3\]]te/_zla ba phyed na 'chi ba gang yin pa de yongs su shes pa yin no zhes bya ba'i tha tshig go/_/snying gar rdo rje lag ngar gnyis/_/shin tu dam por bcings nas ni/_/rdo rje mdzub mo'i rtse mo yis/_/rang gi mchan khung brud par bya/_/zhes bya ba ni rang gi snying ga'i phyogs su lag ngar gnyis rdo rje
[\[247b.4\]]bcings nas shin tu dam por bsdams pa'i rdo rje khu tshur gnyis kyi mdzub mo'i lcags kyu gnyis kyis mtshan khung brud pa 'di ni sems can thams cad kyi snying 'byin pa'i 'chi ba shes pa'i ye shes kyi phyag rgya'o/_/dga' ba'i sgra bton mchongs rgal te/_/zhes bya ba ni rab tu dga' ba'i sgra dang
[\[247b.5\]]bcas pas gar byed pa ni rab tu dga' ba'i sgra bton nas mchongs rgal ba ste gar byed cing mchongs rgal zhes bya ba'i tha tshig go/_/de ltar rnal 'byor ma dang /_mkha' 'gro ma'i gdon rnams 'gugs pa la sogs pa gsungs nas/_da ni rims la sogs pa'i nad thams cad dgug par bka'
[\[247b.6\]]stsal nas/_de dag dgug pa dang /_gzhom pa ni de nas bcom ldan 'das phyag na rdo rje zhes bya ba la sogs pa gsungs pa yin no/_/rims la sogs pa'i nad thams cad dgug pa'i snying po 'di gsungs so zhes bya ba ni rims la sogs pa thams cad 'gugs pa ni/_bcom ldan 'das spyi
[\[247b.7\]]bo'i gtsug tor gzhon nu ma spyan gsum ma rtse gsum pa dang /_lcags kyu phyag na bsnams pa de'i snying po gsungs pa ni brjod pa'o/_snying po gsungs pa'i rjes thogs la/_bcom ldan 'das spyi gtsug nas phyung nas/_rims la sogs pa'i nad thams cad kyi gnas su song ste/_de rnams
[\[248a\]]
[\[248a.1\]]des bkug nas ri rab ri'i rtse mo rdo rje nor bu rin po che las byas pa'i khang bu brtsegs pa'i phyi rol du de yis bskor zhing 'khod do/_/bcom ldan 'das phyag na rdo rjes rang gi las rnam par dag par gyur pa'i ye shes kyi phyag rgya'i snying po 'di gsungs pa ni rims la sogs pa'i nad kyis
[\[248a.2\]]zin pa'i sems can rnams kyi bdag nyid kyi las ni rang gi las te/_gang gis de dag rims la sogs pas gzir bar gyur pa'o/_/de rnam par dag par gyur pa ni yongs su zad pa'o/_/de shes pa ni las rnam par dag par gyur pa'i ye shes de nges pa'o/_/de rims la sogs pa'i nad kyis
[\[248a.3\]]gzungs ba rnams la/_spyi bo nas brtsams nas rkang mthil gyi bar du spyi gtsug gi phyag rgya bsgoms pas/_rims dang bral bar 'gyur ro zhes dgongs nas/_bcom ldan 'das phyag na rdo rjes de'i snying po gsungs pa yin no/_/rdo rje thal mo dam sbyar te/_mdzub mo gnyis ka bkug nas
[\[248a.4\]]kyang /_/mthe bo mnyam ste sbyar nas ni/_/mnan pa 'di ni sdig 'phrog pa/_/zhes bya ba ni rdo rje thal mo dam du sbyar te/_mdzub mo gnyis bkug nas mthe bong gnyis gdong sbyar ba byas nas/_rdo rje hUM mdzad kyi sbyor ba'i rnal 'byor pas/_spyi gtsug nas brtsams nas/_bsgrub par bya ba'i lus
[\[248a.5\]]la khro bo spyi gtsug gis gang bar bsams shing sngags dang phyag rgya 'dis bya bas pas myongs bar nges pa'i las kyi nad rnams sel bar 'gyur ro/_/rdo rje hUM mdzad kyi rnal 'byor pas/_oM badzra karma bi sho d+ha ya/_sarba A pa ra Na shud+d+ha/_sad+d+he nas ma ya hUM/_zhes bya ba'i sngags 'bum bzlas pa'am/_
[\[248a.6\]]stong phrag bcu bzlas pas 'grub bo/_/de ltar rims la sogs pa'i nad thams cad dgug pa dang /_bka' bsgo ba la sogs pa gsungs nas/_da ni ngan song gsum dgug pa'i phyir bka' bsgo ba dang de dgug cing rnam par sbyang ba ni/_de nas phyag na rdo rje zhes bya ba la sogs pa smos te/_sgrib
[\[248a.7\]]pa thams cad dang /_chod pa dang /_las kyi sgrib pa thams cad rnam par sbyang ba'i slad du zhes bya ba ni/_de la sgrib pa thams cad ni nyon mongs pa dang shes bya'i sgrib pa'o/_/chod pa ni 'dod pa la 'dun pa dang /_gnod sems dang /_gnyid dang /_rmugs pa dang /_rgod pa dang /_'gyod pa dang /_the
[\[248b\]]
[\[248b.1\]]tshom du bshad pa'o/_/las kyi sgrib pa ni mtshams med pa lnga dang /_dam pa'i chos spong ba la sogs pa myong bar nges pa'i las rnams te/_sgrib pa thams cad dang /_chod pa dang /_las kyi sgrib pa de dag thams cad rnam par sbyong ba dang /_yongs su zad pa'i slad du'o/_/bcom ldan 'das
[\[248b.2\]]rdo rje 'chang bas bdag nyid de bzhin gshegs pa thams cad kyi byin gyis brlabs pas bsgrubs nas/_rdo rje bcing ba dam byas nas/_/gung mo gnyis ka sbyar nas su/_/tha ma bzhi yi rtse mo sbyar/_/sdig pa 'joms par grags pa yin/_/zhes bya ba smos te/_rdo rje bsdams pa'i mthe bong
[\[248b.3\]]gnyis dang mthe'u chung gnyis kyi rtse mo sbyar nas phan tshun yang dang yang 'dral ba ni sdig pa dral ba'i phyag rgya ste/_sdig pa thams cad 'joms pa'i phyag rgya 'di bcings pas ngan song gi 'khor lo thams cad bcom pa yin no/_/ngan song gi sems can de yang tshe 'phos nas/_bcom ldan
[\[248b.4\]]'das rnam par snang mdzad kyi zhabs drung du/_byang chub sems dpar gyur nas/_de bzhin du sangs rgyas kyi zhing thams cad kyi 'jig rten gyi khams kyi rdul shin tu phra mo thams cad dang mnyam pa'i sangs rgyas dang byang chub sems dpas yongs su gang zhing /_rin po che sna bdun gyi rang bzhin
[\[248b.5\]]lag mthil ltar mnyam pas ri rab la sogs pa'i snang ba dang bral zhing stong gsum pa'i sangs rgyas kyi zhing dang mnyam pa'i rdo rje hUM mdzad kyi dkyil 'khor du gyur te/_rnam par snang mdzad la sogs pa nas/_rdo rje 'bebs pa'i bar gyi lha'i 'od zer gyi snang bas nyi ma dang zla ba yang mi mngon par
[\[248b.6\]]gyur nas/_'gro ba lnga'i snang ba yang nub nas/_rdo rje hUM zhes bya ba la sogs pa'i sngags kyi sgras nam mkha'i khams gang bar gyur to zhes bya ba la sogs pa bshad pa'i rgyud rnams las shes par bya'o/_/gzhung 'di tsam gyis ni khro bo'i dkyil 'khor gyi rgyal po mchog ces bya ba'i
[\[248b.7\]]ting nge 'dzin gnyis pa gsungs pa yin no/_/de nas bcom ldan 'das kyis de bzhin gshegs pa thams cad bsdu bar byin gyis brlab pa'i phyir/_rdo rje se gol gyi mtshan ma mdzad nas/_de bzhin gshegs pa thams cad kyi bsdu ba byin gyis brlab pa'i snying po 'di gsungs so/_/_
[\[249a\]]
[\[249a.1\]]badzra sa mA dzaH/_de nas skad cig thang cig yud tsam de'i tshe de bzhin gshegs pa thams cad se gol gyi mtshan mas bskul ba dang /_'jig rten gyi khams rab 'byam sprin gyi rgya mtsho ji snyed thams cad nas/_'jig rten gyi khams thams cad kyi rdul shin tu phra mo dang mnyam
[\[249a.2\]]pa'i de bzhin gshegs pa byang chub sems dpa'i 'khor gyi dkyil 'khor rdo rje'i rigs chen po'i gzugs dang bcas te/_'dus nas khang bu brtsegs pa rtse mo rdo rje dang nor bu rin po che las byas pa gang na ba dang /_bcom ldan 'das de bzhin gshegs pa rnam par snang mdzad gang na ba der
[\[249a.3\]]gshegs pa nas/_ched du oM sarba ta thA ga ta pA da ban+d+ha naM ka ro mI zhes brjod do/_/rang bzhin gyis grub pa'i sngags 'di ci dgar bzlas shing /_de bzhin gshegs pa thams cad kyi zhabs la phyag 'tshal nas/_ched du brjod pa 'di ched du brjod do/_/e ma'o byang chub sems dpa' yi/_/_
[\[249a.4\]]kun du bzang po'i spyod pa mchog_/de bzhin gshegs pa'i 'khor lo yi/_/dbus nas de bzhin gshegs pa mdzes/_de nas de skad ces gsungs pa dang /_phyogs bcu'i 'jig rten gyi khams thams cad nas 'dus pa'i de bzhin gshegs pa thams cad byang chub sems dpa'i
[\[249a.5\]]'khor gyi dkyil 'khor dang bcas te/_de bzhin gshegs pa thams cad kyi byin gyi rlabs kyis bcom ldan 'das rnam par snang mdzad kyi thugs su zhugs so/_/de nas de bzhin gshegs pa thams cad kyi thugs las rang rang gi byang chub sems dpa'i 'khor gyi dkyil 'khor dang bcas
[\[249a.6\]]te phyung nas/_bcom ldan 'das kyi khang bu brtsegs pa rtse mo rdo rje dang nor bu rin po che las byas pa'i phyogs thams cad kyi dkyil 'khor du gyur nas snyoms par zhugs te/_zhugs nas ched du brjod pa 'di ched du brjod do/_/e ma'o sangs rgyas thams cad kyi/_/rgya chen gdod nas skye ba
[\[249a.7\]]med/_/rdul phran thams cad ji snyed kyi/_sangs rgyas rnams ni gcig tu gyur/_/zhes bya ba dang /_de nas de bzhin gshegs pa thams cad kyis rdo rje hUM mdzad la dbang bskur bar mdzad nas/_des thams cad dgug pa dang /_gzhug pa dang /_bcing ba dang /_dbang du byas la phyag rgya bzhis
[\[249b\]]
[\[249b.1\]]rgyas btab ste/_dbang bskur zhing phrin las la nges par sbyar bar bya ba ni/_las kyi rgyal po mchog ces bya ba'i ting nge 'dzin gsum pa yin no/_/'jig rten gsum las rnam par rgyal ba'i dkyil 'khor chen po las bshad pa'i dngos grub ni/_'jig rten gsum las rnam par rgyal ba'i dkyil
[\[249b.2\]]'khor chen por dam tshig dang dbang bskur bas bsgrub par bya'o zhes bstan par bya ba'i phyir/_de nas phyag na rdo rje zhes pa la sogs pa gsungs te/_de bzhin gshegs pa thams cad kyi de kho na nyid kyi dngos grub bstan pa'i 'bras bu thob par bgyi ba de'i slad du ma hA maN+Da laM pra be sha ya zhes bya
[\[249b.3\]]ba ni/_khams gsum rnam par rgyal ba'i dkyil 'khor chen por 'jug pa'o/_/duSh+ta ro d+han ni ba rA ya pra be+e b+ha zhes bya ba la/_gdug pa ni zhe sdang la sogs pa'i dbang du gyur pa'o/_/bsam pa ma dag pa ni ma rungs pa ste/_gzhan gyi srog 'phrog pa'o/_/de ltar gyur pa de dag dkyil 'khor
[\[249b.4\]]chen por zhugs nas sdig pa'i dbang du gyur pa rnams dang bral ba yin no/_/pra mo k+Sha ya/_dur dr-iSh+Tha par+ya pan na ma zhes bya ba ni/_gang log par lta ba can gang yin pa de ni lta ba ngan par zhugs pa'o/_/des kyang dkyil 'khor du zhugs pa dang /_/dbab pa'i ye shes bskyed pas yang dag pa'i
[\[249b.5\]]lta ba la sbyor ba ni so sor grol ba'o/_/bi sho d+ha ya bi nA sha ya zhes bya ba ni/_skal ba dang mi ldan pa gang yin pa de rnam par sbyang zhing rnam par 'jig pa ste/_gang dag shi ba nyid rnam par sbyong ngo zhes bya ba'i don to/_/ha ha ha he he zhes bya ba ni thog ma med pa nas skye ba'i rgyu dang bral ba zhes bya ba'i
[\[249b.6\]]don to/_/hUM zhes bya ba ni de bzhin gshegs pa rnams kyi bde ba dang /_yid bde ba la zhugs pa dang /_bde ba dang yid bde ba'i ngo bo rnal 'byor pa la yang gyur pa'o/_/bcom ldan 'das sems can gyi khams ma lus shing lus pa med pa zhes bya ba nas/_mi rnams ji ltar bgyi ba de
[\[249b.7\]]bzhin gshegs pa thams cad kyis bka' stsol cig ces bya ba'i bar du bcom ldan 'das rnam par snang mdzad las dngos su bka' nod pa'i tshig yin no/_/de nas oM badzra pA Ni ma hA maN+DalaM/_pra be sha ya zhes bya ba nas ha ha ha ha hUM zhes bya ba'i bar ni/_bcom ldan 'das la bka'
[\[250a\]]
[\[250a.1\]]mnos par bsam par bya'o/_de nas zhes bya ba ni de ma thag pa ste/_bka' mnos pa'i rjes thogs nyid la'o/_/phyag na rdo rjes yongs su bskyab pa dang 'bras bu thob par bgyi ba'i slad du dkyil 'khor chen po 'di bshad do zhes bya bar sbyar ro/_/rdo rje chen po dam tshig las
[\[250a.2\]]byung ba/_/zhes bya ba ni/_rdo rje yang de yin la chen po yang de yin pas na rdo rje chen po'o/_/bcom ldan 'das rdo rje sems dpa'i phyag na gnas pa'i rdo rje gang yin pa de nyid dam tshig gi rgyu yin pas de las byung ba ni skyes pa'o/_/de gang zhig yin zhe na/_'jig rten gsum las rnam par rgyal ba
[\[250a.3\]]zhes bya ba'i dkyil 'khor chen po'o/_/de nas rab tu bshad bya ba/_/zhes bya ba ni gang gi phyir 'jig rten gsum las rnam par rgyal ba'i dkyil 'khor chen por zhugs pa med na/_gdug cing ma rungs pa lta ba ngan par zhugs pa'i sems can skal ba med pa'i gdug pa 'dul ba la sogs pa'i
[\[250a.4\]]dngos grub tu mi 'gyur ba'i rgyu de'i phyir/_dkyil 'khor chen po dam pa ste rab tu bshad par bya'o/_/rdo rje dbyings dang 'dra ba'i zhes bya ba ni/_sprul pa'i khams gsum rnam par rgyal ba'i dkyil 'khor chen po dang 'dra'o/_/'jig rten dang 'jig rten las 'das pa'i dngos grub thams cad sgrub pas
[\[250a.5\]]na/_dngos grub thams cad byed pa'i mchog go/_/'di'i ming ci zhe na/_'jig rten gsum las rgyal zhes bya ba smos te/_'jig rten gsum ni sa 'og dang /_sa stengs dang sa bla'i mtshan nyid can las rgyal ba 'di la mnga' bas na/_khams gsum rnam par rgyal ba'o/_/dam tshig ni
[\[250a.6\]]mnga' bar bya ba ma yin pa'o/_/gdug cing ma rungs pa rnams 'dul ba'i dngos grub sgrub pa nyid kyi rdo rje'o/_/'byung ba zhes bya ba ni rdo rje las skyes pa ste/_de nyid kyi phyir 'di rdo rje'i rigs su brjod do/_/sangs rgyas rnams kyi byang chub ni/_/sangs rgyas byang chub ste/_de 'byin par byed pa ni 'jug
[\[250a.7\]]pa'i byang chub tu sems bskyed pa'o/_/gdug pa ma rungs pa thams cad ji skad bshad pa de dag gis rnam par 'jig par byed pa'o/_/'di skad du ston pa yin te/_thog mar bdag dang gnas bsrung ba dang /_de nas khrus bya ba dang /_yang bdag dang gnas bsrung ba dang /_mchod pa
[\[250b\]]
[\[250b.1\]]rnam pa lnga dang /_mchod yon gyi sngags dang /_dkyil 'khor sprul pa dang /_de la phyag btsal ba sngon du song bas sdom pa gzung ba'i bar du bya ba dang /_thal mo sbyar la de nas rdo rje thal mo dang /_rdo rje bsdams pa bcing ba dang /_de nas bsdams pa dral bar bya ba dang /_rdo rje 'bebs
[\[250b.2\]]pa'i dam tshig gi phyag rgyas bdag nyid la dbab pa dang /_tiSh+Tha badzra zhes bya ba la sogs pas dbab pa bsdu ba nye bar bya ba dang /_rdo rje khu tshur gyi dam tshig gi phyag rgya bcing ba dang /_sdig pa 'dral ba'i phyag rgyas sdig pa dral ba dang /_yang dpal rnam par snang mdzad la sogs pa nas/_rdo rje 'bebs
[\[250b.3\]]pa'i bar gyi dam tshig gi phyag rgya bcings la de'i sngags dang /_oM badzra muHzhes bya ba lan gsum brjod la rang gi snying gar rnam par snang mdzad la sogs pa gzhug par bya'o/_/de ltar phyag rgya gzhug pa byas nas/_skyil mo krung bcas te/_rang gi snying gar zla ba la gnas pa'i rdo rje rtse lnga pa 'bar
[\[250b.4\]]ba'i dbus su yi ge hUM yid kyis bri bar bya'o/_/de nyid yid kyis brjod pas chos thams cad bdag med par bsgoms la/_yang yi ge hUM de nyid dang /_dbyangs yig bcu drug las gyur pa'i zla ba'i dkyil 'khor bsams la/_de nas de'i steng du yi ge hUM dang /_yi ge ka la sogs pa skar ma'i rnam pa lta bu
[\[250b.5\]]las zla ba'i dkyil 'khor gnyis pa bsams nas yi ge hUM de nyid rdo rje rtse lnga pa 'bar ba stong gsum pa'i sangs rgyas kyi zhing gi tshad dang mnyam par bsam par bya'o/_/de nas rdo rje'i dbus su yi ge hUM bsams la/_de nyid yid kyis brjod par bya'o/_/ya tha badzra hUM kAr sta tha badzra ya tha badzra taSh+Ta a haM
[\[250b.6\]]zhes bya ba bsgoms te/_rdo rje de las rdo rje'i rigs sprul nas/_des sems can thams cad btul ba byas nas/_de thams cad rdo rje la zhugs par bsam par bya'o/_/de nas badzra satwa a haM zhes yid kyis brjod cing /_rdo rje de rdo rje sems dpar bdag nyid bsgoms la/_bsnyems pa dang bcas
[\[250b.7\]]pas rdo rje gsor zhing slar yang badzra satwa a haM zhes brjod par bya'o/_/rdo rje sems dpa' de nyid rdo rje hUM mdzad du bskyed cing bsgoms nas/_hUM badzra hUM ka ra a haM zhes bya ba dang /_de nas ma hA sa ma ya satwa haM zhes bya ba spyi'i sngags brjod cing /_byang chub kyi sems kyi rang bzhin gyi gzugs brnyan gyi bdag nyid/_
[\[251a\]]
[\[251a.1\]]rdo rje hUM mdzad du bsgoms la/_khams gsum rnam par rgyal ba'i phyag rgya bcings te/_sa ma ya haM zhes bya bas/_rdo rje hUM mdzad kyi sku dang /_gsung dang /_thugs kyi gsang ba'i rang bzhin bdag yin no zhes bsam par bya'o/_/khams gsum rnam par rgyal ba'i phyag rgya dang /_
[\[251a.2\]]sa ma ya satwa a d+hi tiSh+Tha swa mAM zhes bya bas snying ga dang /_dpral ba dang /_lkog ma dang /_spyi gtsug tu byin gyis brlab par byas la/_de nas bcom ldan 'das rdo rje hUM mdzad kyi phyag rgya chen po bcing bar bya'o/_/de nas nam mkha' dang mnyam pa'i sbyor bas rang gi snying gar zhugs te/_stong gsum pa'i
[\[251a.3\]]sangs rgyas kyi zhing gi tshad dang mnyam pa'i khams gsum rnam par rgyal ba'i dkyil 'khor chen po khro bo rdo rje rgyu'i las kyi phyag rgyas sprul la/_phyag bzhi sngon du 'gro ba la sogs pa nas/_dngos grub kyi rdo rje brtul zhugs kyi bar du bdag nyid 'jug pa'i cho gas zhugs la/_rang gi lus kyi nang na gnas
[\[251a.4\]]pa'i dkyil 'khor der zhugs par bsam par bya'o/_/de nas rdo rje hUM mdzad kyi phyag rgya chen po bcings la/_rang gi lus la lha thams cad kyi gnas su sa ma ya a zhes bya bas zla ba'i dkyil 'khor bsam par bya'o/_/de nas yang nam mkha'i phyogs su lha thams cad kyi gnas su sa ma ya a
[\[251a.5\]]zhes bya bas zla ba'i dkyil 'khor bsam par byas la/_de nas rang gi gnas su yid kyis rang gi skus gnas te/_de nas rdo rje hUM mdzad kyi phyag rgya chen po bcings nas/_gzhi'i lus la phyi rol du ji skad bshad pa'i zla ba'i dkyil 'khor bsams la/_oM suM b+ha ni suM b+ha hUM/_gr-ih+Na gr-ih+Na hUM/_gr-ih+NA
[\[251a.6\]]pa ya gr-ih+NA pa ya hUM/_A na ya ho/_b+ha ga bAn badzra hUM paT a zhes bya bas rdo rje 'bar ba bsam mo/_/de nas badzra \u0f85 haM zhes bya bas rdo rje 'bar ba'i nga rgyal bsgoms la/_de nyid badzra hUM ka ro\u0f85haM zhes bya bas rdo rje hUM mdzad du bsgoms la/_de ltar khro bo rdo rje 'bebs pa'i phyag rgya chen po bcings pa'i bar
[\[251a.7\]]du byas te/_rang gi sku rang gi gnas su gnas nas/_gzhi'i lus las phyi rol du gyur pa'i zla ba'i dkyil 'khor la gnas te/_oM badzra A be sha ma hAkro d+ha/_A be sha ya sarba sa ma ya hUM/_aHaHzhes bya bas rdo rje dril bu sprul la badzra g+haN+Da ho zhes bya bas dril bu'i nga rgyal bsgom par bya'o/_/rdo rje dril
[\[251b\]]
[\[251b.1\]]bu de nyid badzra A be sha kro d+ha haM zhes bya bas khro bo rdo rje 'bebs par bdag nyid bsgom par bya'o/_/de nas khro bo rdo rje lcags kyus las kyi phyag rgya thams cad dgug pa dang /_rdo rje zhags pas rdo rje hUM mdzad la sogs pa mdun na gnas pa'i rdo rje hUM mdzad la sogs pa'i sku la gzhug pa dang /_de nyid rdo rje
[\[251b.2\]]lcags sgrog gis bcings nas/_khro bo rdo rje 'bebs pa'i phyag rgyas dbang du bya ba yin no/_/de nas rdo rje hUM mdzad kyi dam tshig gi phyag rgya bcings nas/_oM suM b+ha ni suM b+ha hUM/_gr-i h+Na gr-i h+Na hUM/_gr-i h+NA pa ya gr-i h+NA pa ya hUM/_A na ya ho/_/b+ha ga bAn badzra hUM phaT/_dr-i sh+ya zhes bya bas bcom ldan 'das la
[\[251b.3\]]lta ba byas nas/_de nyid gzhi'i lus kyi nang du chud pa'i rang gi lus la dzaHhUM baM hoHzhes brjod pas/_dgug pa dang /_gzhug pa dang /_bcing ba dang /_dbang du byas la/_sa ma ya s+t+waM ho zhes bya bas gsal zhing rab tu 'bar bas bskor ba'i 'od kyi dkyil 'khor bskyed nas/_sa ma ya s+t+waM a
[\[251b.4\]]haM dang /_rang gi sngags lan gsum brjod cing bcom ldan 'das rdo rje hUM mdzad dang /_bdag nyid lhan cig tha mi dad par bsgom par byas nas/_khro bo rdo rje 'bebs pa'i dam tshig gi phyag rgya bcings la/_gzhi'i lus la yid kyis rang gi gnas su gnas te/_oM badzra A be sha ya sarba sa ma ya
[\[251b.5\]]hUM/_A be sha dr-i sh+ya zhes bya bas/_mdun na gnas pa'i rdo rje 'bebs pa la bltas te/_de bzhin du gzhug par bya'o/_/de nas 'od kyi dkyil 'khor de bzhin du bskyed pa dang /_sa ma ya s+t+waM a haM/_oM badzra A be+e sha ma hA kro d+ha A be+e sha ya sar+b+ba sa ma ya hUM aHzhes lan gsum gyi bar du brjod
[\[251b.6\]]cing /_rdo rje 'bebs pa dang bdag nyid lhan cig tha mi dad par bsgom par bya'o/_/de nas rdo rje hUM mdzad la sogs pa'i chos dang /_las dang /_phyag rgya chen po rnams kyis rgyas btab nas/_yid kyi legs pa'i sbyor ba yis/_dzaHhUM baM hoHsa gzhug par bya/_rdo rje hUM mdzad la sogs pa'i
[\[251b.7\]]rten dang brten pa'i sku la rnam par snang mdzad la sogs pa'i sangs rgyas thams cad bcug nas/_de nas de la dam tshig gi phyag rgya dang /_badzra d+hA tu dr-i sh+ya dzaHhUM baM hoHsa ma ya s+t+waM a haM/_badzra d+hA tu zhes bya ba lan gsum gyi bar du brjod par bya'o/_/de bzhin gshegs pa thams cad kyi dam tshig gi
[\[252a\]]
[\[252a.1\]]phyag rgyas bsgrub pa dang /_de nas de la chos dang /_las dang /_phyag rgya chen pos rgyas btab pa rnams ni/_rdo rje dbyings kyi dkyil 'khor chen por bstan zin to/_/de ltar rdo rje hUM mdzad la sogs pa thams cad dang /_de bzhin gshegs pa thams cad la phyag rgya bzhis rgyas btab
[\[252a.2\]]nas/_khams gsum rnam par rgyal ba'i phyag rgya bcings te/_snying ga dang /_mdzod spu dang /_lkog ma dang /_spyi bor byin gyis brlab par bya'o/_/de nas snying gar sems ma rdo rje ma'i rdo rje 'bar ba dang /_mdzod spur rdo rje rin chen ma'i rdo rje rin po che dang /_lkog mar rdo rje chos ma'i rdo rje pad+ma dang /_
[\[252a.3\]]spyi gtsug rdo rje las ma'i sna tshogs rdo rje bskyed par bya'o/_/de nas sems dpa' rdo rje gtsug tor gyi gtsug tor bskyed la/_de'i steng du gzi brjid phung po bskyed nas/_de bzhin gshegs pa lnga'i cod pan gyis dbang bskur ba dang /_rdo rje phreng bas kyang dbang bskur bar bya'o/_/de la de bzhin
[\[252a.4\]]gshegs pa lnga'i cod pan gyis dbang bskur bas de bzhin gshegs pa'i rigs su bstan pa dang /_oM badzra dz+wa la a na lArka hUM/_a b+hi Shany+tsimAM zhes brjod cing /_rdo rje ti rI n+ti ri'i phyag rgya bcings nas/_spyi bo nas brtsams te/_phyogs bzhir rdo rje'i phreng bas dbang bskur/_dpral ba'i steng du
[\[252a.5\]]bcings pa gnyis su byas nas/_go cha'i phyag rgya bcing bar bya ste/_mnyam pa'i thal mos ji lta ba bzhin mnyes par bya'o/_/de la rdo rje ti rI n+ti ri 'di yin te/_rdo rje bsdams pa las mthe bong gnyis bsnyams te bsgrengs nas khu tshur spyi bor gzhag par bya'o/_/de nas bcom ldan 'das la phyag byas
[\[252a.6\]]la/_sangs rgyas kun gyi rdo rje'i dbang /_de ring khyod la bskur bar bya/_/sangs rgyas thams cad rab bsgrub phyir/_/rdo rje 'di ni khyod kyis long /_/oM badzra a d+hi pa ti s+t+waM/_oM badzra pA Ni/_badzra karma ka rod+b+ha ba zhes bya ba'i snying po 'dis dril bu dang bcas pa'i 'bar ba'i
[\[252a.7\]]rdo rje'i dbang bskur ba blang bar bya'o/_/de nas rdo rje spyi bor bzhag nas/_ming gi dbang bskur ba dang /_dngos grub kyi rdo rje brtul zhugs kyang blangs la/_sgeg mo la sogs pa'i mchod pa'i lha mo brgyad dang /_las kyi dkyil 'khor las gsungs pa'i rig ma bcu drug gi mchod pas bdag nyid mchod
[\[252b\]]
[\[252b.1\]]de/_phyag bzhi byas nas/_de nyid kyis rdo rje gzung ba dang /_chos kyi dril bu dkrol ba dang /_dam tshig gi phyag rgya chen por byin gyis brlabs nas/_hUM bzhi brjod cing phyag rgya chen po bcings te/_lha thams cad kyi sku dang /_gsung dang /_thugs rdo rje'i bdag nyid yin no zhes bsam par bya'o/_/oM
[\[252b.2\]]badzra At+ma ko\u0f85haM zhes lan gsum brjod pa dang des sgyu ma lta bur bsams la/_oM swa b+hA ba shud+d+ho\u0f85haM zhes lan gsum brjod pa dang /_sems can thams cad bdag med pa'i mnyam pa nyid du mtshungs par bsams la/_oM sarba sa mo\u0f85haM zhes lan gsum brjod par bya'o/_/de ltar rnal 'byor
[\[252b.3\]]chen po rdzogs par gyur pa yin no/_/de la gnas kyi nges pa ni 'di yin te/_sgrub pa po'i snying ga'i zla ba'i dkyil 'khor gyi mdun du rdo rje hUM mdzad dang /_khro bo rdo rje sems dpa' gnas so/_/g.yas phyogs su khro bo rdo rje rgyal po'o/_/g.yon du rdo rje chags pa/_rgyab tu rdo rje legs pa/_dpral bar rdo rje
[\[252b.4\]]rin chen hUM mdzad dang khro bo rdo rje khro gnyer/_mgo bo'i rgyab tu nyi ma/_phrag pa gnyis su dpa' so'i phreng ba gnyis la bzhad pa/_lkog mar chos kyi hUM mdzad dang khro bo rdo rje chos/_nu ma'i bar du rnon po/_lte bar rdo rje rgyu/_lce la smra ba/_spyi gtsug tu las kyi hUM mdzad dang khro bo rdo rje las/_nam tshang gnyis
[\[252b.5\]]su srung ba/_kha la gnod sbyin/_rked par rdo rje khu tshur/_khro bo rdo rje sems dpa' dang /_rin chen dang /_chos dang /_las rnams kyi g.yon phyogs su rim pa ji lta ba bzhin sgeg mo la sogs pa gsang ba'i mchod pa rnams so/_/yang rnal 'byor pa'i mdoms bar du bdug pa ma/_spyi bor me tog ma/_
[\[252b.6\]]mig gnyis su mar me ma/_snying ga dang nu ma gnyis kyi bar dang /_brang du byug pa ma/_brla g.yas par lcags kyu/_brla g.yon par zhags pa/_rje ngar g.yas par lcags sgrog_/rje ngar g.yon par khro bo rdo rje 'bebs pa'i gnas yin no/_/de bzhin gshegs pa ni yan lag thams cad la
[\[252b.7\]]bzhugs te/_phyag rgya dgrol ba'i dus su rnam par snang mdzad ni spyi gtsug tu dgrol lo/_/mi bskyod pa ni hUM mdzad kyi gnas su'o/_/rin chen 'byung ldan ni rin chen hUM mdzad kyi gnas su'o/_/'od dpag tu med pa ni chos kyi hUM mdzad kyi gnas su'o/_/don yod par grub pa ni las kyi hUM mdzad kyi gnas
[\[253a\]]
[\[253a.1\]]su dgrol bar bya'o/_/de ltar rnal 'byor chen po rdzogs nas/_bcom ldan 'das rdo rje hUM mdzad kyi phyag rgya chen po bcings te/_yid kyis nam mkha'i phyogs su gnas la/_rlung gi dkyil 'khor la yi ge hUM las 'bar ba'i rdo rje/_rdo rje'i lte ba la yi ge ba bsam par bya'o/_/de nas
[\[253a.2\]]rdo rje de las rdo rje 'bar ba'i 'od zer 'khrugs pa/_bskal pa'i me chen po lta bus sangs rgyas kyi zhing thams cad thal bar byas par bsam par bya'o/_/de nas nam mkha'i phyogs su stong gsum pa'i sangs rgyas kyi zhing gi tshad dang mnyam pa'i yi ge khaM rnam par snang mdzad kyi rang bzhin kha dog dkar po
[\[253a.3\]]bdud rtsi'i chu rgyun 'dzin pas bsregs pa'i sangs rgyas kyi zhing rnams bkrus nas/_sangs rgyas kyi zhing stong pa de dag thams cad 'o ma can gyi rgya mtsho dang mtshungs par dba' rlabs 'khrugs pa'i phreng ba can gyi bdud rtsi'i rgya mtsho chen po gnas par bsam mo/_/de nas rgya mtsho chen po de la yi ke raM bkod
[\[253a.4\]]nas/_de nas yi ge gyi mes rgya mtsho chen po de bskol ba'i lhag mar gyur pa'i yi ge baM las pad+ma chen po pad+ma chung ngu dpag tu med pas bskor bar gyur par bsam par bya'o/_/yang pad+ma de'i rtsa bar yi ge pra gser gyi mdog can bsams la/_gser gyi rus sbal tshad gzhal du med pa pad+ma thams cad kyi gzhir gyur
[\[253a.5\]]par bsam par bya'o/_/yang pad+ma'i lte bar yi ge pra shes rab kyi pha rol tu phyin pa'i rang bzhin bsams la/_nam mkha'i phyogs kyi yi ge kha dkar po rnam par snang mdzad kyi rang bzhin can 'ongs nas/_pad+ma'i lte ba la gnas par bsam par bya'o/_/de nas pad+ma dang /_yi ge pra dang /_yi ge khaM gcig tu
[\[253a.6\]]gyur pa las/_ri'i rgyal po ri rab bskyed par bsam par bya'o/_/oM dr-i D+ho me b+ha ba/_rak+Sha sarbaM s+'+wa hA zhes bya ba dang /_rdo rje bsdams pa brkyang ba sa la reg pas rdo rje'i rang bzhin du byin gyis brlab par bya'o/_/ri rab kyi steng du rdo rje rgyu'i phyag rgya ji lta bas rtse mo rdo rje dang /_nor bu rin po che las byas pa'i
[\[253a.7\]]khang bu brtsegs pa sprul la/_der a siM a las rnam par snang mdzad kyi gnas su seng ge'i gdan/_hUM gau hUM las mi bskyod pa'i gnas su glang po che'i gdan/_trAM baM trAM las rin chen 'byung ldan gyi gnas su rta'i gdan/_hrIHmiM hrIHlas 'od dpag tu med pa'i gnas su rma bya'i gdan/_aHgaM aHlas
[\[253b\]]
[\[253b.1\]]don yod grub pa'i gnas su nam mkha' lding gi gdan bsam par bya ba dang /_seng ge'i gdan la sogs pa de rnams la yi ge hrIHlas pad+ma de rnams kyi steng du yi ge a las zla ba'i dkyil 'khor bskyed par bya'o/_/de nas bdag nyid nam mkha'i phyogs nas seng ge'i gdan gyi steng du yid kyis babs te/_
[\[253b.2\]]ting nge 'dzin rnam gsum bsgom par bya'o/_/de nas bsdu ba sngon du 'gro ba'i tshog thams cad spyad la/_nyin re zhing thun bzhi'i spyor bas zla ba drug gam/_lo gcig gi bar du khams gsum rnam par rgyal ba'i dkyil 'khor chen po bsgom par bya ba'am/_rnal 'byor chen po tsam byas la/_/'chad
[\[253b.3\]]par 'gyur ba'i phyag rgya bzhi pa'i dkyil 'khor gyi cho gas rang gi snying gar 'jig rten gsum las rnam par rgyal ba'i dkyil 'khor chen po ji srid mngon sum du gyur pa de srid du bsgom par bya ba'am/_bsgom par mi nus pa des ni nyin re zhing rnal 'byor chen po lan cig byas la/_de srid du dkyil 'khor
[\[253b.4\]]ba thams cad kyi sngags bzlas pa byed pa de srid kyi tshe/_re re zhing bzlas pa'i grangs 'bum rdzogs par bya'o/_/de nas 'jig rten gsum las rnam par rgyal ba'i dkyil 'khor chen po ting nge 'dzin gsum nas brtsams nas/_zhag bdun gyi bar du bsgom par bya'o/_/de ltar sngon du bsnyen pa
[\[253b.5\]]byas nas/_de nas ji skad gsungs pa'i sa sbyang ba dang /_sa gzung ba dang /_khang pa brtsegs mar chud pa dang /_dkyil 'khor gyis gzhi ji skad bshad pa bzhin byas nas/_khrus byas shing gdong dri zhim pos byugs la/_me tog gi phreng ba gdags shing /_shin tu sngo ba'i gos kyis stod
[\[253b.6\]]g.yogs dang /_smad g.yogs dang /_ze'u ka bcings nas/_dpal rdo rje'i rigs su bshad pa'i cod pan dang /_lag gdub dang /_rna rgyan dang /_dpung rgyan dang /_de bzhin gshegs pa'i phreng ba la sogs pa'i rgyan thams cad kyis bdag nyid brgyan par byas la/_sngar bshad pa'i cho ga
[\[253b.7\]]thams cad rjes su spyad nas/_rnal 'byor chen po nas brtsams te/_sngar bshad pa'i cho gas ri rab kyi bar du bskyed la/_rdo rje rgyu'i las kyi phyag rgyas khams gsum rnam par rgyal ba'i dkyil 'khor chen po de ri rab kyi rtse mor bskyod de/_seng ge'i gdan la sogs pa gdan thams cad bskyed nas/_
[\[254a\]]
[\[254a.1\]]dkyil 'khor sa'i dbus su sems dpa'i skyil mo krung gis 'dug ste/_deng dus bdag tshe 'bras bu yod/_/ces bya ba la sogs pas spro ba bskyed par bya'o/_/de nas yan lag thams cad kyis de bzhin gshegs pa thams cad la phyag 'tshal te/_sangs rgyas thams
[\[254a.2\]]cad dgongs su gsol/_/zhes bya ba la sogs pas sangs rgyas thams cad spyan drang bar bya'o/_/de nas ting nge 'dzin rnam pa gsum bsgoms la rdo rje'i bdag nyid dang /_rang bzhin gyis dag pa dang /_chos thams cad mnyam pa nyid du bsgom mo/_/de nas rdo rje hUM mdzad kyi phyag rgya chen po
[\[254a.3\]]bcings nas/_rdo rje dang dril bu bzung nas/_bcom ldan 'das kyis sems can gyi khams ma lus shing lus pa med pa rnams bskyab pa dang zhes bya ba la sogs pa las/_de bzhin gshegs pa thams cad la dkyil 'khor chen po bri ba'i gnang ba nod pa dang /_oM badzra pA Ni ma hA maN+Ta la pra be+e sha
[\[254a.4\]]ya zhes bya ba nas ha ha ha ha hUM zhes bya ba'i sngags kyis gnang ba byin par bsams te/_'jig rten gsum las rnam par rgyal ba'i phyag rgya hUM bzhi pas dkyil 'khor de bteg la nam mkhar bkod nas/_de nyid kyis bdag nyid byin gyis brlabs te/_phyag rgya de nyid snying gar bzhag nas/_rdo rje hUM mdzad
[\[254a.5\]]kyi nga rgyal dang ldan pa'i khro bo'i lta bas dbang ldan gyi phyogs nas brtsams nas bltas pas bgegs med pa'i rjes la/_rang gi rkang pa'i mthil du yi ge a las sna tshogs rdo rje bskyed de/_rlung gi dkyil 'khor nas brtsams te/_rkang pa'i mthil gyi bar du yongs su bzung bas/_ji srid ri rab
[\[254a.6\]]kyi rtse mo nas/_stong gsum pa'i sangs rgyas kyi zhing gi tshad tsam rdo rje'i rang bzhin du gyur par mos shing bskor ba byas pas rim gyis rkang pa'i sna tshogs rdo rjes sna tshogs rdo rjer byas la/_hUM bzhi pa gdon par bya'o/_/khro bo'i lta bas phyogs dang /_mtshams dang /_steng dang /_'og dang dkyil
[\[254a.7\]]'khor bcings nas/_rab dang dra ba bya'o/_/yang hUM zhes brjod cing 'jig rten gyi khams thams cad kyi rdul phra mo dang shin tu phra mo'i de bzhin gshegs pa thams cad kyi thugs ka nas phyung nas/_'jig rten gyi khams su rdo rje 'bar ba'i 'khrugs pa'i sgra sgrogs pa/_rdo rje sems dpa' la sogs
[\[254b\]]
[\[254b.1\]]pa'i khro bos hUM zhes bya ba'i sgra_'jigs pas/_lkog ma'i phyogs kun gang ba/_pad+ma'i sdong bu ltar g.yo zhing 'gul ba'i rnal 'byor pas/_rdo rje babs pa'i tshul gyis nam mkha' las babs te/_gar byas la me tog gi thal mos de bzhin gshegs pa thams cad la mchod la/_dkyil
[\[254b.2\]]'khor gyi dbus su g.yon brkyang bas 'dug ste/_bskal pa'i me'i phung po ltar 'jigs pa'i khro bo spros pas/_bdud thams cad skrag par bya'o/_/de nas rnal 'byor pas dga' ba yongs su bsgyur ba'i 'gros kyis shar phyogs su song la g.yon brkyang ba'i gnas pas der 'dug nas/_bgegs
[\[254b.3\]]thams cad bskrad par bya'o/_/de nas gnas der gnas nas gnod sbyin gyi 'gros kyis lho phyogs su song la/_de bzhin du bgegs rnams yongs su bskrad par bya'o/_/de nas gnas der gnas nas g.yas brkyang ba dang /_g.yon brkyang ba dag gis nub phyogs su song la/_zlum po'i
[\[254b.4\]]'dug stangs bcas nas/_de bzhin du bgegs rnams bskrad par bya'o/_/de nas gnas de nas nam mkha'i khams ma lus par khyab par gtogs pa'i 'jig rten gyi khams rnams g.yo bar byed pa'i rdo rje'i 'gros kyis byang phyogs su 'gro bar bya'o/_/de nas g.yas brkyang ba dang /_g.yon
[\[254b.5\]]brkyang ba dang /_mthun pa'i rkang stabs dang /_zlum po'i 'dug stangs dang /_sa ga'i 'dug stangs te/_rnam pa lngas shar phyogs su song la bgegs thams cad bskrad par bya'o/_/de ltar bgegs thams cad stang stabs rnam pa bzhis bcom par 'gyur ro/_/ci lta ba'i dkyil 'khor gyi
[\[254b.6\]]dbus su 'khrul 'khor la sogs pa tha dad pa yang de bzhin du sbyar bar bya'o/_/de ltar 'khrul 'khor la sogs pas kyang bgegs bcom par 'gyur ro/_/stang stabs byed pa'i dus su rgyun mi 'chad par hUM zhes bya ba khro bo'i tshig gdon par bya'o/_/de nas khro bo ti rI n+ti ri'i phyag rgya bcings pa nas
[\[254b.7\]]brtsams te/_bzhin bzangs langs la de bzhin gshegs pa thams cad la phyag gyis shig_/dkyil 'khor chen po mthong bar 'gyur ro zhes bya ba dang /_ji skad gsungs pa'i bsrung ba'i cho ga dang /_lhag par gnas pa'i cho ga rjes su spyad par bya'o/_/de nas nyi ma 'char ka'i dus su dkyil
[\[255a\]]
[\[255a.1\]]'khor gyi gnas thams cad rdo rje gnod sbyin gyi sngags bzlas pa'i spos chus byugs la/_me tog la sogs pas kyang nye bar mdzes par byas nas/_tshon sngon po dang /_ser po dang /_dmar po dang /_ljang gu dang /_dkar po dri zhim pos bsgos pas srad bu so sor kha bsgyur la
[\[255a.2\]]go rims 'di nyid kyis bzhag nas/_hUM trAM hrIHaHa zhes bya ba rang gi sa bon 'di las byung ba'i thig gi 'od zer gyis mi bskyod pa la sogs pa rang gi phyogs na bzhugs pas yang dag par btang ba dang 'bar ba'i lcags kyus drangs te/_rang gi lag na gnas pa'i srad bu legs par dgang bar
[\[255a.3\]]bya zhing /_a n+yo n+yA nu ga ta/_sarba d+harmA/_pa raspa rA nu pra biSh+Ta sarba d+harmA/_a t+yan+tA nu pra biSh+Ta sarba d+harmA hUM zhes zlos shing bsgril bar bya'o/_/de nas srad bu de dri zhim pos bsgos te/_gser gyi snod la sogs par bzhag la/_me tog gis mchod de/_rdo rje bsdams pas bzung la thig gi sngags lan
[\[255a.4\]]brgya rtsa brgyad bzlas par bya'o/_/de nas rdo rje hUM mdzad la sogs pa bdag po lnga po rnams kyi sngags kyang bzla'o/_/de nas nam mkha'i phyogs na gnas pa'i dkyil 'khor pa thams cad la mchod pa thams cad kyis yang dag par mchod la phyag bya'o/_/de la sngags 'dis srad bu bre bar bya'o zhes bya ba ni de
[\[255a.5\]]ltar bshad ma thag pa'i cho ga 'di yin no zhes bya bar de la zhes bya ba'i sgras ston pa yin no/_/de'i don ni 'di skad ston pa yin te/_ji skad bshad pa'i cho ga rnams rjes su spyad nas mchod pa thams cad kyis dkyil 'khor yang dag par mchod la phyag byas te/_rnam par snang mdzad kyi phyag rgya chen po bcings
[\[255a.6\]]la/_phyag na rdo rje'i thugs ka'i rdo rje las grogs po hUM zhes bya ba 'dis khro bo rdo rje las kyi gzugs su dbyung bar bya'o/_/yang de nyid rdo rje hUM mdzad du gyur pa las/_mig g.yas g.yon gnyis su yi ge dzaHlas zla ba dang nyi ma ser por snang ba bskyed la/_dzaHzhes pa lan gsum brjod pas sgrub
[\[255a.7\]]pa'i grogs mchog gi lag tu g.yon pa'i rdo rje khu tshur gyis srad bu de btang la/_oM badzra sa ma ya sU tra mA ti kra ma hUM zhes bya ba'i sngags 'dis khams gsum rnam par rgyal ba'i dkyil 'khor chen po'i srad bu bre bar bya'o/_/gru bzhir bya zhing zhes bya ba nas brtsams nas/_dkyil 'khor phyi rol srad
[\[255b\]]
[\[255b.1\]]bu bre/_/zhes bya ba'i bar du sngar bshad zin to/_/shes rab can gyis de nang du/_/zhes bya ba ni phyi'i dkyil 'khor de'i nang du yang dkyil 'khor gnyis pa/_zur bzhi pa/_dkyil 'khor gyi cho ga las byung ba bzhin du rdo rje rin po ches brgyan pa/_sgo bzhi pa/_ka ba brgyad dang rta babs bzhis brgyan pa/_
[\[255b.2\]]rnam par snang mdzad dang /_mi bskyod pa dang /_rin chen 'byung ldan dang /_'od dpag tu med pa dang /_don yod par grub pa'i gnas rnams su rdo rje'i ri mo zlum po bris la/_de la yang zla ba'i dkyil 'khor lnga lnga dang ldan par bya'o/_/de'i don ni/_rdo rje ka ba'i gnas mchog tu/_/dkyil 'khor
[\[255b.3\]]lnga yis brgyan pa ste/_/zhes gsungs so/_/de ltar zhes bya ba ni zla ba'i dkyil 'khor rnams la lha thams cad kyi gzugs kyis dkyil 'khor thams cad bri bar bya'o/_/de skad du yang /_sgo rnams skyong bar bzhag nas ni/_/sgo rnams dbye bar bya ba yin/_/zhes gsungs pas/_de nas
[\[255b.4\]]dbus su 'dug nas ni/_/zhes bya ba ni rdo rje hUM mdzad kyi rnal 'byor pas khro bo ti rI n+ti ri'i phyag rgya bcings te/_de nyid kyis me tog gi phreng ba blangs la/_oM badzra be ga a kra ma hUM zhes bya ba zlos shing /_shugs kyis zhugs la/_dkyil 'khor gyi lhag pa dang ma tshang ba nye bar zhi bar bya ba'i phyir
[\[255b.5\]]yang bltas la/_rdo rje dang dril bu dkrol zhing lan bdun bskor ba byas nas/_de nas dkyil 'khor gyi dbus su 'dug ste/_dkyil 'khor gyi sgo bzhi dbye bar bya'o/_/de skad du yang /_dkyil 'khor mchog ni bris nas ni/_/khro bo ti rI n+ti ri bcings/_/yang dag lta ba byas nas ni/_/lan
[\[255b.6\]]bdun bar du bskor bar bya/_/rdo rje dril bu rab dkrol bas/_/mkhas pas ma tshang yongs su bskang /_lhag pa gang yin 'dor mdzad pa/_/'grub 'gyur smad par mi bya'o/_/yid kyis rdo rje ri mo ni/_/bteg nas kyang ni dbye bar bya/_/'khor lo yi ni dbus zhugs nas/_/rdo rje slob dpon
[\[255b.7\]]mnyam bzhag nas/_/rdo rje sgo ni rnam bzhi po/_/yid kyis su ni dbye bar bya/_/de nas sgo rnams thams cad du/_/lcags kyu la sogs las rnams bya/_/zhes gsungs pa yin no/_/zla ba'i dkyil 'khor thams cad kyi steng du lha'i gzugs bris nas/_sgo dbye ba la sogs pa bshad
[\[256a\]]
[\[256a.1\]]nas/_da ni lha dgod pa bshad par bya ste/_gser ram dngul las byas pa'am/_/sa yang rung ste legs bris la/_/pha gu gru bzhi byas pa la/_/sangs rgyas gzugs ni gzhag par bya/_/zhes bya ba ni/_mngon spyod kyi las kyi dkyil 'khor yin pa de bas na/_rnam par
[\[256a.2\]]snang mdzad lugs ma'am/_brkos pa'i gzugs sra ba'i gdan la gzhag par bya ste/_dgod par bya ba zhes bya ba'i don to/_/spyan drang ba'i snying po zhes bya ba ni nam mkha'i phyogs na bzhugs pa bkug ste/_gzugs brnyan dang gcig tu byas nas/_spyan drang ba'i snying pos spyan drang ngo /_/sangs
[\[256a.3\]]rgyas spyan sngar rdo rje ni/_/zhes bya ba ni rnam par snang mdzad kyi shar phyogs kyi cha la/_sems ma rdo rje ma'i gnas su zla ba'i dkyil 'khor gyi steng du 'bar ba'i dbus su hUM satwa badzra dz+wa la maN+Da la hUM phaT ces bya ba brjod cing /_nam mkha'i phyogs nas bkug par gzhag par bya'o/_/de bzhin du
[\[256a.4\]]thams cad kyang sngags kyis dgug cing gzhag par bya'o/_/rdo rje dam tshig phyag rgya rnams/_/zhes bya ba ni/_rdo rje'i rigs thams cad kyi rigs bsdus par gyur pa'i rdo rje dam tshig gi phyag rgya ni dam tshig gi phyag rgya'o/_/yid kyis ri mo bteg nas ni/_/zhes bya ba ni/_tshon rtsi'i ri mo
[\[256a.5\]]bteg ste 'og nas 'dzul bar bsam par bya'o/_/rdo rje srad bu'am gzhan yang rung /_/zhes bya ba ni/_tshon rtsi lnga'i skud pa'i ri mo bteg nas/_'og nas 'dzul bar yang bsam par bya'o/_/de'i dbus su sems dpa' che/_/zhes bya ba ni mi bskyod pa'i gnas su'o/_/rdo rje hUM zhes bya bar
[\[256a.6\]]'dus/_/zhes bya ba ni/_phyag gnyis khams gsum rnam par rgyal ba'i phyag rgya bcing ba'o/_/mche ba cung zad mngon pa ni mche ba cung zad phyung ba'o/_/de dag gi mche ba gtsigs pa'i zhal gang la mnga' ba de ni mche ba cung zad gtsigs pa'i zhal mnga' ba'o/_/khro dang bcas pas 'dzum
[\[256a.7\]]pa'i zhal/_/zhes bya ba ni khro ba dang bcas pa ni zhe sdang dang bcas pa'i zhal gang la mnga' ba de ni khro ba dang bcas pas 'dzum pa'i zhal lo/_/g.yon brkyang tshul du gnas pa ni/_/zhes bya ba ni/_g.yon brkyang zhing g.yas pa bskum pa ni g.yon brkyang ba yin la/_bzlog pa ni g.yas
[\[256b\]]
[\[256b.1\]]brkyang ba'o/_/rkang pa gnyis kyi bar du mtho lnga'i tshad dang ldan par lus tshad kyi nges pa bshad pa ni gnyis ka la yang sbyar bar bya'o/_/rdo rje khro bo gzhag pa ni/_/zhes bya ba ni rdo rje rigs kyi khro bo'o/_/khros pas mche ba phyung ba ste/_/zhes bya ba ni/_khro bo de mche ba gtsigs pa ni khros pas
[\[256b.2\]]mche ba phyung ba'o/_/'bar ba'i phreng ba 'khrigs pa'i 'od/_/ces bya ba ni/_'bar ba can gyi 'bar ba'i phreng ba 'khrigs pa de las 'od 'phro ba de'i 'od ni dkrigs pa'i 'od gang la mnga' ba de ni 'bar ba'i phreng ba dkrigs pa'i 'od mnga' ba'o/_/der ni rdo rjes dbang bskur ba/_/zhes
[\[256b.3\]]bya ba ni/_rin chen 'byung ldan gyi gnas su rdo rje'i rigs kyi dbang bskur ba'i rin chen hUM mdzad do/_/rdo rje sde ni bri bar bya/_/zhes bya ba ni/_'od dpag tu med pa'i gnas su rdo rje sde/_chos kyi gnas su hUM mdzad gzhon nu'i gzugs bri bar bya'o/_/rdo rje dbab pa bri bar bya/_/zhes bya ba ni don yod
[\[256b.4\]]grub pa'i gnas su las kyi hUM mdzad rdo rje las kyi gzugs can ni 'dir rdo rje dbab pa'o/_/rdo rje dbyings kyi tshul bzhin du/_/zhes bya ba ni rdo rje dbyings kyi dkyil 'khor chen por rdo rje sgeg mo dang /_phreng ba ma dang /_glu ma dang /_gar ma ji ltar bri ba de bzhin du 'dir bri bar bya'o/_/dkyil
[\[256b.5\]]'khor dam pa'i phyi rol du/_/zhes bya ba ni phyi'i dkyil 'khor gyi nang de ni dam pa'o/_/phyi'i dkyil 'khor gyi khyams la ltos pa ni/_phyi rol dkyil 'khor gnas rnams su/_/phyi yi rdo rje'i rigs rnams so/_/zhes bya ba ni khyams ni phyi rol la'o/_/de skad du yang /_khyams kyi nang du
[\[256b.6\]]byams pa la sogs pa dang /_khyams la brten nas khyab 'jug la sogs pa bri bar bya zhes gsungs so/_/'di snyam du sems te/_rdo rje thig gis yongs su bskor ba ni nang gi dkyil 'khor yin no zhes bya ba de ni mi rigs te/_gsungs pa med pa'i phyir dang /_gang dag gis dam pa
[\[256b.7\]]zhes smos pa dang /_'og nas kyang phyi'i dkyil 'khor zhes smos pa nas/_rdo rje srad bu'i phyi rol la phyi rol zhes gsungs so zhes zer ba de yang bshad ma thag pa nyid kyis spangs pas mi rigs so/_/'di skad ston pa yin te/_sgrub pa'i grogs po'i lag tu dzaH/_/zhes bya bas thig skud gtad la/_
[\[257a\]]
[\[257a.1\]]oM badzra sa ma ya sU traM mA ti kra ma hUM zhes brjod nas slob dpon kha shar phyogs su bltas la tshangs pa'i thig gdab par bya'o/_/de nas lho phyogs nas byang du bltas la tshangs pa'i thig gnyis pa gdab par bya'o/_/de nas me'i phyogs su gnas te/_byang du bltas la shar phyogs kyi
[\[257a.2\]]thig gdab par bya'o/_/rlung gi phyogs la gnas la/_lho'i phyogs su bltas te/_nub kyi phyogs kyi thig gdab par bya'o/_/de nyid du gnas nas shar du bltas te/_byang gi phyogs kyi thig gdab par bya'o/_/de nas yang me'i phyogs su gnas te/_nub du bltas nas/_lho'i phyogs kyi thig gdab
[\[257a.3\]]par bya'o/_/de bzhin du lha'i snam bu dang /_kha khyer gyi shar dang /_nub dang /_byang dang /_lho yang snga ma bzhin du thig gdab par bya'o/_/de nas phyi'i kha khyer la phyi'i rdo rje'i rigs rnams khyams kyi phyed kyi tshad kyi thig btab nas nye ba'i kha khyer du bya'o/_/slar yang me'i phyogs su 'dug nas/_
[\[257a.4\]]rlung gi phyogs su bltas te/_mtshams kyi thig gdab par bya'o/_/de nas bden bral du gnas la/_dbang ldan du bltas te/_yang mtshams kyi thig gdab par bya'o/_/de la kha khyer spangs pa'i sgo ni brgyad cha'o/_/lha'i snam bu dang kha khyer ni sgo'i phyed kyi tshad do/_/sgo khyud dang sgo 'gram ni kha khyer
[\[257a.5\]]gyi tshad do/_/de'i phyir sgo khyud dang sgo 'gram ni tshad mnyam pa'o/_/rta babs ni sgo'i sum 'gyur ro/_/tshon sna lnga'i sa ni khyams kyi phyed kyi tshad du blta bar bya'o/_/de ltar phyi'i dkyil 'khor gyi tshad nges par bshad nas/_nang gi dkyil 'khor bshad par bya ste/_phyi'i dkyil 'khor gyi phyed kyi tshad la zur
[\[257a.6\]]bzhi pa sgo bzhi pa kha khyer gyis yongs su bskor ba rta babs bzhi dang bcas pa/_khya khyer la rdo rje rin po ches brgyan pa/_ka ba brgyad dang ldan pa cha dgu dang ldan pa mnyam par byas nas/_dbus ma'i cha la rnam par snang mdzad kyi dkyil 'khor rdo rje'i phreng bas zlum por bskor bar byas nas/_mi bskyod pa'i
[\[257a.7\]]gnas su rdo rje hUM mdzad kyi dkyil 'khor/_rin chen 'byung ldan gyi gnas su rin chen hUM mdzad kyi dkyil 'khor/_'od dpag tu med pa'i gnas su chos kyi hUM mdzad kyi dkyil 'khor/_don yod par grub pa'i gnas su las kyi hUM mdzad kyi dkyil 'khor zlum po rdo rje phreng bas bskor ba'o/_/de la slob
[\[257b\]]
[\[257b.1\]]dpon gyis ka ba brgyad kyi thig gdab par bya'o/_/thog mar lho phyogs su gnas nas byang gi phyogs su bltas te/_shar sgo'i thad ka'i gdung gi thig gdab pa dang /_de nas byang gi phyogs su gnas te lhor bltas nas nub kyi sgo'i thad ka'i gdung gi thig gdab pa dang /_de nas nub tu gnas
[\[257b.2\]]te shar du bltas nas byang gi sgo'i thad ka'i gdung gi thig gdab pa dang /_de nas shar du gnas te nub tu bltas nas/_lho'i sgo'i thad ka'i gdung gi thig gdab par bya'o/_/thams cad du slob dpon dang slob ma thig 'dzin pa skor phyogs su 'gro bar bya'o/_/de skad du yang /_phyogs kun
[\[257b.3\]]mnyam pa nyid dmigs la/_/mkhas pas dkyil 'khor thig btab ste/_/shar dang nub dang byang dang lhor/_/thig bzhi btab pas dkyil 'khor brgyad/_/ces gsungs so/_/de nas mig g.yas pa dang g.yon par yi ge hi las nyi ma dang zla bar bskyed de/_kun nas khro bo'i lta bas
[\[257b.4\]]bltas la sgo rnams bya'o/_/de ltar tshon gyi rim pa rdzogs nas/_lha rnams dgod par bya ste/_de ltar bcom ldan 'das rnam par snang mdzad ni zhal bzhi pa zla ba'i mdog can/_rin po che'i cod pan dang /_dar dpyangs kyis dbang bskur ba/_ji skad bshad pa'i pha gu'i steng du seng ge dang
[\[257b.5\]]pad+ma'i gdan la/_rdo rje skyil mo krung gis bzhugs pa/_phyag gnyis kyis byang chub mchog gi phyag rgya bcings pas rdo rje rtse lnga pa bsnams pa zhal dang po shar du gzigs pa'o/_/rdo rje sems ma la sogs pa yang shes par bya'o/_/bcom ldan 'das rdo rje hUM mdzad ni mi bskyod pa'i
[\[257b.6\]]gnas su glang po che'i gdan la u ma khyo shug zhabs kyis mnan pa bri bar bya'o/_/de'i snying po ni gnyis te/_oM hUM badzra tri shU la/_oM suM b+ha ni suM b+ha badzra bid+ya u t+tam hUM phaT/_ces bya ba dang /_oM kro d+ha badzra ag+ne dz+wa la tri shU laM/_ban+d+ha hr-i da yaM badzre Na hUM phaT/_ces bya ba ni u ma'o/_/de la
[\[257b.7\]]dbang phyug ni phyag g.yas pas rdo rje rtse gsum pa dang /_g.yon pas mdung rtse gsum pa bsnams pa/_rgyan dang kha dog ni ji ltar grags pa'o/_/u ma ni gser gyi mdog can/_dbang phyug bzhin du rdo rje rtse gsum pa bsnams pa'o/_/khro bo rdo rje sems dpa' sku mdog sngon po/_khro
[\[258a\]]
[\[258a.1\]]bo'i rgyal po ni gser gyi mdog can/_chags pa ni dmar po/_legs pa ni mar gad kyi mdog can/_rin chen hUM mdzad dang /_khro bo khro ba gnyer ni gser gyi mdog can/_nyi ma ni nyi ma'i kha dog/_/dpal ni nam mkha'i mdog can/_bzhad pa ni dkar po/_chos kyi hUM mdzad
[\[258a.2\]]dang /_rdo rje khro bo chos ni dkar dmar/_rnon po ni sngo bsangs/_rgyu ni gser gyi mdog can/_smra ba ni zangs kyi mdog can/_las kyi hUM mdzad dang /_khro bo rdo rje las ni sna tshogs pa'i mdog can/_srung ba ni gser gyi mdog can/_gnod sbyin ni kha dog nag po/_khu tshur ni kha dog ser po/_
[\[258a.3\]]sgeg mo ni sngo ba/_phreng ba ma ser mo/_glu ma dkar dmar/_gar ma sna tshogs pa'i mdog can/_bdug pa ma sngon mo/_me tog ma ser mo/_mar me ma dmar skya/_byug pa ma sna tshogs pa'i mdog can/_phyi'i dkyil 'khor dang /_nang gi dkyil 'khor gyi shar sgo'i dbus kyi rdo rje lcags kyu
[\[258a.4\]]dag ni sngon po/_phyi dang nang gi dkyil 'khor gyi lho'i sgo'i rdo rje zhags pa ni ser po/_phyi dang nang gi dkyil 'khor gyi nub sgo'i rdo rje lcags sgrog ma dag ni dmar skya/_phyi dang nang gi dkyil 'khor gyi byang gi sgo'i dbus kyi rdo rje 'bebs pa dag ni sna tshogs pa'i mdog can bri bar bya'o/_/shar
[\[258a.5\]]phyogs kyi khyams kyi nang du byams pa la sogs pa bskal pa bzang po'i byang chub sems dpa' nyis brgya bzhi bcu rtsa dgu po rdo rje rtse lnga pa 'bar ba bsnams pa/_lho phyogs kyi chal rdo rje rin po che bsnams pa/_nub phyogs su rdo rje pad+ma bsnams pa/_byang phyogs su sna tshogs rdo rje bsnams pa
[\[258a.6\]]nyis brgya bzhi bcu rtsa dgu bskal pa bzang po'i byang chub sems dpa' bri bar bya'o/_/rdo rje sems dpa' la sogs pa nas/_bskal pa bzang po'i mthar thug pa de dag thams cad g.yon brkyang pa'i rnams pas gnas pa/_g.yon pa snying gar khro bo'i khu tshur gyis sdigs mdzub mdzad pa/_
[\[258a.7\]]g.yas pas khro bo'i khu tshur gyis rang gi mtshan ma bsnams nas tsham dam mdzad pa'o/_/sgeg mo la sogs pa gsang ba'i mchod pa'i lha mo brgyad kyang g.yon brkyang ba'i gnas pas rdo rje dbyings kyi dkyil 'khor chen po'i tshul gyis bzhugs pa yin no/_/de la byams pa la sogs
[\[258b\]]
[\[258b.1\]]pa'i rig pa ni/_oM sar+b+ba saM skA ra pa ri shud+d+ha d+ha rma te ga ga nas mung+ga te/_ma hA na ya pa ri bA re swA hA/_de nas khyab 'jug la sogs pa chu lha'i mthar thug pa chung ma dang bcas pa ni nye ba'i khyams la bzhon pa dang bcas pa/_phyag g.yas na rdo rje rtse gsum pa bsnams pa/_g.yon na rang gi mtshan
[\[258b.2\]]ma 'chang ba rang gi snying po'i rig pas bri bar bya'o/_/de nas shar phyogs su sgyu ma rdo rje dang /_rdo rje dril bu dang /_thub pa rdo rje dang /_rdo rje mtshon cha rnams rang gi chung ma dang bcas pa bri bar bya'o/_lho phyogs su bdud rtsi 'khyil pa dang /_rdo rje 'od dang /_rdo rje dbyig dang /_rdo rje ser skya'o/_/nub
[\[258b.3\]]phyogs su rdo rje myos pa dang /_rdo rje phreng ba dang /_rdo rje dbang po dang /_rdo rje rgyal bar byed pa dang /_rdo rje gtun shing dang /_rdo rje me dang /_rdo rje thob dang /_rdo rje rlung dang /_rdo rje 'jigs pa'o/_/byang phyogs dang nye ba'i khyams la rdo rje lcags kyu dang /_rdo rje dus dang /_rdo rje bgegs kyi gtso bo dang /_
[\[258b.4\]]klu rdo rje ste/_chung ma dang bcas pa bri bar bya'o/_/nye ba'i khyams de'i me'i phyogs su lha mo 'jigs ma dang /_bden bral du lha mo dpal mo dang /_rlung du dbyangs can ma dang /_dbang ldan du dka' bzlog ma bri bar bya'o/_/de la khyab 'jug la sogs pa nas/_dka' bzlog ma'i snying po'i sngags ni 'di yin te/_
[\[258b.5\]]oM badzra tsakra hUM/_oM badzra he me ts+tshin+da tsa kre Na badzre Ni hUM phaT/_oM badzra g+han+Di hUM/_oM badzra kau mA ri shI g+h+raM A be sha ya/_g+haN+Da shab+de na badzra pA Ni prI ye badzra sa ma ya ma nu smA ra ra Na ra Na hUM phaT/_oM badzra daN+Da kaSh+Tha hUM/_oM badzra shAn+ti dza pa dza pa a k+Sha ma mA ya sar+b+ba na mA ra ya shAn+ti dr-i sh+ya hUM phaT/_oM badzra a yu
[\[258b.6\]]d+ha hUM phaT/_oM badzra muSh+Ti ha na ha na badzre Na bin+d+ha bin+d+ha pI Da ya pI Da ya/_sar+b+baduSh+Ta hr-i da ya ni/_oM suM b+ha ni su b+ha hUM phaT/_oM pra dz+wA li ta dIp+ta badzra hUM/_oM badzra a mr-i ta sar+b+ba du Sh+Tan gri h+Na ba n+d+ha ha na da ha pa tsa bi d+h+wan+sa ya bi nA sha ya ts+tshin+d+ha b+hin+da b+hasmiM ku ru mur+d+ha nAM ta Da ya badzra Na ye ke ci taM/_a mu ka s+ya bi b+h+naM bi nA ya ka s+t+waM d+ha
[\[258b.7\]]ma ya dIb+ta kro d+ha badzri Ni hUM phaT/_oM badzra sau mya hUM phaT/_oM badzra kan+ti mA ra ya sau mya d+hU pe bra dIp+ta rA ge na shI g+h+raM s+pho Ta ya hr-i da yaM/_badzra d+ha ra sa t+ye na ma d+h+ya dz+yod sna ka rA le shi ta ra shim badzri Ni hUM phaT/_oM badzra daN+Da hUM phaT/_oM badzra daN+Da yang g+hA ta na ya hUM phaT/_oM badzra bi kr-i ta hUM/_oM badzra me kha li kha na kha na
[\[259a\]]
[\[259a.1\]]shab+de na ba shi ku du tri shU la mA ra ya b+hi Sha Ni hUM phaT/_oM badzra ma de hUM/_oM badzra bi la sa ye hUM/_ts+tshin+da A sa ni b+han+di badzre Na mA ra ya ud+mA da ya pi ba pi bahUM phaT/_oM badzra mA la hUM/_oM badzra a sha na b+ha k+Sha ya sarba du Sh+Ta badzra da sha ni sha k+t+ri d+ha ra Ni ma nu Sha mAn+sa A ha re/_na ra ru d+hi ru a
[\[259a.2\]]sa ba pri ye madz+dza ba sa nu le pa na ba li bta g+ha te/_A na ya sar+b+ba d+ha n+ya d+ha n+ya hi ra N+d+ya su pa a dI ni saM kra ma ya ba ra de b+hak+Shi Ni hUM phaT/_oM badzra ba she A na ya ba shi ku ru sarba s+t+ri ya sarba pu ru ShA dA si ku ru kung d+ha ma pra sA d+ha ya bya ba ha re b+h+yo/_bu tA ya bi dza yaM ka ri badzra pA ta ka d+hA ri Ni hUM phaT/_oM badzra
[\[259a.3\]]a ka si hUM/_oM badzra ba sa ne/_A na ya sar+b+ba ba twaM/_an+na pA nA dI t+yu pa ka ra NA ni shI g+h+riM bshi ku rban i daM me pra yats+tsha A be sha sat+yaM ka ta ya badzra ko Sha d+ha ri Ni hUM phaT/_oM badzra mu sa la hUM phaT/_oM badzra du Sh+Ti A na yaM sar+b+ba maN+DalaM/_pra be sha ya ban+d+ha ya sar+b+ba kar+m+ma Ni me ku ru shI g+h+raM la g+hu T+rA sa
[\[259a.4\]]ya mAr ya rA pe Ne badzra kha T+wAM ga d+ha ri Ni hUM phaT/_oM badzra pa ta hUM phaT/_oM badzra be ga badzri Ni g+hu g+hu g+hu g+hu shab+de na maN+Da ya bi ka ra bi d+h+wan+sa ya/_badzra pa Ta d+ha ri Ni hUM phaT/_oM badzra dz+wa la hUM/_oM badzra dzra la dz+wa la ya sar+b+ba badzra dz+wa la ya ha ha da ha b+ha smi ku ru hUM phaT/_oM badzra gra ha hUM/_a~M badzra bi ka De pra bi ka Da daMSh+Ta ka rA la b+hi
[\[259a.5\]]Sha Na bag+t+re shI g+hi gr-i h+Na A be sha ya b+ha k+Sha ya/_ru d+hi ra na pi pa ma hA ya k+Shi Ni badzra ya k+Sha ni badzra pa sha d+ha ri Ni hUM phaT/_a~M badzra A daR+sha hUM/_oM badzra mu khi a na ya badzre daMSh+Ta b+ha ya ni ke pa ta la bA si ni kha kha khA hi khA hi/_sar+b+ba mu khe pra be sha ya s+pho Ta ya s+pho Ta ya/_mA ra Na sar+b+ba du Sh+Tha nAM/_badzri ni sid+d+haM a sid+d+ha ri Ni
[\[259a.6\]]hUM phaT/_oM badzra ma ra Na hUM/_oM badzra kA li ma hA pre ta rU pi ni ma nu Sha mAn+sa ru d+hi ra prI ye e h+ye hi gr-i h+Na gr-i h+Na b+ha k+Sha ya/_badzra DA ki ni badzra shaM ka le/_sar+b+ba de bag Na ma tri b+hU te hA ra ha ra pra Nan/_a mu ka s+ya ka pA la mA lA laM kra kr-i Ta sar+b+ba kA ye ki ny+tsi ra ya sa/_badzra kha T+wAM ga d+ha ri Ne pre ta ma nu Sha shashi re shI g+h+raM/_
[\[259a.7\]]A be sha ya pra be sha ya ban+d+ha ya ba shi ku ru mA ra ya badzra rak+sha si hUM hUM hUm hUM phaT/_oM badzra bi h+Na hUM/_oM badzra pu ta ne ma nu Sha mAn+sa ba sa ru d+hi ra mu tra pu risha kle sh+ma shiM g+h+ra na/_kaM re to gar+b+ba ha re n+ya i daM ya hi shI g+h+riM i dam a mu ka s+ya ku ru badzra sho d+ha ni kA d+hA ri Ni sarba ka kar+m+ma ni sarba kar+m+ma me ku ru hUM phaT/_oM badzra ha ra
[\[259b\]]
[\[259b.1\]]ni hUM/_oM badzra ma ka re gra sa gra sa shI g+h+raM shI g+h+raM pra be sha ya/_ba ta laM b+hak+Sha ya badzra ma ka ra d+h+wa ri Ni hUM phaT/_ces bya bas khyab 'jug la sogs pa nas/_chu lha'i mthar thug pa'i bar du chung ma dang bcas pa rim pa ji lta ba bzhin du snying po dang rig pa rnams su rigs par bya'o/_/oM sar+b+ba badzra ga mi ni sar+b+ba
[\[259b.2\]]b+ha k+She/_sA d+ha guh+ya badzri Ni hUM phaT/_ces bya bas 'jigs pa nas brtsams nas dka' bzlog ma'i bar du rig pa yin no/_yang na drag po la sogs pa gdan las lus phyed phyung pa phyir rol gyi rdo rje'i rigs kyi lha rnams bri bar bya'o/_/de skad du yang rdo rje rtse mo las drag po la sogs pa lha chen po
[\[259b.3\]]rnams kyi shar phyogs su bdud rtsi 'khyil pa la sogs pa'i khro bo rnams dang /_lho'i phyogs su rdo rje myos pa la sogs pa tshogs kyi bdag po rnams dang /_rdo rje thob ba la sogs pa'i pho nya rnams nub kyi phyogs su bran gyi tshogs rnams khyams la brten pa byang gi phyogs su bri ba dang /_ma mo'i tshogs
[\[259b.4\]]kyang bri bar bya'o zhes gsungs pas de la the tshom mi bya'o/_/de kho na nyid bsdus pa'i rgyud chen po 'di nyid las kyang /_bcom ldan 'das kyi rtse mo rdo rje dang /_nor bu rin po che las byas pa'i khang bu brtsegs pa thams cad du yongs su bskor te gnas pa yin no zhes gsungs pa yin la/_nang
[\[259b.5\]]gi dkyil 'khor du gnas par ni ma gsungs te/_phyi rol gyi rdo rje'i rigs rnams 'jig rten pa'i lha'i gzugs kyis bri bar bya'o/_/gdon la sogs pa ni 'dir bshad pa med de/_dkyil 'khor gyi phyi rol du gnas pa rnams la phyi'i rdo rje'i rigs zhes pa'o/_/phyi rol gyi rdo rje'i rigs kyi
[\[259b.6\]]sgras gdon la sogs pa gzung ba yin no zhes brjod par nus pa ma yin te/_de rnams kyi phyi rol gyi rdo rje rigs kyi dbang bskur ba rnams kyi dbang bskur ba'i phyir/_khro bo'i rgyal po mchog gi ting nge 'dzin gyi dus su kha cig ni bsad pa dang /_kha cig ni ma bas dbar song ba de'i phyir yang bri bar
[\[259b.7\]]mi bya'o/_/de la thog mar re zhig drag po'i shar gyi phyogs su glang khyu mchog la zhon pa/_phyag bzhi pa sku mdog dkar po/_nor bu rin po che'i cod pan dang /_zla ba phyed pas dbang bskur ba/_g.yas pa'i phyag gcig gis u ma la 'khyud pa/_gnyis pas rdo rje rtse gsum dang bcas pas mchog
[\[260a\]]
[\[260a.1\]]sbyin pa dang /_g.yon pa'i phyag gcig gis mdung rtse gsum pa 'dzin pa dang /_gnyis pas ral gri 'dzin pa sbrul gyi mchod phyir thogs 'chang ba/_mgrin pa sngo ba/_oM pa shu pa ti nI la kaN+Tha u ma pri ya swA hA/_zhes bya ba 'di bri bar bya'o/_/de la phyag rgya ni 'di yin te/_
[\[260a.2\]]lag pa g.yas pa'i khu tshur bcings nas/_mthe bos mthe'u chung mnan te/_sor mo lhag ma rdo rje'i mtshan nyid du byas te/_srin lag dang mdzub mo gnyis cung zad cig bskums pa ni phyugs bdag gi phyag rgya'o/_/khyab 'jug ni nam mkha' lding la chibs pa/_mdog nag po phyag bzhi pa/_
[\[260a.3\]]phyag g.yas pa dag gis dbyug to dang rdo rje 'dzin pa/_g.yon pa dag gis mdung dang 'khor lo 'dzin pa'o/_/rdo rje gser ni gser gyi mdog can/_gdan dang phyag mtshan ni khyab 'jug yin no/_/rdo rje dril bu ni rma bya la zhon pa/_mdog dmar po gdong drug pa/_phyag g.yas pa dag gis mdung
[\[260a.4\]]dang rdo rje 'dzin pa/_g.yon pa dag gis khyim bya dang dril bu 'dzin pa'o/_/rdo rje gzhon nu ma ni rdo rje dril bu bzhin du shes par bya'o/_/thub pa rdo rje ni ngang pa la zhon pa/_gser gyi mdog can gdong bzhi pa/_phyag g.yas pa dag gis rdo rje dang bgrang phreng 'dzin pa/_g.yon pa dag gis dbyug/_/_
[\[260a.5\]]pa dang spyi blugs 'dzin pa'o/_/rdo rje zhi ba ni tshangs pa bzhin du blta bar bya'o/_/rdo rje mtshon cha ni glang po che dkar po la zhon pa/_mdog dkar ser g.yas pas 'jig rten las 'das pa'i rdo rje dang /_g.yon pas rang gi rdo rje 'dzin pa'o/_/rdo rje khu tshur ni rdo rje mtshon cha bzhin du blta bar bya'o/_/_
[\[260a.6\]]khro bo rdo rje 'khyil pa ni/_mdog dmar po rtas drangs pa'i shing rta la zhon pa/_phyag g.yas pas rdo rje dang bcas pa'i pad+ma 'dzin pa/_g.yon pas ni nyi ma'i dkyil 'khor dang bcas pa'i pad+ma 'dzin pa'o/_/rdo rje bdud rtsi ma ni khro bo rdo rje 'khyil pa bzhin du'o/_/khro bo rdo rje 'od ni/_mdog
[\[260a.7\]]dkar po dang pa la zhon pa/_phyag g.yas pa na rdo rje/_g.yon pa na zla ba dang bcas pa'i pad+ma 'dzin pa'o/_/rdo rje mdangs ma ni khro bo rdo rje 'od bzhin no/_/khro bo rdo rje dbyug pa ni rus sbal la zhon pa/_mdog sngon po phyag g.yas na rdo rje/_g.yon na dbyig pa 'dzin pa'o/_/rdo rje dbyig mchog
[\[260b\]]
[\[260b.1\]]ma ni khro bo rdo rje dbyig pa dang mthun pa'o/_/khro bo rdo rje ser skya ni ra la zhon pa/_mdog dmar po phyag g.yas na rdo rje bsnams pa/_g.yon na mi mgo bzung nas za zhing gnas pa'o/_/rdo rje rked bcings ma ni khro bo rdo rje ser skya dang mtshungs so/_/tshogs kyi bdag po rdo rje myos ma ni mdog
[\[260b.2\]]dkar po glang po la zhon pa/_phyag g.yas pa na rdo rje bsnams pa/_g.yon na thong gshol bsnams shing bzhugs pa'o/_/rdo rje 'dzum ma ni rdo rje myos ma dang mtshungs pa las/_khyad par ni 'di yod de g.yon na ral gri 'dzin pa'o/_/tshogs kyi bdag po rdo rje phreng ba ni/_mdog sngo
[\[260b.3\]]bsangs khu byug la zhon pa/_phyag g.yas na rdo rje/_g.yon na me tog gi phreng ba 'dzin pa'o/_/rdo rje za ba mo ni rdo rje phreng ba dang mtshungs pa las khyad par ni 'di yod de g.yon na mdung rtse gcig pa thogs pa'o/_/rdo rje dbang ni mdog ser skya rtas drangs pa'i shing rta la zhon pa/_phyag
[\[260b.4\]]g.yas na rdo rje/_g.yon na chu srin gyi rgyal mtshan bsnams pa'o/_/rdo rje bgo ba ma ni rdo rje dbang po dang mtshungs pa las khyad par ni 'di yod de/_/'di ltar mdog dmar po yin no/_/tshogs kyi bdag po rgyal ba'i rdo rje ni mdog dkar po sbal pa la zhon pa/_g.yas na rdo rje
[\[260b.5\]]g.yon na ral gri 'dzin pa'o/_/rdo rje dbang mo ni rgyal ba'i rdo rje dang mtshungs pa'o/_/pho nya rdo rje thob ni/_mdog ser skya me tog can gyi khyogs la zhon pa/_phyag g.yas na rdo rje 'dzin pa/_g.yon na gtun shing 'dzin pa'o/_/rdo rje pho nya ma ni rdo rje gtun shing dang mtshungs pa las/_
[\[260b.6\]]khyad par ni 'di yod do/_'di ltar lag pa g.yon pa na kha T+rAM ga 'dzin pa'o/_/pho nya rdo rje rlung ni mdog sngon po ri dgas la zhon pa/_lag pa g.yas na rdo rje/_lag pa g.yon na ba dan bsnams pa'o/_/rdo rje mgyogs ma ni pho nya rdo rje rlung dang mtshungs pa'o/_/pho nya rdo rje me ni mdog dkar
[\[260b.7\]]po ra skyes la zhon pa/_'od zer gyen du 'bar ba'i rtse mo gsum pa/_lag pa g.yas pa dag na rdo rje dang dgang gzar bsnams pa/_g.yon pa gnyis na shing gi dbyig pa dang ril ba spyi blugs bsnams pa'o/_/rdo rje 'bar ba mo ni pho nya rdo rje me dang mtshungs pa'o/_/pho nya rdo rje 'jigs
[\[261a\]]
[\[261a.1\]]pa ni mdog sngon po ro langs la zhon pa/_phyag g.yas pa na rdo rje/_g.yon pa na pe con bsnams pa'o/_/rdo rje 'khyor ma ni pho nya rdo rje 'jigs pa dang mtshungs pa las khyad par ni 'di yod de/_phyag g.yon na zhags pa 'dzin pa'o/_/bran rdo rje lcags kyu ni mdog sngon po/_
[\[261a.2\]]klu'i rgyal po she sha la zhon pa/_phag gi gdong can phyag g.yas na rdo rje/_g.yon na rdo rje lcags kyu bsnams pa'o/_/bran mo rdo rje kha ni mdog sngon po skyes pa la zhon pa/_phag gi gdong can phyag g.yas na rdo rje g.yon na ral gri 'dzin pa'o/_/bran rdo rje dus ni mdog sngon po ma he la zhon pa/_
[\[261a.3\]]phyag g.yas na rdo rje g.yon na gshin rje'i dbyug pa bsnams pa'o/_/bran mo rdo rje dus ni mdog nag po ro langs la zhon pa/_phyag g.yas na rdo rje g.yon na kha T+wAM ga bsnams pa'o/_/bran rdo rje bgegs kyi gtso bo ni mdog ser skya byi ba la zhon pa/_phyag g.yas dag na rdo rje dang dgra sta/_phyag
[\[261a.4\]]g.yon pa dag na rtse gsum pa dang glang po che'i mche ba bsnams pa/_sbrul gyi mchod phyir thogs 'chang ba'o/_/bran mo rdo rje rul pa ma ni mdog sngon po/_phyag g.yas na rdo rje/_g.yon na phyags shing bsnams pa byi ba la zhon pa'o/_/bran klu rdo rje ni mdog ser skya/_rdo rje chu srin la zhon pa
[\[261a.5\]]sbrul mgo'i gdengs ka brgyad dang ldan pa/_phyag g.yas na rdo rje/_g.yon na sbrul gyi zhags pa bsnams pa'o/_/bran mo rdo rje chu srin ma ni mdog dkar po chu srin la zhon pa/_gdengs ka brgyad pa phyag g.yas na rdo rje/_phyag g.yon na chu srin gyi rgyal mtshan rdo rjes mtshan pa bsnams pa'o/_/_
[\[261a.6\]]'jigs ma ni mdog sngo bsangs phyag g.yas na rdo rje/_g.yon na ral gri dang phub bsnams pa'o/_/dpal mo ni mdog ser skya/_phyag g.yas na rdo rje g.yon na pad+ma bsnams pa'o/_/dbyangs can ma ni mdog dkar mo/_phyag g.yas na rdo rje/_phyag g.yon na pi wang bsnams pa'o/_/_
[\[261a.7\]]dka' bzlog ma ni mdog sngo bsangs seng ge la zhon pa/_phyag g.yas na rdo rje dang 'khor lo bsnams pa/_phyag g.yon pa dag na lden men ti s+ya dang mdung bsnams pa'o/_/drag po la sogs pa nas chu lha'i mthar thug pa dang /_ma mo thams cad kyi lag pa g.yas kyi rdo rje bshad pa ni/_
[\[261b\]]
[\[261b.1\]]rdo rje rtse gsum par blta bar bya'o/_/'jig rten dang 'jig rten las 'das pa'i lha thams cad kyang rnam par snang mdzad la mdun bltas pa bri bar bya'o/_/de nas zhes bya ba ni de ma thag pa ste bris pa'i rjes thogs la zhes bya ba'i don to/_/'jug pa la sogs pa'i cho ga rgyas pa yin no zhes bya
[\[261b.2\]]ba las/_de la khro bo ti rIn+ti ris 'dir 'jug pa yin te/_des dang po nyid du de bzhin gshegs pa thams cad kyi rdo rje'i rigs su 'jug par bya'o zhes bya ba la sogs pa nas/_dngos grub kyi rdo rje brtul zhugs kyi cho ga rgyas pa'i bar du ni 'jug pa'i cho ga rgyas pa'o/_/'jug pa dang por byas
[\[261b.3\]]pa gang la yod pa ni 'jug pa'i cho ga rgyas pa'o/_/de la rdo rje slob dpon bdag nyid khro bo ti rI n+ti ri'i phyag rgya bcings te bzhugs shig ces bya ba ni/_de la rdo rje hUM mdzad la sogs pa'i rdo rje khro bo de dag phan tshun mtha' med par gyur pa ni ti rI n+ti ri'o/_/de mtshon pa'i phyag rgya la ni ti rI n+ti ri zhes gdags te/_
[\[261b.4\]]rdo rje'i rigs thams cad bsdus pa'i phyag rgya zhes bya ba'i don to/_/de nyid kyi phyir phyag rgya 'dis 'dir 'jug pa dang /_rdo rje'i rigs su lha thams cad sku dang /_gsung dang /_thugs rdo rje mos pa dang /_de'i rang bzhin du rtogs nas mos pa spyod pa'i sa nas bzung ste/_rnam par snang mdzad chen
[\[261b.5\]]po'i rang bzhin rtogs pa ni/_gsang ba'i 'jug pa'o/_/phyag rgya bcings nas sngags brjod cing gang gi lus kyi dkyil 'khor du 'jug pa ni phyi'i 'jug pa'o/_/'jug pa de dag gis zhugs nas bcom ldan 'das rdo rje hUM mdzad kyi slob dpon du gyur pa des thams cad bya ba yin par blta bar bya'o/_/_
[\[261b.6\]]de ltar 'jug pa de dag gis zhugs nas ci zhig bya zhe na/_de bzhin gshegs pa thams cad la gsol ba gdab par bya ste zhes bya ba smos te/_ji ltar gsol ba gdab ce na/_bcom ldan 'das de bzhin gshegs pa thams cad kyi khro bo'i dbang du mchis te zhes bya ba ni khro bo'i snyoms par 'jug
[\[261b.7\]]pa'i gnas zhes bya ba'i don to/_/des ci zhig byed pa yin zhe na/_tshar gcad par rigs pa rnams ni tshar gcod do zhes bya ba smos te/_gdug cing ma rungs pa tshar gcad par 'os pa rnams tshar gcod pa/_gang chos dang mthun par rjes su gzung ba'i rigs pa rnams ni bsdu ba'i dngos po
[\[262a\]]
[\[262a.1\]]bzhis rjes su gzung ba'o/_/de ji ltar bsgrub par bgyi/_bcom ldan 'das kyis bdag la bka' stsal du gsol zhes bya ba ni rgyu mtshan des na/_bcom ldan 'das de bzhin gshegs pa bdag la ji ltar bsgrub par bgyi/_bka' stsal du gsol/_gdug pa rnams
[\[262a.2\]]gang gis tshar gcad par bgyi/_chos dang mthun pa rnams thabs gang gis rjes su gzung bar bgyi zhes bya ba'i tha tshig go zhes bya ba ni/_de skad du gsol ba 'debs par byed pa'o/_/khro bo rdo rje ti rIn+ti ri'i phyag rgya snying gar ji lta ba bzhin du bzhag ste zhes bya ba ni dbab pa bdag nyid la dbab
[\[262a.3\]]pa byas nas/_tiSh+Tha badzra zhes bya ba la sogs pas/_phyag rgya rang gi snying gar dgrol bas dbab pa nye bar bsdu ba bya'o/_/lcags kyu la sogs pas las byas nas zhes bya ba ni/_bsdu ba byas nas mtshan brgya rtsa brgyad pas bstod do/_/rdo rje lcags kyu las kyi phyag rgyas sgo dang nye bar
[\[262a.4\]]bzhag la/_rdo rje zhags pa'i las kyi phyag rgyas sgor gnas pa rab tu bcug nas rdo rje lcags sgrog gi las kyi phyag rgyas bcings te/_khro bo chen po rdo rje 'bebs pa'i las kyi phyag rgyas dbang du byas nas/_yang dam tshig gi phyag rgyas thams cad chings shig dang zhes bya ba ni/_dam tshig gi phyag
[\[262a.5\]]rgya dang /_chos kyi phyag rgya dang /_las kyi phyag rgya dang /_phyag rgya chen po rnams rnam par snang mdzad nas brtsams nas/_phyi rol gyi rdo rje rigs kyi bar du bcing bar bya'o/_/dam tshig gi phyag rgya phyag rgya rnam pa bzhi ji ltar yin par shes she na/_de skad du yang rgyud phyi ma las bstan te/_
[\[262a.6\]]dam tshig phyag rgya mchog bcings pas/_/las rnams thams cad sgrub pa'o/_/zhes bya ba de nyid bshad pa yin no/_/de nas yang gsang ba'i mchod pa bzhi byas nas/_bdug pa la sogs pa'ang de bzhin no/_/de nas cho ga 'dis rdo rje slob ma chug cig ces bya ba ni slob ma rdo rje hUM mdzad du
[\[262a.7\]]byas nas/_cho ga 'dis rdo rje slob ma gzhug par bya ste/_'chad par 'gyur ba'i cho gas sangs rgyas su byed pas so/_/rang gis zhes bya ba ni rdo rje slob dpon bdag nyid khro bo ti rIn+ti ri'i phyag rgya bcings te/_sngags brjod nas/_slob ma yang snying po 'di dang 'ching du chug cig ces bya
[\[262b\]]
[\[262b.1\]]ba ni go sla'o/_/rdo rje dbab pa dam tshig gi phyag rgya zhes bya ba ni/_rdo rje dbyings kyi dkyil 'khor chen por gsungs pa'i rdo rje dbab pa'i dam tshig gi phyag rgyas slob ma la dbab pa bzhin du bya'o/_/de nas mna'i snying po byin cig ces bya ba ni/_'jug pa byas pa'i de ma thag pa nyid du de bzhin gshegs
[\[262b.2\]]pa thams cad kyi rdo rje'i rigs su zhugs kyis/_ngas khyod la rdo rje ye shes bskyed par bya zhes bya ba nas/_khyod dam tshig nyams par gyur ta re zhes bya ba'i bar du brjod par bya'o zhes bya ba'i don to/_/de nas gdong g.yogs bcings pa bkrol te dkyil 'khor chen po ji lta ba bzhin
[\[262b.3\]]ston cing zhes bya ba ni/_tiSh+Tha badzra zhes bya ba la sogs pas dbab pa nye bar bsdu ba dang /_pra tIts+tsha badzra ho zhes bya bas me tog dor ba dang /_oM pra ti gr-ih+Na swa mi mAM satwa ma hA ba la zhes bya bas me tog gi phreng ba bcing ba dang /_rdo rje sems dpa' deng khyod kyi/_/mig 'byed par ni brtson par
[\[262b.4\]]mdzad/_/rdo rje mig ni bla na med/_/de ring nyid du 'byed par byed/_/ces bya bas gdong g.yogs bcings pa dgrol bar bya ba dang /_rdo rje lcags kyu nas brtsams nas/_rnam par snang mdzad kyi mthar thug gi bar du rten dang brten pa'i dkyil 'khor bstan pa'o/_/des dkyil 'khor
[\[262b.5\]]mthong bas cir 'gyur zhe na/_sdig pa thams cad las dgrol bar 'gyur ro zhes bya ba smos so/_/de bzhin gshegs pa thams cad kyi byin gyi rlabs kyis zhes bya ba ni/_dkyil 'khor mthong ba'i stobs kyis sems phul du byung bar gyur te/_de bzhin gshegs pa thams cad kyis byin
[\[262b.6\]]gyis brlabs pa'i mthus phul du byung ba'i ye shes skyes so zhes bya ba'i tha tshig go/_/de nas de la rdo rje'i dbang bskur te zhes bya ba la rdo rje hUM mdzad la sogs pa'i gzungs su de byin gyis brlabs nas/_chu'i dbang bskur bas dbang bskur ba dang rdo rje dbyings kyi dbang phyug ma la sogs pa'i phyag
[\[262b.7\]]rgyas sangs rgyas kyi dbang bskur ba dang /_oM badzra dz+wa la a na lArka hUM/_a b+hi Shiny+tsA mi zhes bya ba dang /_rdo rje ti rIn+ti ri'i phyag rgya dang ldan pas/_rdo rje phreng ba'i dbang bskur bas dbang bskur bar bya'o/_/rang gi mtshan ma'i rdo rje rnon po zhes bya ba ni/_lcags sam zangs las byas pa'i rdo rje rtse lnga
[\[263a\]]
[\[263a.1\]]pa bcom ldan 'das rdo rje hUM mdzad kyi 'bar ba'i rdo rje rnon po de ni rdo rje rigs kyi rang gi mtshan ma de nyid yin no zhes bya ba'i don du bshad do/_/ji skad du bshad pa'i cho gas nyi ma 'char kar dkyil 'khor thig btab la/_mig g.yas pa dang g.yon par yi ge hi las nyi ma dang
[\[263a.2\]]zla ba bskyed la/_khro bo'i lta bas kun nas bltas te sgo rnams dbye bar bya'o/_/oM badzra tsi tra sa ma ya hUM zhes bya bas/_'di'i phyag rgya dang bcas pas/_tshon sna lnga la lan bdun gyi bar du bzlas la/_yi ge his sbar bar bya'o/_/yang oM badzra tsi tra sa ma ya hUM zhes brjod cing /_rdo rje
[\[263a.3\]]dril bu bzung ba'i g.yon pa'i khro bo'i khu tshur gyis dbang ldan nas brtsams te/_g.yas phyogs nas bri ba dang /_phyi nas ni ci bde bar bya'o/_/rim pa ni 'di yin te/_sngon po dang /_ser po dang /_dmar po dang /_ljang gu dang /_thams cad kyi nang du dkar por bya'o/_/bcom ldan
[\[263a.4\]]'das rnam par snang mdzad kyi sa gzhi ni kha dog dkar po rdo rje hUM mdzad kyi kha dog sngon po/_rin chen 'byung ldan gyi kha dog ser po/_chos kyi hUM mdzad kyi kha dog dmar po/_las kyi hUM mdzad kyi kha dog ljang gu'o/_/de skad du yang /_shar phyogs su ni sngon po che/_/lhor ni ser po dang
[\[263a.5\]]ldan pa/_/nub kyi cha ni dmar po ste/_/byang ni ljang gu dang ldan pa/_/dbus kyi cha yi sa nyid ni/_/shel ltar snang ba bla na med/_/ces gsungs so/_/de la rnam par snang mdzad kyi dkyil 'khor zlum po rdo rje'i phreng bas bskor ba byas la/_de la rnam par snang mdzad dang /_rdo rje sems
[\[263a.6\]]ma dang /_rin chen ma dang /_chos ma dang /_rdo rje las ma rnams kyi gdan rnams kyang bri bar bya'i/_/de ltar rdo rje hUM mdzad kyi dkyil 'khor zlum por byas la/_de la rdo rje hUM mdzad dang /_rdo rje sems ma dang /_rgyal po dang /_chags pa dang /_khro bo legs pa rnams kyi gdan yang bri bar
[\[263a.7\]]bya'o/_/de bzhin du rin chen hUM mdzad dang /_chos kyi hUM mdzad dang /_las kyi hUM mdzad kyi dkyil 'khor zlum por byas la/_de rnams la gdan lnga lnga bri bar bya'o/_/sgeg mo la sogs pa mchod pa rnam pa brgyad kyi gnas rnams su zlum por byas la/_zla ba'i dkyil 'khor lnga lnga byas la/_
[\[263b\]]
[\[263b.1\]]lhag ma rnams ni zla ba'i dkyil 'khor re re bri bar bya'o/_/de nas rnam par snang mdzad la sogs pa gdan de rnams la bkod la/_sgeg mo la de las gzhan yang khar dkrol brdung ba'i lha mo bzhis bskor ba dang /_glu ma de las gzhan pa'i gling bu ma bzhi dang /_phreng ba ma la rang
[\[263b.2\]]gi gnas su de las gzhan pa rnga zlum brdung ba bzhi dang /_gar ma la de las gzhan pa'i rnga rked nyag brdung ba bzhi dang /_bdug pa ma la de las gzhan pa'i zangs dung 'bud pa bzhi dang /_me tog ma la de las gzhan pa rnga bo che brdung ba bzhi dang /_mar me ma la de las gzhan pa rnga dra ba
[\[263b.3\]]can brdung ba bzhi dang /_byug pa ma la de las gzhan pa rnga 'da' ka brdung ba'i lha mo bzhis bskor ba bya ste/_'khor rnams kyang rang rang gi gnas su bri bar bya'o/_/de nas brdung ba'i snying po ni 'di yin te/_badzra hUM ha khar dkrol gyi snying po'o/_/badzra g+hu g+hu rnga zlum gyi snying
[\[263b.4\]]po'o/_/badzra hUM oM gling bu 'bud pa'i'o/_/badzra hUM staM rnga rked nyag brdung ba'i'o/_/badzra ti ti zangs dung 'bud pa'i'o/_/badzra Ta Ta ta rnga bo che brdung pa'i'o/_/badzra ha du ha rnga dra ba can brdung ba'i'o/_/badzra ha du rnga 'da' ka brdung ba'i ste lhag ma ni bshad zin to/_/de ltar rten dang brten
[\[263b.5\]]pa'i dkyil 'khor bris nas/_dgongs ka'i dus su dpal rdo rje hUM mdzad kyi rnal 'byor pas rdo rje khro bo ti rI n+ti ri'i phyag rgya bcings te/_de nyid kyis me tog gi phreng ba blangs la/_rdo rje shugs kyi hUM bzhi brjod cing dkyil 'khor du zhugs la lan bdun bar du bskor ba byas te/_lhag
[\[263b.6\]]ma dor ba dang ma tshang ba bskang ba'i phyir/_rdo rje dang dril bu dkrol zhing blta bar bya'o/_/de nas phreng ba de bcom ldan 'das rdo rje hUM mdzad la phul te/_gar bya zhing blangs la yi ge hUM bzhis rang gi mgo la bcing bar bya'o/_/de nas dkyil 'khor gyi dbus su 'jug ste/_rnal 'byor pas
[\[263b.7\]]legs par mnyam par byas nas/_oM badzrod g+ha Ta sa ma ya pra be sha ya hUM zhes bya ba'i sngags 'di dang phyag rgya dang ldan pas dkyil 'khor thams cad kyi sgo rnams dbye bar bya'o/_/de nas rin po che'am/_yang na sa las byas pa'i bum pa rtsa ba mi gnag pa/_mgrin pa ring ba mchu
[\[264a\]]
[\[264a.1\]]'phyang ba/_gsus pa che ba/_kha gyed pa/_rin po che dang /_sman dang /_'bru thams cad kyis yongs su bkang ba 'bras bu dang bcas pa'i ldum bus kha brgyan pa/_mgrin pa ras bzang pos bcings pa/_khro bo rdo rje srung ba bzlas pa'i skud pa btags pas bsrung ba/_
[\[264a.2\]]phyi rol kun nas dri zhim pos nye bar byugs pa/_me tog gi phreng ba btags pa/_rdo rje phreng ba rtse lnga pa 'bar ba'i steng du bzhag nas byin gyis brlabs pa/_khro bo rdo rje gnod sbyin lan brgya bzlas pa'i mchod yon phul la/_mchod pa thams cad kyis yang dag par mchod nas/_rdo rje khro bo
[\[264a.3\]]dam tshig gi phyag rgyas me tog gi lcug ma la de'i sngags brgya rtsa brgyad bzlas la/_de nyid la rdo rje me dang /_rdo rje hUM mdzad kyis de bzhin du mchod yon phul nas/_khams gsum rnam par rgyal ba'i phyag rgyas me tog gi lcug ma bzung la bzlas pa bya'o/_/de nas khro bo ti rIn+ti ri'i
[\[264a.4\]]phyag rgyas me tog gi lcug ma bzung la/_oM badzra u da ka hUM zhes bya ba'i sngags stong rtsa brgyad bzlas pa slar yang /_oM badzra a d+hi pa ti s+t+waM a b+hi Shiny+tsA mi/_dr-i D+ho me b+ha ba dzaHhUM baM hoHphaT/_ces bya ba'i sngags stong rtsa brgyad bzla bar bya'o/_/de nas bum pa de bcom ldan 'das
[\[264a.5\]]rdo rje hUM mdzad kyi spyan sngar gzhag par bya zhing bum pa gnyis pa la yi ge hUM bzhi'i sngags bzla zhing 'jug pa'i sgor mngon par phyogs par bzhag ste/_dkyil 'khor du 'jug pa'i dus su khro bo ti rIn+ti ri'i phyag rgya bcings te/_bdag dang slob ma des dbang bskur bar bya'o/_/_
[\[264a.6\]]khro bo rdo rje ti rIn+ti ri'i phyag rgya bcings la/_dkyil 'khor du 'jug pa dang /_dbang bskur ba byas la/_de nas rnam par snang mdzad la sogs pa'i sngags brgya rtsa brgyad bzlas pa'i bum pa dbul zhing bum pa gang ba yang rang gi rig pas dbul bar bya'o/_/de nas me tog gi shing
[\[264a.7\]]brgya'am/_ma rnyed na rnam pa bzhi dbul bar bya zhing /_mchod pa rnam pa lnga dang /_mtshan brgya rtsa brgyad pas bstod cing /_mchod pa rnam pa brgyad kyis yang mchod par bya'o/_/de ltar dkyil 'khor mchod nas gos sngon po la khro bo rdo rje gnod sbyin gyi sngags lan gsum
[\[264b\]]
[\[264b.1\]]bzlas pa'i bdag nyid la stong g.yogs dang smad g.yogs byas te/_gtsug tor dang gdong g.yogs bcings la/_sngags de nyid dang sgo rnam pa bzhi'i sngags yongs su bzlas pas gdong g.yogs bcings la/_phyag bzhi sngon du 'gro bas sdig pa bshags pa la sogs
[\[264b.2\]]pa'i cho ga rjes su spyad nas sdom pa gzung bar bya'o/_/de nas phyi rol na gnas pa'i bum pa'i chus bdag nyid la dbang bskur ba byas te/_bdag nyid la mchod pa bya'o/_/lag na me tog thogs pa dang /_khro bo ti rIrnyi du ri'i phyag rgya bcings te/_sgo bzhi las zhugs nas/_de nyid
[\[264b.3\]]kyis me tog gi phreng ba blangs te/_de nas bcom ldan 'das bdag ni de bzhin gshegs pa thams cad kyi khro bo'i dbang du mchis te/_tshar gcad par rigs pa rnams ni tshar gcad do/_/rjes su gzung bar rigs pa rnams ni rjes su bzung nas de ji ltar bsgrub par bgyi/_bcom
[\[264b.4\]]ldan 'das kyis bdag la bka' stsal du gsol du gsol zhes brjod do/_/de nas rdo rje'i chu 'thungs la bdag nyid la dbab par bya ste/_g.yon pa'i khro bo'i khu tshur gyis g.yas pa'i rdo rje sems ma dral zhing yi ge aHzhes brjod do/_/de nas phreng ba de dkyil 'khor chen por dor la/_de nas phreng ba de
[\[264b.5\]]blangs te rang gi spyi bor bcing bar bya ste/_de nas gdong g.yogs bkrol la/_snga ma bzhin du dkyil 'khor bltas te/_dbab pa nye bar bsdu ba byas nas/_chu'i dbang bskur ba dang /_de bzhin gshegs pa lnga'i phyag rgya'i dbang bskur ba dang /_rdo rje khro bo ti rI n+ti ri'i phyag rgya'i dbang bskur ba dang /_
[\[264b.6\]]yang dang dbyangs kyi dbang bskur ba dang /_de bzhin gshegs pa lnga dang /_rdo rje cod pan dang /_rdo rje dang bdag po dang ming gi dbang bskur ba'ang blang bar bya ste/_rdo rje thal mo bskor bas bcom ldan 'das la phyag byas te/_me tog la sogs pa'i dbang bskur ba blangs nas/_bcom ldan
[\[264b.7\]]'das slob dpon du gyur pas cho ga rgyas pa thams cad rim pa bzhin du bdag la mdzad par bsam par bya'o/_/de nas/_de nyid kyis ni rdo rje bzung /_/chos kyi dril bu dkrol bar bya/_/dam tshig gis ni phyag rgya cher/_/byin gyis brlabs nas snying po bzlas/_/zhes bya ba dang /_dngos grub kyi rdo rje brtul
[\[265a\]]
[\[265a.1\]]zhugs kyang blang bar bya'o/_/me tog dang sgeg mo la sogs pa'i mchod pas bdag nyid la yang dag par mchod la/_bcom ldan 'das la hUM bzhi zhes bya ba'i sngags blang ba dang /_phyag rgya bzhi'i ye shes dang /_chos kyi 'khor lo bskor ba nas khro bo'i 'khor lo bskor ba'i bar gyi rjes su
[\[265a.2\]]gnang ba blang ba dang /_de nas gzengs bstod pa dang /_dbugs dbyung ba blang bar bya'o/_/de nas bdag la byin gyis brlab pa la sogs pa dang /_ji ltar 'dod pa'i bzlas pa bya'o/_/rdo rje hUM mdzad ni bdag yin no zhes brjod nas/_slar yang rnam par snang mdzad la sogs pa'i phyag rgya chen po bcings te/_
[\[265a.3\]]rnam par snang mdzad kyi gnas de nyid du/_oM badzra dz+wa la a g+ha pra dIp+ta/_A kaR+Sha ya/_sarba ta thA ga taM ma hA badzra sa ma ya hUM dza a zhes bya ba'i sngags kyis rnam par snang mdzad kyi rdo rje rtse lnga pa bsam par bya'o/_/de nas badzro\u0f85haM zhes bya bas rdo rje'i bdag nyid bsgom par bya'o/_/de nyid badzra d+hA du ra haM zhes bya
[\[265a.4\]]bas rnam par snang mdzad bsgom par bya ba nas/_de bzhin du khro bo rdo rje 'bebs pa'i phyag rgya chen po bcings la/_oM badzra A be sha ma hA kro d+ha A be sha sarba sa ma ya hUM aHaHzhes bya bas khro bo rdo rje 'bebs pa'i rang bzhin rdo rje dril bu'i gzugs su bsam par bya'o/_/de nas dril bu de rdo rje dril bu bdag yin
[\[265a.5\]]no zhes bsgom par bya'o/_/yang de/_badzra A be sha kro d+ha haM zhes bya bas khro bo rdo rje 'bebs pa'i gzugs su bsam par bya ste/_de ltar na dkyil 'khor rdo rje sgrub par 'gyur ba'o/_/de nas yang /_rdo rje slob dpon sems dpa' yi/_/rdo rje lcags kyu bcings nas ni/_/se gol mang po brdab bgyis pas/_
[\[265a.6\]]sangs rgyas thams cad bsdu bar bgyi/_/oM badzra sa ma dzaHdzaHhUM baM hoHzhes bya bas/_de myur du rdo rje khro bo'i/_phyag rgya chen po sgom byed cing /_/rdo rje sems dpa' rdo rje che/_/zhes bya ba la sogs pa dang /_ming brgya rtsa brgyad dam pa ni/_/lan cig bar du brjod par bgyi/_/de nas khro bo rdo rje lcags
[\[265a.7\]]kyu'i las kyi phyag rgyas dkyil 'khor gyi lha thams cad dgug pa dang /_rdo rje zhags pas gzhug pa dang /_rdo rje lcags sgrog gis bcing ba dang /_khro bo rdo rje 'bebs pa'i las kyi phyag rgyas dbang du byas te/_khro bo rdo rje gnod sbyin gyi las kyi phyag rgyas bskrad pa dang /_ra ba dang dra ba yang byas nas/_rdo rje
[\[265b\]]
[\[265b.1\]]khu tshur gyi las kyi phyag rgyas dkyil 'khor gyi sgo bcings la/_khro bo rdo rje srung ba la sogs pa yang dag par bsrungs te/_yi ge hUM bzhis dkyil 'khor gyi lha rnams la mchod yon phul nas/_rnam par snang mdzad la sogs pa nas/_phyi'i rdo rje rigs kyi mthar thug pa rnams phyag rgya bzhis
[\[265b.2\]]rgyas btab la/_dbang bskur ba'i phyag rgya rnams kyis dbang bskur bar bya'o/_/de la rdo rje dbyings su bshad pa'i rdo rje rin chen gyi phyag rgyas rnam par snang mdzad dang /_byams pa la sogs pa bskal pa bzang po pa rnams dang /_phyi'i rdo rje'i rigs rnams dbang bskur bar bya'o/_/dpal rdo rje hUM mdzad la
[\[265b.3\]]sogs pa rdo rje'i rigs chen po rnams sangs rgyas kyi sku lnga'i phyag rgya dang /_rdo rje ti rIn+ti ri'i phyag rgyas dbang bskur ro/_/yang phyag bzhi byas la mchod yon phul nas/_na bza' phul te/_dkyil 'khor pa'i lha thams cad la mchod pa thams cad kyis yang dag par mchod do/_/de nas bdag nyid chen
[\[265b.4\]]po yis/_/gsang ba'i mchod pas mchod nas ni/_/sangs rgyas dngos grub thob bya'i phyir/_/sems can don kun gsol ba gdab/_/ces bya ba yin no/_/de nas phyi rol du gtor ma byin la/_ci 'dod pa'i bsam pa dang /_sbyin sreg gi cho gas sbyin sreg bya ste/_de bzhin gshegs pa thams cad
[\[265b.5\]]la phyag gis shig ces brjod par bya'o/_/bdag ming 'di zhes bgyi ba yis/_rdo rje slob dpon dka' thub ches/_/sems can kun la sman slad du/_/slob ma rnams ni gzhug par bgyi/_/'jig rten gsum las rnam par rgyal ba'i dkyil 'khor chen po 'dir 'jug pa la snod du gyur pa dang /_ma
[\[265b.6\]]gyur pa 'dir brtag mi 'tshal lo zhes bya ba la sogs pa rdo rje dbyings kyi dkyil 'khor chen po bshad zin pa de nyid 'dir brjod par bya'o/_/de ltar slob dpon gyi las kyi cho ga rgyas par bstan nas/_slob ma rnams gzhug par bya ste/_rdo rje dang dril bu bzung la gos sngon po'i stod g.yogs dang /_smad
[\[265b.7\]]g.yogs dang /_ze'u dag bcing ba de bzhin du slob ma la ji skad bshad pa bzhin du gos sngon po'i stod g.yogs dang /_smad g.yogs dang /_gdong g.yogs bcings nas/_ji skad bshad pa bzhin du phyag bya ba'i cho ga rnam pa bzhi bya ba dang /_snga ma bzhin du sdom pa gzung ba don du gnyer bas
[\[266a\]]
[\[266a.1\]]sdom pa gzung ba dang /_oM sar+b+ba yo ga tsit+ta ut+pA da yA mi zhes bya bas slob ma rnams byang chub tu sems bskyed pa dang /_lag pa g.yas pa'i rdo rje khu tshur gyis de'i snying ga'i phyogs su rdo rje bzhag pas/_de'i snying la rdo rje rtse lnga pa bskyed par bya ste/_su ra te sa ma ya s+t+waM ho/_badzra sid+d+hi
[\[266a.2\]]ya thA su khaM zhes brjod do/_/de nas rdo rje hUM mdzad du byin gyis brlabs la/_me tog la sogs pas mchod de/_me tog gi phreng ba btags la/_gdong dri zhim par byas te/_phyi rol na gnas pa'i bum pa'i chus dbang bskur bar bya ste/_de nas slob dpon bdag nyid khro bo ti rIn+ta ri'i phyag rgya bcings te/_
[\[266a.3\]]slob ma yang 'ching du bcug la/_oM badzra gr-i h+Na badzra sa ma ya hUM baM zhes bya ba'i snying po 'dis 'ching du gzhug go/_/de nas slob ma las yon gyi mchog blangs la/_de nas phyag rgya de nyid kyis me tog gi phreng ba 'dzin du bcug ste/_oM badzra sa ma ya pra be sha ya mi zhes bya ba'i snying po 'di dang /_rdo rje
[\[266a.4\]]shugs kyis slob ma dkyil 'khor du gzhug par bya'o/_/de nas rdo rje lcags kyu'i phyag rgya bcings te/_shar phyogs kyi sgo nas dgug par bya zhing /_de nas lho phyogs kyi sgo nas de bzhin du bcug cing rdo rje zhags pas gzhug pa dang /_de nas nub phyogs kyi sgo nas de bzhin du bcug la rdo rje
[\[266a.5\]]lcags sgrog gis bcing ba dang /_yang byang phyogs kyi sgo nas de bzhin du bcug la/_khro bo rdo rje 'bebs pa'i phyag rgyas dbang du bya'o/_/yang shar phyogs kyi sgo nas de bzhin du bcug la/_de nas deng khyod de bzhin gshegs pa thams cad kyi rdo rje'i rigs su zhugs kyi ngas khyod la rdo rje'i ye shes bskyed
[\[266a.6\]]par byas kyi ye shes gang gis de bzhin gshegs pa thams cad kyi rdo rje'i rigs kyi dngos grub kyang thob na/_dngos grub gzhan lta smos kyang ci dgos te/_de lta bu'i ye shes bskyed par byas kyis khyod kyis dkyil 'khor ma mthong ba rnams la smra bar ma byed cig_/khyod dam tshig nyams par gyur
[\[266a.7\]]ta re/_de nas slob dpon rang nyid kyis khro bo ti ri'i n+ta'i ri'i phyag rgya kha thur du bltas pa dang /_gyen du bltas pa bcings la/_slob ma'i spyi bor bzhag ste 'di skad ces brjod par bya'o/_/'di ni khyod kyi rdo rje dam tshig yin gyis/_gal te 'ga' zhig la smras na klad pa 'gas par 'gyur ro/_/de nas dam tshig
[\[266b\]]
[\[266b.1\]]gi phyag rgya de nyid dang /_mna'i snying po 'di lan cig bzlas pa'i chu slob ma de nyid 'thung du bcug la 'di skad ces brjod par bya'o/_/de la mna'i snying po ni 'di yin te/_rdo rje sems dpa' der khyod kyi/_/snying la yang dag zhugs par 'gyur/_/gal te tshul 'di smras na ni/_/de ma thag tu dral nas
[\[266b.2\]]gshegs/_/oM badzra u da ka ThaH/_de nas slob ma la 'di skad ces brjod par bya ste/_deng nas brtsams te/_khyod kyis phyag na rdo rje ni nga yin gyi ngas 'di byos shig ces bsgo ba gang yin pa de bya dgos so/_/khyod kyis nga la brnyas par ma byed cig_/khyod ya nga ba ma spang bar 'chi ba'i dus byas nas/_
[\[266b.3\]]sems can dmyal bar lhung bar gyur ta re zhes brjod do/_/de bzhin gshegs pa thams cad kyis byin gyis rlobs la/_rdo rje sems dpa' bdag la dbab par gyur cig ces smros shig ces brjod par bya'o/_/de nas rdo rje slob dpon gyis myur du khro bo ti rI n+ti ri'i phyag rgya bcings te/_'di skad ces brjod du
[\[266b.4\]]gzhug go/_/'di ni rdo rje'i dam tshig ste/_/rdo rje sems dpa' yin par grags/_/rdo rje ye shes bla med ni/_/de ring nyid du 'bab par shog_/oM badzra A be sha aHzhes bya ba dang /_yang g.yon pa'i khro bo'i khu tshur gyis g.yas pa'i sems ma rdo rje ma dral zhing hUM aHaHaHzhes bya ba lan brgya'i
[\[266b.5\]]bar du brjod par bya'o/_/yang dril bu dang bcas pas rdo rje 'bebs pa'i dam tshig gi phyag rgya bcings nas/_g.yon pas de'i rkang pa g.yas pa mnan nas/_suM badzra A be+e sha ya hUM suM zhes dbab par bya zhing /_de nas de'i lus la bcom ldan 'das rdo rje hUM mdzad gzhug par bya'o/_/de nas de'i
[\[266b.6\]]lus la lha'i ye shes skye bar 'gyur ro/_/de nas phreng ba de pra tI ts+tsha dza hoHzhes bya bas dkyil 'khor chen por dor bar bya'o/_/de nas phreng ba de oM pra ti gr-ih+Na swa mi mAM satwa ma hA ba la zhes bya ba'i snying pos de'i mgo la bcing bar bya'o/_/de nas/_oM sems dpa'i rdo rje deng khyod kyi/_/mig 'byed par ni
[\[266b.7\]]brtson par mdzad/_/rdo rje mig ni bla med pa/_/de ring nyid ni 'byed par shog/_/ces bya ba 'dis gdong g.yogs dgrol bar bya'o/_/de nas he badzra pa sh+ya zhes bya bas dkyil 'khor chen po bstan par bya'o/_/yang khro bo ti ri'+n+ti ri'i phyag rgya bcings te/_tiSh+Tha badzra dr-i D+ho me b+ha ba/_shA sho twa me b+ha ba/_hr-i da
[\[267a\]]
[\[267a.1\]]yaM me/_a d+hi tiSh+Tha sarba sid+d+hiM me pra yats+tsha hUM ha ha ha ha hoHzhes bya ba'i snying po 'dis/_de nas de'i snying gar dgrol du gzhug par bya'o/_/de nas phyi'i dkyil 'khor las khru do'i tshad tsam dor la shar gyi phyogs su dbus kyi dkyil 'khor gyi phyed kyi tshad tsam gru bzhi pa nub tu sgo btod
[\[267a.2\]]pa dkyil 'khor gyi sgo la phyogs pa/_tshon sna lnga sa dkyil 'khor bri bar bya'o/_/de'i dbus su pad+ma 'dab ma brgyad pa/_de'i steng du rdo rje rtse lnga pa 'bar ba bris la/_mchod pa thams cad kyis yang dag par mchod par bya'o/_/de'i dbus su glang po'i gdan gyi steng du zla ba'i dkyil 'khor la/_
[\[267a.3\]]lha chen po dang /_u ma bris te/_dar gyis g.yogs nas gzhag par bya'o/_/glang po che'i gdan gyi steng du bla re bres pa dang /_g.yas phyogs su kha dog lnga pa me tog gi phreng bas brgyan pa'i gdan dang /_gdugs dkar po rin po che'i tog can/_g.yon du kha dog sna tshogs pa'i ba dan bzhag la/_
[\[267a.4\]]glang po che'i gdan la khro bo rdo rje gnod sbyin dang /_gdugs la hUM mdzad dang /_bla re dang ba dan la yi ge oM bzlas par bya'o/_/de nas slob dpon du dbang bskur bar 'os pa/_rdo rje hUM mdzad du byin gyis brlabs la/_de'i lus la khro bo rdo rje hUM mdzad nas/_rdo rje 'bebs pa'i bar du gnas ji lta ba
[\[267a.5\]]bzhin du dam tshig gi phyag rgya bkod la slar yang de bzhin gshegs pa thams cad kyang lus la bkod nas/_de glang po'i gdan la g.yon brkyang bas bzhag ste/_mchod yon phul la/_me tog la sogs pa mchod pa thams cad kyis mchod la/_dung dang /_rnga bo che dang /_zangs dung la
[\[267a.6\]]sogs pa rnams rol mo'i phyag rgyas byin gyis brlabs nas glu la sogs pa blang zhing brdung bar bya'o/_/rdo rje sgeg mo la sogs pas yang dag par mchod la/_de nas bum pa gang ba dang /_oM badzra aM ku sha ma hA kro d+ha A kaR+Sha ya sar+b+ba sa ma ya hUM dzaH/_oM badzra a b+hi Shiny+tsa zhes bya ba nas/_oM
[\[267a.7\]]badzra dz+wa la ag+ne pra dIp+ta A kaR+Sha ya sar+b+ba ta thA ga ta ma hA badzra sa ma ya hUM dzaH/_oM badzra a b+hi Shih+tsa zhes bya ba dang /_de nas rnam par rgyal ba'i bum pa las/_rdo rje khu tshur gyis chu blangs la dbang bskur zhing 'thung du gzhug pa'i phyir yang sbyin par bya'o/_/oM badzra a d+hi ba ti s+t+waM a b+hi Shiny+tsa mi dr-i T+ho me b+ha ba dzaH_
[\[267b\]]
[\[267b.1\]]dzaHhUM baM hoHoM hUM phaT/_oM badzra a b+hi Shiny+tsA mi zhes bya ba'i sbyor ba 'dis chu'i dbang bskur ba sbyin par bya'o/_/'di skad kyang brjod do/_/'di ni khyod kyi dmyal ba'i chu/_/dam tshig 'das na sreg par byed/_/dam tshig bsrung na dngos grub ni/_/rdo rje bdud rtsi chus 'grub bo/_/rdo rje dril bu phyag rgya rnams/_
[\[267b.2\]]gang zhig dkyil 'khor ma mthong gnas/_/gang tshe skye bo 'dus ma smra/_/dam tshig med pas dgod par 'gyur/_/zhes brjod do/_/de nas sangs rgyas lnga'i phyag rgyas dbang bskur ba dang /_rdo rje phreng ba'i phyag rgya'i dbang gis dbang bskur bar gyur te/_sangs rgyas lnga'i dbang bskur bar blta bar bya'o/_/_
[\[267b.3\]]rdo rje ti rI n+ti ri bcings nas/_spyi bo nas brtsams te/_phyogs bzhir de'i dbang bskur ba'i tshul du byas te/_de dpral bar bzhag la/_oM badzra dz+wa la a na lA rka hUM zhes bya ba 'dis dbang bskur bar bya'o/_/de nas lag pa gnyis kyis dar dpyangs bcing ba'i tshul du byas la/_badzra tu Sh+ya ho zhes bya ba 'dis
[\[267b.4\]]mthar mnyam pa'i thal mos mnyes par bya'o/_/de nas de bzhin gshegs pa'i sku lnga'i rin po che'i cod pan rdo rje phreng ba dang bcas pa dang /_dar dpyangs bcings pa sngon du 'gro ba'i dbang bskur bas/_de bzhin gshegs pa'i sku lnga dang rigs rnams dang /_rdo rje nyi ma me dang /_rdo rje rin chen yang
[\[267b.5\]]cod pan la bzlas shing dbang bskur bar bya'o/_/de la rdo rje ti rIn+ti ri'i phyag rgya ni 'di yin te/_rdo rje bsdams pa dam bcings la/_/yid kyis khros nas dbab bya ba'i/_/rdo rje mthe bong dam po ste/_/rdo rje ti rIn+ta rir bshad/_/de nas rdo rje 'bar ba dang /_bdag po dang /_ming gi dbang bskur bas
[\[267b.6\]]dbang bskur bar bya'o/_/yi ge hUM las rdo rje 'bar ba de rdo rje hUM mdzad du bskyed la/_rtag tu chags pas 'dul byed pa/_/rdo rje khro bo sems dpa' ste/_/gang gis rdo rje nyi ma mes/_/'jig par byed pa dam pa yin/_/zhes bya ba dang de kho na nyid kyis rdo rje sbyin par bya'o/_/yi ge AHlas dril bu
[\[267b.7\]]khams gsum rnam par rgyal ba'i lha mor bskyed la/_chos gsung ba'i bdag po yin no zhes brjod cing de la/_'di ni rdo rje chos yin te/_/thams cad nam mkha'i mtshan nyid de/_/nam mkha' la yang mtshan nyid med/_/nam mkha' mnyam par sbyor ba yis/_/thams cad myur du 'grub par 'gyur/_/_
[\[268a\]]
[\[268a.1\]]zhes bya ba dang /_de nas dam tshig gi phyag rgyas phyag rgya chen por byin gyis brlab bo/_/de la dam tshig ni 'di yin te/_thams cad nam mkha'i sbyor ba yis/_/thams cad nam mkha' zhes su brjod/_/rdo rje'i phyag rgyas rgyas btab pas/_/khams gsum pa yang bza'
[\[268a.2\]]bar bya/_/de nas yang de la me tog ma dang /_sgeg mo la sogs pas yang dag par mchod la/_yi ge pras byin gyis brlabs pa'i rin po che'i mig thur byin la/_oM badzra ne tra a ba ha raM pa tra laM hrIHzhes brjod cing /_des mig sman byugs pa bzhin du byas la/_ji ltar mig mkhan rgyal po yis/_/'jig
[\[268a.3\]]rten ling tog bsal ba ltar/_/bu khyod kyis ni mi shes pa'i/_/rab rib rgyal ba rnams kyis bsal/_/zhes bya ba 'di brjod do/_/de nas las thams cad pa rdo rje gnod sbyin yongs su bzlas pa'i me long byin la/_chos kyi mtshan nyid bstan par bya ste/_chos rnams gzugs brnyan lta bu ste/_/dag cing
[\[268a.4\]]gsal la rnyog pa med/_/gzung du med cing brjod du med/_/rgyu dang las las kun du byung /_/ngo bo nyid med gnas med pa/_/de ltar chos ni shes byas nas/_/sems can don ni mnyam med byos/_/'on kyang sangs rgyas sras su skye/_/de nas yi ge hoHsa byin gyis brlabs pa'i mda' gzhu byin la/_/_
[\[268a.5\]]'dis de bzhin gshegs pa thams cad mnyes par gyis shig ces brjod de/_yi ge hos phyogs bzhi steng dang 'og tu mda' 'phen du gzhug par bya'o/_/yang a badzra satwa zhes me long la bzlas la/_de bzhin du sngags brjod cing me long byin la 'di skad brjod do/_/rdo rje sems dpa' me long
[\[268a.6\]]bzhin/_/dag cing gsal la rnyog pa med/_/sangs rgyas kun bdag rang bzhin ni/_/bu khyod kyi ni snying la zhugs/_/gang 'di de bzhin gshegs pa thams cad kyi bdag po byang chub kyi sems 'di yin no zhes shes par bya'o/_/badzra he tu maM zhes bya bas 'khor lo rtsibs brgyad pa byin gyis
[\[268a.7\]]brlabs la/_rkang pa gnyis kyi bar du bzhag ste/_badzra b+ha Sha raM zhes bya bas dung byin gyis brlabs te/_de'i lag par byin la 'di skad ces brjod de/_deng nas brtsams te byang chub sems bskyed pa dang bcas pas chos kyi 'khor lo skor cig/_/chos kyi dung ni bla med pas/_/ma lus kun du gang
[\[268b\]]
[\[268b.1\]]bar gyis/_/som nyi yid gnyis mi bya zhing /_/dogs pa med pa'i sems kyis su/_/gsang sngags spyod pa'i tshul gyi mchog/_'jig rten 'di la rab tu sgrogs/_/de ltar byas nas sangs rgyas la/_/phan thogs drin du gzo zhes bya/_/rdo rje 'dzin pa de kun yang /_/khyod la kun du srung bar
[\[268b.2\]]byed/_/ces bya ba dang /_de nas de bzhin gshegs pa thams cad kyi nga rgyal gyis/_'jig rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/chos kyi 'khor lo rab tu bskor/_/rjes su gnang ba'i khyad par ni/_rdo rje mdzad kyi phyag
[\[268b.3\]]rgya chen po bcings te/_'jig rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/khro bo'i 'khor lo rab tu bskor/_/zhes bya bas khro bo'i rjes su gnang ba byin nas/_gzengs bstod pa dang /_lung bstan par bya'o/_/de nas/_'dod
[\[268b.4\]]chags bral ba lta bu'i sdig_/sdig las lhag pa gzhan med do/_/zhes gsang ba'i ye shes bslab pa dang /_rdo rje hUM mdzad kyi sngags byin la/_de'i phyag rgya bzhir ye shes mna'i snying po byin nas bslab par bya'o/_/de nas dngos grub kyi rdo rje brtul zhugs la sogs pa slob ma'i thun mong
[\[268b.5\]]gi cho ga rgyas pa ni/_rdo rje dbyings kyi dkyil 'khor chen por bshad pa nyid kyis shes par bya'o/_/slob mas dbang bskur ba thob nas/_slob dpon la 'dud cing phyag bya ste/_yon gyi mchog phul nas sngags blangs te/_'byor pa dang ldan pas rgyun mi 'chad par yon dbul bar bya'o/_/rdo rje thal mo
[\[268b.6\]]bskor nas slob dpon la 'dud cing phyag byas te/_des me tog kyang gzung bar bya'o/_/slob ma 'jug pa'i cho ga rgyas pa'o/_/de ltar slob dpon gyi las kyi cho ga dang /_slob ma 'jug pa'i chos rgyas par bstan nas/_da ni 'jig rten gsum las rnam par rgyal ba'i dkyil 'khor chen por dam
[\[268b.7\]]tshig dang dbang bskur ba thams cad thob pas khams gsum rnam par rgyal ba'i dkyil 'khor chen por gsungs pa'i dngos grub bsgrub par bya'o zhes bstan pa'i phyir/_de nas ye shes rnams bskyed de/_/zhes bya ba la sogs pa gsungs te/_rdo rje dbyings ni zhes bya ba ni/_rdo rje hUM mdzad kyi sbyor
[\[269a\]]
[\[269a.1\]]ba byas la/_rang gi snying ga'i zla ba la yi ge hUM las rdo rje rtse lnga pa 'bar ba bsams la/_rdo rje hUM mdzad kyi bdag nyid ji srid du snying gar rdo rje 'bar ba zla ba gnyis kyi bar du bsgoms la/_de nas de las nam mkha'i khams gang bar bsgoms te/_skyo bar gyur na yang bsdu bar
[\[269a.2\]]bya ste/_rang gi lus la bcug la/_badzra d+hi tiSh+Tha zhes bya ba brjod nas ldang bar bya'o/_/de ltar ji srid du zla ba drug gi bar de srid du bsgoms nas/_de nas mtshan thog thag nam mkha'i khams gang bar bsgoms te/_de nas 'gro ba thams cad rdo rje hUM mdzad kyi dbab pa phab pas rdo rje hUM mdzad du
[\[269a.3\]]'gyur ro/_/dpral bar rdo rje rin chen yang /_/de bzhin du ni bsam byas nas/_/zhes bya ba ni rin chen hUM mdzad kyi rnal 'byor du byas la/_dpral ba'i phyogs su zla ba'i dkyil 'khor gyi steng du rdo rje 'bar ba'i phreng ba 'khrugs pa'i 'od can gyi rdo rje rin chen de bzhin du bsams nas/_snga ma bzhin du
[\[269a.4\]]dpral ba'i rdo rje rin chen hUM mdzad du bsgom par bya'o/_/mthar mtshan thog thag byas pas 'grub par 'gyur ro/_/de nas des nam mkha'i khams thams cad dang mnyam par song bas sems can gyi khams thams cad sangs rgyas dang mnyam pa la sogs pa'i rin chen hUM mdzad du bskyed pas
[\[269a.5\]]dbang du byed do/_/rdo rje pad+mo mgul du bsam/_/zhes bya ba ni/_chos kyi hUM mdzad kyi rnal 'byor byas la/_yi ge hri sa rang gi lkog ma'i phyogs su rdo rje pad+ma'i 'od zer 'bar ba'i phreng ba 'khrugs pa bskyed nas de bzhin du bsgom par bya'o/_/de nas mtshan thog thag de bzhin du byas pas 'grub
[\[269a.6\]]par 'gyur ro/_/de nas sems can gyi khams thams cad chos kyi hUM mdzad du byas pa'i lta bas bltas pas rlag par byed do/_/rdo rje thams cad spyi bor gzhag_/ces bya ba ni/_las kyi hUM mdzad kyi rnal 'byor byas la/_rang gi mgo bor yi ge a las sna tshogs rdo rje 'bar ba'i 'od zer gyi
[\[269a.7\]]phreng ba 'khrugs par bskyed de/_zla ba gnyis kyi bar du bsgoms la/_de nas spro ba dang bsdu ba'i sbyor ba zla ba gcig byas la/_de nas mtshan thog thag bsgoms pas 'grub par 'gyur ro/_/des sems can gyi khams thams cad las kyi hUM mdzad du byas pas gnod pa'i 'jigs pa thams cad
[\[269b\]]
[\[269b.1\]]las bsrung bar 'gyur ro/_/de bzhin du/_rdo rje lcags kyu bris nas ni/_/zhes bya ba ni/_khams gsum rnam par rgyal ba'i dkyil 'khor chen po las gsungs pa'i cho gas rang nyid rdo rje khro bo'i rnal 'byor byas la/_lag pa g.yas pa'i mdzub mo la yi ge hUM las lcags kyu bsams te/_khams
[\[269b.2\]]gsum rnam par rgyal ba'i phyag rgya bcings nas/_sngags kyis bskul zhing zla ba gnyis bsgoms nas/_spro ba dang bsdu ba'i sbyor bas zla ba gcig rdo rje lcags kyu bsgom mo/_/de nas mtshan thog thag de bzhin du byas na 'grub par 'gyur ro/_/des sor mo de bskul zhing 'gugs pa'i
[\[269b.3\]]bsam pas lha thams cad 'gugs par 'gyur ro/_/rang gi rkang mthil dbus su ni/_/rdo rje lcags kyu bris nas ni/_/zhes bya ba ni/_snga ma bzhin du cho ga thams cad rjes su spyad la gzugs brnyan mnan na/_lha thams cad nges par 'gugs par 'gyur ro/_/rdo rje lcags kyu nyid phyag rgya/_/legs
[\[269b.4\]]par phye ste bzhag nas su/_/zhes bya ba ni rang gi lha'i rnal 'byor byas nas/_zla ba gsum bsgoms te/_mtshan thog thag bsgoms pa des/_u ma la sogs pa'i bud med rnams bkug pa'i nang nas/_gcig chung mar bsgrubs na 'dod pa bzhin du 'grub par 'gyur ro/_/lcags kyus bkug
[\[269b.5\]]la yid kyis nang du bcug na rang nyid brtan par 'gyur te/_des bud med rnams bkug par 'gyur ro/_/rdo rje lcags kyu gzhag pa ni/_/mjug do nyid du de bzhin te/_/zhes bya ba ni/_gsang ba'i gnas kyi mjug do ni snam logs so/_/de la yi ge hUM las lcags kyu bskyed la/_snga ma bzhin du
[\[269b.6\]]cho ga thams cad rjes su spyad la/_mtshan thog thag bzlas shing bsgrub par bya'o/_/de nas lha'i gzugs brnyan byas la/_gzugs brnyan de la mnan te/_bzlas shing bsgrub pa byas na/_lha de 'ongs nas bka' bzhin du byed par 'gyur ro/_/de nas phyag rgya bzhi'i ye shes bslab par bya'o
[\[269b.7\]]zhes bya ba ni lus dang /_ngag dang /_lta ba dang yid kyi dbye ba'i phyag rgya rnam pa bzhi ste/_de'i ye shes bslab par bya'o/_/g.yon brkyang bar ni gnas nas su/_/zhes bya ba ni/_g.yon brkyang ba'i mtshan nyid ni bshad zin to/_/de'i gnas pas 'dug pa'o/_/rdo rje dbab pa'i tshul gyis te/_/_
[\[270a\]]
[\[270a.1\]]zhes bya ba ni sems brtan por 'grub par gyur nas/_phyis thams cad rdo rje khro bo'i bdag nyid bsams pas 'bar bar 'gyur ro/_/'di skad ston pa yin te/_rdo rje hUM mdzad kyi rnal 'byor byas nas sku phyag rgya'i snying po bzlas nas/_zla ba gnyis rdo rje hUM mdzad kyi bdag nyid du
[\[270a.2\]]bsgoms la/_de nas spro ba dang bsdu ba'i rnal 'byor zla ba gcig tu byas nas/_de'i mthar mtshan thog thag bsgom pa byas na/_de'i dngos grub 'grub par 'gyur ro/_/rdo rje hUM mdzad kyi sku'i 'od zer 'bar ba'i phreng ba 'khrugs pa'i yid kyis rang gi lus las phyung la/_bsgrub par bye ba'i
[\[270a.3\]]lus bkang la/_/khro bo rdo rje hUM mdzad do/_/zhes ngag gis brjod na/_thams cad la 'bab par 'gyur ro/_/rdo rje ngag ni legs par smra/_/zhes bya ba ni/_rdo rje ngag gis rdo rje dbyangs su brjod pa ni/_rdo rje ngag ni mtshan nyid do/_/des brjod pa dang bzlas pa phyin ci ma log pa ni legs
[\[270a.4\]]pa'o/_/hUM zhes bya ba bzhi ldan pa/_/sangs rgyas kun gyi snying po yis/_/zhes bya ba ni de bzhin gshegs pa thams cad kyi'o/_/rdo rje hUM mdzad ming du byas pa'i snying por bshad pa gang yin pa de ni rdo rje ngag tu brjod pa yin no zhes bya ba'i don to/_/'di skad ston pa yin te/_snga ma bzhin du rdo rje hUM
[\[270a.5\]]mdzad kyi rnal 'byor byas nas zla ba gsum du ngag gis phyag rgya'i snying po bzlas te/_mtshan thog thag tu bsgom pa byas la/_de nas rdo rje hUM mdzad kyi sku zhal bzhi pa/_phyag brgyad pa/_phyag na lcags kyu dang zhags pa la sogs pa bsnams pa rang gi zhal bzhi las sprul la/_hUM bzhi brjod cing
[\[270a.6\]]bsgrub par bya ba drangs na/_rang gi dbang du byed par 'gyur ro/_/rdo rje khro bo'i lha mchog gis/_/zhes bya ba ni/_bzhin 'gyur ba'i khro gnyer bcums nas khro bo'i lta stangs bzhis bltas pa ni/_rdo rje khro bo lha mchog ste/_/rdo rje hUM mdzad kyi rnal 'byor par thams cad gsod par byed do/_/de'i
[\[270a.7\]]don ni 'di yin te/_rang nyid rdo rje hUM mdzad du byas la bcom ldan 'das rdo rje hUM mdzad kyi ye shes sems dpa' dang gcig tu gyur par bsgoms nas/_yi ge hUM las mig tu rdo rje 'bar ba gnyis bskyed la/_lta ba'i phyag rgya'i snying po bzlas te/_zla ba gnyis bsgoms la/_de nas spro ba dang /_
[\[270b\]]
[\[270b.1\]]bsdu ba yang byas la zla ba gcig bsgoms te/_de'i mtshan thog thag bsgoms na 'grub par 'gyur ro/_/de nas rang gi mig las byung ba'i rdo rje de bsgrub par bya ba'i lus la rdo rje hUM mdzad zhugs par bsgoms na thal bar byas par 'gyur ro/_/yid kyis ni yid kyi chos kyi bdag gam pha rol po
[\[270b.2\]]rnams kyi lus la go cha bskon par bya'o/_/ji ltar bskon zhe na/_cho ga chen po'i sbyor bas ni/_/zhes bya ba smos te/_rang ngam gzhan la go cha bskon nas/_oM ma no dr-i D+ho me zhes bya ba la sogs pa rdo rje hUM mdzad kyi rnal 'byor byas nas/_bdag gam gzhan la rdo rje go cha'i phyag rgya bskyed pa ni/_
[\[270b.3\]]sems kyi chos yin no zhes bya ba'i don to/_/sbyor ba 'di yang snga ma bzhin du bya'o/_/de nas sems can thams cad rgyas gdab pa'i phyag rgya'i ye shes bslab par bya'o zhes bya ba ni/_sems can thams cad rgyas gdab pa ste/_rdo rje hUM mdzad du gyur pa'i ye shes ni/_gzugs brnyan byas la de
[\[270b.4\]]dang bsgrub par bya ba de lhan cig tu gyur par mos pa ni phyag rgya ste/_des nges pa'i ye shes de bslab pa ni bstan pa'o/_/rdo rje khro bo mnyam bzhag nas/_/zhes bya ba ni/_bdag nyid rdo rje hUM mdzad du bsgoms la/_bcom ldan 'das rdo rje hUM mdzad de rang gi lus la dgug pa dang /_gzhug pa dang /_
[\[270b.5\]]bcing ba dang /_dbang du byas nas/_de dang lhan cig tu gyur par mos pa ni rdo rje khro bo mnyam par gzhag pa'o/_/gang dang gang la kun du zhugs pa ni rang gi lha'i gzugs brnyan gyis sems can gang dang gang la bskyed pas 'grub par 'gyur te snga ma bzhin no/_/rdo rje hUM zhes bzlas pa yis/_/zhes bya
[\[270b.6\]]ba ni/_oM suM b+ha ni suM b+ha hUM zhes bya ba la sogs pa'i yi ge hUM bzhis bzlas pa dang ldan pa ni phyag rgyar 'gyur te/_rdo rje hUM mdzad kyi gzugs brnyan gyis rdo rje hUM mdzad du byed par 'gyur ro zhes bya ba'i don to/_/de skad du yang /_rdo rje sbyor ba 'di dang ni/_/rdo rje rnal 'byor phyag rgya yis/_/sems
[\[270b.7\]]can gang la yongs su chags/_/de yi nyon mongs rnam par nyams/_/zhes gsungs pa yin no/_/sgra chen dung ni brjod bya ba/_/Tak+ki hUM phaT khros nas su/_/zhes bya ba ni/_yang dag par brjod par bya bas na brjod par bya ba ste/_gsal bar brjod ces bya ba'i don to/_/de ji ltar brjod ce na/_
[\[271a\]]
[\[271a.1\]]sgra chen dung zhes bya ba smos te/_khro bo'i ngag gis gang la rdo rje hUM mdzad la sogs pas 'gugs pa'o/_/rdo rje 'bar bas de mngon bkug_/rdo rje khro bo'i ting 'dzin gcig_/ces bya ba ni/_bcom ldan 'das khro bo 'dod pas mngon sum du bkug ces bya ba'i don to/_/'ching bar
[\[271a.2\]]'gyur zhes bya ba ni 'gro ba'i don yin pa'i phyir ro/_/'di skad ston pa yin te/_bcom ldan 'das 'dod pa'i rgyal pos bkug nas/_rnal 'byor pa rang gi lus la sogs pa rnams la 'dir 'jug par 'gyur te/_des na bcug pa des de'i sdug bsngal thams cad zhi bar 'gyur ro/_/de skad du
[\[271a.3\]]yang /_sgra chen dung ni brjod bya ba/_/Tak+ki hUM phaT lan cig brjod/_/gang yin de la bcug pa ni/_/kun nas nyon mongs zhi zhing g.yo/_/zhes gsungs so/_/rdo rje lta bas bltas pa ni/_/zhes bya ba ni/_rdo rje lta ba'i mtshan nyid ni bshad zin to/_/de yis bltas pa ni gzigs pa'o/_/_
[\[271a.4\]]rdo rje khro bo'i ting 'dzin gyis/_/zhes bya ba ni/_rdo rje hUM mdzad la sogs pa'i ting nge 'dzin to/_/sems can gang dang gang yin pa/_/zhes bya ba ni/_bsgrub par bya ba'i lus su blta bar bya'o/_/de dang de ni 'chi bar 'gyur/_/zhes bya ba ni/_sems can de dang de la rnal 'byor pas/_log par
[\[271a.5\]]lta ba'i lam dang bral nas/_bltas pas 'chi bar 'gyur zhes bya ba ni/_nyams zhes bya ba'i don to/_/'di skad ston pa yin te/_bsgrub par bya ba'i lus la rdo rje hUM mdzad la sogs pa'i sku'i gzugs brnyan du bskyed nas/_bsgrub par bya ba'i lus la 'dod pa'i rgyal po bkug ste bcug nas/_
[\[271a.6\]]rnal 'byor pas rdo rje lta bas bltas pa'i bsgrub par bya ba de dang des byin gyis brlabs pa 'grub par 'gyur ro/_/des 'di'i sdug bsngal zhi bar 'gyur te/_rang bzhin gyis rnam par dag pa'i ye shes skye ba'i phyir ro/_/de skad du yang /_sems can gang gi rgyud la yang /_/rdo rje lta bas bltas
[\[271a.7\]]na ni/_/rdo rje rnal 'byor spyan chen pos/_/de yi sdug bsngal nyams par 'gyur/_/zhes gsungs so/_/bsod snyoms yid la bsams nas ni/_/snying la rdo rje bsgom par bya/_/zhes bya ba ni/_rang gis khro bo de nyid kyi ting nge 'dzin gyis gdon la sogs pa bskyed pa de'i sdug bsngal yid la
[\[271b\]]
[\[271b.1\]]bsams nas/_gdon la sogs pa de bsad pa dang gzhom par bya'o zhes sems bskyed de/_snying gar zla ba'i dkyil 'khor gyi steng du yi ge hUM las rdo rje rtse lnga pa 'bar ba bsgreng ba bsgom pa'o/_/gang gi snying gar zhe na/_bsgrub par bya ba mngon par 'dod pa de dag mdun na gnas pa'o/_/'di
[\[271b.2\]]skad ston pa yin te/_lus dang ngag rdo rje lta bas rgyas btab nas/_bsgrub par bya ba gzhan dag thams cad yid kyis mdun na bzhag la/_gdon la sogs pa de dag gis bar du gcod pa'i skyon rdo rje thal bar byas par bsam par bya'o/_/de'i snying gar bsrung ba'i don du ji skad bshad pa'i rdo rje
[\[271b.3\]]bsgoms pa des de'i sdug bsngal thams cad nye bar zhi nas/_de bzhin gshegs pa nyid kyi gdul byar 'gyur ro/_/de skad du yang /_yid kyis gsod par bsams nas ni/_/snying gar rdo rje sgom par byed/_/yi ge hUM ni gyur pa las/_/nye ba'i sems can gang yin pa/_/de la phyag rgya
[\[271b.4\]]brjod pa yis/_/de yi 'jigs pa thams cad las/_/rdo rje Tak+ki'i phyag rgya yis/_/'di ni phyir mi ldog par 'gyur/_/zhes gsungs so/_/sems can gang la gang dag gis/_/yid kyis rgyas ni 'debs pa 'di/_/zhes bya ba ni/_gang gis lus dang ngag dang lta ba dang /_yid kyi phyag
[\[271b.5\]]rgya'i ting nge 'dzin gyi lus la/_yid kyis rgyas 'debs pa 'dis ni rnal 'byor pas shin tu bsgoms pa'o/_/phyag rgya 'di ni ji skad bshad pa'i phyag rgya bzhi po rnams so/_/shin tu'i don ni khyad par du gyur pa dang myur ba nyid do/_/las rnams thams cad ji skad du gsungs pa'i phyag rgya
[\[271b.6\]]bzhis bsgrub par bya'o/_/las 'di rnams ji ltar bsgrub par bya zhe na/_phyag rgya re res kyang las bzhi rnams la phyag rgya'i snying po bzhi sbyar ro zhes bya ba ni/_'di skad ston pa yin te/_gang gi tshe yid kyi phyag rgyas pha rol gyi gdug pa 'joms shing bsrung bar bya bar 'dod pa de'i tshe/_de dang
[\[271b.7\]]'brel pa'i las 'grub par 'gyur ba ni/_ji skad bshad pa'i snying po bsgom zhing bzlas pas so/_/de bzhin du gang gi tshe lta ba dang dag dang lus kyi phyag rgya'i las bsgrub par bya bar 'dod pa de'i tshe/_de dang 'brel pa'i las sgrub par byed pas na/_ji skad du bshad pa'i phyag rgya bsgoms
[\[272a\]]
[\[272a.1\]]nas/_snying po bzhi bzlas par bya'o/_/phyag rgya 'di rnams kyi las byed par 'dod pas na/_rnal 'byor pas zla ba gcig gam/_zla ba drug gam/_lo gcig tu rang gi khro bo'i rnal 'byor gyis ji skad gsungs pa'i snying po bzhi bzlas shing bsgom par byas nas/_mthar
[\[272a.2\]]mtshan thog thag bsgom par byas na las thams cad 'grub par byed par 'gyur ro/_/de nas gsang ba'i khro bo'i phyag rgya'i ye shes slob bo zhes bya ba ni/_rnal 'byor pa'i bsgoms pa'i stobs las byung ba'i khro bo ni gsang ba'i khro bo'o/_/de nyid gzhan la rgyas 'debs pas na/_
[\[272a.3\]]gsang ba'i khro bo'i phyag rgya'o/_/de'i ye shes bslab pa ni bstan pa'o/_/yan lag kun gyis 'khyud nas ni/_/zhes bya ba ni/_yid kyis de la rjes su zhugs nas/_yan lag gi cha shas thams cad bkang ba'o/_/hUM zhes gang la sbyar bya ba/_/zhes bya ba ni/_yi ge hUM
[\[272a.4\]]brjod cing ngo /_/dbang po gnyis ni sprad gyur la/_/zhes bya ba ni/_lha dang sgrub pa po'i dbang po gnyis ni dbang po gnyis te/_de gcig tu gyur pa'o/_/dbang po gnyis sprad pa ni dbang po gnyis sprad pa ste/_ye shes sems dpa' dang gcig tu gyur par mos par bya zhes bya ba'i don
[\[272a.5\]]to/_/de yi srog ni ma rungs 'gyur/_/zhes bya ba ni/_bsgrub par bya ba de'i sdug bsngal nges par bcom nas/_bdag nyid lha mor gyur par mthong ba'o/_/de skad du yang /_dbang po gnyis ni snyoms 'jug pas/_/yan lag kun la yongs su 'khyud/_/gang zhig hUM ni sbyor byed
[\[272a.6\]]pas/_/de yi sdug bsngal nyams par 'gyur/_/rdo rje khro bo rab drag 'dzin/_/rtag tu bdag nyid bsgom par bya/_/de ni khro bo'i sku gang yin/_/gcig tu bdag ni gsang ba mtshungs/_/sangs rgyas byang chub sems dpa' 'ang rung /_/bdag nyid dang ni mtshungs pa ru/_/lus ni yang
[\[272a.7\]]dag sbyor bas na/_/dbang gnyis snyoms 'jug brjod par bya/_/sangs rgyas sam/_byang chub sems dpa' 'am/_rdo rje khro bo'am/_sems can gzhan de'i lus gang yin pa dang /_bdag gi lus gang yin pa dang mtshungs pa'i shes pa gang yin pa 'di ni dbang po gnyis snyoms
[\[272b\]]
[\[272b.1\]]par 'jug pa zhes bya ste/_yang na rnam par bsgom pa yis/_/ji skad bshad bzhin yan lag 'khyud/_/rdo rje sems dpa' rgyal po che/_/dpung pa dam por bsdam par bya/_/yan lag kun la yongs 'khyud pas/_/sangs rgyas byang chub 'grub par 'gyur/_/dbang po gnyis ni
[\[272b.2\]]snyoms 'jug pa/_'dod pa'i 'dod chags rtag mi bya/_/'di dang mtshungs par bsgom pa ni/_/mtshungs pa nyid ni dbang po yin/_/zhes gsungs so/_/hUM zhes bya bar ldan pa yis/_/mchu sprad sos ni mchu bzung nas/_/zhes bya ba ni/_gang gis sems can 'gugs par 'dod pa'i
[\[272b.3\]]yid kyis rang gi so yis mchu bzung nas mchu sprad par bya'o/_/sbyor ba gang gis she na/_hUM zhes bya bar ldan pa yis/_/zhes bya ba smos te/_khro bo'i sbyor ba la dbang po gnyis snyoms par 'jug pa zhes so/_/de yis dbang po gnyis snyoms par 'jug pa ni/_hUM mdzad kyi sbyor bas
[\[272b.4\]]bsgrub par bya ba dang /_mchu sprad nas so yis mchu bzung bar bsgoms shing bzlas pa byas te/_sgrub pa po'i gdong de la mngon du phyogs zhes bya ba'i tha tshig ste/_mdun du 'gro ba'i don gyi phyir ro/_/'di skad ston pa yin te/_dpal rdo rje hUM mdzad la sogs pa'i khro bo'i rnal 'byor byas nas
[\[272b.5\]]gnod sbyin mo la sogs pa'i sems can mdun du gnas par bdag gis yid la bsams la/_yid kyis sems can de la 'khyud pa'i sbyor bas mchu sprad nas/_sos mchu bzung bas mchog tu yid bde ba dang dga' ba thob pas bkug nas bka' bsgos na rnal 'byor ma de'i dbang
[\[272b.6\]]du 'gyur ro/_/hUM zhes sbyor ba gang yin pa/_/de ni bde ba myong bar 'gyur/_/zhes bya ba ni/_khro bo gang yang rung ba zhig gi snyoms par 'jug pa byas nas/_yi ge hUM zhes bya ba'i sngags sbyar zhing yi ge hoHsa bde ba rjes su myong ba bskul nas/_dbang po gnyis snyoms par 'jug pa
[\[272b.7\]]'dis bsgrub par bya ba gang yin pa de dbang du gyur nas/_de ni sgrub pa po dang bral na sdug bsngal thob pa'o/_/khro bo 'dod pa'i rgyal po'i sbyor ba byas la/_bcom ldan 'das khro bo 'dod pa'i rgyal po ji skad bshad pa'i zhal bzhi phyag brgyad pa'i gzugs can dang gcig tu gyur par
[\[273a\]]
[\[273a.1\]]bsgoms nas/_hUM hoHzhes bya ba'i sngags brjod pas sngar bshad pa'i 'jug pa'i sbyor bas bcug la/_bsgrub par bya ba dang /_lhan cig tu gyur par bdag gis bsams pas/_bsgrub par bya ba'i lus la nye bar rjes su myong bar 'gyur zhing bsgrub par bya ba mchog tu bde ba
[\[273a.2\]]dang yid bde ba thob pa'o/_/sgrub pa po skad cig tsam yang yongs su mi spong ba gang yin pa des spang na sdug bsngal thob par 'gyur ro/_/hUM zhes bya bar gang sbyor zhing /_/zhes bya ba ni/_yi ge hUM gis yan lag thams cad btsir bar bya'o/_/rnal 'byor pas bsgrub par bya ba'i lus dang
[\[273a.3\]]rang gi lha gcig tu gyur par bya'o/_/dbang po gnyis ni sprad nas kyang /_/zhes bya ba ni snga ma bzhin no/_/bsgrub par bya ba de'i lus la thams cad du 'jigs pa thams cad las bsrung bar 'gyur ro zhes bya ba'i don to/_/'di skad ston pa yin te/_rdo rje hUM mdzad la sogs pa'i khro bo
[\[273a.4\]]gang yang rung ba'i rnal 'byor byas la/_bud med dam skyes pa'i lus kyi gsang ba'i gnas nas zhugs par yid kyis bsams la/_de'i lus la zhugs nas mnyam par spros la/_snga ma bzhin du zla ba gsum du bsgoms nas/_gsang ba'i khro bo'i ye shes bsgrub pa des las
[\[273a.5\]]rnams byed par 'gyur ro/_/'jig rten gsum las rnam par rgyal ba'i dkyil 'khor chen po'i dngos grub ni/_'jig rten gsum las rnam par rgyal ba'i dkyil 'khor du bshad pa'i rang gi lha'i rnal 'byor ji lta ba bzhin du bskyed de bsgrub par bya'o zhes bya ba dang /_sgrub pa po
[\[273a.6\]]rnams 'bras bu la spro ba skyed par bstan pa'i phyir/_de nas 'jig rten gsum las rnam par rgyal ba'i dkyil 'khor chen po'i dam tshig gi de kho na nyid kyi phyag rgya'i ye shes bslab pa'o zhes bstan pa'i phyir/_de nas zhes bya ba gsungs te/_dngos grub kyi ye shes bslab pa bstan
[\[273a.7\]]pa'i rjes thogs la zhes bya ba'i tha tshig go/_/'di rnam par rgyal bas na rgyal ba ste/_'jig rten gsum las rgyal bas na rgyal ba'o/_/'jig rten gsum las rnam par rgyal ba de'i dkyil 'khor chen po ni/_'jig rten gsum las rnam par rgyal ba'i dkyil 'khor chen
[\[273b\]]
[\[273b.1\]]po'o/_/de'i dam tshig ni phyag rgya chen po dang /_dam tshig dang chos dang las kyi phyag rgya rnams so/_/de nyid kun rdzob [(]gyi [,]kyi [)]bden pa'i ngo bos phyin ci ma log pas na/_de kho na nyid do/_/sems can gyi khams la rgyas 'debs pa des na/_de kho na nyid kyi phyag rgya'o/_/der nges pa'i
[\[273b.2\]]ye shes de bslab par bya'o/_/rdo rje dbyings kyi tshul gyis ni/_/sangs rgyas rjes su dran byas na/_/zhes bya ba ni/_oM tsit+ta pra ti be d+haM ka ro mi zhes bya ba nas/_oM ya thA sar+b+ba ta thA ga tasta tha a haM zhes bya ba'i bar du byas nas/_rdo rje dbyings kyi sbyor ba gang yin pa des/_sangs rgyas
[\[273b.3\]]rgyas rjes su dran pa bsgoms pas rnam par snang mdzad bsgom par bya'o/_/rnal 'byor pa gang gis sems can la phan pa'i phyir bsgom pa byas pa de nyid kyis des ni sangs rgyas thob par 'gyur ro/_/dbang phyug dang ni u ma yang /_/zhes bya ba la sogs pas ni/_bcom ldan
[\[273b.4\]]'das rdo rje hUM mdzad kyi phyag rgya chen po bstan to/_/sa la bris te de ltar mnan/_/zhes bya ba ni ras sam/_spang leb bam/_rtsig pa la bris pa'am/_shing dam rdzas las blugs pa'i gzugs brnyan byas pa sa la bzhag ste/_ji lta ba'i bcom ldan 'das rdo rje hUM
[\[273b.5\]]mdzad kyi hUM zhes bya ba dang /_khams gsum rnam par rgyal ba'i phyag rgya bcings te/_khro bo 'dod pa'i rgyal pos bkug pa dang /_bsad pa dang /_tshe sbyin pa'i phyag rgyas gso ba dang /_khro bo'i zhabs kyis 'dren pas oM badzra aM ku sha ho zhes bya bas dgug pa dang /_oM
[\[273b.6\]]badzra a b+hi she hUM na ba traM trata ces bya bas gzir ba dang /_oM bud+d+ha mai tri badzra rak+Sha haM zhes bya bas babs pa'i sdug bsngal ba dang /_oM badzra sa ma ya gr-i h+Na ban+b+ha sa ma ya zhes bya ba la sogs pa'i sngags kyis khro bo ti rIn+ti ris bcings te/_dam tshig la 'jug pa dang /_rdo rje 'di
[\[273b.7\]]ni rdo rje che/_/sangs rgyas kun gyi byin gyis brlabs/_/rdo rje 'di las 'das na ni/_/rigs rnams myur du thal bar rlog_/oM ha na sa ma ya hUM phaT ces bya ba ni/_dam tshig gi phyag rgya gnyis pa bstan nas/_lha la sogs pa dgug pa dang /_rdo rje he ru ka'i phyag rgyas rang
[\[274a\]]
[\[274a.1\]]gi chung ma dang bcas pa'i las la sbyar la/_de bzhin du sngags kyang brjod par bya'o/_/ji ltar bris pa'i go rims bzhin/_/zhes bya ba ni/_de bzhin du zhes bya ba'i sgra'i don to/_/ut+pal cher sngo 'tshor ba'i mdog_/rdo rje hUM zhes bya bar 'dus/_/mche ba cung
[\[274a.2\]]zad phyung ba'i zhal/_/khro dang bcas pas 'dzum pa ste/_/g.yon brkyang tshul du gnas pa yi/_/'bar ba'i phreng bas 'khrigs pa'i 'od/_/g.yon pa'i zhabs kyi mthil gyis ni/_/dbang phyug chen po mnan par byas/_/g.yas pa'i zhabs kyis u ma yi/_/nu ma'i steng du gnas
[\[274a.3\]]par ni/_/bri ba'i cho gar bstan pa'i mtshan nyid des bdag nyid rdo rje hUM mdzad du bsgoms te/_sems can rgyas btab la/_rdo rje hUM mdzad kyi phyag rgya chen po bsgrub par bya ste/_de'i rang bzhin du bdag nyid rdzogs par bya'o/_/de'i dngos grub gang zhig tu 'gyur zhe na/_de ni 'jig rten
[\[274a.4\]]gsum las rgyal/_/zhes bya ba smos pas 'bras bu bstan to/_/ji ltar ri mo bris pa bzhin/_/'bar bas bskor ba'i dbus bzhugs pa/_/zhes bya ba ni khro bo rdo rje sems dpa' la sogs pa nas rdo rje 'bebs pa'i bar du bri ba'i cho ga bstan pa bzhin du bsgom par bya'o zhes bstan to/_/_
[\[274a.5\]]de la sku rdo rje ni ji skad bshad pa'i mtshan nyid do/_/gsung rdo rje ni khro bo'i ngag dang rang gi sngags zlos pa'o/_/thugs rdo rje ni rang gi snying ga'i zla bar 'bar ba'i rdo rjer mos pa'o/_/sku gsung thugs kyi rdo rje bsdams nas sems dpa'i phyag rgya ste/_khro bo rdo rje sems dpa' la sogs pa'i sems
[\[274a.6\]]dpa'i phyag rgya chen po bcing bar bya'o/_/de ltar rdo rje rigs kyi phyag rgya chen po'i mtshan nyid 'jig rten gsum las rnam par rgyal ba'i dkyil 'khor chen por bri ba'i cho ga bstan zin to/_/sangs rgyas rjes su dran bsgrubs pas/_/myur du sangs rgyas nyid thob bo/_/zhes bya ba ni rnam par snang
[\[274a.7\]]mdzad kyi phyag rgya chen po bcings nas gang gi tshe/_rnam par snang mdzad kyi rang bzhin du bsgoms nas 'grub pa de'i tshe 'grub par 'gyur te/_de lta bu ni sangs rgyas rjes su dran pas 'grub pa'o/_/myur du zhes bya ba ni lus de nyid dang bla na med pa yang dag par rdzogs pa'i byang chub tu mngon par
[\[274b\]]
[\[274b.1\]]rdzogs par sangs rgyas pa des 'grub bo/_/'jig rten gsum las rgyal bcings nas/_/zhes bya ba ni dpal khams gsum rnam par rgyal ba'i phyag rgya chen po bcings nas de bsgoms te/_sngags dang phyag rgyas dngos grub bsgrubs na/_khams gsum rnam par rgyal ba bsgom pa
[\[274b.2\]]'grub par 'gyur ro/_/de yang /_rdo rje tshe dang kun du 'gro/_/zhes bya ba smos te/_rdo rje tshe ni rdo rje tshe ste/_bcom ldan 'das rdo rje hUM mdzad do/_/phrin las 'ba' zhig gis mtshungs pa ni ma yin te/_sku tshe yang de dang 'dra ba'o/_/kun du 'gro zhes bya ba ni rdzu 'phrul yang de dang 'dra zhes bya
[\[274b.3\]]ba'i don to/_/rdo rje dbang gi rgyal por 'gyur/_/zhes bya ba ni rin chen hUM mdzad kyi phyag rgya chen po grub pas rgyal po nyid grub par 'gyur ro/_/chos bzang ldan pas 'jig rten dbang /_/zhes bya ba ni chos kyi hUM mdzad kyi phyag rgya chen po grub pas 'jig rten dbang phyug tu 'gyur ro/_/las kyi
[\[274b.4\]]rdo rje khro bo che/_/rdo rje las ni byed par 'gyur/_/zhes bya ba ni las kyi hUM mdzad kyi phyag rgya chen po dang khro bo chen po rdo rje las kyi sbyor bas grub par gyur nas rdo rje ltar mi phyed pa'i las de byed par 'gyur ro/_/sems dpa' khro bo rab tu bstan/_/zhes bya ba ni khro bo rdo rje sems dpa'i phyag
[\[274b.5\]]rgya chen po dang /_khro bo sems dpa'i sngags kyis grub par gyur nas/_de rab tu brtan pa'i 'bras bu chen por 'gyur ro/_/khro bo rdo rje rgyal po'i phyag rgya chen po dang /_khro bo lcags kyus yang dag dgug_/ces bya'o/_/khro bo rdo rje chags pa'i phyag rgya chen po dang /_rdo rje chags pas
[\[274b.6\]]chags par byed pa'o/_/khro bo rdo rje legs pa'i phyag rgya chen po dang /_legs par dga' ba ster bar byed pa'o/_/khro bo rdo rje rin chen gyi phyag rgya chen po dang /_khro gnyer des rang dang gzhan gyi rgyud du gtogs pa'i 'dod chags la sogs pa bcom nas khams gsum du gtogs pa'i
[\[274b.7\]]rdzas rnams 'bar ba'i lta bas bkug cing bzhag pa ni ma rungs par byed pa'o/_/khro bo rdo rje nyi ma ni phyag rgya chen po khro bo'i gzi brjid nyi ma dang mtshungs par ster bar byed do/_/khro bo rdo rje dpal gyi phyag rgya chen po dang dpal gyi khro bos khams gsum par gtogs pa'i stobs dang mi
[\[275a\]]
[\[275a.1\]]'jigs pa la sogs pa'i don rnams bkug par 'gyur ro/_/khro bo rdo rje bzhad pa'i phyag rgya chen po dang /_ha ha dgod pas gdug pa dang rang gi rgyud du gtogs pa'i nyon mongs pa rnams kyis bdud byed do/_/khro bo rdo rje chos kyi phyag rgya chen po dang /_khro bo chos kyi
[\[275a.2\]]rang bzhin gyis rnam par dag pa'i ting nge 'dzin gyi mtshan nyid kyi chos chen po rnams bsdus nas bsgrubs te/_bcing ba'i sbyor ba bsgom par bya'o/_/khro bo rdo rje rnon po'i phyag rgya chen po dang /_rdo rje ral gris 'dod chags la sogs pa dang /_phyi rol gyi dgra rnams gcod par byed do/_/_
[\[275a.3\]]khro bo rdo rje rgyu'i phyag rgya chen po dang /_rgyu'i khro bos rang dang gzhan dkyil 'khor du 'jug cing sdug bsngal 'phrog par byed pa'o/_/khro bo rdo rje bsrung ba'i phyag rgya chen po dang /_khro bo smra bas spros pa dang bcas pa'i chos su gtogs pa'i rnam par rtog pa 'phrog par byed do/_/khro bo rdo rje las kyi
[\[275a.4\]]phyag rgya chen po dang /_las kyi khro bo'i sngags kyis las bzang po rab tu byed do/_/khro bo rdo rje bsrung ba'i phyag rgya chen po dang /_khro bo bsrung ba'i sngags des srung bar byed do/_/khro bo rdo rje gnod sbyin gyi phyag rgya chen po dang /_khro bo rdo rje gnod sbyin gyis 'dod chags la sogs pa dang /_phyi
[\[275a.5\]]rol dgra rnams za bar byed do/_/khro bo rdo rje khu tshur gyi phyag rgya chen po dang /_khro bo khu tshur gyis dngos grub thams cad ster bar byed do/_/rdo rje sems ma la sogs pa'i ni khro bo rdo rje sems dpa' dang /_khro gnyer dang /_chos dang /_khro bo las kyi phyag rgya chen po rnams kyi 'bras bu gang yin pa de
[\[275a.6\]]nyid kyi yang yin no/_/rdo rje sgeg mo la sogs pa nas rdo rje 'bebs pa'i bar du ni rdo rje dbyings kyi dkyil 'khor chen por gsungs pa'i 'bras bu nyid yin no/_/de ltar phyag rgya chen po bstan nas/_da ni dam tshig gi phyag rgya'i mtshan nyid ni de nas zhes bya ba la sogs pa smos te/_rdo rje ni rdo rje
[\[275a.7\]]hUM mdzad la sogs pa'i dam tshig 'dzin pa'i phyag rgya ni dam tshig gi phyag rgya yin no/_/de dag bcing ba ni bcing ba'i mtshan nyid bshad pa'o/_/rdo rje gnyis las byung ba ni/_/dam tshig mchog tu grags pa yin/_/zhes bya ba ni/_rdo rje gnyis ni rdo rje khu tshur gnyis te/_de las byung ba ni
[\[275b\]]
[\[275b.1\]]skyes pa'o/_/dam tshig mchog ni dam tshig gi phyag rgya'o/_/grags pa ni bshad pa'o/_/de dag gi dam tshig mchog bcing ba bshad pa'o/_/khyad par ci lta bu zhig ce na/_khro bo'i bcing ba zhes bya ba smos te/_khros nas bcing ba ni khro bo'i bcing ba ste/_khro bos bcings pas na khro bo'i
[\[275b.2\]]bcing ba'o/_/bla na med ces bya ba ni kun nas mchog tu gyur pa'o/_/lag ngar rdo rjer byas nas su/_/zhes bya ba ni rdo rje khu tshur gnyis bcings te/_g.yon pa'i rdo rje khu tshur snying ga'i g.yas phyogs su kha thur du bstan la bzung nas/_g.yas pa'i rdo rje khu tshur g.yon pa'i mkhrig ma'i steng du bzhag
[\[275b.3\]]nas kha thur du bstan te snying gar g.yon phyogs su gzhag pa 'di ni lag ngar rdo rjer byas pa'o/_/lag ngar rdo rjer byas pa de nyid kyis/_/mthe'u chung lcags kyur bcing bar bya/_/zhes bya ba ni mthe'u chung gnyis lcags kyur byas la/_phan tshun lu gu rgyud du sbrel bar byas pa ni mthe'u chung lcags
[\[275b.4\]]kyur bcing bar byas pa khams gsum rnam par rgyal ba'i phyag rgyar 'gyur ro/_/ci de tsam gyis sam zhe na ma yin te/_mdzub mo gnyis kyis bsdigs pa na/_/zhes bya ba smos te/_mdzub mo gnyis bsgrengs nas gang gi tshe bsdigs pa yin pa de'i tshe 'jig rten gsum las rnam par
[\[275b.5\]]rgyal ba zhes bya bar blta bar bya'o/_/'di skad ston pa yin te/_g.yon pa'i rdo rje khu tshur snying gar kha thur du bstan pa'i mkhrig ma g.yas pa'i rdo rje khu tshur kha thur du bstan pa'i mkhrig ma bzhag ste/_mthe'u chung gnyis lu gu rgyud du sprel nas mdzub mo bsgrengs te sdigs mdzub tu byas
[\[275b.6\]]nas 'dzin pa ni/_rnam par snang mdzad dang /_rdo rje hUM mdzad dang /_rin po che dang /_chos dang /_las kyi hUM mdzad rnams kyi dam tshig gi phyag rgya 'jig rten gsum las rnam par rgyal ba zhes bya ba 'di nyid kyang yin la phyis kyang bshad par bya'o/_/de bzhin mdzub mo ngos sbyar te/_zhes bya ba ni/_khams
[\[275b.7\]]gsum rnam par rgyal ba'i phyag rgya de nyid mdzub mo gnyis phan tshun lto sbyar nas rdo rje sems ma'i gnas su rdo rje sems ma'i phyag rgyar 'gyur ro/_/nor bu 'dra bar rab tu dgug_/ces bya ba ni de nyid kyis zhes dbang du byed pa dang sbyar ro/_/mdzub mo gnyis po de nyid kyi nor bu 'dra bar byas nas rdo rje rin chen ma'i
[\[276a\]]
[\[276a.1\]]gnas su rdo rje rin chen mar 'gyur ro/_/gung mo mnyam bsgreng pad+mar bya/_/zhes bya ba ni khams gsum rnam par rgyal ba'i phyag rgya'i mdzub mo dang gung mo bsgrengs nas/_rgyab kyi cha phan tshun du sen mo sbyar te pad+ma'i 'dab ma 'dra bar byas nas/_rdo rje chos ma'i gnas
[\[276a.2\]]su rdo rje chos mar 'gyur ro/_/gung mo mdzub mo gnyi gar bsdigs/_/zhes bya ba ni 'jig rten gsum las rnam par rgyal ba'i phyag rgya/_ji skad bshad pa'i g.yon pa'i mdzub mo dang gung mo bsgrengs te phan tshun sbyar nas g.yas pa'i mdzub mo dang /_gung mo yang sbyar bar bya ba ni rdo rje
[\[276a.3\]]las ma'i gnas su rdo rje las ma'i dam tshig gi phyag rgyar 'gyur ro/_/mdzub mo gnyi ga rdo rjer bya/_/zhes bya ba ni khams gsum rnam par rgyal ba'i phyag rgya nyid mdzub mo gnyis kha sbyar nas khab ltar byas pa ni/_khro bo rdo rje sems dpa'i'o/_/g.yas pa lcags kyur dgug par bya/_/zhes
[\[276a.4\]]bya ba ni khams gsum rnam par rgyal ba'i phyag rgya nyid kyi g.yas pa'i mdzub mo bskums nas lcags kyu ltar byas pa ni khro bo rdo rje rgyal po'i'o/_/de nyid hUM zhes bya bar 'dud/_/ces bya ba ni khro bo rdo rje rgyal po'i phyag rgya las g.yas pa'i mdzub mo'i lcags kyus g.yon pa'i lcags kyu 'dren pa ni khro bo
[\[276a.5\]]rdo rje chags pa'i'o/_/legs pa bzhin pa de bzhin te/_/zhes bya ba ni khams gsum rnam par rgyal ba'i phyag rgya nyid kyis mdzub mo dang /_mthe bos se gol ba rdebs pa ni khro bo rdo rje legs pa'i'o/_/mdzub gnyis dpral bar nye bar bzhag_/ces bya ba ni khams gsum rnam par rgyal ba'i
[\[276a.6\]]phyag rgya mdzub mo'i rtse mo gnyis mdzod spur gzhag pa ni khro bo khro gnyer gyi'o/_/snying gar mdzub mo nyi ma bskor/_/zhes bya ba ni khams gsum rnam par rgyal ba'i phyag rgyas snying ga'i phyogs su bzhag nas nyi ma'i dkyil 'khor ltar bskor ba ni khro bo rdo rje nyi ma'i'o/_/lag ngar brkyang ste spyi
[\[276a.7\]]bor gzhag_/ces bya ba ni khams gsum rnam par rgyal ba'i phyag rgya nyid las lag ngar gnyis brkyang ste spyi bor gzhag pa ni khro bo rdo rje dpal gyi'o/_/mdzub mo kha nas dgod ltar bya/_/zhes bya ba ni khams gsum rnam par rgyal ba'i phyag rgya nyid las mdzub mo'i rtse mo gnyis khar gzhag
[\[276b\]]
[\[276b.1\]]pa'i tshul du byed pa ni khro bo rdo rje bzhad pa'i'o/_/mdzub mo'i sen mo sbyar bar bya/_/zhes bya ba ni khams gsum rnam par rgyal ba'i phyag rgya nyid las mdzub mo gnyis kyi sen mo sbyar ba ni khro bo rdo rje chos kyi'o/_/g.yas pas ral gri bcangs pa'o/_/zhes bya ba ni khams gsum rnam par
[\[276b.2\]]rgyal ba'i phyag rgya nyid las g.yas pa'i mdzub mo rdo rje khu tshur gyi sbyor ba las ral gri 'dzin pa'i tshul du byed pa ni khro bo rdo rje rnon po'i'o/_/gung mdzub mnyam bsgreng 'khor lo yi/_/zhes bya ba ni khams gsum rnam par rgyal ba'i phyag rgya nyid las/_gung mo dang mdzub mor bcas pa bsgrengs nas/_
[\[276b.3\]]rdo rje thal mo'i tshul gyis de'i dbus ma bcings pa ni khro bo rdo rje rgyu'i'o/_/kha yi nang nas dbyung bar bya/_/zhes bya ba ni khams gsum rnam par rgyal ba'i phyag rgya las/_tshig 'byin pa'i tshul gyis kha'i phyogs su gyen du 'dren pa ni khro bo rdo rje smra ba'i'o/_/mdzub mo gung mo rdo rjer bya/_/_
[\[276b.4\]]zhes bya ba ni khams gsum rnam par rgyal ba'i phyag rgya las/_g.yas pa'i gung mo dang mdzub mo gnyis sbyar nas bsgreng ste/_g.yon pa'i mdzub mo dang gung mo gnyis khab ltar byas pa ni khro bo rdo rje las kyi'o/_/mdzub mo gnyis ni mgul par bskor/_/zhes bya ba ni khams
[\[276b.5\]]gsum rnam par rgyal ba'i phyag rgya nyid las mdzub mo gnyis kyi mgrin pa rkam pa'i tshul du 'dzin pa ni khro bo rdo rje srung ba'i'o/_/mdzub mo gnyis ni mche ba che/_/zhes bya ba ni khams gsum rnam par rgyal ba'i phyag rgya nyid las/_mdzub mo gnyis brkyang nas mche ba'i tshul du khar
[\[276b.6\]]'dzin pa ni khro bo rdo rje gnod sbyin gyi'o/_/mdzub mo bkug pa rdo rje bcings/_/zhes bya ba ni khams gsum rnam par rgyal ba'i phyag rgya las/_g.yas pa'i mdzub mo rang gi mthe bo'i rgyab sbyar la/_g.yon pa'i mdzub mo'i yang de bzhin du byas pa ni/_khro bo rdo rje khu tshur gyi dam tshig gi
[\[276b.7\]]phyag rgya'o/_/rdo rje sgeg mo la sogs pa/_/sems ma'i phyag rgya de nyid hUM/_/zhes bya ba ni rdo rje dbyings kyi dkyil 'khor chen por sgeg mo la sogs pa'i dam tshig gi phyag rgya bstan pa gang yin pa de nyid kyis khams gsum rnam par rgyal ba'i dkyil 'khor chen por yang /_mdzub mo
[\[277a\]]
[\[277a.1\]]gnyis kyi sdigs mdzub bcing ba'i sbyor bas dam tshig phyag rgyar 'gyur te/_rdo rje bsdams pa de nyid bcings la/_de nas/_snying gar mthe bo bsnyams la gzhag_/rab tu brkyang ba phreng ba'o/_/thal mo sbyar te kha nas dbyung /_/gar las thal sbyar spyi bor gzhag_/_
[\[277a.2\]]rdo rje bcing ba thur du blugs/_/rang gi thal sbyar gyen du gtor/_/rdo rje bsnyams te rab tu bsdam/_/rab tu brkyang nas byung ba'o/_/mdzub mo gcig tu bkug pa dang /_/mthe bong gnyis ni mdud pa dang /_/mthe bong mdzub mo gdu bur bcing /_/rdo rje bcing ba mdzub mor bsdam/_/zhes bya
[\[277a.3\]]ba'o zhes chos kyi phyag rgya ste/_hUM zhes bya bar lhan cig go/_/zhes bya ba ni rdo rje dbyings kyi dkyil 'khor chen po nyid du sgeg mo la sogs pa'i chos kyi phyag rgya gsungs pa gang yin pa de nyid 'dir yang yi ge hUM dang bcas pas sgeg mo la sogs pa'i phyag rgyar 'gyur te/_des na de yang ma
[\[277a.4\]]hA rA ti hUM/_rU pa sho pe hUM/_shro ta so khya hUM/_sar+b+ba pU dza hUM/_pra ha la da ni hUM/_pha la ga mi hUM/_su te dzra gri hUM/_su gan+d+hi gi hUM/_a ya hi dzaHhUM/_a hi hUM hUM hUM/_he s+pho Ta baM hUM/_g+haN+Da aHAHhUM zhes bya ba dang /_rdo rje sems ma la sogs pa'i yang huM t+r+'aM hrIHaH zhes bya bar
[\[277a.5\]]blta bar bya'o/_/rdo rje rnams kyi dam tshig ste/_khams gsum rnam par rgyal ba'i dkyil 'khor chen po de'i las kyi phyag rgyar 'gyur te/_rdo rje rigs ni chen po yi/_/las kyi phyag rgya mdor bsdus nas/_/zhes bya ba ni mdor bsdus pa'i sdom pa'o/_/khro bo'i khu tshur gnyis su
[\[277a.6\]]bshad/_/ces bya ba ni bcom ldan 'das khro bo rdo rje khu tshur gyi dam tshig gi phyag rgya de gnyis su byas pa'i rdo rje khu tshur gnyis su 'gyur te/_de nas rdo rje 'gying ba la sogs pa'i tshul gyis sbyor bar bya'o/_/de'i don ni 'di yin te bcom ldan 'das rdo rje sems dpa'i rdo rje bsnyems pa'i
[\[277a.7\]]tshul du byas la rdo rje dbyings kyi dkyil 'khor chen po las de'i las kyi phyag rgyar gsungs so/_/sogs pa smos pa ni rdo rje lcags kyu 'dzin pas gnas pa la sogs pa gar yin pa de ni rdo rje 'gying ba la sogs pa'i tshul gyis so/_/tshul ni rdo rje bsnyems pa la sogs pa'i tshul gyis
[\[277b\]]
[\[277b.1\]]rdo rje bsnyems ma la sogs pa'i las kyi phyag rgya'i sbyor bas so/_/bshad ces bya ba ni bstan pas so/_/ji ltar bshad ce na/_gang dang gang gi phyag rgya rnams/_/las kyi phyogs ni gang du ba/_/de dang der ni bsgyur nas kyang /_/phyag rgya der ni sbyar bar bya/_/zhes gsungs so/_/_
[\[277b.2\]]rdo rje sems dpa' la sogs pa gang dang gang gi las kyi phyag rgya gang dang gang dag bshad pa'i gnas de dang de rnams su las kyi phyag rgya phyogs de dang de rnams su bya'o/_/ji ltar 'gyur zhe na/_las zhes bya ba smos te/_byang chub tu sems bskyed pa la sogs pa'i las rnams bskyed
[\[277b.3\]]pa'i rgyu yin no zhes bya ba'i don to/_/de dang der ni bsgyur nas kyang /_/zhes bya ba ni de dang de nyid du gar gyi sbyor ba de bya'o/_/'di skad ston pa yin te/_las kyi phyag rgya thams cad ni/_/rdo rje khu tshur gnyis las 'byung ste/_rdo rje dbyings kyi dkyil 'khor chen por bcing ba'i mtshan
[\[277b.4\]]nyid gsungs pa las/_khyad par ni 'di yod de/_langs nas gar bya ba las 'byung ba'o/_/de la rdo rje dbyings su gsungs pa'i phyag rgya ni 'di yin te/_g.yon pa'i rdo rje mdzub mo ni/_/g.yas pa'i nang du bsgreng bar bya/_/byang chub mchog gi phyag rgya che/_/sangs rgyas byang
[\[277b.5\]]chub sbyin byed pa'i/_/bsgyings bcas gsor ba gnyis ka yis/_/lcags kyu 'dzin ltar gnas pa dang /_/mda' 'phang pa yi tshul dang ni/_/legs so zhes pa snying gar gzhag_/dbang bskur ba ni rdo rje gnyis/_/snying gar nyi ma brtan par bya/_/g.yon pa la ni gru mo gzugs/_/_
[\[277b.6\]]de bzhin kha phyogs bskor bar bya/_/g.yas pa yis ni g.yon pa dbye/_/snying gar g.yon pa ral gri mdud/_/mgal me'i 'khor lo bskor ba dang /_/rdo rje gnyis ka kha nas dbyung /_/rdo rje gar bskor bkrol ba yi/_/thal mo dgram pa spyi bor gzhag_/go cha mthe'u chung
[\[277b.7\]]mche ba dang /_/khu tshur gnyis ni mnan pa'o/_/rdo rje 'gying ba'i tshul gyis ni/_/bsam pa g.yos pas 'dud par bya/_/rdo rje bcing dang kha nas dbyung /_/rdo rje gar ni bskor ba yin/_/rdo rje khu tshur tshul gyis ni/_/bdug pa la sogs de bzhin sbyin/_/sangs rgyas kun la
[\[278a\]]
[\[278a.1\]]mchod pa yi/_/phyag rgya'i mchod pa byed pa po/_/mdzub mo lcags kyu bcing ba ni/_/mthe chung las te lcags kyu che/_/mkhrig ma mdud pa mdzub gnyis gdab/_/rgyab gnyis kyang ni bsnyams te mnan/_/zhes bya ba las/_'dir khyad par ni 'di yin par blta bar bya ste/_
[\[278a.2\]]rdo rje hUM mdzad dang /_khro bo rdo rje sems dpa' dang /_rdo rje sems ma rnams ni rdo rje bsnyems ma las lag pa gnyis ka 'degs pa'i tshul du byed pa'o/_/rin chen hUM mdzad dang /_khro bo rdo rje khro gnyer dang /_rdo rje rin chen ma rnams ni rdo rje gnyis dbang bskur ba'i tshul du byed pa'o/_/chos kyi hUM
[\[278a.3\]]mdzad dang /_khro bo rdo rje chos dang /_rdo rje chos ma rnams ni g.yas pas g.yon pa 'byed pa'i tshul du byed pa'o/_/las kyi hUM mdzad dang /_khro bo rdo rje las dang /_rdo rje las ma rnams ni rdo rje gar bskor ba bkrol ba'i thal mo sbyar ba spyi gtsug tu gzhag pa ni las kyi phyag rgyar 'gyur ro/_/de la gzhan
[\[278a.4\]]dag ni mi bskyod pa la sogs pa'i las kyi phyag rgya nyid rdo rje hUM mdzad la sogs pa rnams kyir yang 'gyur te/_gang gi phyir de mi bskyod pa la sogs pa'i gnas na gnas pa'i phyir ro zhes zer ro/_/de ni mi rigs te/_gang gi phyir de mi bskyod pa la sogs pa'i gnas la gnas su zin kyang /_'khor
[\[278a.5\]]los sgyur ba yin pa'i phyir/_mi bskyod pa la sogs pa'i rang bzhin ni ma yin no/_/de nyid rdo rje 'khor los sgyur ba'i las kyi phyag rgya yin pa'i phyir/_de bzhin gshegs pa'i las kyi phyag rgyar rnam par mi gzhag pa'o/_/ji ltar 'gro ba 'dul ba dang /_don thams cad grub par ni mi
[\[278a.6\]]bskyod pa'i gnas na gnas pa yang /_'khor los sgyur ba'i rang bzhin yin pas 'khor los sgyur ba'i phyag rgya yin pa bzhin no/_/dpal mchog dang po la sogs pa'i rgyud rnams la/_rdo rje sems dpa' la sogs pa'i las kyi phyag rgya kho na rdo rje hUM mdzad la sogs pa'i phyag rgya
[\[278a.7\]]gsungs pas/_yid gnyis mi bya'o/_/de ltar khams gsum rnam par rgyal ba'i dkyil 'khor chen por gsungs pa'i dngos grub sgrub pa'i phyag rgya rnams bstan nas/_da ni rdo rje sems dpa' la sogs pa nas/_khro bo rdo rje 'bebs pa'i bar du khro bo thams cad kyi bzlas pa byed pa na
[\[278b\]]
[\[278b.1\]]yang /_dpal rdo rje hUM mdzad du byas la las rnams bsgrub par bya'o zhes bya ba'i don bstan pa'i phyir de nas 'dir 'jig rten gsum las rnam par rgyal ba'i dkyil 'khor chen po la sogs pa spyi'i phyag rgya bcing ba bshad do zhes bya ba smos te spyi ni khro bo'i lha thams cad kyi thun mong ngo /_/'jig
[\[278b.2\]]rten gsum rgyal phyag rgya ni/_/ji skad du bshad pa'i mtshan nyid do/_/rdo rje mdzub mo'i dam tshig go/_/zhes bya ba ni rdo rje hUM mdzad bzhi po de'i rdo rje mdzub mo'i dam tshig go/_/de nyid 'chad pa 'di/_rdo rje hUM zhes sngags kyis te/_/zhes bya'o/_/de yang 'di skad ston pa yin te/_rdo rje hUM mdzad
[\[278b.3\]]kyi sngags dang /_khams gsum rnam par rgyal ba'i phyag rgya gang yin pa des 'di dang gang yang rung ba'i sngags bzlas pa'i sbyor bas sgrub pa po mngon par 'dod pa'i las thams cad sgrub par byed do/_/mthe'u chung mdzub mo lcags kyur bcas/_/zhes bya ba ni/_g.yon pa'i rdo rje khu tshur mdun du
[\[278b.4\]]kha thur du bstan la/_de'i steng du g.yas pa gan rkyal du bzhag ste mthe'u chung gnyis lcags sgrog tu byas la/_sdigs mdzub gnyis pa bcing ba ni khro bo 'dod pa'i rgyal po'i phyag rgyar 'gyur te/_hUM Tak+ki dzaHzhes bya ba 'di dang /_lha chen po la sogs pa'i 'jig rten pa'i 'khor thams cad dgug
[\[278b.5\]]par bya'o/_/khams gsum rnam par rgyal ba'i phyag rgya bcings la/_bdag nyid rdo rje hUM mdzad du bskyed par bya'o zhes blta bar bya'o/_/rig pa dam pa thams cad kyi/_/'jig rten gsum las rgyal zhes bshad/_/ces bya ba ni rig pa dam pa thams cad ni/_rnam par snang mdzad dang /_
[\[278b.6\]]rdo rje hUM mdzad dang /_rin chen hUM mdzad dang /_chos kyi hUM mdzad dang /_las kyi hUM mdzad do/_/de dag las khams gsum rnam par rgyal ba'i phyag rgya'i mchog tu bshad ces bya ba'i don to/_/gzhan dag ni rig pa dam pa'i phyag rgya thams cad bskyed pa'i rgyu ni khams gsum rnam par rgyal bar
[\[278b.7\]]bshad do zhes sems na de yang mi rigs te/_gzhan dag ni/_de bzhin mdzub mo nges sbyar la/_/zhes bya ba la sogs pa gang yin pa 'di nyid kyis gtso bor bshad do zhes zer ro/_/thams cad kyang ni gnon pa ste/_/zhes bya ba ni lha chen po la sogs pa'o/_/'di skad ston pa yin te/_
[\[279a\]]
[\[279a.1\]]'dod pa'i rgyal pos khams gsum pa bkug nas khams gsum rnam par rgyal ba bcings te/_hUM zhes bya bas mnan par bya'o/_/de bzhin las rnams thams cad byed/_/ces bya ba ni ji ltar khams gsum rnam par rgyal bas mnan pa de bzhin du las thams cad kyang
[\[279a.2\]]bya ste/_de skad du yang /_'jig rten dang 'jig rten las 'das pa'i rdo rje'i rgyud las/_khams gsum rnam par rgyal ba'i phyag rgya bcings la/_las brgya rtsa brgyad bsgrub par bya'o/_/'di lta ste/_gnon pas 'dul ba rnams la gnon pa dang bslang bas 'dul ba rnams la slong ba dang /_btang
[\[279a.3\]]bas 'dul ba rnams la btang ba dang /_bkug pas 'dul ba rnams la 'gugs par byed do zhes bya ba la sogs pa gsungs so/_/rdo rje mdzub mo gnyis legs par/_/rab mnyam bzhag la bsnyams nas ni/_/zhes bya ba ni rdo rje khu tshur gnyis kyi mdzub mo gnyis bslangs te brkyang nas rtse
[\[279a.4\]]mo sbyar la 'og tu bstan la 'degs pa ni rdo rje slong ba'i phyag rgya'o/_/rdo rje mdzub gnyis legs par yang /_/rdo rje bcing bas bcings nas ni/_/zhes bya ba ni khu tshur gnyis kyi mdzub mo gnyis lcags sgrog tu sbrel la bsgyur te/_spyi gtsug tu gzhag pa ni rgyal mtshan gyi phyag rgya'o/_/_
[\[279a.5\]]rdo rje bcing ba dam byas te/_/mthe bo bsnyams la nang du gzhug_/ces bya ba ni rdo rje bsdams pa bcings la/_mthe bo bsnyams la nang du gzhug pa ni dam tshig gi rdo rje khu tshur gyi tshul gyis mdzub mo gnyis kyis rang gi mthe bo'i rgyab tu mnan nas/_phyag g.yon pas drangs te/_g.yas
[\[279a.6\]]kyi phyogs su bsgrub par bya ba 'gugs par sems pa 'di ni khro bo'i zhabs 'og tu 'gugs pa'i phyag rgya'o/_/'jig rten gsum rgyal bcings nas ni/_/gang gi gzugs la rkang g.yon pas/_/zhes bya ba ni ji skad du bshad pa'i 'jig rten gsum las rnam par rgyal ba de bcings te/_
[\[279a.7\]]lha chen po la sogs pa bsgrub par bya ba'i gzugs brnyan mnan nas/_oM badzra a kra ma ho zhes bya ba des ci 'dod pa'i khro bo'i bzlas pa byas la/_zla ba phyed sbyor ba byas nas bsgrub pa byas na 'grub par 'gyur ro/_/rdo rje phyag rgya gnyis bcings te/_/zhes bya ba ni rdo rje khu tshur gnyis shing ljon
[\[279b\]]
[\[279b.1\]]pa gnyis su bsams te/_bsgrub par bya ba la bsnun par bsams na/_rdo rje khu tshur de gnyis gcig la gcig bsdams nas/_oM badzra A be sha ha pa traM ta TaM zhes brjod pa des lha chen po la sogs pa sems can thams cad dbab par bya'o/_/de nas de rang gi ngang gis bdag nyid la dbab
[\[279b.2\]]par 'gyur ro/_/rdo rje'i phyag rgya gnyis bcings te/_/zhes bya ba ni rdo rje khu tshur gnyis bcings te/_mdzub mo gnyis go cha 'ching ba'i tshul du phyag bya'o/_/oM bud+d+ha mai tri badzra rak+Sha haM/_zhes brjod pa des lha chen po la sogs pa'i sems can rnams sdug bsngal bsal bar bya ste/_rang ngam
[\[279b.3\]]gzhan la 'dis bsrung ba ni 'bras bu yin no/_/rdo rje mthil du bcings nas su/_/zhes bya ba ni rdo rje lag mthil du bcings nas/_mthe bo gnyis kyis khros nas dgab par bya ba de nyid kyis rdo rje'i rigs chen po rnams 'grub par 'gyur ro/_/'di nyid bcings pas 'jig rten gsum gyi
[\[279b.4\]]'khor lo ma lus pa'i dam tshig 'dzin pa'i las kyi dus su'am/_oM badzra sa ma ya gr-ih+Na ban+d+ha sa ma yaM zhes bya ba'i sngags kyis dkyil 'khor rgyal po mchog bsgom pa'i dus su 'di gzhug pa dang /_slob dpon gyis khams gsum rnam par rgyal ba'i dkyil 'khor chen por slob dpon dang slob ma
[\[279b.5\]]rnams gzhug par bya'o/_/sems dpa' rdo rje dam byas te/_/zhes bya ba ni rdo rje dbyings kyi dkyil 'khor chen por gsungs pa'i sems ma rdo rje ma bcings te/_bstan par byas nas mthe'u chung gnyis khab ltar bsgrengs nas/_mthe bo gnyis bsgrengs te/_mdzub mo gnyis kyi steng du
[\[279b.6\]]mnan pa ni/_dkyil 'khor rgyal po mchog bsgom pa'i dus sam/_las kyi dus su khams gsum pa thams cad dam tshig 'dzin pa'i phyag rgya gnyis pa yin no/_/de'i sngags ni 'di yin te/_rdo rje 'di ni rdo rje che/_/sangs rgyas kun gyis byin brlabs pa/_/dam tshig 'di las 'das na
[\[279b.7\]]ni/_/rigs rnams myur du thal bar rlog_/oM ha na sa ma ya hUM phaT/_rdo rje phyag rgya gnyis bcings te/_/zhes bya ba ni rdo rje khu tshur gnyis bcings la/_mdzub mo gnyis lcags sgrog tu sprel te/_g.yas phyogs su stobs kyis gcus nas/_slar yang g.yon gyi phyogs su gcu
[\[280a\]]
[\[280a.1\]]ba ni las kyi dus sam/_dkyil 'khor rgyal mchog gi dus su lha 'gugs pa'i phyag rgya'o/_/'di'i sngags ni/_oM ba lin+ta od ba lin badzra A kaR+Sha ya dzaHrdo rje bcing ba dam byas te/_de zhes bya ba la sogs pa'i rdo rje bcing ba dam por byas te/_mdzub mo gnyis bsgreng ba
[\[280a.2\]]ste/_bkug nas mthe bo gnyis dbus su bzhag la/_btsir ba ni bar snang gi lha rnams kyi phyag rgya'o/_/'di ni las kyi dus sam/_dkyil 'khor rgyal po mchog bsgom pa'i dus su bar snang ba rnams la bka' bsgo ba la sbyar bar bya ste/_'di'i sngags ni hUM badzra a gra pi ta ya hUM zhes bya ba'o/_/_
[\[280a.3\]]rdo rje phyag rgya gnyis ka las/_/mthe'u chung gnyis ka bcings nas kyang /_/zhes bya ba ni rdo rje khu tshur gnyis gyen du kha bstan la mdzub mo dang mthe'u chung gnyis so sor lcags sgrog ltar sbrel nas bsgyur zhing bzlog ste/_spyi bor gzhag pa ni nam mkha' la spyod pa'i phyag rgya'o/_/'di yang dkyil
[\[280a.4\]]'khor rgyal mchog bsgom pa'i dus dang /_las kyi dus der rang gi bka' bsgo ba la sbyar bar bya'o/_/'di'i sngags ni/_oM badzra mA la a gra baM zhes bya'o/_/rdo rje bcing ba bsdams nas su/_/rdo rje bsrung ba btsir bar bya/_/zhes bya ba ni rdo rje dbyings su gsungs pa'i rdo rje srung ba'i dam
[\[280a.5\]]tshig gi phyag rgya snying gar rdo rje bsdams te btsir ba ni/_sa la spyod pa rnams kyi phyag rgya'o/_/'di yang las kyi dus dang /_dkyil 'khor rgyal mchog gi dus su rang gi bka' bsgo ba la sbyar bar bya'o/_/'di'i sngags ni/_oM badzra ban+d+ha haM zhes bya ba'o/_/rdo rje phyag rgya gnyis bcings te/_/zhes
[\[280a.6\]]bya ba ni rdo rje khu tshur gnyis bcings la/_g.yon pa'i mdzub mo g.yas pa'i mthe'u chung gis mdud nas gcu zhing slar yang gcu ba byas nas/_drag tu gtogs pa ni sa 'og na gnas pa'i phyag rgya'o/_/'di yang dkyil 'khor rgyal po mchog gi dus sam/_las kyi dus su bka' bsgo
[\[280a.7\]]ba byas na 'di las mi 'da' bar byed par 'gyur ro/_/'di'i snying po ni/_oM badzra pA tA la b+hany+dza b+hany+dza hUM phaT/_rdo rje bcing ba sbrel ba ni/_/mdzub mo gnyi ga dam po ste/_/zhes bya ba ni/_lag pa gnyis thur du bstan la mdzub mo gnyis lcags sgrog tu sbrel la/_gung mo dang mthe bo khab
[\[280b\]]
[\[280b.1\]]ltar bya ste/_mthe bo rtse mo gnyis dpral ba'i phyags su bzhag la bskor ba ni/_he ru ka rdo rje'i phyag rgya'o/_/ma mo thams cad pa'i phyag rgya thams cad dkyil 'khor rgyal po mchog gam/_las kyi dus su rang gi las la gzhag par bya'o/_/'di'i snying po ni/_oM he ru ka badzra sa ma ya
[\[280b.2\]]sar+b+ba du Sh+Ta sa mu pra b+hany+dza ga hUM phaT ces bya ba'o/_/rdo rje khu tshur gnyis bcings te/_/mnyam par bzhag ste snying gar gzhag_/khro bo'i khu tshur gyis btsir ba/_/phyi rol dkyil 'khor 'jigs pa'o/_/zhes bya ba ni rdo rje khu tshur gnyis bcings la rgyab gnyis sbyar nas mdzub mo gnyis
[\[280b.3\]]brkyang ste/_sen mo sbyar nas bcings te/_rtse mo btsir bas 'byung po dang /_yi dgas dang /_srin po la sogs pa rnams 'jigs pa'i phyag rgya'o/_/'dis 'byung po la sogs pa'i dkyil 'khor bkug nas/_sngags dang phyag rgya rnams thal bar byed do/_/'di'i sngags ni/_
[\[280b.4\]]oM duSh+Ta badzra kro d+ha ha na da ha pa tsa bi d+h+wan+sa ya bi ka ra du Sh+ta sa ma ya mu dra maN+DalaM/_b+hany+dza b+hany+dza/_marda marda/_khA da khA da/_pa ra man+h+raM/_badzra sa ma ya hUM phaT/_ces bya ba'o/_/snying gar rdo rje khu tshur gnyis sbyar la/_mdzub mo gnyis so sor bsgrengs nas sbyar te/_phan tshun gnyi ga btsir ba ni/_/_
[\[280b.5\]]gdug pa 'joms pa'i phyag rgya ste/_'di ni las kyi dus sam/_dkyil 'khor rgyal po mchog gi dus su sngon du sbyar bar bya'o/_/g.yon pa'i rdo rje mdzub mo la/_g.yas pa'i mdzub mo bkug nas gzung /_/rab tu khros pas drag btogs na/_/ri rab kyang ni ltung bar byed/_/ces
[\[280b.6\]]bya ba ni rdo rje khu tshur gnyis bcings pa'i g.yon pa'i mdzub mo g.yas pa'i mdzub mo'i lcags kyus bzung nas/_yang dang yang du drag tu btogs pas 'byung po dang /_yi dgas dang /_srin po la sogs pa'i gdug pa thams cad 'joms pa'i phyag rgya'o/_/de'i sngags ni 'di
[\[280b.7\]]yin te/_oM ma hA badzra krU ra kro d+ha pA ta ya sar+b+ba dush+Ta maN+Ta laM bi nA sha ya sarba duSh+Ta sa ma yaM bi ka ra bi d+h+wan+sa ya s+pho Ta yaM b+ha ny+dza sarba dush+Ta sa ma ya mu dra ban+d+ha gr-i h+Na ha na da ha pa tsa duSh+Ta sa ma ya satwa na badzra sa ma ya hUM phaT ces bya ba'o/_/g.yon pa'i rdo rje mdzub mo la/_/g.yas pa'i mdzub mo lcags kyus
[\[281a\]]
[\[281a.1\]]dbyung /_/rab tu khros shing bkug pa yis/_/gdon rnams kun la dbang du byed/_/ces bya ba ni g.yon pa'i rdo rje khu tshur gyi mdzub mo bsgreng ba la/_g.yas pa'i khu tshur gyis mdzub mo'i lcags kyur drangs pa/_mkha' 'gro ma rnams 'gugs pa'i phyag rgya'o/_/'di'i
[\[281a.2\]]snying po ni/_oM badzra A kaR+Sha shI g+h+raM sar+b+ba duSh+Ta g+ha na ha na badzra d+ha ra sa t+ye na hUM dzaH/_las kyi dus sam/_dkyil 'khor rgyal po mchog gi dus su dgug par bya'o/_/rdo rje bcing ba byas nas su/_/lag ngar snying gar shin tu bsdam/_/rdo rje mdzub nyid mchan khung du/_/brud pa yis ni snying
[\[281a.3\]]'byin to/_/zhes bya ba ni rang gi snying ga'i phyogs su lag ngar gnyis rdo rje bcing ba dam por byas la/_rdo rje khu tshur gyi mdzub mo gnyis lcags kyur byas la mchan khung gnyis brud pa ni snying 'byin pa'i phyag rgya ste/_'di'i snying po ni/_oM badzra pra ti gr-i h+Na hr-i da ya A kaR+Sha ya ad+ya yaM sa ti
[\[281a.4\]]sa sa d+ha ra d+hi na mr-i ya ti/_ta s+s+ya hr-i da yaM niSh+Ta sa tu sa ma ya hUM dzaHzhes sngar bshad pa bzhin du mkha' 'gro ma dang /_rnal 'byor ma thams cad 'gugs pa'i phyag rgya ste/_dkyil 'khor rgyal mchog gi dus sam/_dur khrod du las byed pa'i dus sam/_mkha' 'gro ma dang /_rnal
[\[281a.5\]]'byor ma thams cad kyis bzung bas na/_bkug nas phyis snying 'byin pa'i phyag rgyas sems can thams cad kyi snying 'byin par byed pa de byin la/_de nas des sgrub pa pos bka' stsal pa bzhin byed par 'gyur ro/_/mdzub mo gnyis kyi rtse mo yis/_/mthe bo gnyis ka'i drung du ni/_/_
[\[281a.6\]]yid kyis khros nas btsir bar bya/_/rims la sogs pa 'gugs pa'o/_/zhes bya ba ni lag mthil gnyis su mthe bong gnyis bzhag nas mdzub mo'i rtse mo gnyis mthe bo gnyis kyi drung du 'khor ba dang bcas pas btsir ba ni rims la sogs pa 'gugs pa'i phyag rgya ste/_'di dkyil
[\[281a.7\]]'khor rgyal po mchog gi dus sam/_las kyi dus su 'phags pa'i spyi bo'i gtsug tor gyis rims la sogs pa'i nad rnams 'gugs par byed do/_/'di'i snying po ni/_oM badzra sa ma ya a na ya/_sarba duSh+Ta dz+wa rA d+hi nA sha ya hUM phaT ces bya ba'o/_/rdo rje thal mo dam byas te/_/mdzub mo
[\[281b\]]
[\[281b.1\]]gnyis ni bkug nas su/_/zhes bya ba ni/_rdo rje thal mo'i mdzub mo gnyis lcags kyu ltar bkug nas/_mthe bo gnyis mnyam par sbyar nas mnan pa ni sdig pa 'phrog pa'i phyag rgya'o/_/de ni rims la sogs pa'i nad rnams zad par bya ba'i don du sbyar bar bya'o/_/de'i snying po ni 'di yin
[\[281b.2\]]te/_oM badzra kar+m+ma bi sho d+hA ya sar+b+ba a ba ra Na ne bud+d+ha sat+t+ya na sa ma ya hUM zhes bya ba'o/_/rdo rje'i phyag rgya gnyis nang du/_/zhes bya ba la sogs pa ni rdo rje khu tshur gnyis kyi mdzub mo gnyis lcags sgrog ltar bcings nas gyen du 'phang ba ni ltung ba slong ba'i phyag rgya'o/_/'di'i snying po ni/_oM sar+b+ba
[\[281b.3\]]a pa ya A kaR+Sha ni bi sho d+ha na badzra sa ma ya hUM phaT/_rdo rje bcing ba dam byas te/_/gung mo gnyi ga ngos sbyar nas/_/mtha' ma bzhi ni ngos sprad nas/_/sdig pa 'joms par grags pa yin/_/zhes bya ba ni rdo rje bcing ba brtan par byas la/_mthe bo dang mthe chung bzhi gcig la gcig ngos
[\[281b.4\]]sbyar nas/_gung mo gnyis bsgreng ba'i rtse mo sbyar nas/_phan tshun dral ba ni sdig pa dral ba'i phyag rgya'o/_/'di'i snying po ni/_oM badzra pA Ni bi s+pho Ta ya sar+b+ba a pa ya ban+b+ha na ne tra ku shA sar+b+ba a pa ye ga te b+h+yaH/_sar+b+ba sa tA nAM sar+b+ba ta thA ga ta badzra sa ma ya traT ces bya'o/_/de'i don ni 'di skad ston
[\[281b.5\]]pa yin te/_khams gsum rnam par rgyal ba'i dkyil 'khor chen por gsungs pa'i cho gas lha'i rnal 'byor byas la/_rang gi khro bo'i sngags kyis yi ge bzlas pa 'bum byas la/_de nas btsan thabs kyi sgrub pa byed par 'dod na/_rdo rje gtsug tor la sogs pas bdag nyid bsrung ba byas la/_
[\[281b.6\]]rdo rje hUM mdzad kyi phyag rgya dang /_rdo rje hUM mdzad kyi sngags kyi bdag nyid rdo rje hUM mdzad du byas te/_gnod sbyin mo la sogs pa'i gzugs brnyan mdun du bzhag la/_de'i sngags sam/_ming gzugs brnyan gyi snying gar bcug nas/_khro bo 'dod pa'i rgyal pos bsgrub bya de 'gugs te/_'jig rten
[\[281b.7\]]gsum las rnam par rgyal ba bcings nas/_yi ge hUM gis ltung bar bya'o/_/de nas khro bo zhabs 'og tu 'gugs pas bkug nas gzugs brnyan de dang nye bar bzhag nas/_khro bo rdo rje lcags kyu'i phyag rgyas dgug pa dang /_gzhug pa dang /_bcing ba dang /_dbang du byas te/_bsgrub par bya
[\[282a\]]
[\[282a.1\]]ba'i gzugs brnyan la/_'jig rten gsum las rnam par rgyal pa'i phyag rgya bcing ngo /_/oM badzra a kra ma hoHzhes bya bas gnon pa dang /_oM badzra A be sha ha na pa ta traT ces bya bas dbab cing gzir bar bya'o/_/bud+d+ha mai tri zhes bya bas babs pa'i sdug bsngal bsal
[\[282a.2\]]la/_khro bo ti rIn+ti ri'i phyag rgya bcings te/_oM badzra sa ma ya gr-ih+Na ban+d+ha sa ma ya ma nu sma ra sar+b+ba ta thA ga ta sa ma ya s+t+waM/_dr-i D+home b+ha ba s+thi to me b+ha ba adz+yo me b+ha ba a pra ti ha t+yo me b+ha ba/_sar+b+ba kar+m+ma su tsa me tsit+taM shre yaHku ru hUM ha ha ha ha hUM zhes brjod nas/_dam tshig la gzhag pa dang /_rdo rje 'di ni rdo rje
[\[282a.3\]]che/_/zhes bya ba la sogs pa dam tshig gi phyag rgya bstan pas/_rdo rje he ru ka'i phyag rgyas rang gi las la sbyar bas gnod sbyin mo thams cad bud med kyi gzugs kyi chung ma dang /_bu mo la sogs pa byed par 'gyur ro/_/drag po la sogs pa skyes pa'i gzugs can nas/_bran gyi mthar
[\[282a.4\]]thug pa'i bar du lha thams cad bkug nas/_snying po dang phyag rgyas rang gi las la sbyar la/_kye ci zhig bgyi zhes zer ro/_/de nas rang gi khro bo'i lha'i phyag rgya chen po dang /_dam tshig dang /_chos dang /_las kyi phyag rgya bcings la/_bsgrub par bya ba'i ming dang /_sngags spel nas/_rang
[\[282a.5\]]gi khro bo'i sngags kyi bzlas pa zla ba phyed byas pas gzugs brnyan de nas sgra 'byung bar 'gyur ro/_/de nas sgrub pa pos khams gsum rnam par rgyal ba'i phyag rgya bcings la/_hUM zhes bya bar rab tu sbyar bar bya'o/_/de nas bsgrub par bya ba'i gzugs brnyan gyi mdun du gnas te/_gnang ba nod
[\[282a.6\]]cing kye ci zhig bgyi zhes zer ro/_/de nas/_rdo rje 'di ni rdo rje che/_/zhes bya ba la sogs pa brjod cing dam tshig gi phyag rgya bstan to/_/de nas lha la sogs pa bkug la/_snying po dang phyag rgya rnams la nges par sbyar nas/_'di gyis shig ces/_rang gis bka' bsgo'o/_/de nas rkang
[\[282a.7\]]pas gnon pa'i sngags dang phyag rgyas rkang pa'i 'og nas bton te/_rdo rje slong bas bslangs nas/_rdo rje rin chen gyis dbang bskur nas/_bsgrub par bya ba ci bde bar gzhag go/_/'byung po dang /_yi dgas dang /_srin po la sogs pa'i gdon rnams las byed par 'dod na/_sngar
[\[282b\]]
[\[282b.1\]]bshad pa bzhin du rdo rje hUM mdzad kyi sbyor bas sngags lan 'bum brjod pa dang /_khro bo gzhan gyi sbyor bas re re zhing bsnyen pa khri byas la/_khro bo rdo rje lcags kyus gdon rnams bkug la/_khro bo stobs po ches de dag dkyil 'khor gyi sngags dang phyag rgya bza' ba dang /_slar yang dbu dang
[\[282b.2\]]phyag stong phrag mnga' ba'i khro bo stobs po ches ma rungs pa bza' bar bya'o/_/mkha' 'gro ma dang rnal 'byor ma'i gdon rnams bkug nas mnyes par byas te/_sngags gnyi ga re re zhing 'bum bzlas par bya'o/_/de nas khro bo gzhan gyi rnal 'byor pas de'i mtshan mor dur khrod
[\[282b.3\]]dam/_lha khang stong par de bkug cing /_snying po drangs nas phyag rgyas mnyes par byas pas/_de dag gis mngon par 'dod pa'i dngos grub kyi bar du byed do/_/brgya la gnod par byed na rdo rje he ru ka'i phyag rgyas de gzhom par bya'o/_/rims la sogs pa 'joms par byed kyang /_
[\[282b.4\]]rdo rje hUM mdzad kyi sbyor bas sngags gnyis so sor bzlas pa 'bum bya ba'am/_yang na khro bo gzhan gyi sbyor bas kyang ngo /_/de nas khro bo spyi gtsug bsdams la/_rims la sogs pa'i nad rnams bkug ste/_de nas bsgrub par bya ba'i spyi bo nas brtsams nas/_lus kun bkang
[\[282b.5\]]na de dang bral bar 'gyur ro/_/rigs thams cad kyi dkyil 'khor gyi rtog pa'i spyi'i cho ga ni de nas zhes bya ba la sogs pa gsungs pa yin te/_rdo rje phyag rgya bzung nas ni/_/dkyil 'khor chen por srang bu bre/_/zhes bya ba la sogs pa ni thog mar slob dpon gyi g.yon pa'i rdo rje khu tshur
[\[282b.6\]]gyis rigs thams cad pa'i dkyil 'khor gyi srad bu tshon sna lnga'i skud pa blangs te/_tshangs pa'i thig gdab par bya'o/_/phyi nas ji ltar 'dod pa bzhin du bya'o/_/rdo rje'i phyag rgya gnyi ga yi/_/mdzub mo rtse mo rab sbyar ba/_/zhes bya ba ni rdo rje khu tshur gnyis ka gyen du bstan la/_mdzub
[\[282b.7\]]mo gnyis bsgreng ste/_phan tshun du logs kyi rtse mo sbyar nas/_de bzhin gshegs pa thams cad 'bar ba'i lta bas bkug ste/_tshon rtsi la gzhug par bya ba ni/_tshon thams cad byin gyis brlab pa'i phyag rgya'o/_/'di'i sngags ni/_oM badzra tsi tra sa ma ya hUM zhes bya'o/_/de la tshon
[\[283a\]]
[\[283a.1\]]dkar po la ni rnam par snang mdzad dkar po'i gzugs kyis so/_/sngon po la ni mi bskyod pa sngon po'i gzugs kyis so/_/ser po la ni rin chen 'byung ldan ser po'i gzugs kyis so/_/dmar po la ni 'od dpag tu med pa dmar po'i gzugs kyis so/_/ljang gu la
[\[283a.2\]]ni don yod grub pa ljang gu'i gzugs kyis gzhug par bya'o/_/mdzub mo'i rtse mo yang dag par/_/sbyar la bkan te bsdams nas su/_/zhes bya ba ni tshon rtsi byin gyis rlob pa'i phyag rgya nyid sngon du bstan par byas la/_sgo 'byed pa'i dus su mdzub mo gnyis so sor byas pa ni/_sgo 'byed
[\[283a.3\]]pa'i phyag rgya ste/_rab tu khro nas sgo dbye ba'i sbyor ba 'dir bya'o/_/de'i sngags ni 'di yin te/_oM badzra uD+g+ha Ta sa ma ya pra be sha ya hUM zhes bya ba la'o/_/khams gsum rnam par rgyal ba'i dkyil 'khor chen por bshad pa'i phyag rgya chen po dang /_dam tshig dang /_chos dang /_las kyi phyag
[\[283a.4\]]rgya rnams sgrub par byed pa'i mtshan ma thob nas phyag rgya chen po'o/_/dam tshig dang /_chos dang /_las kyi phyag rgya rang nyid kyis bcings la/_g.yon brkyang ba'i tshul gyis gnas te/_shin tu khros pa'i khro bo'i skad 'byin cing khro bo'i lta bas bltas nas/_bsgrub par bya'o zhes bya ba
[\[283a.5\]]ni de nas zhes bya ba la sogs pa gsungs pa yin no/_/de bzhin gshegs pa thams cad ces bya ba ni/_de bzhin gshegs pa yang yin la/_thams cad kyang yin pas na de bzhin gshegs pa thams cad de/_de dag gi rdo rje dam tshig gi rdo rje'i rigs chen po de nyid gsal bar byed
[\[283a.6\]]pa'i sgra'i tshogs de nyid ni rtog pa'i rgyal po'o/_/de bas na de bzhin gshegs pa thams cad kyi rdo rje'i dam tshig gi rtog pa'i rgyal po chen po las khams gsum rnam par rgyal ba'i dkyil 'khor chen po'i cho ga rgyas pa ji skad bshad pa rdzogs so zhes bya ba ni ma lus pa'o/_/cho ga lhag
[\[283a.7\]]ma ni rdo rje dbyings kyi dkyil 'khor chen po las bshad pa nyid du blta bar bya'o/_/khams gsum rnam par rgyal ba'i dkyil 'khor chen po'i 'grel pa rdzogs so//_//de ltar khams gsum rnam par rgyal ba'i dum bu'i rdo rje'i rigs chen po'i phyag rgya chen po gtso bor gyur pa'i
[\[283b\]]
[\[283b.1\]]khams gsum rnam par rgyal ba'i dkyil 'khor chen po bshad nas/_da ni dam tshig gi phyag rgya gtso bor gyur pa des 'dul ba'i 'gro ba rnams rjes su gzung ba'i phyir/_'jig rten gsum las rnam par rgyal ba'i gzungs kyi dkyil 'khor ni de nas zhes bya ba la sogs pa gsungs te/_de nas zhes bya
[\[283b.2\]]ba ni de ma thag pa'o/_/dang po sbyor ba'i rjes thogs la/_/zhes bya ba'i don to/_/de la dang po sbyor ba ni 'jig rten gsum las rnam par rgyal ba'i dkyil 'khor chen por bshad pa nyid yin par blta bar bya'o/_/bcom ldan 'das rdo rje zhes bya ba ni rnam par snang mdzad do/_/yang zhes bya ba ni 'jig
[\[283b.3\]]rten gsum las rnam par rgyal ba'i dkyil 'khor chen po la ltos pas na yang ngo /_/rdo rje gzungs kyi zhes bya ba ni rdo rje rnam par snang mdzad la sogs pa nas/_khro bo rdo rje 'bebs pa dang /_byams pa'i mthar thug pa de dag ni gzungs so/_/de dag ni dran pa dang /_shes rab dang /_yang dag par ldan
[\[283b.4\]]pa gnyis su med pa'i sems de ni rdo rje gzungs kyi dam tshig go/_/rdo rje khro bo'i dam tshig gi phyag rgya lha mo la sogs pa'i gzugs de las byung ba'o/_/gang gi phyir phyag na rdo rje'i thugs su gyur pa'i rdo rje de nyid rdo rje gzungs kyi dam tshig gi phyag rgya las byung ba'i rdo rje des byin gyis brlabs pa'i ting nge
[\[283b.5\]]'dzin gang yin pa de'i don gyi rjes su song ba'i ming de skad ces bya ba'i ting nge 'dzin gang yin pa de la snyoms par zhugs nas rdo rje khro bo'i dam tshig gi phyag rgya phyag na rdo rje'i thugs kar gnas pa'i sems dpa'i rdo rje'i mthu las byung ba'i gzungs kyi lha mo sprul pa'i rnam par thugs rtse gcig tu
[\[283b.6\]]mdzad ces bya ba'i tha tshig go/_/phyag na rdo rje'i thugs ka nas/_/zhes bya ba ni rdo rje sems dpa'i thugs ka las byung ba'o/_/rdo rje sems dpa' de nyid bcom ldan 'das phyag na rdo rje zhes bya ste/_rdo rje sems dpa'i thugs su gyur pa rdo rje 'chang chen po sems dpa'i rdo rje'i gzugs can ni
[\[283b.7\]]phyag na rdo rje la/_rdo rje hUM mdzad dang /_khro bo rdo rje sems dpa' la sogs pa rang gi gzugs dang 'dra ba thams cad kyi bdag nyid gang yin pa de ni phyag na rdo rje dang /_rang gi lus thams cad dang 'dra ba'o/_/thams cad dang 'dra ba'i bdag nyid du gyur pas phyag na rdo rje'i lus 'ba' zhig dang 'dra ba ma
[\[284a\]]
[\[284a.1\]]yin te/_'od kyi dkyil 'khor dang 'dra bar yang ston to/_/kun nas 'bar bas bskor ba zhes bya ba ni kun nas 'bar bas na kun nas 'bar ba ste/_des bskor ba ni nang du chud pa zhes bya ba'i don to/_/de gang yin zhe na/_rdo rje khro bo'i dam tshig gi phyag rgya'i lha mo rnams zhes bya
[\[284a.2\]]ba smos te/_rdo rje khro bo ni rdo rje hUM mdzad dang /_khro bo rdo rje sems dpa' nas brtsams nas bskal pa bzang po'i mthar thug pa'o/_/de dag gi dam tshig gi phyag rgya ni/_rdo rje la sogs pa'i phyag rgya'o/_/de rnams kyi nye bar mtshon pa'i lha mo ni khro bo rdo rje dam tshig gis mtshon pa'i lha mo'o/_/gyur
[\[284a.3\]]nas ni der yang dag par gyur nas so/_/byung ste ni ji skad bshad pa'i phyag na rdo rje'i thugs las nges par byung ba'o/_/ci zhig byed ce na/_'jig rten gyi khams thams cad nas zhes bya ba smos te/_rig pa'i lha mos 'dul ba'i sems can gyi khams rnams la'o/_/de bzhin gshegs pa
[\[284a.4\]]thams cad kyi don bsgrubs nas zhes bya ba ni/_khams gsum rnam par rgyal ba las gsungs pa'i gzungs khong du chud par byas pa'o/_/sems can gzhan dag ma dad pa spangs nas/_des 'dul ba'i lus dang /_ngag dang /_yid kyi phyag rgya de'i gzugs brnyan du bskyed cing
[\[284a.5\]]bsgrubs nas ched du brjod pa 'di ched du brjod do zhes bya bar sbyar ro/_/ci'i phyir sku dang /_gsung dang /_thugs rdo rje'i gzugs su gyur zhe na/_bcom ldan 'das rdo rje sems dpa' btsun mo'i gsang ba sba ba'i phyir ro/_/bud med gzugs kyis 'dul ba rnams gdul bar bya ba'i phyir/_
[\[284a.6\]]rdo rje hUM mdzad dang /_khro bo rdo rje sems dpa'i gzugs su gyur nas/_bcom ldan 'das rdo rje sems dpa' dang 'brel ba'i gsang ba'i btsun mo ni gsang ba'i btsun mo ste/_de lta bur gyur pa'i gsang ba'i btsun mo de sba ba'i phyir/_sku dang gsung dang thugs rdo rje gzungs kyi lha mo rdo rje la
[\[284a.7\]]sogs pa'i phyag rgya'i gzugs su gyur nas/_rdo rje hUM mdzad dang /_khro bo rdo rje sems dpa' la sogs pa'i gzugs su sbas te/_khams gsum rnam par rgyal ba la sogs pa'i lha mo'i gzugs yin pa de nyid kyi phyir/_gsang ba'i btsun mo zhes brjod pa'i phyir ram/_dran pa dang
[\[284b\]]
[\[284b.1\]]shes rab dang /_yang dag par ldan pa'i sems ni gsang ba'i rang bzhin yin pa'i phyir ro/_/e ma'o zhes bya ba ni ngo mtshar ba'o/_/gsang ba'i ye shes kyi gzugs kyi lha mor sprul la/_bla na med pa ni thams cad kyi mchog tu gyur pa yin pa'i phyir/_'dir ni ci zhig ngo mtshar che zhe na/_
[\[284b.2\]]gang gi phyir de bzhin gshegs pa rnams dang 'brel pa'i bde ba ni/_de bzhin gshegs pa'i bde ba gang yin pa de'i phyir zhes bya ba smos te/_gdul bya rnams la gzugs kyi ye shes bskyed pa'i phyir/_de bzhin gshegs pa rnams la smad pa'i gzugs yod pa ma yin yang /_btsun mo
[\[284b.3\]]nyid du gyur pa yin/_/zhes bya ba ni 'di lta bur mdzad pa ni ngo mtshar che'o/_/hrIHzhes bya ba ni/_'jig rten gsum las 'dul bar byed pa'i gzungs thams cad kyi snying po'o/_/'di skad ston pa yin te/_yi ge hrIHbrjod pas lha mo thams cad du gyur nas phyogs bcur song ste/_sems can
[\[284b.4\]]gyi khams thams cad gzungs kyi rtog pa bskyed nas/_rdo rje'i rigs kyi lha mo bsgrub pa'i phyir ro/_/de nas yi ge d+hIHbrjod pas lha mo'i gzugs su grub cing rdzogs par bya ste/_gzugs de'i nang du chud pa'i phyag rgya'i gzugs brnyan du gyur nas/_'jig rten gsum las rnam par rgyal ba'i dkyil
[\[284b.5\]]'khor chen po'i tshul gyis bzhugs te/_ched du brjod pa 'di ched du brjod do zhes bya'o/_/'jig rten gsum las rnam par rgyal ba'i hrIHsa 'jig rten gsum 'dul bar byed pa'i snying po yin zhes gsungs pa'i phyir/_don gzhan du blta bar mi bya'o/_/gzhung de tsam gyis ni 'jig rten gsum las
[\[284b.6\]]rnam par rgyal pa'i gzungs kyi dkyil 'khor rgyal po mchog ces bya ba'i ting nge 'dzin gnyis pa bstan pa yin no/_/de nas rdo rje dbyings kyi dkyil 'khor chen po las gsungs pa'i tshul bsdu ba sngon du 'gro ba ni las kyi rgyal po mchog ces bya ba'i ting nge 'dzin gsum pa yin par shes par bya'o/_/_
[\[284b.7\]]gzungs kyi dkyil 'khor las gsungs pa'i dngos grub rnams ni/_'jig rten gsum las rnam par rgyal ba'i gzungs kyi dkyil 'khor du dbang bskur ba dang /_dam tshig thob pa rnams kyis bsgrub par bya'o zhes bya ba 'di'i don bstan pa'i phyir ro/_/de nas zhes bya ba la sogs pa gsungs pa
[\[285a\]]
[\[285a.1\]]yin no/_/de nas zhes bya ba'i sgra ni rjes thogs nyid la ste/_'jig rten gsum las rnam par rgyal ba'i gzungs kyi dkyil 'khor gyi ting nge 'dzin rnam pa gsum bsgom pa'i rjes thogs la zhes bya ba'i don to/_/phyag na rdo rje zhes bya ba ni rdo rje 'chang ba'o/_/yang zhes
[\[285a.2\]]bya ba ni/_'jig rten gsum las rnam par rgyal ba'i dkyil 'khor chen po la ltos pas na yang zhes bya ba smos so/_/rang gi rigs ni rdo rje'i rigs so/_/dam tshig gi phyag rgya ni gzungs kyi mtshan ma'i phyag rgya ste/_de'i dkyil 'khor de gsungs pa ni bshad pa'o/_/de nas zhes bya
[\[285a.3\]]ba ni gnas skabs de nas so/_/gang gi phyir gzungs kyi dkyil 'khor du 'jug pa med par gzungs kyi dkyil 'khor du gsungs pa'i dngos grub rnams 'grub pa ma yin pas na/_rgyu de'i phyir rab tu rnam par phye ste bshad par bya ba nas rab tu bshad par bya'o/_/rdo rje'i dkyil 'khor ni mtshan
[\[285a.4\]]ma'i phyag rgya'i dkyil 'khor ro/_/thugs kyi gsang ba'i rang bzhin yin pa'i phyir dam pa'o/_/rdo rje dbyings dang 'dra bas na/_/zhes bya ba ni sprul pa'i gzungs kyi dkyil 'khor dang 'dra ba'o/_/khro bo'i gsang ba zhes bshad do/_/zhes bya ba ni khro bo rdo rje hUM mdzad la sogs pa'i gsang ba gang gi
[\[285a.5\]]phyir lha mo de dag gi gzugs spas nas/_phyag rgya'i gzugs kyis zhugs pa'i bshad pa ni bstan pa'o/_/dkyil 'khor chen po'i tshul gyis ni/_/dkyil 'khor thams cad srad bu bre/_/zhes bya ba ni khams gsum rnam par rgyal ba'i dkyil 'khor chen por gsungs pa'i cho ga'i tshul gyis
[\[285a.6\]]so/_/rdo rje hUM mdzad kyi rnal 'byor dang ldan pa'i rnal 'byor pas de las gsungs pa'i rnal 'byor chen po byas la 'jig rten gsum las rnam par rgyal ba'i gzungs kyi rig pa thams cad re re zhing bzlas brjod khri byas la/_de nas dkyil 'khor gyi sa'i dbus sam/_gzhan du 'jig rten gsum las
[\[285a.7\]]rnam par rgyal ba'i gzungs kyi dkyil 'khor las gsungs pa'i ting nge 'dzin gsum zhag bdun gyi bar du bsgom par bya'o/_/de nas sa sbyang ba dang /_gzung ba dang /_byin gyis brlab pa byas nas/_lhag par gnas pa'i cho ga rjes su spyad la/_nyi ma 'char kar 'jig rten gsum
[\[285b\]]
[\[285b.1\]]las rnam par rgyal ba'i dkyil 'khor chen po'i thig gi cho gas thig gdab pa'am/_'jig rten gsum las rnam par rgyal ba'i gzungs kyi dkyil 'khor du gsungs pa'i ting nge 'dzin rnam pa gsum bsgom pa sngon du 'gro bas 'jig rten gsum las rnam par rgyal ba'i gzungs kyi dkyil 'khor du
[\[285b.2\]]rig pa'i brtul zhugs zla ba drug gam lo gcig gi bar du spyad la/_phyi nas 'jig rten gsum las rnam par rgyal ba'i dkyil 'khor chen por gsungs pa'i cho gas dkyil 'khor thig gdab par bya'o/_/dkyil 'khor lnga yi gnas rnams su/_/gsang ba'i phyag rgya gzhag par bya/_/zhes
[\[285b.3\]]bya ba ni rnam par snang mdzad dang /_rdo rje hUM mdzad dang /_rin chen hUM mdzad dang /_chos kyi hUM mdzad dang /_las kyi hUM mdzad rnams kyi khro bo'i dkyil 'khor de rnams kyi dkyil 'khor lnga'i gnas su gsang ba'i dkyil 'khor gyi phyag rgyas gsang ba'i phyag rgya gzhag par bya'o zhes bya ba de nyid kyi don
[\[285b.4\]]bstan pa'i phyir/_rdo rje dkyil 'khor dbus su ni/_/sangs rgyas sku gzugs gzhag par bya/_/zhes bya ba ni rdo rje mtshan ma'i phyag rgya gzungs kyi dkyil 'khor ni rdo rje'i dkyil 'khor te/_rdo rje'i rigs kyi gzungs kyi dkyil 'khor gyi phyag rgya zhes bya ba'i don to/_/de'i dbus su ni rdo rje'i
[\[285b.5\]]dkyil 'khor gyi dbus te/_rdo rje'i dkyil 'khor gyi dbus de la ji skad bshad pa'i rnam par snang mdzad kyi phyag rgya chen po lugs ma 'am/_brkos pa'i sangs rgyas kyi gzugs gzhag par byas la/_sngar bshad pa'i rig pas nam mkha' na bzhugs pa'i ye shes sems dpa'
[\[285b.6\]]bkug la rnam par snang mdzad kyi gzugs brnyan dang gcig tu gyur par bya'o/_/de bzhin du thams cad kyang rang gi rig pas bkug la gzugs brnyan dang gcig tu gyur par bya'o/_/sangs rgyas khro bo'i dam tshig kyang /_/zhes bya ba ni/_sangs rgyas bcom ldan 'das kyi phyogs thams cad
[\[285b.7\]]du rdo rje dang /_rin po che dang /_pad+ma dang /_sna tshogs rdo rje ste/_khro bo rnams bsdus pa'i phyag rgya bcing bar bya'o/_/khro bo'i dam tshig ni rdo rje hUM mdzad kyi dkyil 'khor chen po'i tshul gyis bri bar bya ste/_de la dbus su mdung rtse chur bris la rdo rje rab tu gzhag par bya'o zhes bya ba ni rdo rje
[\[286a\]]
[\[286a.1\]]hUM mdzad kyi gnas su mdung rtse gsum pa'i rtse mo g.yas su bltas pa bri bar byas la/_de'i steng du bcom ldan 'das rdo rje hUM mdzad kyi rdo rje 'bar ba mgo bo shar du bltas pa bri bar bya'o/_/'od 'bar dbus su bri bar bya/_/zhes pa ni/_bcom ldan 'das kyi rdo rje 'bar ba de dang /_
[\[286a.2\]]khro bo rdo rje sems dpa' la sogs pa'i phyag rgya rnams ni/_zla ba'i dkyil 'khor gyi steng du 'bar bas kun nas bskor ba bri bar bya'o/_/'di lta ste/_khro bo rdo rje sems dpa'i gnas su rdo rje rtse lnga pa 'bar ba dang /_khro bo rdo rje rgyal po'i gnas su rdo rje lcags kyu dang /_khro bo rdo rje chags pa'i gnas
[\[286a.3\]]su rdo rje mda' dang /_khro bo rdo rje legs pa'i gnas su rdo rje khu tshur gyi phyag rgya dang /_rin chen hUM mdzad kyi gnas su 'khor lo rtsibs brgyad pa/_lte bar yid bzhin gyi nor bu rtse mo rdo rje rtse lnga pas mtshan pa dang /_khro bo khro gnyer gyi gnas su dpral ba khro gnyer can bris la/_khro gnyer gyi dbus su rdo
[\[286a.4\]]rje rin po che bri'o/_/khro bo rdo rje nyi ma'i gnas su nyi ma'i dkyil 'khor bris pa de'i dbus su rdo rje rtse lnga pa bri bar bya'o/_/khro bo rdo rje dbal gyi gnas su zla ba'i dkyil 'khor gyi steng du yid bzhin gyi nor bu'i rgyal mtshan gyi phyag rgya bri'o/_/khro bo rdo rje bzhad pa'i gnas su so'i phreng ba gnyis mtha'
[\[286a.5\]]rdo rje dang ldan par bri'o/_/rdo rje sde'i gnas su pad+ma 'dab ma brgyad pa bris la/_de'i steng du 'dab ma bcu drug pa'i rdo rje pad+ma bri bar bya'o/_/khro bo rdo rje chos kyi gnas su 'dab ma bcu drug pa'i rdo rje pad+ma 'bar ba'i dbus su bri bar bya'o/_/khro bo rdo rje rnon po'i gnas su ral gri/_/khro bo rdo rje rgyu'i
[\[286a.6\]]gnas su rdo rje rtse gcig pa lta bu'i 'khor lo rtsibs brgyad pa'o/_/khro bo rdo rje gsung ba'i gnas su rdo rje lce'o/_/las kyi hUM mdzad kyi gnas su rdo rje rtse gsum pa mgo shar du bltas pa bris la/_de'i steng du sna tshogs rdo rje/_de'i mthar sna tshogs rdo rje tshad phra mos bskor ba/_rdo rje las kyi gnas
[\[286a.7\]]su sna tshogs rdo rje/_srung ba'i gnas su rdo rje go cha/_gnod sbyin gyi gnas su rdo rje mche ba gnyis/_rdo rje khu tshur gyi gnas su rdo rje dbyings las gsungs pa'i dam tshig gi khu tshur gyis gzung ba'i rdo rje rtse lnga pa bri bar bya'o/_/sgeg mo la sogs pa yang rdo rje dbyings su bshad pa'i mtshan ma
[\[286b\]]
[\[286b.1\]]phyag rgya nyid 'bar ba'i dbus su bri bar bya'o/_/gzhan yang khyad par ni 'di yin te/_sgeg mo'i phyag rgya la khar dkrol bzhis bskor ba'o/_/phreng ba ma'i phyag rgya la rnga zlum bzhis bskor ba'o/_/glu ma'i phyag rgya la gling bu bzhis bskor ba'o/_/gar ma'i phyag rgya la rnga rked nyag bzhi dang /_
[\[286b.2\]]bdug pa'i phyag rgya la zangs dung bzhi dang /_me tog ma'i phyag rgya la rnga bo che bzhi dang /_mar me'i phyag rgya la rnga dra ba can bzhis bskor ba bri bar bya'o/_/dri chab ma'i phyag rgya la rnga 'da' ka bzhis bskor ba bri bar bya'o/_/rdo rje lcags kyu dang /_zhags pa dang /_lcags sgrog dang /_dril bu'i
[\[286b.3\]]phyag rgya ni rdo rje lcags kyu la sogs pa'i gnas su bri'o/_/byams pa la sogs pa'i dkyil 'khor gyi khyams kyi shar phyogs kyi gnas su rdo rje rtse lnga pa 'bar ba nyis brgya bzhi bcu rtsa dgu dang /_lho phyogs su rdo rje rin chen nyis brgya bzhi bcu rtsa dgu dang /_nub phyogs su rdo rje pad+ma
[\[286b.4\]]nyis brgya bzhi bcu rtsa dgu dang /_byang phyogs su sna tshogs rdo rje nyis brgya bzhi bcu rtsa dgu bri bar bya'o/_/phyi'i rdo rje'i rigs rnams dgod pa ni re zhig 'dir bshad par mi bya ste/_de dag gi rang gi dkyil 'khor bzhi phyis 'chad par 'gyur ro/_/phyag rgya thams cad kyi gdan dang /_khyams rim pa
[\[286b.5\]]gsum gyi steng du pad+ma dang zla ba shes par bya'o/_/de nas 'dir rnam par snang mdzad la sogs pa nas bskal pa bzang po la mthar thug pa'i bar gyis dgod pa'i sngags ni 'di yin te/_oM sar+b+ba badzri ni badzra mA te A na ya sar+b+ba badzra sat+ye na hUM dzaH/_'di ni rnam par snang mdzad kyi rig pa'o/_/hUM sat+ya badzra
[\[286b.6\]]dzA la mA la hUM phaT/_oM rat+na badzra dzA la mA la hUM hriH/_oM d+har+m+ma badzra dzA la mA la hUM hrIH/_oM kar+m+ma badzra dzA la mA la hUM aHzhes bya ba ni/_sems ma rdo rje ma la sogs pa'i'o/_/rdo rje hUM mdzad kyi rig pa ni dz+hi'o/_/oM badzra kro d+ha sa ma ye dz+hi/_oM badzra ro Sha aM ku sha A na ya sar+b+ba na dz+hi/_oM badzra ro She kar+m+ma badzri ni ba shaM
[\[286b.7\]]me A na ya ha dz+hi/_oM badzra duSh+Ti kro d+he to Sha ya sar+b+bany+dza/_khro bo rdo rje sems dpa' la sogs pa nas/_rdo rje legs pa'i bar gyi rig pa 'di'o/_/rdo rje 'dzin zhes bya ba'i dkyil 'khor ro zhes bya ba ni/_yi ge dz+his nye bar mtshon pa'i dkyil 'khor ni rdo rje dz+hi'i dkyil 'khor te/_bcom ldan 'das
[\[287a\]]
[\[287a.1\]]rdo rje hUM mdzad kyi phyag rgya de'i rig pa'o/_/rin chen hUM mdzad kyi phyag rgya ni dz+hi'o/_/oM badzra b+h+r-i ku Ti kro d+he ha ra sar+b+ba ar+thaM dza/_oM badzra dzA la mA la pra be sha ma hA kro d+hA/_ag+ne dz+wA la ya sar+b+ba pra be sha ya ha na ra bi ro sha she dzi/_oM badzra d+h+wa dzA gra ke yU ra ma hA kro d+he hi me sarba na dzi/_oM badzra
[\[287a.2\]]aT+Ta ha si ni ha sa ha aT+TAT+Ta ha se na ma ra ya dz+hi zhes bya ba ni yi ge dz+his mtshon pa'i dkyil 'khor ni rdo rje dz+hi zhes bya ba'i dkyil 'khor ro/_/rdo rje sde'i gnas su yi ge d+hi'o/_/oM badzra shud+d+ha kro d+he ha na mA ra ya sarba du Sh+TAn+ti/_oM badzratI k+ShA kro d+he ts+tshin+da badzra ko shan sarban+di/_oM he tu ma hA kro d+he pra be sha
[\[287a.3\]]tsakraM pra be sha ya na sarban+di/_oM badzra dzi hwAM ma hA kro d+ha wa ra wa tsa na pra muny+tsa di/_rdo rje d+hi zhes nye bar mtshon pa'i dkyil 'khor ni/_rdo rje d+hi zhes bya ba'i dkyil 'khor ro/_/las kyi hUM mdzad kyi gnas su hi'o/_/oM badzra sar+b+ba mu kha kar+m+ma badzra Ni ma hA krod+he ku ru sarba h+ni/_oM badzra ka ba tsa kro d+he k+Sha
[\[287a.4\]]ma h+ni/_oM badzra tsaN+Da kro d+he ma hA ya k+Shi ni badzra daMSh+T+ra ka rA la baSh+Ti NaM bi sha pa ya h+ni oM/_oM badzra kro d+ha muSh+Ti ban+d+ha h+ni rdo rje h+ni'i nye bar mtshon pa'i dkyil 'khor ni/_rdo rje hi zhes bya ba'i dkyil 'khor ro/_/rdo rje gar gyis nye bar mtshon pa'i gsang ba'i mchod pa ni rdo rje gsang ba'i mchod pa ste/_sgeg mo
[\[287a.5\]]la sogs pa gsang ba'i mchod pa de dag gi rig pa'i snying po ni khar krol ma la sogs pa'i snying po ste/_de la badzra hUM kh+Nem sgeg mo'i khar krol brdung ba rnams kyi snying po'o/_/badzra hUM g+huM zhes bya ba ni phreng ba ma'i rnga zlum brdung ba rnams kyi snying po'o/_/badzra he zhes bya ba ni glu ma'i gling bu 'bud
[\[287a.6\]]pa rnams kyi snying po'o/_/badzra hUM taM zhes bya ba ni gar ma'i rnga rked nyag brdung ba rnams kyi snying po'o/_/'bad pa chen po byas pa'i sil snyan gyi sgra byed pa ni snyan gyi mchod pa ste/_sil snyan gyi mchod pa'i snying po ni sil snyan gyi mchod pa'i snying po'o/_/badzra tA te zhes bya ba ni rdo rje bdug pa
[\[287a.7\]]ma'i zangs dung 'bud pa'i snying po'o/_/badzra TAM ta zhes bya ba ni rdo rje me tog ma'i rnga bo che brdung ba'i snying po'o/_/badzra d+hA tu zhes bya ba ni rdo rje mar me ma'i rnga dra ba can brdung ba'i snying po'o/_/badzraDau d+ha zhes bya ba ni rdo rje dri chab ma'i rnga 'da' ka brdung ba'i snying po'o/_/sgo ba rnams kyi mchod pa'i don gyi
[\[287b\]]
[\[287b.1\]]snying po ni sgo ba'i mchod pa'i snying po'o/_/de la badzra dzaHdzaHzhes bya ba ni rdo rje lcags kyu'i snying po'o/_/badzra hUM hUM zhes bya ba ni rdo rje zhags pa'i snying po'o/_/badzra baM baM zhes bya ba ni rdo rje lcags sgrog ma'i'o/_/badzra aHaHzhes bya ba ni rdo rje 'bebs pa'i'o/_/oM sar+b+ba si skA ra pa ri shud+d+he d+har+m+ma
[\[287b.2\]]te ga ga na sa mung+ga te swa b+hA ba bi shud+d+he ma hA na ya pa ri bA re swA hA zhes bya ba ni/_bskal pa bzang po'i rig pa'o/_/de nas zhes bya ba ni gnas skabs so/_/de la zhes bya ba'i ji skad du bshad pa'i dkyil 'khor du 'jug pa la sogs pa'i cho ga rgyas par bshad pa'o/_/khro bo rdo rje ti rIn+ti ri'i phyag
[\[287b.3\]]rgyas 'jig rten gsum las rnam par rgyal ba'i dkyil 'khor chen por 'jug pa'i sbyor bas 'dir 'jug par bya'o/_/de nyid kyi cho ga rgyas pa gang yin pa de ni 'dir 'jug pa'i cho ga rgyas pa'o/_/thog ma nyid du de bzhin gshegs pa thams cad kyi rdo rje'i rigs su 'jug pa nas brtsams te/_
[\[287b.4\]]dngos grub kyi rdo rje brtul zhugs kyi bar du rgyas par bya'o zhes bya ba ni don bstan pa yin no/_/de nas de la zhes bya ba la sogs pa ni/_'jig rten gsum las rnam par rgyal ba'i dkyil 'khor chen por 'jug pa'i cho gas 'jug par bya'o/_/re zhig rang nyid 'jig rten gsum las rnam par rgyal
[\[287b.5\]]ba'i dkyil 'khor chen po bshad pa'i cho gas rdo rje hUM mdzad kyi rnal 'byor pas rnal 'byor chen po byas la/_'jug pa thams cad dang /_dngos grub kyi rdo rje brtul zhugs kyi bar du bcad la de nas yang dag par bdag la byin gyis brlabs pa la sogs pa byin nas/_gzungs kyi lha mo'i
[\[287b.6\]]gzungs kyis gzungs rnams bsdu ba bya ste/_dgug pa'i cho ga rgyas pa thams cad rjes su spyad nas slob ma gzhug par bya'o/_/de nas bcug la sor bzhi pa'i tshad kyi 'bar ba'i rdo rje rtse lnga pa byin la/_khams gsum rnam par rgyal ba'i dkyil 'khor chen por gsungs pa'i ji lta ba'i cho
[\[287b.7\]]ga rjes su spyad nas/_bshad ma thag pa'i mtshan nyid can gyi gsang ba'i rdo rje blangs te gar gyis mchod par bya'o zhes bya bar sbyar ro/_/ji ltar bya zhe na/_dam tshig gi phyag rgya dang /_lan gyi phyag rgya dang /_nye ba'i phyag rgya dang /_ye shes dang phyag rgya rnams kyi zhes bya ba smos te/_de la rdo rje hUM
[\[288a\]]
[\[288a.1\]]mdzad dang /_rdo rje rgyal po dang /_rdo rje chags pa dang /_khro bo rdo rje legs pa'i phyag rgya rnams ni dam tshig gi phyag rgya'o/_/rdo rje khro gnyer dang /_rdo rje nyi ma dang /_rdo rje dbal dang /_rdo rje bshad pa'i phyag rgya rnams ni lan gyi phyag rgya'o/_/khro bo rdo rje chos dang /_rnon po dang /_rgyu dang /_khro bo rdo rje
[\[288a.2\]]gsung gi phyag rgya rnams ni/_nye ba'i phyag rgyar brjod do/_/rdo rje las dang /_srung ba dang /_gnod sbyin dang /_khro bo khu tshur rnams ni ye shes kyi phyag rgyar brjod do/_/phyag rgya de rnams kyis rdo rje 'chang ba la mchod pa'i don ni byang chub kyi sems dang /_sbyin pa dang /_shes rab dang /_brtson 'grus
[\[288a.3\]]bsgom pa'i mtshan nyid kyis sgrub pa'i mchod pa ni/_gnyis su med pa'i ye shes kyi mtshan nyid rdo rje 'chang ba mchod pa'i don du gar gyi mchod pas bskor bar bya'o zhes bya ba de nyid kyi don bstan pa'i phyir/_de la dang po nyid du zhes bya ba la sogs pa ste/_de la dang po nyid ni thog mar ro/_/rdo rje
[\[288a.4\]]dbyings kyi bsdus pa yi/_/snying pos rdo rje glu len cing /_/zhes bya ba ni rdo rje dbyings ni rnam par snang mdzad de/_byang chub kyi sems la sogs pa bsdus pa'i glu la de skad ces bya'o/_/oM rdo rje sems dpa' bsdus pas na/_/rdo rje rin chen bla na med/_/rdo rje chos ni glur blangs pas/_/rdo rje las
[\[288a.5\]]rab byed par 'gyur/_/zhes bya ba 'dis ni rdo rje dbyings su bsdus pa'i rdo rje glu'o/_/'dis de kho na nyid bskul ba'i glus/_de bzhin gshegs pa thams cad la bstod pas mchod pa byas nas/_rdo rje slob dpon gyis rdo rje sems ma'i phyag rgya drag tu gtogs par bya'o zhes bya ba ni lag pa g.yas
[\[288a.6\]]pa'i khu tshur byas nas gung mo sor mo'i rgyab tu mthe bong gi lto sbyar la/_de las dbu ma brkyang ba 'di ni sems ma rdo rje ma'i phyag rgya'o/_/gung mo sor mo 'di la g.yon pa'i rdo rje khu tshur gyis mdzub mo brkyang bas drag tu gtogs par bya zhing badzra A be sha ya aHzhes bya ba lan brgya'i bar du bya'o/_/_
[\[288a.7\]]de nas ji snyed bzhugs pa rnams phyag rgya rnams kyis yang dag par 'bebs so zhes bya ba ni gang dang gang 'jug pa ni/_ji snyed pa bzhugs pa rnams de dang de la phyag rgya rnams kyis 'bebs par 'gyur ro/_/rdo rje hUM mdzad la sogs pa nas/_rdo rje khu tshur gyi bar gyi phyag rgya bcu drug po rnams kyis
[\[288b\]]
[\[288b.1\]]nang nas 'bebs pa'o/_/de bas na de dag gi nang nas/_rdo rje gar gyi tshul gyis ni/_/rdo rje khro bo mdzub mo gnyis/_/rdo rje hUM mdzad phyag rgya ni/_/snying gar shin tu bcing bar bya/_/zhes so/_/'di skad du ston pa yin te/_de ltar slob dpon gyis dbab pa byas nas/_slob ma rnams kyi nang nas/_
[\[288b.2\]]'ga' zhig rdo rje khro bo'i sor mo gnyis bcings te/_de nas khro bo'i sor mo gnyis dang gar byas nas/_rdo rje hUM mdzad kyi phyag rgya rang gi snying ga'i phyogs su bcings te/_sid+d+hi badzra zhes brjod par bya'o/_/de nyid dam gzhan gyis de bzhin du gar byas nas/_'jig rten gsum las rnam par rgyal ba'i
[\[288b.3\]]dkyil 'khor chen por bshad pa'i khro bo rdo rje rgyal po'i phyag rgya bcings la/_A na ya badzra zhes bya'o/_/de bzhin du gar byas pas khro bo rdo rje chags pa'i phyag rgya bcings la/_rA ga badzra zhes bya'o/_/de bzhin du gar byas pas khro bo rdo rje legs pa'i phyag rgya bcings nas/_sA d+hu badzra zhes bya'o/_/de nas rang gi
[\[288b.4\]]gnas su phyag rgya bkrol nas badzra muHzhes bya'o/_/de nas rdo rje rin chen gyi phyag rgya snying ga'i phyogs su bteg ste/_dbang bskur bar bya zhing /_oM badzra rat+na a b+hi Shiny+tsa zhes brjod do/_/de nas rdo rje rin chen gyi phyag rgya bcing ba la gnyis su byas la mdzub mo'i rtse mo gnyis go cha 'ching ba ltar byas nas/_
[\[288b.5\]]dar dpyangs bcing ba ji lta ba bzhin du byas la sar+b+ba mu dra mai tri Ti ku ru ba ra ka ba tse na baM zhes bya ba 'di bya'o/_/de nas badzra tu Sh+ya ho zhes bya ba 'di dang /_mnyam pa'i thal mos mnyes par bya'o/_/de yang /_phyag rgya cho ga bzhin bkrol te/_/thal mo gdab cing bcing bar bya/_/zhes smos te/_de ltar
[\[288b.6\]]byas nas ci zhig bya zhe na/_mchod pa'i cho ga 'di yis ni/_/phyag na rdo rje mnyes par bya/_/zhes bya ba smos so/_/sgrub pa'i mchod pa'i mtshan nyid kyis so/_/de'i 'og tu lan gyi gar gyi mchod pa bya ste zhes bya ba ni/_de ltar rdo rje hUM mdzad la sogs pa'i dam tshig gi phyag rgya bzhi slob ma la
[\[288b.7\]]babs nas gar byed cing mchod pa byed pa na/_slob dpon gyis de ma thag tu lan gyi gar gyi mchod pa bya ste/_khro bo khro gnyer la sogs pa'i phyag rgyas gar gyi mchod pa bya'o zhes bya ba'i don to/_/dam tshig gi phyag rgya bzhis mtshon pa'i byang chub kyi sems sgrub pa'i mchod pa dang /_
[\[289a\]]
[\[289a.1\]]phyag rgya'i lan gyi mchod pa ni/_gang gis byang chub kyi mtshan nyid can gyi sems dngos su bskyed pa de'i sbyin pa'i pha rol tu phyin pa'i mchod pa byed pa de'i rang bzhin gyi lan gyi phyag rgya rnam pa bzhi zhes bya'o/_/de bzhin gar gyi g.yon pa ni/_/zhes bya ba ni/_rdo rje khro bo'i sor
[\[289a.2\]]mo gnyis gar byas nas/_g.yas pa'i khro bo'i khu tshur gyis g.yon pa'i khro bo'i khu tshur gyi mdzub mo bzung nas bsgyur zhing /_mdzub mo'i ngos dpral ba'i phyogs su bzhag nas/_a hi badzra zhes brjod do/_/de bzhin gar byed nyi ma yang /_/bkug nas yang dag dgug par bya/_/zhes
[\[289a.3\]]bya ba ni/_khro bo'i khu tshur de nyid gnyis su byas nas gar byas te/_de bzhin du g.yas pa'i khu tshur gyis g.yon pa'i mdzub mo drangs nas/_snying ga'i phyogs su nyi ma'i dkyil 'khor gyi tshul du byas la dz+wa la ya badzra zhes bya'o/_/rdo rje rgyal mtshan bslangs nas ni/_/rdo rje ha ha zhes dgod cing /_/_
[\[289a.4\]]zhes bya ba ni/_bshad ma thag pa'i cho ga de nyid kyis g.yon pa g.yas pa'i khu tshur gyis bzung nas/_lag ngar gnyis brkyang nas spyi gtsug tu bzhag ste/_de hi badzra zhes bya ba'o/_/de bzhin du gar byas nas g.yon pa'i sor mo g.yas pa'i khu tshur gyi mdzub mo bzung nas dgod pa'i tshul du khar
[\[289a.5\]]bzhag nas/_ha sa ha sa badzra zhes brjod par bya'o/_/phyag rgya dgrol ba la sogs pa rnams ni snga ma bzhin no/_/mchod pa'i cho ga 'di yis ni/_/rgyal po la sogs mi kun kyang /_/mnyes par byed ces bya bar sbyar ro/_/ji ltar mnyes she na/_dbang dang rab kyi gzi brjid dang /_sbyin dang
[\[289a.6\]]dgod pas zhes bya ba smos te/_bdag nyid ni dbang bskur ba thob pa de'i phyir dbang nyid do/_/rab kyi gzi brjid ni khro bo rdo rje gzi brjid du gyur pa de'i phyir rab kyi gzi brjid do/_/sbyin pa ni khro bo rdo rje dbal du gyur pa de'i phyir sbyin pa'o/_/dgod pa ni rdo rje bzhad pa khong du chud pa'i phyir bzhad pas
[\[289a.7\]]mnyes par byed pa'o/_/de nas sbyin pa'i pha rol tu phyin pa'i rang bzhin lan gyi phyag rgya rnam pa bzhi po byas nas gang gi mchod pa'i phyag rgya rnam pa bzhi po 'dis mchod pa ni/_de bzhin du zhes bya ba la sogs pa smos so/_/byang chub kyi sems mngon du byas nas/_nyon mongs pa'i bag chags
[\[289b\]]
[\[289b.1\]]dang bcas pa spong ba'i mtshan nyid dang /_chos thams cad kyi mngon par zhen pa 'dor ba lam gyi ngo bo sbyin pa'i pha rol tu phyin pa lan gyi phyag rgya bskyed nas/_yang de la rnam par grol ba'i lam gyi mtshan nyid shes rab kyi pha rol tu phyin pa bskyed pa'i phyir/_de nas shes rab kyi pha rol tu phyin
[\[289b.2\]]pa rnam pa bzhi brjod pa ni/_de bzhin gar yang bkrol nas ni/_/zhes bya ba smos te/_khro bo khu tshur gnyis bcings la mdzub mo'i sor mo gnyis pad+ma dang 'dra bar byas la/_snying ga'i phyogs su bzhag la/_dad pa khyad par du gyur pa'i bsam pa g.yos pa gus pa'i sems bskyed nas btud
[\[289b.3\]]cing rab tu btud nas/_ka ma ya badzra zhes brjod de/_de bzhin gar byed rdo rje yi/_/ral gris bgegs ni gcad par bya/_/khro bo khu tshur de nyid dang /_gar bya zhing mdzub mo gnyis pad+ma dang 'dra bar byas la/_de bzhin gshegs pa thams cad phyag rgya des gcod cing /_ts+tshin+da badzra zhes
[\[289b.4\]]brjod do/_/mgal me'i 'khor lo bskor ba yis/_/'khor lo'i dkyil 'khor tshul du bskor/_/zhes bya ba ni/_de nyid kyi gar byas pa las byung ba'i pad+ma'i 'dab ma 'dra ba'i phyag rgya bcings te/_slar yang mgal me'i 'khor lo ltar bskor zhing /_bA ma yi badzra zhes bya'o/_/rdo rje tshig tu
[\[289b.5\]]glu len ltar/_/phyag na rdo rje mchod par bya/_/zhes bya ba ni/_de nyid gar byas pa las byung ba'i pad+ma'i 'dab ma 'dra ba'i phyag rgya bcings te/_kha las gyen du de'i phyag rgya bskul zhing /_b+hu d+hi badzra zhes brjod par bya'o/_/mchod pa'i cho ga 'di yis ni/_/thams cad rtag pa nyid du 'gyur/_/zhes
[\[289b.6\]]bya ba ni/_byang chub kyi sems kyi rnal 'byor nas brtsams nas bye brag gzhan yang shes rab kyi pha rol tu phyin pa'i ting nge 'dzin rnam pa bzhi'i mthus rtag tu mi 'jig pa'i rnal 'byor du 'gyur te/_'dir yang phyag rgya dgrol ba la sogs pa snga ma bzhin du sbyar bar bya'o/_/de bzhin du nye ba'i phyag
[\[289b.7\]]rgya gar gyi mchod pa bshad nas ye shes kyi phyag rgya gar gyi mchod pa bya ba ni/_rdo rje khro bo'i mdzub yang dag_/bkan nas rtse mo sbyar nas kyang /_/zhes bya ba ni/_rnam par grol ba'i lam gyi rang bzhin gyi nye ba'i phyag rgya bcings pas rang gi ngang gis sprul pa la sogs pa bya ba nan tan grub pa'i
[\[290a\]]
[\[290a.1\]]ye shes kyi phyag rgya bskyed pa de'i phyir ye shes kyi phyag rgya brjod do/_/rdo rje las la sogs pa rnam pa bzhi'i phyag rgya ni/_rdo rje khro bo'i mdzub mo dag_/bkan te rtse mo sbyar ba las/_/bsgyur nas gtsug tor gyi phyogs su mdzub mo dag gzhag par bya ste/_g.yon pa'i phyogs
[\[290a.2\]]nas gar bskor ba byas nas yang g.yas pa'i phyogs nas gar gyis bskor ba snying ga'i phyogs su bzhag la/_ni t+yai badzra zhes brjod do/_/de bzhin du khro bo'i khu tshur gnyis gar byas la go cha'i tshul du byas te/_rak+Sha badzra zhes bya ba'o/_/de bzhin du gar byas la khro bo'i khu tshur khar bzhag nas
[\[290a.3\]]khu tshur mthe'u chung gnyis mche ba ltar byas la/_kha da badzra zhes bya'o/_/de bzhin du gar byas la khro bo'i khu tshur gnyis kha sbyar la phan tshun btsir bar byas la/_ban+d+ha badzra zhes brjod par byas nas snga ma bzhin du re re zhing yang phyag rgya dgrol bar bya'o/_/de ltar slob dpon gyi las su bya ba'i cho ga dang /_
[\[290a.4\]]slob ma 'jug pa la sogs pa bya ba rgyas par bshad nas/_da ni dam tshig dang dbang bskur ba thob pa rnams la slob dpon gyis gzungs kyi dkyil 'khor las bshad pa'i dngos grub rnams bstan pa bshad par bya'o zhes bstan pa'i phyir/_de nas zhes bya ba la sogs pa gsungs pa yin no/_/khro
[\[290a.5\]]bo'i gsang ba'i ni khro bo'i gsang ba ste/_gzungs kyi dkyil 'khor de'i phyag rgyar gyur pa'i ye shes de bslab par bya'o/_/rdo rje gzung ba'i lag gnyis kyis/_/khros pa'i yid kyis drag gtogs bya/_/zhes bya ba ni/_khams gsum rnam par rgyal ba'i dkyil 'khor chen po las bshad
[\[290a.6\]]pa'i rang gi lha'i khro bo'i rnal 'byor byas la/_hUM badzra s+pho Ta zhes bya ba 'bum bzlas so/_/de nas zla ba nya la mtshan thog thag bzlas pa bya ste/_yang las kyi dus su khro bo'i rnal 'byor byas la/_snying po 'di dang lag pa gnyis su rdo rje 'bar ba bsam par bya'o/_/lag pa g.yas par gnas
[\[290a.7\]]pa'i rdo rje dbus su bsgrub pa'i bya ba'i ming bris te/_dza hUM baM hoHzhes bya bas bsgrub par bya ba'i ming gi gnas su bsgrub par bya ba dgug pa dang /_gzhug pa dang /_bcing ba dang /_dbang du byas te/_lag pa g.yon pa'i rdo rjes dngos su bsnun cing bzung nas/_hUM badzra s+pho Ta che ge mo mA ra ya tha zhes
[\[290b\]]
[\[290b.1\]]bya ba'o/_/ma mchu so yis bzung nas ni/_/gang gi ming smos gzir ba ni/_/zhes bya ba ni snga ma bzhin du byas la yid kyis bsgrub par bya ba mdun du bzhag ste/_bsgrub bya'i mgo nas bzung ba'i bsam pas ma mchu so yis bzung nas btsir na bka' bzhin byed par 'gyur ro/_/khro bo khro chen lta ba
[\[290b.2\]]yis/_/mig kyang 'dzum par byed pa ni/_/snying po bzlas nas mig tu rdo rje bskyed nas snga ma bzhin du bsgrub par bya'o/_/yang las kyi dus su yid kyis de bzhin byas pa'am/_dngos kyi gzugs la hUM badzra ne tra che ge tsak+Shu s+pho Ta ya tha zhes bya ba sngar bshad pa bzhin bzlas par bya'o/_/rdo rje khro bo mnyam
[\[290b.3\]]gzhag la/_/zhes bya ba ni/_de ltar snga ma bzhin du thams cad byas la/_de nas las kyi dus su rdo rje khro bo'i rnal 'byor byas nas rdo rje khu tshur gnyis bcings te/_lag ngar gnyis bsgrub par bya ba'i gzugs su bsams nas/_bdag nyid kyi snying ga'i phyogs su 'khyud pa ltar byas te/_hUM man
[\[290b.4\]]sa badzra che ge mo tsit+ta s+phoT ya tha zhes 'di skad smos pa bzhin du bzlas par bya'o/_/'jig rten gsum las rnam par rgyal ba'i gzungs kyi dkyil 'khor du bshad pa'i dngos grub ni 'jig rten gsum las rnam par rgyal ba'i dkyil 'khor chen por bshad pa'i lha'i rnal 'byor byas la/_gzungs kyi
[\[290b.5\]]dkyil 'khor la sogs pa rnams kyi ngang gi phyag rgya bzhis lus la rgyas gdab par bya'o zhes bya ba ni/_de nas zhes bya ba la sogs pa gsungs pa yin no/_/de nas zhes bya ba ni de'i rjes thogs nyid la'o/_/rdo rje chen po'i rigs kyi gzungs kyi dkyil 'khor gyi gsang ba'i phyag rgya ni gsang
[\[290b.6\]]ba'i phyag rgya ste gzungs kyi phyag rgya'o/_/de la bslab par bya'o/_/mthe'u chung lcags kyur bcings nas ni/_/rdo rje khro bo gzhag par bya/_/zhes bya ba ni rdo rje khu tshur gnyis bcings la rdo rje lag ngar gnyis bsnyams te/_mthe'u chung lcags kyur sbrel la/_'dir khams gsum rnam par
[\[290b.7\]]rgyal ba'i gzungs kyi dkyil 'khor gyi/_bcom ldan 'das rnam par snang mdzad kyi phyag rgya'i tshul du byed pa'i phyag rgya chen po'o/_/g.yon pa'i rtse gsum rgyab tu ni/_/'jig rten gsum las rgyal zhes bshad/_/ces bya ba ni ji skad bshad pa'i rnam par snang mdzad kyi phyag rgya las g.yon
[\[291a\]]
[\[291a.1\]]pa'i gung mo dang mdzub mo dang srin lag gsum mdung rtse gsum pa ltar byas la de'i rgyab kyi phyogs su g.yas pa'i mdzub mo brkyang bas gzhag pa ni/_g.yon pa'i rtse gsum pa'i rgyab tu khams gsum rnam par rgyal ba'i zhes bshad de/_'di ni rdo rje hUM mdzad kyi gnas
[\[291a.2\]]su'o/_/g.yon pa'i mdzub mo thad kar brkyang /_/zhes bya ba ni/_ji skad 'jig rten gsum las rnam par rgyal ba'i phyag rgya bcings la/_g.yon pa'i mdzub mo thad kar brkyang ba ni rin chen hUM mdzad kyi'o/_/de bzhin bkan pa'i pad+mo ni/_/zhes bya ba ni/_de skad du/_'jig rten pa'i 'khor lo
[\[291a.3\]]las rig pa mchog gi pad+ma'i phyag rgya me tog bzhi pa zhes 'chad par 'gyur ro/_/de bzhin du bkan pa'i pad+mo'o/_/'di skad ston pa yin te/_'jig rten gsum las rnam par rgyal ba'i dkyil 'khor chen po las bshad pa'i dam tshig rdo rje khu tshur gyis mthe bo gnyis phan tshun lcags sgrog tu bcing
[\[291a.4\]]bar bya ste/_mdzub mo gnyis kyang phan tshun lcags sgrog tu bcing ba byas nas/_gung mo dang srin lag bzhi rgyab sbyar la/_bskor nas gzhag pa 'di ni de bzhin bkan pa'i pad+ma zhes bya ba ni chos kyi hUM mdzad kyi gnas su'o/_/de bzhin du ni bsgyur nas ni/_/g.yon pa'i rdo rje gzhag par bya/_/zhes
[\[291a.5\]]bya ba ni/_ji skad gsungs pa'i 'jig rten gsum las rnam par rgyal ba'i khams gsum rnam par rgyal ba'i phyag rgya las/_g.yon pa'i mdzub mo thad kar brkyang la/_g.yas pa'i mdzub mos mnan pa ni las kyi hUM mdzad kyi gnas su'o/_/de ltar bdag po lnga'i gnas su phyag rgya chen
[\[291a.6\]]po 'ching ba bstan nas/_da ni khro bo rdo rje sems dpa' la sogs pa nas brtsams nas khro bo rdo rje khu tshur gyi bar du gzungs rnams kyi phyag rgya chen po'i mtshan nyid ni/_rdo rje mthil du bcing ba byas te zhes smos te/_rdo rje bsdams pa nang du bcings la mthe bo gnyis bteg nas khros pas
[\[291a.7\]]dgab pa 'di ni khro bo rdo rje sems dpa'i gnas su'o/_/mdzub mo lcags kyur bkug pa nyid/_/ces bya ba ni/_rdo rje rgyal po'i gnas su rdo rje bsdams pa nang du bcing ba'i mdzub mo gnyis lcags kyur bya'o/_/mdzub mo'i ngos ni sbyar ba ni/_/zhes bya ba ni/_rdo rje chags pa'i gnas su rdo rje
[\[291b\]]
[\[291b.1\]]bsdams pa nang du bcing ba'i rdo rje mdzub mo gnyis phan tshun lto sbyar nas khab ltar bya'o/_/de bzhin mdzub mo legs sbyin pa/_/zhes bya ba ni/_rdo rje legs pa'i gnas su rdo rje bsdams pa nang du bcing ba'i mdzub mo dang mthe bo gnyis se gol brdab par bya'o/_/mdzub mo sprad de
[\[291b.2\]]dpral bar gzhag_/ces bya ba ni/_rdo rje khro gnyer gyi gnas su rdo rje bsdams pa nang du bcings nas/_mdzub mo gnyis kyi rtse mo bsgrengs nas mdzub mo gnyis kyi rtse mo bskor zhing /_phyag rgya dpral ba'i phyogs su gzhag go/_/snying gar nyi ma rab tu bstan/_/zhes bya ba ni rdo rje
[\[291b.3\]]nyi ma'i gnas su rdo rje bsdams pa nang du bcings la snying ga'i phyogs su nyi ma ltar gzhag par bya'o/_/mdzub mo bsnyams pa spyi bor gzhag_/ces bya ba ni/_rdo rje rgyal mtshan gyi gnas su rdo rje bsdams pa nang du bcings la/_mdzub mo gnyis khab ltar byas la spyi bor gzhag go/_/bsgyur
[\[291b.4\]]nas dgod pa gzhag par bya/_/zhes bya ba ni/_bzhad pa'i gnas su rdo rje bsdams pa nang du bcings la bzhad pa ltar yongs su bskor zhing gzhag par bya'o/_/mdzub bsnyams pad+ma kha 'bus bzhin/_/zhes bya ba ni/_rdo rje chos kyi gnas su rdo rje bsdams pa nang du bcings la
[\[291b.5\]]mdzub mo gnyis pad+ma'i 'dab ma ltar byed pa'o/_/gnyi ga ral gri chang par 'dzin/_/zhes bya ba ni rnon po'i gnas su rdo rje bsdams pa nang du bcings te/_mthe bong gnyis nang du bcug la mthe bo gnyis kyi rgyab tu mdzub mo gnyis gzhag par bya'o/_/mdzub gnyis 'khor lor bcings
[\[291b.6\]]pa'o/_/zhes bya ba ni rdo rje 'khor lo'i gnas su rdo rje bsdams pa nang du bcings la mdzub mo gnyis khab ltar byas nas mdzub mo gnyi ga nyid rdo rje ltar bya'o/_/mdzub mo bsnyams te kha nas dbyung /_/zhes bya ba ni/_rdo rje srung ba'i gnas su rdo rje bsdams pa nang du bzhag la mdzub mo
[\[291b.7\]]gnyis rtse mor byas te/_phyag rgya kha'i phyogs su gyen du tshig 'byin pa ltar gzhag go/_/mdzub mo shin tu brkyang ba dang /_/zhes bya ba ni rdo rje las kyi gnas su rdo rje bsdams pa nang du bcings la/_mdzub mo gnyis so sor khab ltar bya'o/_/mdzub mo mgul du bcing bar bya/_/zhes bya ba ni/_
[\[292a\]]
[\[292a.1\]]rdo rje srung ba'i gnas su rdo rje bsdams pa nang du bcings la/_mdzub mo gnyis skam pa lta bu'i phyag rgyas mgul pa bcing bar bya'o/_/de gnyis kha 'gram mche bar gzhag_/ces bya ba ni/_gnod sbyin gyi gnas su rdo rje bsdams pa nang du bcings pa'i phyag rgya nyid las mdzub
[\[292a.2\]]mo gnyis brkyang la kha 'gram du mche ba'i tshul du gzhag par bya'o/_/khu tshur dam du bcings pa ni/_/zhes bya ba ni khro bo rdo rje khu tshur gyi gnas su rdo rje bsdams pa nang du bcings la/_phyag rgya nyid dam du bcings pa ni phyag rgya chen por 'gyur ro/_/rdo rje sems ma la sogs pa bzhi dang /_sgeg
[\[292a.3\]]mo la sogs pa nas khro bo rdo rje 'bebs pa'i gnas su khams gsum rnam par rgyal ba'i dkyil 'khor chen po las bshad pa'i dam tshig gi phyag rgya 'di nyid 'dir phyag rgya chen por shes par bya'o/_/gsang ba'i khu tshur las byung ba/_/zhes bya ba ni/_khro bo rdo rje khu tshur gyi gnas su khu tshur
[\[292a.4\]]dam du bcing ba ni/_'dir gsang ba'i khu tshur gyi phyag rgyar bshad do/_/snying gar gzhag ces bya ba ni/_rdo rje sems dpa'i gnas su gsang ba'i khu tshur bcings nas/_snying ga'i phyogs su gzhag pa ni 'dir gzungs kyi dam tshig gi phyag rgya'o/_/rtsib logs gcu zhes bya ba ni/_/rgyal
[\[292a.5\]]po'i gnas su gsang ba'i khu tshur rtsib logs g.yas su gzhag go/_/mda' drang ba ni g.yon pa nas/_/zhes bya ba ni chags pa'i gnas su gsang ba'i khu tshur g.yon pa'i rtsib logs nas mda' 'dren pa'i tshul du byed pa 'di ni g.yon nas mda' 'dren pa'o/_/snying ga nas ni dbyung bar bya/_/_
[\[292a.6\]]zhes bya ba ni legs pa'i gnas su gsang ba'i khu tshur gyi phyag rgya snying ga'i phyogs su legs so sbyin pa'i bsam pas kha'i phyogs su gyen du yang 'degs pa'o/_/khro gnyer du ni bsgyur nas de/_/zhes bya ba ni rin chen gyi gnas su gsang ba'i khu tshur gyi phyag rgya yongs su bsgyur nas mdzod spu'i
[\[292a.7\]]gnas su gzhag par bya'o/_/nyi ma'i dkyil 'khor ston pa dang /_/zhes bya ba ni nyi ma'i gnas su gsang ba'i khu tshur gyi phyag rgya snying ga'i phyogs su nyi ma'i dkyil 'khor gyi tshul du 'jog pa'o/_/spyi bor lag pa brkyang ba dang /_/zhes bya ba ni dpal gyi gnas su gsang ba'i khu tshur gyi phyag rgya lag
[\[292b\]]
[\[292b.1\]]ngar gnyis brkyang nas spyi bor gzhag pa'o/_/bskor nas dgod par gzhag par bya/_/zhes bya ba ni bzhad pa'i gnas su gsang ba'i khu tshur bzhad pa'i tshul gyis yongs su bskor nas khar gzhag pa'o/_/kha yi dbus su rab gzhag pa/_/zhes bya ba ni rdo rje chos kyi gnas su gsang ba'i khu tshur
[\[292b.2\]]kha'i dbus su gzhag par bya'o/_/mdzub mo ral gri 'degs pa 'dra/_/zhes bya ba ni rnon po'i gnas su gsang ba'i khu tshur bcings te de bzhin gshegs pa thams cad gcod pa'i tshul gyis gzhag par bya'o/_/'khor lo bskor ba ston pa dang /_/zhes bya ba ni rgyu'i gnas su gsang ba'i khu tshur gyi
[\[292b.3\]]phyag rgya nyid 'khor lo bskor ba'i tshul gyis bstan pa'o/_/kha nas rab tu 'byin pa ni/_/zhes bya ba ni gsang ba'i gnas su gsang ba'i khu tshur gyi phyag rgya ni kha nas gyen du tshig 'byin pa'i tshul du bya'o/_/spyi bor lus mchog dkyil 'khor bskor/_/zhes bya ba ni las kyi gnas su gsang ba'i
[\[292b.4\]]khu tshur gyi phyag rgya nyid 'khor lo bskor ba ltar gar byed pa'i tshul gyis lus thams cad la bskor la spyi bor gzhag par bya'o/_/dpung pa snying ga rtsib logs rnams/_/rdo rje srung ba de bzhin bya/_/zhes bya ba ni srung ba'i gnas su gsang ba'i khu tshur gyi phyag rgya go cha 'ching ba'i tshul gyis phrag pa
[\[292b.5\]]gnyis dang snying ga dang rtsib logs su sbyar bar bya'o/_/mche ba'i gnas su gzhag pa dang /_/zhes bya ba ni gnod sbyin gyi gnas su gsang ba'i khu tshur gyi phyag rgya nyid kha'i 'gram du mche ba'i tshul du gzhag par bya'o/_/khu tshur dam du bsdams pa'o/_/zhes bya ba ni khro bo rdo rje khu tshur gyi
[\[292b.6\]]gnas su gsang ba'i khu tshur bcings la dam du bsdams pa ni dam tshig gi phyag rgya'o/_/phyi rol dkyil 'khor phyag rgya ni/_/zhes bya ba ni sgeg mo la sogs pa nas rdo rje 'bebs pa'i mthar thug par bcing bar bya'o/_/mtshan ma go rims bzhin du bcing /_/zhes bya ba ni/_'jig rten gsum
[\[292b.7\]]las rnam par rgyal ba'i dkyil 'khor chen por ji ltar rdo rje hUM zhes bya bas phyag rgyar 'gyur ba de ltar 'dir yang bya'o zhes bya ba'i don to/_/'di nyid bshad pa ni/_dam tshig rdo rje bcings pa las/_/zhes bya ba la rdo rje bcings pa ni rdo rje nang du bcing ba'o/_/de bzhin rdo rje khu tshur gzhan/_/zhes bya ba la
[\[293a\]]
[\[293a.1\]]'jig rten gsum las rnam par rgyal ba'i dkyil 'khor chen por bshad pa nyid kyi rdo rje khu tshur gnyis su byas pa ni sgeg mo la sogs pa nas/_rdo rje 'bebs pa'i mthar thug pa'i las kyi phyag rgya bcing bar bya'o/_/rnam par snang mdzad la sogs pa nas/_las kyi hUM
[\[293a.2\]]mdzad kyi bar gyi dam tshig gi phyag rgya'i sbyor bas 'jig rten gsum las rnam par rgyal ba'i gzungs kyi dkyil 'khor gyi phyag rgya chen po dang /_dam tshig gi phyag rgya chen po bshad par shes par bya'o/_/de nas sgeg mo la sogs pa'i phyag rgya'i don gsal por brjod par bya ste/_rdo rje
[\[293a.3\]]bsdams pa nang bcings la/_/mdzub mo gnyis ni gyen du bsgreng /_/rdo rje mdzub mo so sor byas/_/snying gar mthe bo bsnyams la gzhag_/rab tu brkyang ba phreng ba ma'o/_/thal mo sbyar ba kha nas dbyung /_/gar las thal mo spyi bor gzhag_/rdo rje bcing ba thur du blugs/_/rang
[\[293a.4\]]gi thal sbyar gyen du gtor/_/mthe bo bsnyams te rab tu bsdams/_/rab tu brkyang nas byug pa'o/_/mdzub mo gcig pu bkug pa dang /_/mthe bo gnyis ni mdud pa dor/_/mthe bo mdzub mo mdud par bcings/_/rdo rje bcings pa mdzub mo bsdams/_/zhes bya'o/_/phaT ces bya ba
[\[293a.5\]]ni gzungs kyi khro bo rdo rje sems dpa'i chos kyi phyag rgya lce la bsam par bya'o/_/de bzhin mtha' mar phaT ces bya ba ni/_gzungs kyi khro bo rdo rje khu tshur gyi ljags la bsam par bya'o/_/rnam par snang mdzad dang /_rdo rje sems ma dang /_rdo rje hUM mdzad kyi ni hUM ngo /_/gzungs kyi rin
[\[293a.6\]]chen hUM mdzad dang /_khro bo rdo rje rin chen ma'i trAM ngo /_/gzungs kyi chos kyi hUM mdzad dang /_rdo rje chos ma'i hrIH'o/_/las kyi hUM mdzad dang /_rdo rje las ma'i ni yi ge aH'o/_/ma hA rA ti hUM/_rU pa shwa pe hUM/_shro ta sau khya hUM/_sarba pU dza hUM/_pra ha la da ni hUM/_pha la ga mi hUM/_su te dza gri hUM/_su gan+d+hi
[\[293a.7\]]gi hUM/_a ya hi dzaHhUM/_a hi hUM hUM hUM/_he s+phoT baM hUM/_g+ha N+Da aHAHhUM/_zhes bya ba gzungs kyi sgeg mo nas brtsams nas/_gzungs kyi rdo rje 'bebs pa'i bar gyi ljags la bsam par bya'o/_/mdor na las kyi phyag rgya ni/_/rdo rje khu tshur gnyis byas te/_/zhes bya ba ni gzungs kyi rdo rje khu
[\[293b\]]
[\[293b.1\]]tshur gyi phyag rgya chen po gnyis su byas nas/_'jig rten gsum las rnam par rgyal ba'i dkyil 'khor chen po'i tshul gyis las kyi phyag rgya bcing bar bya'o/_/gzhan yang gzungs kyi khro bo rdo rje khu tshur gyi dam tshig gi phyag rgya gnyis su byas nas gsang ba'i las kyi phyag rgya bcing bar bya'o/_/'di skad
[\[293b.2\]]ston pa yin te/_ji skad bshad pa'i rdo rje khu tshur gnyis su byas te/_re re zhing gar byas nas/_yang re re zhing rdo rje khu tshur bcing ba gnyis su byas nas g.yon pa'i rdo rje mdzub mo bsgreng ba g.yas pas gzung ba ni rnam par snang mdzad kyi'o/_/bsgyings pa dang bcas pas gsor ba ni/_rdo rje hUM mdzad
[\[293b.3\]]dang /_khro bo rdo rje sems dpa' dang /_gzungs kyi khro bo sems ma rdo rje ma rnams kyi'o/_/mdzub mo lcags kyu ltar gnas pa ni/_rgyal po'i gnas kyi'o/_/mda' 'phen pa'i tshul du byed pa ni chags pa'i gnas kyi'o/_/legs par byed pa'i tshul gyis snying gar gnas pa ni legs pa'i
[\[293b.4\]]gnas kyi'o/_/rdo rje gnyis dbang bskur ba'i tshul du byed pa ni/_rin chen hUM mdzad dang /_khro bo khro gnyer dang /_gzungs kyi rdo rje rin chen ma'i'o/_/snying gar nyi ma bstan pa ni nyi ma'i gnas kyi'o/_/g.yon pa'i lag ngar bsgreng ba ni dpal gyi gnas kyi'o/_/de bzhin du kha'i phyogs su
[\[293b.5\]]bskor ba ni bzhad pa'i gnas kyi'o/_/g.yas pas g.yon par 'byed pa chos kyi hUM mdzad dang /_khro bo rdo rje chos dang /_gzungs kyi rdo rje chos ma'i'o/_/snying gar ral gri 'dzin pa ni rnon po'i gnas kyi'o/_/mgal me'i 'khor lo bskor ba ltar byed pa ni rgyu'i gnas kyi'o/_/rdo rje gnyis
[\[293b.6\]]gyen du tshig 'byin pa ni gsang ba'i gnas kyi'o/_/rdo rje gar bskor ba bkrol nas 'gram pa dang spyi bor 'jog pa ni las kyi hUM mdzad dang /_rdo rje las dang /_gzungs kyi las kyi rdo rje ma'i'o/_/khrab 'dzin pa lta bu ni srung ba'i gnas kyi'o/_/mthe'u chung gnyis mche ba lta bur byed pa ni/_
[\[293b.7\]]rdo rje gnod sbyin gyi gnas kyi'o/_/khu tshur gnyis 'tshir ba ni gzungs kyi khro bo'i khu tshur gyi las kyi phyag rgya'o/_/de ltar phyag rgya chen po'i khu tshur gnyis su byas pa'i las kyi phyag rgya bstan nas/_de bzhin du dam tshig rdo rje khu tshur gyi khro bo gzungs kyi khu tshur gnyis su byas nas/_rnam par
[\[294a\]]
[\[294a.1\]]snang mdzad la sogs pa'i phyag rgya bcing bar yang shes par bya'o zhes blta bar bya'o/_/sgeg mo la sogs pa rnams ni 'jig rten gsum las rnam par rgyal ba'i dkyil 'khor chen por gsungs pa'i rdo rje khu tshur gnyis bcings nas/_gar las byung ba'i las kyi
[\[294a.2\]]phyag rgya bcing bar bya'o/_/rdo rje bsnyems pa'i tshul gyis ni/_/bsam pa g.yos pas 'dud pa dang /_/phreng ba bcing dang kha nas dbyung /_/rdo rje gar ni rab bskor ba/_/thur du blugs dang gyen du gtor/_/mthe bo bsnyams te rab tu bsdams/_/rab tu brkyang nas byug pa yis/_/mchod pa'i
[\[294a.3\]]sbyor ba byed pa'o/_/de bzhin du/_mdzub mo lcags kyur bcing ba ni/_/mthe'u chung las te lcags kyu che/_/mkhrig ma mdud la mdzub gnyis gdub/_/rgyab gnyis kyang ni bsnyams te mnan/_/zhes bya ba ni sgeg mo nas brtsams nas/_gzungs kyi khro bo rdo rje 'bebs ma'i las kyi phyag rgya'o/_/_
[\[294a.4\]]yang sgeg mo la sogs pa nas rdo rje 'bebs ma'i bar gyi gzungs kyi khro bo khu tshur gyi dam tshig gi phyag rgya gnyis su byas nas/_gsang zhing gsang ba'i las kyi phyag rgya snga ma bzhin du bcing ba blta bar bya'o/_/'jig rten gsum las rnam par rgyal ba'i gzungs kyi dkyil 'khor gyi 'grel pa
[\[294a.5\]]rdzogs so//_//de ltar 'jig rten gsum las rnam par rgyal ba'i dam tshig gi phyag rgya gtso bor gyur pa'i gzungs kyi dkyil 'khor bshad nas/_'jig rten gsum las rnam par rgyal ba'i chos kyi phyag rgya gtso bor gyur pas 'dul ba'i sems can rnams rjes su gzung ba'i phyir/_
[\[294a.6\]]'jig rten gsum las rnam par rgyal ba'i chos kyi dkyil 'khor ni/_de nas zhes bya ba gsungs te/_de nas zhes bya ba'i sgra ni de ma thag pa ste/_dang po sbyor ba'i ting nge 'dzin gyi rjes thogs la zhes bya ba'i don to/_/'dir dang po sbyor ba'i ting nge 'dzin ni 'jig rten gsum las rnam par rgyal
[\[294a.7\]]ba'i dkyil 'khor chen por bshad pa'i dang po sbyor ba nas brtsams nas/_rdo rje dang /_rin po che dang /_chos dang /_las kyi hUM mdzad sprul pa'i mthar thug pa yin par blta bar bya'o/_/yang zhes bya ba ni/_'jig rten gsum las rnam par rgyal ba'i gzungs kyi dkyil 'khor la ltos
[\[294b\]]
[\[294b.1\]]pas na/_yang zhes bya ba smos so/_/de bzhin gshegs pa thams cad ni/_rnam par snang mdzad la sogs pa'o/_/rdo rje rigs kyi ting nge 'dzin gyi ye shes ni khams gsum rnam par rgyal ba'i dum bu'i bcom ldan 'das rnam par snang mdzad kyi chos kyi dkyil 'khor gyi ting nge 'dzin
[\[294b.2\]]gyi ye shes las skyes pa'i phyir dang /_ting nge 'dzin gyi ye shes las skyes pa'i rgyu yin pa'i phyir ting nge 'dzin gyi ye shes zhes bshad do/_/de ltar de'i gzugs brnyan bskyed nas sems can gyi khams la rgyas 'debs pas na phyag rgya'o/_/des byin gyis brlabs pa ni sprul pa ston par byed
[\[294b.3\]]pa'i ting nge 'dzin gang yin pa'i phyir ming de skad ces bya ba la snyoms par zhugs nas/_bcom ldan 'das rnam par snang mdzad khams gsum rnam par rgyal ba'i rang gi chos kyi dkyil 'khor sprul par byed pa de ston par mdzad pa'i rnam par thugs rtse gcig mdzad do zhes bya ba'i don to/_/_
[\[294b.4\]]de bzhin du rdo rje dang /_rin chen dang /_chos dang /_las kyi hUM mdzad rnams rang gi dkyil 'khor sprul par byed pa ston par mdzad pa'i rnam par thugs rtse gcig tu mdzad do/_/mdzad nas sngags rnams gsungs pa des dkyil 'khor lnga po bskyed pa bstan pa'i rnam par snang mdzad do/_/_
[\[294b.5\]]de nas zhes bya ba'i sgra ni de ma thag pa'o/_/chos kyi dkyil 'khor sprul pa'i rjes thogs nyid la bcom ldan 'das phyag na rdo rje rdo rje hUM mdzad kyi rang gi rigs 'jig rten gsum las rnam par rgyal ba'i chos kyi dkyil 'khor bskyed pa'i sngags dang ting nge 'dzin dang bcas pas rdo rje dbyings kyi
[\[294b.6\]]dkyil 'khor chen po'i dbyibs kyi tshul gyis rdzogs par mdzad pa'o/_/bcom ldan 'das rnam par snang mdzad kyi phyogs dang mtshams rnams su zla ba'i dkyil 'khor rnams la/_rdo rje hUM mdzad la sogs pa rdo rje dbyings kyi dkyil 'khor chen po'i tshul gyis ting nge 'dzin gyi phyag rgya chen
[\[294b.7\]]pos bzhugs so/_/'di gsungs so zhes bya ba ni/_bshad ma thag pa'i rgyas par bshad pa gsungs so/_/rdo rje khro bo khu tshur gyi mthar thug pa'i snying po gsungs nas/_lhag ma rnams ni 'jig rten gsum las rnam par rgyal ba'i dkyil 'khor chen por gsungs pa nyid kyi snying po yin
[\[295a\]]
[\[295a.1\]]par blta bar bya'o/_/'di skad ston pa yin te/_dkyil 'khor sprul nas rang rang gi snying po rnam par snang mdzad nas rdo rje 'bebs pa'i mthar thug pa bcom ldan 'das rdo rje hUM mdzad kyi rang gi gnas su dgod par bya'o/_/de nas zhes bya ba nas rang gi gnas su lha thams cad
[\[295a.2\]]dgod pa'i mthar thug pa bstan pa ni/_chos kyi dkyil 'khor gyi dkyil 'khor rgyal po mchog ces bya ba'i ting nge 'dzin gnyis pa bstan pa yin no/_/de nas bsdu ba dang /_byin gyis brlabs pa nas brtsams nas/_chos kyi dkyil 'khor gyi las kyi rgyal po mchog ces bya ba'i ting nge 'dzin gsum
[\[295a.3\]]pa yin par shes par bya'o/_/'jig rten gsum las rnam par rgyal ba'i chos kyi dkyil 'khor du gsungs pa'i dngos grub ni/_'jig rten gsum las rnam par rgyal ba'i chos kyi dkyil 'khor du dam tshig dang dbang bskur ba thob pas bsgrub par bya'o zhes bstan pa'i phyir/_de nas zhes bya ba
[\[295a.4\]]la sogs pa ni slob dpon gyi las kyi cho ga rgyas pa dang /_slob ma 'jug pa'i cho ga rgyas pa gsungs so/_/de nas zhes bya ba ni rjes thogs la'o/_/yang zhes bya ba ni gzungs kyi dkyil 'khor la ltos pa'o/_/rdo rje rigs kyi phra mo'i ye shes ni rdo rje phra mo ste/_de'i dam tshig gi dkyil
[\[295a.5\]]'khor du gyur pa ni/_chos kyi dkyil 'khor du gyur pa'o/_/gang gi phyir dkyil 'khor 'dir 'jug pa'i rdo rje rigs kyi rnal 'byor pa rnams kyis rdo rje phra mo bsgoms nas bya ba yin pa de'i phyir/_de nye bar ston pa'i dam tshig las byung ba'i dkyil 'khor ni/_'di gsungs pa'o/_/de nas
[\[295a.6\]]zhes bya ba ni de ma thag pa ste/_rig pa'i brtul zhugs kyi rjes thogs la zhes bya ba'i don to/_/de nas zhes bya ba ni rgyu de'i phyir ro/_/gang gi phyir rdo rje rigs kyi rnal 'byor pas rdo rje rigs kyi chos kyi dkyil 'khor du 'jug pas na rdo rje phra mo bsgoms la bya'i/_gzhan gyis ma yin no zhes
[\[295a.7\]]bya ba'i rgyu de'i phyir ro/_/'di skad ston pa yin te/_'jig rten gsum las rnam par rgyal ba'i dkyil 'khor chen por gsungs pa'i cho gas rdo rje hUM mdzad kyi rnal 'byor ji skad gsungs pa dang /_rnal 'byor chen po byas la/_phyi nas chos kyi dkyil 'khor las gsungs pa'i bcom ldan 'das
[\[295b\]]
[\[295b.1\]]rdo rje hUM mdzad kyi phyag rgya chen por bsgoms nas/_chos kyi dkyil 'khor gyi sngags rnams re re zhing yang bzlas brjod 'bum byas pas lha rengs pa'i rig pa'i brtul zhugs su 'gyur ro/_/de nas dkyil 'khor bri bar bya ba'am/_'og nas 'chad pa'i phyag rgya bzhi pa'i dkyil 'khor gyi cho gas sna'i rtse
[\[295b.2\]]mo dkyil 'khor mtshan ma thob kyi bar du bsgom par bya ba'am/_ting nge 'dzin gsum sngon du 'gro bas rig pa'i brtul zhugs ji srid mtshan ma thob par gyur pa de srid kyi bar du byas la/_de nas de'i rjes la dkyil 'khor bri bar bya'o/_/rdo rje dbyings dang 'dra bas na/_/zhes bya ba ni sprul pa'i chos
[\[295b.3\]]kyi dkyil 'khor dang 'dra ba'o/_/de'i ming gang yin zhe na/_khro bo'i ye shes zhes kyang bshad/_/ces smos so/_/dkyil 'khor chen po'i tshul du ni/_/dkyil 'khor thams cad srad bu bre/_/zhes bya ba ni 'jig rten gsum las rnam par rgyal ba'i dkyil 'khor chen po bzhin du chos kyi dkyil 'khor
[\[295b.4\]]'dir thams cad kyang thig gdab par bya'o/_/de yi dbus su sangs rgyas bri/_/ye shes rdo rje'i dbus chud pa'o/_/zhes bya ba ni rnam par snang mdzad kyi gnas su seng ge'i gdan gyi steng du rdo rje rtse lnga pa 'bar ba chur bsnyal te bris la/_de'i steng du bcom ldan 'das rnam par snang mdzad ting nge 'dzin la
[\[295b.5\]]snyoms par zhugs pa snying ga'i phyi rol gyi phyogs su rdo rje phra mo bsnams pa bri bar bya'o/_/sangs rgyas kyi ni phyogs kun du/_/phyag rgya de nyid kun bris shig_/ces bya ba ni 'jig rten gsum las rnam par rgyal ba'i dkyil 'khor chen por bshad pa bzhin du rdo rje dang /_rin po che dang /_chos dang /_
[\[295b.6\]]las kyi rdo rje'i phyag rgya rnams bri bar bya'o/_/'jig rten gsum las rnam rgyal sogs/_/go rims bzhin du dgod par bya/_/zhes bya ba ni skyil mo krung gis bzhugs nas rang gi snying gar rdo rje bsdams pa'i phyag gnyis kyis phyag mtshan bsnams pa bri bar bya'o/_/rdo rje hUM mdzad dang /_rin chen
[\[295b.7\]]dang /_chos dang /_las kyi hUM mdzad de rnams kyi phyogs thams cad du khro bo rdo rje sems dpa' la sogs pa bri bar bya'o/_/ji ltar bri zhe na cho ga bzhin zhes bya ba smos te/_sangs rgyas rdo rje 'dzin pa la sogs pa de dag thams cad kyang snyoms par 'jug pa'i ting nge 'dzin la bzhugs pa/_phyag
[\[296a\]]
[\[296a.1\]]gnyis kyi rdo rje bsdams pas rang gi phyag rgya snying gar bsnams pa/_ye shes rdo rje'i dbus su chud pa la ji ltar ye shes rdo rje dbus su chud pa de bzhin du 'dir yang bya bas na cho ga bzhin zhes pa smos so/_/de nas 'dir rdo rje rigs kyi ye shes phra mo'i dkyil 'khor zhes bya ba ni
[\[296a.2\]]chos kyi dkyil 'khor ro/_/cho ga'i rim pa rgyas par bshad do/_/zhes bya ba ni slob dpon gyi las kyi cho ga rgyas pa dang /_slob ma 'jug pa'i cho ga rgyas par bshad pa'o/_/de la 'jig rten gsum las rnam par rgyal ba'i dkyil 'khor chen por gsungs pa'i tshul gyis ji skad bshad pa'i rdo
[\[296a.3\]]rje hUM mdzad kyi rnal 'byor dang /_rnal 'byor chen po byas la sgo dbye ba dang /_bum pa gzhug pa la sogs pa'i cho ga rjes su spyad nas slob dpon gyis phyag bya ba la sogs pa sngon du 'gro ba'i sdom pa gzung ba byas nas zhugs te/_de la ji lta ba'i phra mo rdo rje'i dbang bskur ba la sogs pa nas dngos
[\[296a.4\]]grub kyi rdo rje brtul zhugs kyi bar gyi cho ga rjes su spyad nas/_yang bdag la byin gyis brlab pa la sogs pa byas nas/_rang nyid kyi ming nas brjod nas/_rdo rjes dkyil 'khor gyi las bsgrub par bya'o/_/de nas bsdu ba byas la cho ga thams cad rjes su spyad la slob ma gzhug par bya'o/_/_
[\[296a.5\]]de nas gzhug pa byas la 'di skad ces brjod par bya ste/_ci zhig brjod ce na/_de ring khyod la de bzhin gshegs pa thams cad kyi rdo rje khro bo nyid du phyag na rdo rjes dbang bskur gyis zhes bya ba smos te/_de bzhin gshegs pa thams cad kyi rdo rje khro bo ni hUM mdzad do/_/de'i rang bzhin du gyur pa'i rdo rje khro
[\[296a.6\]]bo ni de'i rdo rje khro bo ste/_des khyod la dbang bskur gyis zhes bya ba ni dkyil 'khor du 'jug cing gsang ba'i dbang bskur ba de bskyed par bya'o zhes bya ba'i don to/_/de legs par nan tan du gyis shig ces bya ba ni/_gang gi phyir bcom ldan 'das phyag na rdo rje dang /_rdo rje hUM mdzad kyi khro bo'i
[\[296a.7\]]rdo rjes dbang bskur ba de'i phyir/_legs par bzung la nan tan du bsgrub par gyis shig_/sems can thams cad kyang ji skad du gsungs pa'i 'bras bu thob pa'i phyir gyi bar du zhes sbyar ro/_/ma lus shing lus pa med pa ni/_sems can gyi khams zad par ro/_/yongs su zhes bya ba ni
[\[296b\]]
[\[296b.1\]]kun nas so/_/bskyab pa ni/_ngan song la sogs pa'i sdug bsngal rnams bsal ba'i don du'o/_/de bzhin gshegs pa thams cad kyi phan pa zhes bya ba ni ma 'ongs pa na de bzhin gshegs pa thams cad dang 'brel pa'i bde ba can la sogs pa'i zhing khams su skye ba'o/_/bde ba ni tshe
[\[296b.2\]]'di las rab tu dga' ba thob pa'i bde ba dang yid bde ba'o/_/dam pa 'grub pa ni sangs rgyas nyid dang rdo rje 'chang ba la sogs pa de nyid 'thob pa ste rnyed pa de'i 'bras bu'i phyir ro/_/rdo rje khro bo zhes bya ba ni rdo rje khro bo'i ting nge 'dzin gyis hUM mdzad kyi sbyor bas sems can thams cad kyang ji srid
[\[296b.3\]]'tsho'i bar du yongs su sbyor ba'i rgyu mtshan gyi phyir ro/_/bdud byed pa ni bshad zin to/_/bar du zhes bya ba'i sgras ni 'jig rten gyi phan pa dang bde ba yang gzung ngo /_/cho ga lhag ma ni 'jig rten gsum las rnam par rgyal ba'i dkyil 'khor chen por bshad zin par shes par bya'o/_/_
[\[296b.4\]]rdo rje ji lta ba bzhin du lag pa gnyis su sbyin no zhes bya ba ni nas 'bras tsam gyi rdo rje phra mo'o/_/de ltar slob dpon gyi las kyi cho ga dang /_slob ma 'jug pa'i las kyi cho ga rgyas par bstan nas/_da ni dam tshig dang dbang bskur ba thob par gyur pa la slob dpon gyis chos kyi dkyil 'khor
[\[296b.5\]]du gsungs pa'i dngos grub rnams bstan par bya ba'i phyir/_de nas zhes bya ba la sogs pa gsungs te/_rdo rje khro bo ni rdo rje hUM mdzad la sogs pa'o/_/ye shes phra mo ni rdo rje phra mo brtan par gyur pa sngon du song ba'i ye shes so/_/de yi rdo rje phra mo brtan byas la/_/zhes bya ba smos te/_'jig rten
[\[296b.6\]]gsum las rnam par rgyal ba'i dkyil 'khor du gsungs pa'i rang gi lha'i rnal 'byor gyi phyi nas chos kyi dkyil 'khor las gsungs pa'i rang gi khro bo'i phyag rgya chen po bcings te/_rdo rje dbyings kyi chos kyi dkyil 'khor las gsungs pa'i cho ga zla ba gsum rdo rje phra mo bsgoms la mthar
[\[296b.7\]]mtshan thog thag byas na rdo rje phra mo brtan par byas pa yin no/_/de brtan par byas nas ni/_rdo rje rang gi rnal 'byor gyis/_/zhes bya'o/_/rang 'dod pa'i khro bo'i rnal 'byor pas yi ge hUM gis hUM zhes bya ba bzlas pa la sbyar bar bya'o/_/gang zhes bya ba ni bsgrub par bya ba'o/_/de'i srog ni
[\[297a\]]
[\[297a.1\]]'jig par 'gyur/_/zhes bya ba ni de brgyal bar bya zhes bya ba'i don to/_/'di skad ston pa yin te/_sna'i bu gnas yi ge hUM zhes bya ba'i sbyor bas bsgrub par bya ba'i steng du 'bar ba'i rdo rje ltung ba des 'di sems med par 'gyur ro/_/rdo rje phra mo brtan byas te/_/zhes bya
[\[297a.2\]]ba ni snga ma bzhin no/_/cho ga bzhin du mched pa ni/_sna'i rtse mor rdo rje phra mo brtan par byas la/_rdo rje de las rdo rje phra mo'i rlung gi dkyil 'khor sprul pa des thams cad bkug nas des bsgrub par bya ba rtsa'i sbur ma bzhin du khyer bar bsams la/_ji ltar mngon par 'dod pa'i gnas su bsgyur bar bya'o/_/rdo rje
[\[297a.3\]]phra mo'i tshul sbyar la/_/zhes bya ba ni snga ma bzhin du rdo rje phra mo bsgom pa byas la phyir spro bar bya'o/_/khro bor ldan pa zhes bya ba ni rang gi khro bo dang ldan pa'i rdo rje phra mo sna'i rtse mor gnas par bya'o/_/ji srid mched ces bya ba ni rgyas par te/_kha ba dang char gyi rgyun bzhin du spro ba'i tshul gyis so/_/'di skad
[\[297a.4\]]du ston pa yin te/_khro bo'i nga rgyal dang ldan pas bsgrub par bya ba'i yul du khyab par byas la/_de nas bsgrub par bya ba brgyal ba dang ltung bar bsam par bya'o/_/de bzhin de ni bsdu ba yang /_/zhes bya ba ni/_de lta bu'i sbyor ba rnam pa gsum las gang yang rung ba'i sbyor bas gdug pa gzhom
[\[297a.5\]]par byas nas/_gang gi tshe sdig pa gzhom par nus pa de'i tshe sbyor bas 'dir bsgoms pa'i stobs kyis de la zhi ba'i las bya'o/_/de ltar sbyor ba des rdo rje phra mo'i rnal 'byor 'di rab tu sbyar ba de bzhin du rang gi sna'i rtse mor bsdus la/_de nas rang gi snying gar gzhag cing brtan par bya'o/_/sems
[\[297a.6\]]can gang gis dgra la ni/_/lhan cig gyur pas cher brtan pa/_/zhes bya ba ni/_gang gi sems can rnams dgra bo dang bcas pa'i rnal 'byor gyis bsgoms pas cher brtan par 'gyur ro/_/byams pa mched pa'i tshul gyis ni/_/zhes bya ba ni dper na byams pa rim gyis spro bar bshad pa de bzhin
[\[297a.7\]]du seng ge dang /_stag dang /_bya rog dang /_bya rgod dang /_srin po rnams kyi rigs kyis bsgrub par bya ba zos par bsam par bya'o/_/dgra bo spro bas gzhig par bya/_/zhes bya ba ni de ltar dgra bo spro ba'i rim pa sbyor ba de bzhin du gdug pa rnams gzer nad dang ldan pa bsam par bya'o/_/'di skad ston
[\[297b\]]
[\[297b.1\]]pa yin te/_dkon mchog gsum la gnod par byed pa'i sdig pa can du gyur pa'i sems can mthong na snying rje bskyed de/_de dag gzir bar bya ba'i sbyor bas de gsad par bya'o/_/chos sam yang na chos min pa/_/zhes bya bas chos ni dge ba bcu'o/_/chos ma yin pa ni mi dge ba bcu'o/_/chos thams
[\[297b.2\]]cad rang bzhin gyis ni 'od gsal ba zhes bya ba ni mngon du byas shing dga' ba ste/_der snang ba tsam du bsgrub par bya ba bsams nas/_snang ba tsam de hUM zhes bya ba bsgoms pa'i rdo rjes gzhig par bya'o/_/gdul dka' ba'i sems can gang zhes bya ba ni yid kyi mngon par 'du byed pa'i btang snyoms kyis
[\[297b.3\]]gzir bar bya ba bstan to/_/sbyor ba bzhi po de yang rdo rje phra mo brtan par byas la/_rab tu sbyar bar bya'o/_/rdo rje dbyibs ni bris nas kyang /_/zhes bya ba ni/_nam mkha'i phyogs su bsgom par bya ba nyid ni go sla'o/_/de bzhin phra mo'i cho ga yis/_/snying po rdo rje bsgoms nas kyang /_/zhes bya ba ni
[\[297b.4\]]rdo rje phra mo bsgoms la 'di bya'o zhes bya ba'i don to/_/snying gar rdo rje sems dpa' nam mkha' la sogs pa'i phyogs su bsgom par bya ste/_lhag ma ni go sla'o/_/de ltar phyag na rdo rje bsgoms pas kyang ltung bar 'gyur ro/_/sangs rgyas su bsgoms pas kyang ltung bar 'gyur ro/_/rdo rje phra
[\[297b.5\]]mo rab sbyar ba/_/zhes bya ba ni rdo rje phra mo bsgom par byas la phyis zla ba'i dkyil 'khor du bdag nyid bsgoms nas bsgrub par bya ba'i steng du ltung bar bya'o/_/bdag nyid zla ba'i rdo rjer bsams nas/_gang gi steng du ltung ba der ltung bar 'gyur ro/_/bdag nyid phyag na rdo rjer bsgoms nas gang gi
[\[297b.6\]]steng du ltung ba der ltung bar 'gyur ro/_/bdag nyid sangs rgyas kyi gzugs su bsgoms nas/_gang gi steng du ltung ba der ltung bar 'gyur ro/_/de nas rdo rje'i rigs kyi chos kyi dkyil 'khor gyi gsang ba'i phyag rgya'i ye shes bslab po/_/rdo rje khro bo snyoms zhugs pas/_/zhes bya ba ni/_rang gi khro
[\[297b.7\]]bo snyoms par zhugs te gnas pa'o/_/yid kyis bsgrub par bya ba'i lus la bdag nyid zhugs la/_rang gi lus kyis yongs su bskor bar bse bar bya'o/_/bsgrub par bya ba gang gi ming nas bzung bas rdo rje hUM zhes brjod cing rang gi lus kyis 'khyud pas gang gi ming smos pa de 'chi bar 'gyur ro/_/rdo rje
[\[298a\]]
[\[298a.1\]]phra mo snyoms 'jug la/_/zhes bya ba ni/_hUM mdzad la sogs pa'i rnal 'byor pas rdo rje phra mo sna'i rtse mor brtan par bya'o/_/sna nas phra ba thang cig min/_/zhes bya ba ni phra ba rdo rje phra mo'o/_/sna nas ni de'i sna'i rtse mor ro/_/thang cig min zhes bya ba ni yang yang ngo /_/dbugs
[\[298a.2\]]btang hUM zhes bya ba'i tshul gyis ni dbugs btang ba dang /_yi ge hUM gi tshul du ni dbugs btang ba'i yi ge hUM gi tshul gyis 'jig rten gsum yang ltung bar 'gyur ro/_/'di skad ston pa yin te/_rdo rje phra mo sna'i rtse mor bstan par byas la/_hUM zhes bya ba'i tshul gyis gang gi steng du ltung ba de ltung bar
[\[298a.3\]]byed do/_/rdo rje phra mo'i tshul sbyar la/_/zhes bya ba ni rdo rje phra mo bsgom pa byas la'o/_/khros nas rdo rje lta ba yis/_/zhes bya ba ni khro bo'i cha byad du gyur pa'i rdo rje lta bas sems can gang bltas pa de ldongs par 'gyur ro/_/'di skad ston pa yin te/_khro bo'i rnal 'byor gyi gnas nas/_khro bo'i
[\[298a.4\]]lta ba'i tshul gyis rang gi mig gnyis su bsgoms la/_des bsgrub par bya ba gang la bltas pa de des khro bo'i kha lta ba'i tshul gyis/_bsgrub par bya ba'i mig bcom zhing bsgrub par bya ba thal bar byas par bsam par bya'o/_/bu ga nas ni zhugs nas ni/_/zhes bya ba ni rang gi khro
[\[298a.5\]]bo'i rnal 'byor byas la bsgrub par bya ba'i lus ji skad bshad pa'i phyogs nas yid kyis 'jug par bya'o/_/de nas de'i snying gi pad+ma drangs te rang gi snying la bsres pas des de dbang du 'gyur ro/_/yang na 'chi bar 'gyur ro/_/thams cad kyang 'dir rdo rje phra mo bsgom par byas nas/_rang khro bo'i rnal 'byor gyis las bya'o/_/_
[\[298a.6\]]'jig rten gsum las rnam par rgyal ba'i chos nyid kyi dkyil 'khor las gsungs pa'i dngos grub rnams ni/_'jig rten gsum las rnam par rgyal ba'i dkyil 'khor chen po las gsungs pa'i rang gi lha'i rnal 'byor byas la phyag rgya bzhis rgyas btab nas/_phyis chos kyi dkyil 'khor
[\[298a.7\]]la sogs pa'i phyag rgya chen po la sogs pa bcings te/_bsgrub par bya ba dang /_mdun du yang chos kyi dkyil 'khor las gsungs pa'i/_phyag rgya rnam pa bzhis bsgrub par bya ba'i lha la rgyas btab la bsgrub par bya'o zhes bstan pa'i phyir/_de nas rdo rje'i rigs kyi chos kyi phyag rgya'i ye
[\[298b\]]
[\[298b.1\]]shes la bslab pa'o zhes gsungs so/_/rdo rje rigs kyi chos kyi ye shes ni chos kyi dkyil 'khor ro/_/phyag rgya ni rdo rje'i rigs kyi chos kyi ye shes kyi phyag rgya ste/_phyag rgya chen po dang /_dam tshig dang /_chos dang las rnams so/_/rdo rje ye shes sbyor ba yis/_/zhes bya ba ni rdo rje dbyings su
[\[298b.2\]]gsungs pa'i chos kyi dkyil 'khor gyi sbyor bas so/_/'bar ba'i phreng ba 'khrigs pa'i 'od/_/ces bya ba ni rdo rje hUM mdzad la sogs pa bsgom par bya'o/_/'di skad ston pa yin te/_seng ge'i gdan la sogs pa rnams su zla ba'i dkyil 'khor gyi steng du rdo rje rtse lnga pa chur gnas par bya'o/_/_
[\[298b.3\]]de'i steng du phyag gnyis kyis rdo rje bsdams pa bcing nas ting nge 'dzin gyis bzhugs pa snying gar rang gi phyag rgya 'bar ba'i phreng ba 'khrigs pa'i 'od mnga' ba/_rdo rje hUM mdzad la sogs pa nas/_rdo rje 'bebs pa'i bar du bsgom par bya'o/_/rnam par snang mdzad ni rdo rje dbyings kyi chos kyi dkyil 'khor las
[\[298b.4\]]gsungs pa'i tshul gyis bsgom par bya'o/_/de nas rdo rje'i rigs kyi chos kyi dam tshig gi phyag rgya'i ye shes bslab bo zhes bya ba ni rdo rje rigs kyi chos kyi dkyil 'khor gyi dam tshig gi phyag rgya ni rdo rje rigs kyi chos kyi dam tshig gi phyag rgya ste/_de rnams kyi ye shes la bslab par bya'o/_/ting 'dzin dam
[\[298b.5\]]tshig ye shes las/_/zhes bya ba ni rdo rje dbyings kyi chos kyi dkyil 'khor der rdo rje bsdams pa las byung ba'i dam tshig gi phyag rgya ji skad bshad pa ni dam tshig gi phyag rgya'o/_/hUM zhes bya ba gnyis dang ldan/_/zhes bya ba ni de nyid kyi rdo rje sdigs mdzub gnyis bsgrengs nas so sor khab ltar byas te/_rdo rje hUM mdzad
[\[298b.6\]]la sogs pa gang yin pa'i bzlas brjod byas la sdigs mdzub bya'o/_/ci rigs gnas su bzhag nas ni/_/zhes bya ba ni/_skyil mo krung 'dug gan rkyal du/_/g.yas gcus de bzhin slar gcus pa/_/snying gar gnas pa bzhi pa ste/_/rdo rje sems sogs dkyil 'khor ro/_/dpral bar gzhag
[\[298b.7\]]dang ltag pa dang /_/phrag pa dang ni dgod par sbyar/_/khar gzhag snying gar ral gri dang /_/snying gar gzhag dang kha nas dbyung /_/spyi bo thong ga khar gzhag la/_/mdzub mo gnyis bkug mdun de bzhin/_/zhes bya ba de dag ni khro bo rdo rje sems dpa' nas brtsams nas/_khro bo rdo rje khu tshur gyi
[\[299a\]]
[\[299a.1\]]mthar thug pa ji lta ba'i rim gyis dam tshig gi phyag rgya'o/_/lhag ma ni 'jig rten gsum las rnam par rgyal ba'i dkyil 'khor chen po las gsungs pa'i dam tshig gi phyag rgya nyid yin no/_/de nas rdo rje'i rigs kyi chos kyi dam tshig ni chos kyi phyag rgya'i ye shes bslab pa'o zhes bya ba ni
[\[299a.2\]]rdo rje rigs kyi chos kyi dam tshig ni chos kyi phyag rgya ste/_de'i ye shes bslab cing bstan pa'o/_/phaT ces bya ba ni khro bo rdo rje sems dpa'i ljags la dgod par bya'o/_/shaT ces bya ba ni rgyal po'o/_/maT ces bya ba ni chags pa'i'o/_/saT ces bya ba ni legs pa'i'o/_/raT ces bya ba ni
[\[299a.3\]]rin chen gyi'o/_/taT ces bya ba ni nyi ma'i'o/_/d+haT ces bya ba ni dpal gyi'o/_/haT ces bya ba ni bzhad pa'i'o/_/d+heT ces bya ba ni chos kyi'o/_/haT ces bya ba ni rnon po'i'o/_/phaT ces bya ba ni rgyu'i'o/_/d+haT ces bya ba ni gsungs pa'i'o/_/d+haT ces bya ba ni las kyi'o/_/b+haT ces bya
[\[299a.4\]]ba ni srung ba'i'o/_/griT ces bya ba ni gnod sbyin gyi'o/_/riT ces bya ba ni khu tshur gyi'o/_/lhag ma ni 'jig rten gsum las rnam par rgyal ba'i dkyil 'khor chen por gsungs pa gzung bar bya'o/_/de nas rdo rje rigs kyi chos kyi dam tshig gi las kyi phyag rgya'i ye shes bslab pa'o/_/chos kyi
[\[299a.5\]]khu tshur gnyis byas te/_/zhes bya ba ni chos kyi dkyil 'khor las gsungs pa'i khro bo las kyi phyag rgya rdo rje khu tshur gyi dam tshig gi phyag rgya ni chos kyi khu tshur te/_de nyid du bshad pa 'di'i yang yin no/_/de nyid gnyis su byas nas/_las kyi phyag rgya thams cad bcing bar bya'o/_/sbyor ba ni 'di yin
[\[299a.6\]]te/_g.yon pa'i rdo rje mdzub mo ni/_/g.yas pa'i nang du bsgreng bar bya/_/zhes bya ba ni rnam par snang mdzad kyi'o/_/bsgyings bcas gsor ba gnyis ka yis/_/rdo rje hUM mdzad dang /_khro bo rdo rje sems dpa' dang /_khro bo rdo rje sems ma'i'o/_/lcags kyu 'dzin ltar gnas pa ni/_/rdo rje
[\[299a.7\]]rgyal po'i'o/_/mda' 'phang ba yi tshul dang ni/_/rdo rje chags pa'i'o/_/legs so sbyin pa snying gar gzhag_/rdo rje legs pa'i'o/_/dbang bskur ba ni rdo rje gnyis/_/rin chen hUM mdzad dang /_khro bo khro gnyer dang /_khro mo rdo rje rin chen ma'i'o/_/snying gar nyi ma bstan par bya/_/khro bo nyi
[\[299b\]]
[\[299b.1\]]ma'i'o/_/g.yon pa la ni gru mo gzugs/_/khro mo dpal gyi'o/_/de bzhin kha phyogs bskor bar bya/_/khro bo bzhad pa'i'o/_/g.yas pa yi ni g.yon pas dbye/_/chos kyi hUM mdzad dang /_khro bo rdo rje chos dang /_khro mo rdo rje chos ma'i'o/_/snying gar g.yon pa'i ral gri 'dud/_/khro bo rnon po'i'o/_/_
[\[299b.2\]]mgal me'i 'khor lo bskor ba dang /_/khro bo rgyu'i'o/_/rdo rje gnyis ka kha nas dbyung /_/khro bo gsungs pa'i'o/_/rdo rje gar ni bskor ba yis/_/thal mo dgram pa spyi bor gzhag_/las kyi hUM mdzad dang /_khro bo rdo rje las dang /_khro mo rdo rje las ma'i'o/_/go cha ni khro bo srung ba'i'o/_/mthe'u chung gnyis
[\[299b.3\]]mche ba dang /_/khro bo gnod sbyin gyi'o/_/khu tshur gnyis ni mnan pa'o/_/zhes bya ba ni rdo rje khu tshur gyi'o/_/rdo rje bsnyems pa'i tshul gyis ni/_/bsam pa g.yos pas 'dud par bya'o/_/sgeg mo'i phyag rgya'o/_/phreng ba bcing ba ni phreng ba ma'i'o/_/kha nas dbyung ni glu ma'i'o/_/rdo rje gar ni bskor
[\[299b.4\]]ba ni/_/gar ma'i'o/_/rdo rje khu tshur gyis ni/_bdug pa thur du de bzhin sbyin pa ni/_bdug pa ma'i'o/_/rang gi khu tshur gyen du 'thor ni me tog ma'i'o/_/mthe bo bsnyams te rab tu bsdams ni mar me ma'i'o/_/rab tu brkyang nas byug pa ni/_/dri chab ma'i'o/_/mdzub mo lcags kyu bcing
[\[299b.5\]]ba ni/_/mthe'u chung las te lcags kyu che ni lcags kyu'i'o/_/mkhrig ma mdud pa ni zhags pa'i'o/_/mdzub gnyis mdud ni lcags sgrog gi'o/_/rgyab gnyis kyang ni bsnyams te mnan/_/zhes bya ba ni rdo rje 'bebs pa'i'o/_/thams cad kyang gar las byung bas las kyi phyag
[\[299b.6\]]rgya'o/_/'jig rten gsum las rnam par rgyal ba'i chos kyi dkyil 'khor gyi 'grel pa rdzogs so//_//de ltar chos kyi phyag rgya gtso bor gyur pa'i 'jig rten gsum las rnam par rgyal ba'i chos kyi dkyil 'khor bstan nas/_da ni las kyi phyag rgya gtso bor gyur pa'i 'jig rten
[\[299b.7\]]gsum las rnam par rgyal ba'i las kyi dkyil 'khor des 'dul ba'i 'gro ba rnams rjes su gzung ba'i phyir/_sdud pa po de bshad par bzhed nas/_de nas zhes bya ba la sogs pa smos te/_de nas zhes bya ba'i sgra ni de ma thag pa ste/_dang por sbyor ba'i rjes thogs la/_/zhes bya ba'i don to/_/'dir
[\[300a\]]
[\[300a.1\]]dang po sbyor ba'i ting nge 'dzin ni/_'jig rten gsum las rnam par rgyal ba'i chos kyi dkyil 'khor du gsungs pa nyid du gzung bar bya'o/_/bcom ldan 'das zhes bya ba ni rnam par snang mdzad do/_/de bzhin gshegs pa thams cad kyi rdo rje'i las kyi dam tshig ni/_bcom
[\[300a.2\]]ldan 'das rnam par snang mdzad kyi rdo rje'i rigs kyi las kyi dkyil 'khor ro/_/gang gi phyir thugs ka'i sems dpa'i rdo rje las byung ba ni/_sems dpa'i rdo rje las byung ba ste de las byung ba'o/_/des byin gyis brlabs pa ni las kyi dkyil 'khor bskyed cing brtan par byed pa'i ting nge 'dzin gang yin
[\[300a.3\]]pa de la ming de skad ces bya ba la snyoms par zhugs shing mngon sum du mdzad nas rang gi rig pa dam pa 'di gsungs shing smras pa'o/_/'di skad ston pa yin te/_bcom ldan 'das rnam par snang mdzad kyi rdo rje rigs kyi rnal 'byor rang gi las kyi dkyil 'khor bskyed pa'i phyir dang /_rdo rje sems
[\[300a.4\]]dpa'i thugs kar gnas pa'i sems dpa'i rdo rje brtan par mdzad pa'i phyir/_thugs rtse gcig tu mdzad do/_/de bzhin du phyag na rdo rje dang /_rdo rje snying po dang /_rdo rje spyan dang /_rdo rje sna tshogs pas rang rang gi rdo rje rigs kyi byang chub sems dpa'i las kyi dkyil 'khor bskyed pa'i phyir dang /_
[\[300a.5\]]thugs kar gnas pa'i rdo rje sems dpa' brtan par bya ba'i phyir/_thugs rtse gcig tu mdzad nas/_rang rang gi rig pa 'di gsungs so/_/de nas byang chub sems dpa' sems dpa' chen po phyag na rdo rje zhes bya ba la/_de nas zhes bya ba ni de ma thag pa ste/_rig pa rnam pa lnga gsungs pa'i rjes
[\[300a.6\]]thogs nyid la'o/_/lha mo rnams rang gi snying ga nas bskyed de/_zla ba'i dkyil 'khor la gnas te dgod do zhes bya bar sbyar ro/_/phyag na rdo rje ni 'dir rdo rje hUM mdzad do/_/yang zhes bya ba ni rdo rje rigs kyi chos kyi dkyil 'khor la ltos pas na yang zhes bya'o/_/rang gi rigs ni rdo rje rigs so/_/_
[\[300a.7\]]mchod pa ni mchod pa chen po'o/_/dbang bskur ba dang /_chos dang /_las kyi mtshan nyid do/_/de'i cho ga rgyas pa ni 'jig rten gsum las rnam par rgyal ba'i cho gas byang chub tu sems bskyed pa dang /_'gro ba rnams 'dul ba dang /_sems can thams cad kyi bsam pa yongs su rdzogs
[\[300b\]]
[\[300b.1\]]par byed pa'i las kyi ngo bo de bskyed pa'i lha mo rnams ni mchod pa'i cho ga rgyas par byed pa'i lha mo de rnams so/_/rang gi snying ga las bskyed pa ni sprul pa'o/_/ci zhig byed ce na/_'jig rten gyi khams thams cad du zhes bya ba smos te/_phyogs bcu'i 'jig rten gyi khams thams cad na bzhugs
[\[300b.2\]]pa'i de bzhin gshegs pa gang yin pa de dag thams cad spyan drangs pa dang /_dbang du bya ba dang /_mnyes par bya ba dang /_las thams cad 'grub par byed pa'i dgos pa byed pa de nyid du yang dag par sbyor ba la sogs pa de bzhin gshegs pa thams cad kyi sangs rgyas kyi rdzu 'phrul dang rnam
[\[300b.3\]]par 'phrul pa byas te/_de spyan drang ba ni dgug pa'o/_/dbang du bya ba ni rang gi dam tshig gi phyag rgya rang gi rig pa la sbyar ba'o/_/rjes su chags pa ni de'i bdag nyid du bsgoms pas de'i rang bzhin mngon sum du byed pa na/_las thams cad grub pa ni byang chub kyi sems la sogs pa 'grub pa'o
[\[300b.4\]]ji skad bshad pa de nyid kyi 'bras bu de dag gi dgos pa byed pa nyid du yang dag par sbyor ba des na de nyid kyi 'bras bu'i phyir ro/_/de la yang dag par sbyor ba ni rab tu 'jog pa'o/_/de lta bu la sogs pa de bzhin gshegs pa thams cad kyi ji lta ba'i rdzu 'phrul dang /_rnam par 'phrul pa de dang de
[\[300b.5\]]dag mdzad nas so/_/rdo rje dbyings kyi dkyil 'khor chen po'i tshul du zhes bya ba ni/_ji ltar rdo rje dbyings kyi dkyil 'khor chen por bcom ldan 'das rnam par snang mdzad rdo rje sems dpa'i la sogs pas phyogs dang mtshams su yongs su bskor zhing bzhugs pa de bzhin du 'dir yang bcom
[\[300b.6\]]ldan 'das phyag na rdo rje hUM mdzad la sogs pa'i gzugs kyis zla ba'i dkyil 'khor la bzhugs so/_/de nas bcom ldan 'das zhes bya ba la sogs pa nas/_zla ba'i dkyil 'khor la gnas te 'khod do zhes bya ba'i bar gyi gzhung 'di tsam gyis ni rdo rje'i rigs kyi las kyi dkyil
[\[300b.7\]]'khor gyi dkyil 'khor rgyal po mchog ces bya ba'i ting nge 'dzin gnyis pa gsungs pa yin no/_/de nas bsdu ba dang byin gyis brlabs pa nas brtsams te/_rdo rje dbyings su bshad pa'i tshul gyis rdo rje'i rigs kyi las kyi dkyil 'khor gyi las kyi rgyal po mchog ces bya ba'i ting nge 'dzin
[\[301a\]]
[\[301a.1\]]gsum pa yin par shes par bya'o/_/rdo rje'i rigs kyi las kyi dkyil 'khor las gsungs pa'i dngos grub rnams ni rdo rje rigs kyi las kyi dkyil 'khor gyi dam tshig dang /_dbang bskur ba thob pas bsgrub par bya'o zhes bstan pa'i phyir/_de nas phyag na rdo rje
[\[301a.2\]]zhes bya ba la sogs pas slob dpon gyi las kyi cho ga dang /_slob ma 'jug pa'i cho ga rgyas pa bstan to/_/de nas zhes bya ba'i sgra ni skabs su babs pa ste/_slob dpon gyi las kyi cho ga dang /_slob ma 'jug pa'i cho ga rgyas pa rtsom mo zhes bya ba'i tha tshig go/_/'di zhes bya ba ni/_
[\[301a.3\]]blo la gnas pa'o/_/rdo rje las kyi dam tshig ni de bzhin gshegs pa thams cad dgug pa la sogs pa'i cho ga'o/_/rgyas pa ni rnam pa du ma ste/_rnam par snang mdzad dang /_rdo rje hUM mdzad dang /_rin chen dang /_chos dang /_las kyi hUM mdzad kyi dkyil 'khor gyi dbye ba tha dad pa zhes bya ba'i don
[\[301a.4\]]to/_/de'i las kyi dkyil 'khor de gsungs pa ni bshad pa'o/_/de nas zhes bya ba'i sgra ni de ma thag pa ste/_sngon du bsnyen pa'i rjes thogs la zhes bya ba'i don to/_/'di skad ston pa yin te/_'jig rten gsum las rnam par rgyal ba'i dkyil 'khor chen por bshad pa'i cho gas dpal rdo rje hUM mdzad
[\[301a.5\]]kyi rnal 'byor byas la/_de las gsungs pa'i rnal 'byor chen po'i bsgrub pa byas nas/_de nas rang gi snying gar las kyi dkyil 'khor tshig tsam gyis sprul la rang gi rig pas lha rnams bzhag nas bsgom pa byas la re re zhing yang rang gi rig pa khri khri bzlas pa bya'o/_/yang na las kyi dkyil 'khor
[\[301a.6\]]las gsungs pa'i ting nge 'dzin gsum bsgom pa sngon du 'gro bas rig pa'i brtul zhugs spyad la/_ji srid las kyi dkyil 'khor mngon sum du gyur pa de srid kyi bar du bsgom par bya'o/_/de nas dkyil 'khor de bri bar bya'o/_/de nas zhes bya ba ni rgyu de'i phyir gyi don to/_/gang gi phyir las
[\[301a.7\]]kyi dkyil 'khor du 'jug pa med pa na/_las kyi dkyil 'khor las gsungs pa'i dngos grub rnams bsgrub par mi 'gyur ba de'i phyir/_dngos grub rnams bsgrub pa'i las kyi dkyil 'khor rab tu bshad par bya'o/_/las kyi dkyil 'khor dam pa ste/_/zhes bya ba ni go sla'o/_/de ci 'dra
[\[301b\]]
[\[301b.1\]]ba zhig ce na/_rdo rje dbyings dang 'dra bas na/_/zhes bya ba smos te/_sprul pa'i dkyil 'khor dang 'dra ba/_/zhes bya ba'i don to/_/de'i ming gang zhig yin zhe na/_las kyi rdo rje zhes bshad do/_/zhes bya ba smos so/_/dkyil 'khor chen po'i tshul du ni/_/dkyil 'khor thams cad srad bu bre/_/_
[\[301b.2\]]zhes bya ba ni 'jig rten gsum las rnam par rgyal ba'i dkyil 'khor chen po bzhin du dkyil 'khor 'di thams cad thig gdab par bya'o/_/dbus kyi dkyil 'khor dbus su ni/_/sangs rgyas sku gzugs gzhag par bya/_/zhes bya ba ni bcom ldan 'das rnam par snang mdzad kyi sku gzugs
[\[301b.3\]]gzhag par bya'o/_/sangs rgyas kyi ni phyogs kun du/_/zhes bya ba ni/_bcom ldan 'das rnam par snang mdzad kyi phyogs bzhir sems ma rdo rje ma la sogs pa'i phyag rgya bzhi/_'jig rten gsum las rnam par rgyal ba'i dkyil 'khor chen po'i tshul gyis bri bar bya'o/_/dkyil 'khor bzhi
[\[301b.4\]]po rnams su yang /_/rdo rje la sogs bzhi po rnams/_/zhes bya ba ni rdo rje hUM mdzad dang /_rin chen hUM mdzad dang /_chos kyi hUM mdzad dang /_las kyi hUM mdzad rnams 'jig rten gsum las rnam par rgyal ba'i dkyil 'khor chen por bshad pa'i phyag rgya chen po'i tshul gyis gzhag par bya'o/_/de
[\[301b.5\]]rnams kyi ni phyogs kun du/_/mchod pa chen po rnam gzhag pa/_/zhes bya ba ni khro bo rdo rje sems dpa'i rig pas bri bar bya'o/_/de bzhin du khro bo rdo rje 'bebs pa'i gzugs 'dzin pa ni rdo rje 'bebs pa'i rig pas bri bar bya'o zhes bya ba'i bar du'o/_/byams pa la sogs pa'i gzugs 'dzin pa ni
[\[301b.6\]]byams pa la sogs pa'i rig pas bri bar bya'o/_/rdo rje las kyi phyag rgya bshad do zhes bya ba ni khro bo rdo rje sems dpa'i lha mo nas brtsams nas/_ji srid khro bo rdo rje khu tshur gyi bar du lha mor bzhugs pa'i rig par 'gyur ro/_/rnam par snang mdzad la sogs pa bdag po lngar sprul pa'i dus su bshad
[\[301b.7\]]pa'i rig pa de nyid kyis las thams cad byed par 'gyur ro/_/lhag ma ni 'jig rten gsum las rnam par rgyal ba'i gzungs kyi dkyil 'khor chen por gsungs pa'i rig pa yin par shes par bya'o/_/de nas dkyil 'khor bris nas 'jig rten gsum las rnam par rgyal ba'i dkyil 'khor chen por
[\[302a\]]
[\[302a.1\]]'jug pa'i cho gas slob dpon zhugs la/_de nas sna tshogs rdo rje blangs la cho ga rgyas par byas nas/_slob ma bcug nas sna tshogs pa'i rdo rje'i dbang bskur ba de byin la/_de bzhin gshegs pa thams cad la de bzhin gshegs pa thams cad kyi dam tshig gi mchod pa bcu drug
[\[302a.2\]]po gang yin pa de khyod kyis nyi ma re re zhing mchod par bya'o zhes dam tshig sbyin par bya'o/_/slob ma 'jug pa'i cho ga lhag ma ni 'jig rten gsum las rnam par rgyal ba'i dkyil 'khor chen por gsungs pas bya'o/_/de ltar slob dpon gyi las kyi cho ga dang slob ma 'jug pa'i cho ga rgyas par bstan nas/_/_
[\[302a.3\]]da ni 'jig rten gsum las rnam par rgyal ba'i las kyi dkyil 'khor du dam tshig dang dbang bskur ba thob pa'i slob dpon gyi las kyi dkyil 'khor las gsungs pa'i dngos grub kyi ye shes bstan par bya ba ni/_rdo rje rigs kyi las kyi ye shes rnams bskyed de zhes gsungs so/_/rdo rje rigs kyi
[\[302a.4\]]las kyi dkyil 'khor gyi ye shes zhi ba la sogs pa'i ye shes kyi las kyi dngos po nges pa de bskyed cing bstan par bya zhes bya ba'i don to/_/de la dang po nyid du zhi ba la sogs pa'i ye shes bslab bo zhes bya ba ni nad la sogs pa zhi bar byed pas zhi ba zhes brjod do/_/zhi ba'i las kyi don gyi phyag rgya
[\[302a.5\]]ni zhi ba la sogs pa'i phyag rgya ste/_byang chub mchog gi phyag rgya'o/_/de'i ye shes ni bslab pa'o/_/yam shing mngar po rnams kyi me/_/rab sbar rdo rje khro bo yi/_/zhes bya ba ni 'jig rten gsum las rnam par rgyal ba'i dkyil 'khor chen po las gsungs pa'i rdo rje hUM mdzad kyi rnal 'byor byas la
[\[302a.6\]]de'i sngags kyi bzlas pa 'bum byas nas/_zhi ba la sogs pa'i las kyi sngags kyang 'bum bzlas la de nas sbyin sreg bya'o/_/dkyil 'khor byas pa'am/_sngon du 'gro ba byas nas zhi ba la sogs pa'i sbyin sreg bya'o/_/de skad du yang /_sngon 'gro rnams ni byas nas ni/_/sbyin sreg gi ni
[\[302a.7\]]las rnams bya/_/zhes gsungs so/_/zhi ba'i cho ga la ni p+lak+sha la sogs pa 'o ma dang bcas pa mngar ba'i bud shing la me spar la/_shin tu mnyam par bzhag pas yun ring du brtul zhugs spyad de/_rnam par g.yeng ba med par mnyam par bzhag la/_rdo rje hUM mdzad dang gzhan gang yang rung ba'i
[\[302b\]]
[\[302b.1\]]lha'i rnal 'byor gyis rdo rje khro bo'i snyoms par 'jug pa byas te/_til bsreg par bya'o/_/me thab kyi dbus su cho ga bzhin du lha bzhag la phyag tu dbul bar bya'o/_/'di ci zhig byed ce na/_sdig pa sreg par byed do zhes bya ba smos te/_sdig pa dang rims dang gdon la sogs pa'i gzugs so/_/_
[\[302b.2\]]yam shing de dag nyid kyis ni/_/zhes bya ba ni bshad ma thag pa'i zhi ba'i cho ga rgyas pa bya'o/_/zhi ba'i las la dUr ba'i yal ga mar dang bcas pa bsregs pas tshe 'phel bar 'gyur ro/_/yam shing de dag nyid kyis ni/_/zhes bya ba ni zhi ba'i cho ga las bstan pa'i me spar la zhi ba'i cho gas ku sha'i yal
[\[302b.3\]]ga la 'bru mar dang bcas pa sreg blugs byas na rtag tu bsrung bar 'gyur ro/_/yam shing tsha ba dang por ni/_/zhes bya ba ni/_nim pa la sogs pa'i shing las byung ba'i bud shing gis me spar la dgug pa'i sbyin sreg gi cho gas se ba tsher ma can gyi sbyin sreg gis dgug par byed do/_/yam shing
[\[302b.4\]]de dag nyid kyis ni/_/zhes bya ba ni/_dgug pa'i cho gar bstan pas so/_/dbang gi sbyin sreg gi cho gas me tog dmar po'am/_'bras bu'ang rung bas sreg blugs byas na skye bo rnams chags par 'gyur ro/_/yam shing des ni me spar la/_/zhes bya ba ni nim pa la sogs pa las byung ba'i kha
[\[302b.5\]]ba'i bud shing la/_mngon spyod kyi cho gas lcags kyi phye ma las sbyin sreg byas na bsgrub par bya ba bcing bar 'gyur ro/_/yam shing de dag nyid kyis ni/_/zhes bya ba ni sngar bshad pa'i bud shing gis me spar la/_nim pa la sogs pa'i 'bras bu kha bas sbyin sreg byas na/_mngon spyod kyi cho
[\[302b.6\]]gas 'chi bar 'gyur ro/_/mkhas pas yam shing skyur po yis/_/zhes bya ba ni yam shing skyur ba la me spar la dbang du byed pa'i sbyin sreg gi cho gas skyur ba'i me tog dang 'bras bus sbyin sreg byas na/_dbang du bya ba dam pa mchog tu 'gyur ro/_/yam shing de dag nyid kyis ni/_/zhes bya ba ni bshad ma
[\[302b.7\]]thag pa'i bud shing gis me spar la/_zhi ba'i cho gas 'dod pa'i 'bras bu'i sbyin sreg byas na/_'dod pa bzhin gyi gzugs su 'gyur ro/_/de la 'dod pa'i 'bras bu ni shing mya ngan med pa'i 'bras bu'o/_/kha cig ni ma tan pha la yin zer ro/_/de 'dra ba yi yam shing gis/_/zhes bya ba ni bshad ma thag pa'i
[\[303a\]]
[\[303a.1\]]bud shing gis me spar la/_zhi ba'i cho gas tsher ma'i sdong bu'i rtse mos yam shing bya'o/_/mi snang me tog gi zhes bya ba ni u dum+WA ra dang /_a shwad+thA dang /_n+ya gro d+ha la sogs pa'i sbyin sreg byas la 'dod na mi snang bar 'gyur ro/_/yam shing de dag nyid kyis ni/_/zhes bya ba ni
[\[303a.2\]]bshad ma thag pa'i bud shing gis me spar la/_nam mkha'i lcug ma'i me tog gis zhi ba'i cho gas sbyin sreg byas na/_nam mkha' la 'gro bar 'gyur ro/_/de la nam mkha'i lcug ma ni sdong bu'i steng du lcug ma byung bas rtsa ba med pa'o/_/khro bor mnyam gzhag yam shing ni/_/zhes bya ba ni nim pa'i
[\[303a.3\]]shing las byung ba'i bud shing gis me spar la/_dbang du byed pa'i cho gas rdo rje me tog gi sbyin sreg byas te/_zur bzhi pa'i rdo rje'i shing de'i me tog gis sbyin sreg bya'o/_/yam shing de dag nyid kyis ni/_/zhes bya ba ni bshad ma thag pa'i bud shing gis me spar la/_dbang du byed pa'i cho gas dpal rdo rje
[\[303a.4\]]sems dpa' la sogs pa la phul ba gang gi phreng bas sbyin sreg byas na/_bka' bzhin byed par 'gyur ro/_/yam shing des ni me spar te/_/zhes bya ba ni bshad ma thag pa'i me spar la dbang du byed pa'i cho gas/_bcom ldan 'das rdo rje hUM mdzad dang /_phyag na rdo rje la phul ba'i phreng bas sbyin sreg
[\[303a.5\]]bya'o/_/yam shing de dag nyid kyis ni/_/zhes bya ba ni bshad ma thag pa'i me spar la/_dbang du byed pa'i cho gas chos kyi sbyin sreg bya'o/_/'di skad ston pa yin te/_dpal rdo rje hUM mdzad la sogs pa'i rnal 'byor byas la/_ji skad bshad pa'i tshul gyis dkyil 'khor byas pa'am/_gzhan dag tu zhi ba
[\[303a.6\]]la sogs pa'i thab khung bya'o/_/de la zhi ba ni kha dog dkar po'i sa gzhi la zlum po rgyar khru gang ba/_zabs su sor bcu gnyis pa brkos te/_nang ma la sor bzhi'i phyi rol du dor ba dang dpangs dang rgyar sor bzhi pa'i tshad kyi kha khyer gyis kun nas bskor ba'o/_/kha khyer gyi mtshams bzhi ru rdo rje rtse gsum
[\[303a.7\]]pa bya'o/_/yang thab khung gi dbus su dkyil 'khor gyi dbus kyi pad+ma la rdo rje rtse lnga pa sor brgyad pa'i tshad du bya'o/_/sa dkar pos thab khung byugs la/_phyi rol kun nas ba'i lci bas byug par bya'o/_/slar yang thab khung sa gzhi tsan+dan dkar pos byugs la me tog dkar po dri zhim po dgram par bya'o/_
[\[303b\]]
[\[303b.1\]]rgyas pa ni zur bzhi pa la/_sa gzhi ser po la rgyar khru do/_zabs su khru gang pa'i thab khung brkos la/_nang nas sor brgyad dor la dpangs dang rgyar sor brgyad pas kun nas bskor ba'i kha khyer bya'o/_/thab khung gi dbus su 'khor lo rtsibs brgyad pa'i lte bar sor drug pa'i tshad kyi rdo rje rin po che
[\[303b.2\]]byas la/_thab khung la sa ser pos byugs te/_kha dog ser po'i dris sa gzhi thab khung kun nas byugs la/_me tog ser pos dgram par bya'o/_/mngon spyod ni rtsub pa dang /_tshwa sgo can dang /_gas pa dang /_mi mnyam pa dang nam mkha'i mdog lta bu'i sa phyogs su gru gsum pa/_rgyar
[\[303b.3\]]sor nyi shu/_zabs su sor bcu pa/_mgo byang du bltas pa'i thab khung brko bar bya'o/_/nang nas sor gsum dor la/_dpangs dang rgyar sor gsum pa'i tshad kyi kha khyer gyis kun nas bskor ba'o/_/thab khung gi dbus su mdung rtse gsum pa'i steng du sor brgyad kyi tshad kyi khro bo rdo rje rtse lnga pa bya'o/_/_
[\[303b.4\]]sa nag pos thab khung byas la/_yang thab khung gi sa gzhi nag pos byugs la/_bong bu dang /_rnga mo'i spangs dang /_ro bsregs pa'i thal ba dang /_dri mi zhim pa'i me tog gam/_yang na dri bral dgram par bya ba nyid do/_/sngo dang dmar ba'i 'bru rnams dang /_/yang na snum pas bya ba yin/_/zhes
[\[303b.5\]]gsungs so/_/'gugs pa ni sa gzhi dmar po la rdo rje rtse gcig pa lta bu/_rgyar khru gang ba'i tshad la/_zabs su sor bcu gnyis pa'i thab khung brkos la/_nang nas sor bzhi dor nas/_dpangs dang rgyar sor bzhi pa'i kha khyer rdo rje rtse gcig pa lta bus kun nas bskor bar bya'o/_/thab khung
[\[303b.6\]]gi dbus su sor brgyad pa'i tshad kyi rdo rje lcags kyu gzhag par bya'o/_/dbang du byed pa'i cho ga la thab khung du byugs pa dang dgram pa ni cho ga rnams 'chad par 'gyur ba bzhin du gzung bar bya'o/_/dbang du bya ba ni sa gzhi dmar po la gzhu'i dbyibs can/_rgyar khru gang ba/_zabs su sor bcu
[\[303b.7\]]gnyis pa'i thab khung brko bar bya'o/_/nang nas sor bzhi dor ba dang /_dpangs dang rgyar sor bzhi pa'i tshad kyi kha khyer gzhu'i dbyibs kyis kun nas bskor ba'i thab khung gi dbus su rdo rje pad+ma 'dab ma bcu drug pa byas la/_de nas thab khung sa dmar por byugs la yang thab khung dri dmar pos
[\[304a\]]
[\[304a.1\]]byug cing me tog dmar po dgram par bya'o/_/de nas rdo rje gnod sbyin gyi sngags bzlas pa'i las thams cad pa'i chu'i snod dang rang gi lha'i bzlas pa byas pa'i mchod yon gyi snod dag ni zhi ba'am/_rgyas pa dang /_dbang gi las rnams la/_g.yon phyogs su gzhag par bya'o/_/_
[\[304a.2\]]las thams cad pa la ni ji ltar rjes su spyad pa/_rang nyid kyi sngags bzlas la g.yas phyogs su gzhag par bya'o/_/'gugs pa dang 'ching ba rnams la snod gnyis g.yas phyogs su bzhag la/_yo byad thams cad ni g.yon phyogs su gzhag par bya'o/_/de nas bdag nyid bsrung bar bya
[\[304a.3\]]ste/_de la zhi ba dang dbang du byed pa la ni rdo rje gtsug tor gyis bsrung bar bya'o/_/rgyas pa la ni rdo rje mdzod spu dang /_thal ba'i thig les bsrung bar bya'o/_/dgug pa dang /_gsad pa dang /_bcing ba dang /_mngon spyod kyi las rnams la ni/_rdo rje gtsug tor la sogs pa'i sngags dang phyag
[\[304a.4\]]rgyas bdag nyid bsrung bar bya'o/_/de la spyi bo'i phyogs su rdo rje gtsug tor bzhag la/_sngags ni 'di yin te/_oM hUM ban+d+ha haM zhes bya'o/_/smin mtshams kyi phyogs su rdo rje mdzod spu/_oM sar+b+ba a d+hi pa ti s+t+waM a b+hi Shiny+tsI mi b+hur b+hu ba swaH/_kha'i phyogs su rig pa mchog_/oM d+har+m+ma zhes bya'o/_/_
[\[304a.5\]]snying ga'i phyogs su 'dod pa'i rgyal po/_/Tak+ki hUM dzaH/_lte ba'i phyogs su gshin rje gshed/_a ho badzra hi zhes bya'o/_/rked pa'i phyogs su rdo rje ska rags/_ka ne du ne hUM phaT ces bya'o/_/phrag pa g.yas su rdo rje lcags kyu/_/oM badzra A kaR+Sha ya hUM dzaHzhes bya'o/_/phrag pa g.yon
[\[304a.6\]]du rdo rje zhags pa/_oM ma hA badzra pA sha hrIH zhes bya ba'o/_/lag ngar g.yas pa la rdo rje kI li kI la/_oM badzra kI li kI la ho twaM zhes bya ba'o/_/lag ngar g.yon pa la rdo rje bsnyems pa/_he badzra gar+b+ha sid+d+hI sid+d+h+yi ta Ta zhes bya ba'o/_/lag pa g.yas pa la rdo rje 'ching ba/_oM badzra dr-i D+ha sa
[\[304a.7\]]ma ya s+t+waM zhes bya ba'o/_/lag pa g.yon pa la rdo rje khu tshur/_oM badzra muSh+Ti ru tra ru tra ma Ta hUM phaT ces bya'o/_/brla g.yas pa la rdo rje sde/_oM hrIHpad+ma d+ha ra A ba lo ki ya maM zhes bya'o/_/brla g.yon pa la rdo rje khro bo spyi gtsug_/hUM badzra bi nA ya ka a d+hi pa mA ra ya Ta zhes bya'o/_/pus mo g.yas
[\[304b\]]
[\[304b.1\]]pa'i lha nga la rdo rje rab tu 'dud pa/_oM ma hA badzra pra Na mya da ya hUM zhes bya'o/_/g.yon pa'i pus mo'i lha nga la rdo rje ltung byed/_oM baM badzra pra pat+ta ya sarba gar+b+ha ya hUM zhes bya'o/_/rje ngar g.yas pa la rdo rje rkang gdub/_oM hUM badzra nu pu ra tsa la be tshaM hUM phaT ces bya'o/_/g.yon pa'i rje ngar la rdo rje
[\[304b.2\]]lcags sgrog_/oM hUM badzra shaM ka la ban+d+ha pi ta ya kad d+he spo Ta ya baM phaT ces bya ba'o/_/rkang pa g.yas pa la rdo rje rnon po/_/hUM ma hA badzra a kra ma a kra ma sarba ha ra ha ra badzra ts+tshi da hUM zhes bya'o/_/rkang pa g.yon pa la rdo rje shugs bzhag la snying po ni 'di yin te/_oM ma hA badzra bi ka gats+tsha d+ha pa A na ya sar+b+baM
[\[304b.3\]]hUM phaT ces bya ba'o/_/de dag gi phyag rgya ni 'di yin te/_rdo rje khu tshur gnyis bcings la/_mthe chung gnyis lcags sgrog tu sbrel nas/_mdzub mo gnyis bsgreng ba ni thams cad slong ba'i phyag rgya'o/_/de nyid bzlog nas mdzub mo gnyis kyi rtse mo spyi gtsug tu gzhag pa ni rdo rje gtsug tor gyi phyag
[\[304b.4\]]rgya'o/_/de nyid bzlog la mdzub mo'i rtse mo gnyis smin mtshams su gzhag pa ni rdo rje mdzod spu'i'o/_/de nyid khar gzhag pa ni rdo rje rig pa mchog gi'o/_/de nyid snying gar lcags kyus 'dren pa ni 'dod pa'i rgyal po'o/_/de nyid bsgyur nas lte bar mdzub mo'i rtse mo gtad nas gzhag pa ni
[\[304b.5\]]gshin rje gshed kyi'o/_/khu tshur de nyid rked pa'i phyogs su gzhag pa ni/_khro bo ske rags kyi'o/_/de nyid kyi mdzub mo gnyis kyi lcags kyu phrag pa g.yas su gzhag pa ni rdo rje lcags kyu'i'o/_/de nyid kyi mdzub mo g.yas pa'i lcags kyus g.yon pa'i sdigs mdzub kyi dbus nas bzung
[\[304b.6\]]ste phrag pa g.yon par gzhag pa ni rdo rje zhags pa'i'o/_/de nyid snying ga'i phyogs su rdo rje mdzub mo gnyis mdud pa ni rdo rje kI li kI la'i'o/_/de nyid kyi mdzub mo'i rtse mo brla g.yon par gzhag pa ni rdo rje bsnyems pa'o/_/de nyid kyi mdzub mo phan tshun lcags sgrog bcings nas/_snying gar
[\[304b.7\]]gzhag pa ni rdo rje bsdams pa'i'o/_/de nyid kyi mdzub mo'i rtse mo gnyis kyis mthe bong gi rgyab mnan pa ni rdo rje khu tshur gyi'o/_/de nyid kyi mdzub mo gnyis pad+ma'i 'dab ma ltar byas pa ni rdo rje sde'i'o/_/de nyid mda' 'phen pa lta bur g.yas pa'i mdzub mos g.yon pa'i mdzub mo blangs nas 'dren
[\[305a\]]
[\[305a.1\]]cing g.yon phyogs su gzhag pa ni spyi gtsug gi'o/_/de nyid kha thur du bstan nas gzhag pa ni rdo rje rab tu 'dud pa'i'o/_/de nyid g.yon du dma' bar phab nas myur du dral ba ni rdo rje rab tu ltung ba'i'o/_/de nyid kyi mdzub mo dang mthe'u chung sbrel ba ni rkang gdub lta bu ste/_
[\[305a.2\]]rdo rje rkang gdub kyi'o/_/de nyid kyi mdzub mo dang mtheb mo lu gu rgyud du sbrel ba ni rdo rje lcags sgrog gi'o/_/de nyid mdun du bskyod pa ni rdo rje rnon po'i'o/_/de nyid myur du bskor nas khar bskyod pa ni rdo rje shugs kyi'o/_/de ltar bdag nyid bsrung ba byas nas/_rdo rje gnod sbyin bzlas pa'i
[\[305a.3\]]chu ku sha'i rtse mos blangs la/_yo byad thams cad g.yas phyogs nas bsang bar bya'o/_/rdo rje gnod sbyin gyi phyag rgya dang sngags kyis me bud pa dang /_de nyid bzlas pa'i chus lan gsum gyi bar du bsangs te/_thab khung du bcug la rlung yab kyis me sbar bar bya zhing /_oM badzra dz+wa la hUM
[\[305a.4\]]zhes brjod par bya'o/_/yi ge hUM lan bdun bzlas te/_mar gyis me gso bar bya'o/_/sngags pas mnyam par gzhag pa yis/_/ku sha la ni sngags bzlas te/_de yang de nas bzhag byas nas/_/dngos grub thams cad rab tu 'grub/_/dang por shar du kha bltas gzhag_/gnyis
[\[305a.5\]]pa'i rtse mo lhor bstan nas/_/gsum pa'i rtse mo nub tu bstan/_/bzhi pa byang du bstan par bya/_/yang ku sha'i tshogs mang pos thab khung rtse mo shar phyogs su bstan la g.yogs par bya'o/_/oM badzra satwa AHzhes bya ba'i sngags kyis ku sha mngon par bsngags la gzhag par bya'o/_/_
[\[305a.6\]]de nas rang gi lha'i chos kyi yi ges thab khung bskyed la/_de'i dbus su yi ge oM las pad+ma'i gdan/_de'i steng du sngar bshad pa'i snying pos rdo rje me/_mdog dmar ser/_phyag g.yon gyi dang po na dbyu gu/_gnyis pa na ril pa spyi blugs/_g.yas kyi dang po na rdo rje rtse gsum/_gnyis
[\[305a.7\]]pa na dgang gzar/_dbu'i gtsug tor 'bar ba'i phreng ba 'khrugs pa bsams la/_de nas khro bo 'dod pa'i rgyal pos spyan drangs nas khro bo rdo rje lcags kyu la sogs pa'i las kyi phyag rgyas dgug pa dang /_gzhug pa dang /_bcing ba dang dbang du byas te/_de me thab kyi dbus su gzhag pa 'di me lha'i
[\[305b\]]
[\[305b.1\]]gzugs byas la/_rdo rje gnod sbyin gyis bgegs bskrad nas srung ba byas te/_rdo rje khu tshur gyis sgo bcad la/_rdo rje go chas bsrung ba thams cad yang dag par bsrungs te/_me rang gi sngags dang /_oM pra wa ra sat+kA ra pra tI ts+tsha swA hA zhes bya ba'i rig pa 'di dang /_zhabs bsil dang mchod
[\[305b.2\]]yon dbul bar bya'o/_/phyag rgya ni 'di yin te/_g.yas pa'i khu tshur gyi sor mo thams cad rna cha lta bur byas la mthe bong dang mdzub mo gnyis skam pa ltar byas pa'i phyag rgyas me tog la sogs pa dbul bar bya ste/_de ltar phul nas sor mo rnams brkyang bar bya'o/_/de nas me'i dam tshig gi
[\[305b.3\]]phyag rgya bcings te/_me bsgrubs nas/_oM badzra a na la ma hA b+hU ta dz+wa lA ya sar+b+ba b+ha smiMku du sar+b+ba duSh+TAM hUM phaT/_dr-i sh+ya dzaHhUM baM hoH/_sa ma ya s+t+waM sa ma ya s+t+waM a haM/_oM badzra a na la ma hA b+hA ta dz+wa lA ya sar+b+ba b+ha smiM ku ru sar+b+ba duSh+TAM hUM phaT ces bya ba lan gsum gyi bar du brjod par bya'o/_/de nas phyag rgya ni
[\[305b.4\]]'di yin te/_phyi rol gyi rdo rje khu tshur gnyis bcings la/_g.yas pa 'bar ba lta bur byas pa ni/_me'i dam tshig gi phyag rgya'o/_/me rang gi lce la rdo rje dkar po bsams nas/_oM dz+wa la dz+wa la hUM phaT ces bya ba ni/_me lha'i lce la dgod par bya ba de ni chos kyi phyag rgya'o/_/yi ge a las rang gi
[\[305b.5\]]snying gar sna tshogs rdo rje bsams te/_sngags brjod cing gar las byung ba'i phyag rgya chen po'i tshul du 'ching bar byed pa 'di ni de'i phyag rgya'o/_/yi ge hUM las rang gi snying gar 'bar ba'i rdo rje rtse lnga pa bsams te/_phyag g.yon par dbyu gu/_phyag g.yas pa na rdo rje rtse gsum pa blangs te/_
[\[305b.6\]]sngags brjod cing de'i dbyibs su 'dug pa 'di ni phyag rgya chen po'o/_/de nas de la rdo rje rin chen gyi phyag rgyas dbang bskur la/_dam tshig la rab tu gnas par bya'o/_/oM badzra sa ma ya gr-i h+Na ban+d+ha sa ma ya/_badzra satwa sa ma ya/_ma nu sma ra sarba ta thA ga ta sa ma ya s+t+waM/_dr-i D+ho me b+ha ba/_s+thi to me b+ha
[\[305b.7\]]ba/_a hA r+yo me b+ha ba/_a pra ti hA r+yo me b+ha ba/_sarba karma su tsa me/_tsit+taM shre yaHku ru hUM/_ha ha ha ha ho hUM zhes bya ba 'di dang /_khro bo ti rI n+ti ri'i phyag rgya bcing ba dang /_slar yang /_rdo rje 'di ni rdo rje che/_/sangs rgyas kun gyis byin brlabs pa/_/dam tshig 'di las 'das na ni/_/rigs rnams myur du thal bar rlog_/_
[\[306a\]]
[\[306a.1\]]oM ha na sa ma ya hUM phaT ces brjod la ngas gang smras pa de bya dgos so zhes bya ba dang /_phyag rgya'i sbyor bas dam tshig la gzhag par bya'o/_/de la phyag rgya ni 'di yin te/_sems dpa'i rdo rje ma byas te/_/mthe bo gnyis kyi bar mnan zhing /_/mthe'u chung rdo rje rtse mor ni/_/rnon po'i
[\[306a.2\]]dam tshig 'dzin pa po/_/zhes bya ba 'di dang /_oM badzra ban+d+ha haM zhes bya ba 'dis/_rang gi dam tshig la sbyar bar bya'o/_/phyag rgya sbyar zhing 'di skad ces brjod par bya ste/_mngon par 'dod par gyis shig ces brjod par bya'o/_/de la phyag rgya ni 'di yin te/_rdo rje srung ba dam bcings la/_/rdo rje
[\[306a.3\]]bsdams pa des mnan pas/_/'di ni srung ba'i dam tshig ste/_/sems can thams cad bsrung ba'o/_/slar yang sngags pas mchod yon phul nas/_lan gsum gyi bar du 'thor 'thung byas pas/_rdo rje gnod sbyin gyi bzlas pa'i chus lan gsum gyi bar du bsangs te/_rdo rje srung ba'i phyag
[\[306a.4\]]rgyas yang dag par bsrungs la/_mchod pa rnam pa lngas mchod par bya'o/_/de nas sgeg mo la sogs pa'i mchod pa bzhis yang dag par mchod la/_las dang rjes su mthun pa'i me la rang gi sngags kyis mar gyi sreg blugs gsum dgang gzar gyis dbul bar bya'o/_/de nas bgegs
[\[306a.5\]]yod med brtag par bya'o/_/de la las dang rjes su mthun par brjod pa ni 'di yin te/_de la zhi ba byed na/_lan gsum gyi bar du khrus bya ba sngon du 'gro bas/_gos dkar po ma nyams pa'i stod g.yogs dang /_smad g.yogs bgos te/_snying brtse ba dang /_dul ba dang /_tshangs par spyod
[\[306a.6\]]pas kha shar phyogs su bltas te/_'jam pa'i stan 'bol ba'am/_pad+ma'i stan la 'dug ste/_tsan+dan dkar po dri zhim po dang /_me tog dkar po dang /_tsan+dan gyi bdug pa dang /_ba dkar mo'i mar dang /_dkar gsum gyi lha bshos dang /_byang chub mchog gi phyag rgyas dgang gzar blangs la/_
[\[306a.7\]]zhi ba'i nyams dang ldan pas me'i lha kha dog dkar po'i gzugs can bsams la/_mar gyi dgang blugs gsum me la dbul bar bya'o/_/rgyas pa la ni dga' zhing mgu ba'i gzugs can mdog ser po/_rgyan ser po dang ldan pa'i me'i lha bsams la/_rang gi lus drang pos sna tshogs
[\[306b\]]
[\[306b.1\]]pa'i gos sam/_gos ser po gyon la/_rgyan ser pos brgyan pa/_gdong dri zhim pos byugs la me tog gi phreng ba btags te/_stan bzang po la 'dug la/_byang phyogs su kha bltas te/_dga' bar bcas pa'i yid kyis mchod pa rnam pa lnga ser ba dang /_sgeg mo la sogs pa'i mchod
[\[306b.2\]]pas yang dag par mchod la/_rin po che'i khu tshur gyis dgang gzar blangs la sbyin sreg bya'o/_/mngon spyod la ni me'i lha mdog nag mo mche ba gtsigs pa/_'jigs su rung ba/_rus pa'i rgyan cha can/_gos nag po'i stod g.yogs dang smad g.yogs g.yon du kha bstan nas bgos pa
[\[306b.3\]]bsam par bya'o/_/bdag nyid gos sngon po'i stod g.yogs dang smad g.yogs bgos la/_dri nag po la sogs pa mchod pa'i rdzas dang /_sra ba'i stan la gshin rje'i phyogs su bltas te 'dug nas dngos su khro bo lta bur mngon du gyur par byas nas/_mchod pa rnam pa lnga sngon po dang /_sgeg mo
[\[306b.4\]]la sogs pas yang dag par mchod la/_g.yon pa'i khro bo'i khu tshur gyis sbyin sreg bya'o/_/dbang dang dgug pa la ni thams cad dmar por shes par bya ste/_khyad par ni 'di yin te/_bde ba'i stan la nub phyogs su kha bltas nas dbang gi las la rdo rje skyil krung gis 'dug par bya'o/_/_
[\[306b.5\]]dgug pa la ni steng du kha bltas te/_sra ba'i stan la 'dug par bya'o/_/de la dbang du byed pa la pad+ma'i khu tshur gyis so/_/'gugs pa la khro bo rdo rje lcags kyu'i phyag rgya chen po'i khro bo khu tshur g.yas pa dang g.yon pas sbyin sreg bya'o/_/de ltar de skad du yang /_dgang blugs lan gsum
[\[306b.6\]]byas la/_'bar ba'i me la mtshan nyid mkhas pas mtshon par bya'o/_/sngags kyis grub pa'i rgyu mtshan gyis/_/de yi nges pa skye bar 'gyur/_/'ja' tshon lta bur dge ba dang /_/byu ru bcag pa'i mdog 'dra dang /_/g.yas su 'khyil zhing snum pa dang /_/lham bu chu gsher mdog 'dra
[\[306b.7\]]ba/_/dgang gzar blugs gzar dbyibs lta bu/_/le brgan be+e DUr+ya 'dra'i mdog_/rtse gsum rdo rje dpal be'u dang /_/nya dang dung dang pad+ma dang /_/rgyal mtshan gdugs dang bum par bcas/_/rnga yab g.yung drung lta bur 'byung /_/gling bu rnga rings zab pa dang /_/dri zhim yid du 'ong ba yi/_/_
[\[307a\]]
[\[307a.1\]]gser mdog dkar dang dud med dang /_/gsal dang dri med nyi ma'i 'od/_/g.yas su 'khyil zhing 'bar ba yi/_/gang zhig bde bar 'bar ba ni/_/zhi la kha dog dkar po ste/_/rgyas pa la ni ser po'i mdog_/rjes su chags pa dmar po ste/_/mngon spyod la ni sngo
[\[307a.2\]]dang gnag_/yang na rtse gcig shis pa ste/_/rtse mo gnyis la 'bring du 'gyur/_/rtse mo gsum la tha ma ru/_/sgrub pas mdor bsdus shes par bya/_/zhes gsungs so/_/de bzhin du rdo rje lcags kyu dang /_mda' la sogs pa yang lha thams cad kyi phyag mtshan yin pas dngos grub kyi
[\[307a.3\]]rtags su 'gyur ro/_/du ba 'tshub cing me stag 'phro ba dang /_/rkang pas ldang zhing 'bar ba zhan pa dang /_/myur bar chad cing gzi brjid med pa'i 'od/_/rtsub cing mdog gnag pa la sha yi mdog_/mdung dang zhib ma 'dra ba dang /_/de bzhin ba glang mgo 'dra dang /_/mi ro'i dri dang nya yi dri/_/yang na
[\[307a.4\]]bong bu'i sgrar gyur pa/_/sreg mkhan 'bar bas gdungs pa dang /_/myur du zhi ba'i rnam pa dang /_/ma rungs 'jigs par byed pa'i gzugs/_/me ni bgegs dang bcas pa yin/_/de ltar bgegs dang bcas pa shes par byas la/_snga ma bzhin du bsang gtor byas la/_rdo rje gnod sbyin gyi
[\[307a.5\]]phyag rgya dang /_sngags kyis sbyangs nas srung bas yongs su bskyad bar bya'o/_/oM badzra yak+Sha krod+ha kha da kha da hUM phaT ces bya bas mar gyi dgang gzar bdun blugs par bya'o/_/de nas lag pa g.yas pa'i mdzub mo'i rtse mo rang gi mthe bos mnan la phyag rgya 'di dang me lha rang gi sngags brjod cing rdo rje
[\[307a.6\]]gnod sbyin yang yongs su bzlas pa'i chus lag pas lan gsum gyi bar du 'thor 'thung bya'o/_/snga ma bzhin du bsang gtor byas la/_lce la yi ge hUM bkod de/_dgang blugs gsum mam bdun bya'o/_/cung zad zhal gdangs pa la zhi ba'i las kyi sbyin sreg bya'o/_/de bzhin du dbang gi las dang /_
[\[307a.7\]]rgyas pa dang /_dgug pa dang /_drag po nyid la ni shin tu zhal gdangs par me'i rang gi sngags kyis dbul bar bya zhes shes par bya'o/_/zhu ba'i rdzas thams cad zhal du dbul bar bya'o/_/yam shing rnams dang de bzhin du mi rus kyi phye ma la sogs pa rnams ni 'od kyi dkyil 'khor ro/_/zho dang
[\[307b\]]
[\[307b.1\]]bza' ba la sogs pa ni phyag tu'o/_/me tog ni dbu la'o/_/dri chab ni thugs la'o/_/bdug pa ni sna la'o/_/de ltar dgang blugs byas nas/_rdzas thams cad so sor lan gsum gsum dbul bar bya'o/_/rim pa 'di yin te/_'bar ba'i me la yam shing ste/_/de nas mar dang de 'og til/_/_
[\[307b.2\]]de 'og zho dang 'bras chan sogs/_/cho ga 'dis ni mdor bsdus pa'o/_/de nas 'thor 'thung dang bsang gtor byas la/_me lha 'bar ba'i gzugs can zhu bar gyur pa'am/_yang na shar lho'i mtshams su'am/_yang na khyams la rang gi gzugs kyis gzhag par bya'o/_/de nas zhi ba la
[\[307b.3\]]sogs pa'i las dang rjes su mthun pa'i gnas la bzhugs pa'i me'i dbus su lha'i gdan bsam par bya'o/_/de la zhi ba la ni yi ge oM las pad+ma dkar po bskyed la/_de'i steng du rnam par snang mdzad sku mdog dkar po byang chub mchog gi phyag rgya bcings pa badzra d+hA tu swA hA zhes bya bas bsam par
[\[307b.4\]]bya'o/_/de nas bsdu ba byas la/_phyi rol du mtshan brgya rtsa brgyad pas bstod de/_dgug pa dang /_gzhug pa dang /_bcing ba dang /_dbang du byas la/_ji ltar bris pa de bzhin du bsams la/_rdo rje gnod sbyin gyis bgegs bsal ba la sogs pa dang /_rdo rje khu tshur gyis sgo bcad la/_rdo rje
[\[307b.5\]]go chas srung ba rnams yang dag par bsrungs la mchod yon phul nas/_phyag rgya bzhis rgyas btab la/_dbang bskur te me tog la sogs pa mchod pa lnga dang /_sgeg mo la sogs pa mchod pa brgyad kyis mchod par bya'o/_/de nas phyag rgya bzhi byas la bcom ldan 'das la mchod yon dang
[\[307b.6\]]'thor 'thung dang /_bsang gtor byas te cho ga rnams rjes su spyad nas/_de'i ljags la yi ge hUM bsams nas mar gyi dgang blugs gsum mam bdun dbul bar bya'o/_/zhi ba'i las la byang chub mchog gi phyag rgyas dgang gzar dang blugs gzar gzung bar bya'o/_/de nas sngar bshad
[\[307b.7\]]pa bzhin du rjes su mthun pa'i rdzas thams cad re re zhing yang lan gsum gyi bar du dbul bar bya'o/_/dgang gzar gyis gzung du 'dod pa'i rdzas kyi khyad par de dag ni dgang gzar gyis dbul bar bya'o/_/yam shing ni lag pas dbul bar bya'o/_/de nas dgang gzar gyis til gyi sbyin sreg
[\[308a\]]
[\[308a.1\]]gis sdig pa bsreg par bya'o/_/de la 'di ni zhi ba'i sbyin sreg gi snying po yin te/_oM sar+b+ba pA paM da ha na badzra ya che ge mo pA paM nir da ha na swA hA/_de ltar sbyin sreg byas pa'i mthar/_oM sar+b+ba ta thA ga ta muSh+Ti baM zhes bya ba rigs kyi snying po brjod nas/_lan gsum gyi bar du
[\[308a.2\]]mar gyi dgang blugs kyis me spar la yi ge hUM bzlas te/_mchod yon phul nas/_de nas 'thor 'thung dang bsang gtor byas la mtshan brgya rtsa brgyad pas bstod de/_mchod pa thams cad kyis yang dag par mchod la/_phyag byas te mchod yon phul nas/_mngon par 'dod pa dngos grub kyi
[\[308a.3\]]phyir/_gsol ba btab la phyag rgya dgrol bar 'dod na/_badzra sa twa badzra sa twa zhes yang dang yang bzla bar bya'o/_/oM khyed kyis sems can don kun mdzad/_/rjes su mthun pa'i dngos grub stsol/_/sangs rgyas yul du gshegs nas kyang /_/slar yang 'byon par mdzad du gsol/_/zhes
[\[308a.4\]]gsol ba btab nas rdo rje sems ma'i phyag rgya bcings te/_gyen du bkrol la badzra sa twa muHzhes bya'o/_/de ltar rgyal ba'i bzhugs gnas kyi dkyil 'khor du'am/_sangs rgyas kyi yul du sgrub pa po mngon par 'dod pa'i dbang gis bcom ldan 'das gshegs su gsol bar bya'o/_/slar
[\[308a.5\]]yang me lha'i sbyor bas me tog gis/_de'i sngags dang ldan pas thab kyi dbus su bzhugs su gsol la/_bsang gtor dang 'thor 'thung byas nas/_sbyin sreg gi rdzas lhag ma rnams kyi sbyin sreg gis tshim par byas la/_dgang blugs dang 'thor 'thung phul la/_bsang gtor byas nas mchod
[\[308a.6\]]pa dang /_mchod yon phul te/_mngon par 'dod pa'i dngos grub des blang bar bya'o/_/de nas badzra sa twa zhes snga ma'i bzlas pa byas la/_phyag rgya dgrol ba la sogs pa byas nas/_snga ma bzhin du gshegs pa'i phyir bskul te/_badzra hUM muHzhes bya bas spyi bor bkrol la gshegs su
[\[308a.7\]]gsol bar bya'o/_/de nas rang gi lha ji lta ba bzhin du mchod nas snga ma bzhin du gshegs su gsol nas ldang bar bya'o/_/de ltar nyin re zhing thun bzhi'i sbyor ba'am/_thun gsum gyi sbyor bas rtag tu bya'o/_/ji ltar zhi bas rang dang gzhan la byed pa de bzhin du 'dir yang /_yam shing
[\[308b\]]
[\[308b.1\]]dmar po rnams kyis me/_/rab sbar rdo rje khro bo yi/_/mnyam par gzhag pas snyoms zhugs la/_/til bsregs pas ni sdig sregs shig_/ces bya'o/_/rgyas pa la yang bcom ldan 'das rin chen 'byung ldan rnam par snang mdzad bzhin du thab khung gi dbus su bsgoms la/_nor
[\[308b.2\]]bu'i khu tshur gyis 'bras kyi sbyin sreg bya'o/_/oM badzra puSh+Ta ye che ge mo puSh+TiM ku ru swA hA zhes bya'o/_/de ltar rim pa 'dis/_yam shing de dag nyid kyis ni/_/me ni rab tu spar nas kyang /_/rtag tu 'bras ni bsreg byas na/_/gdon mi za bar khyim rgyas 'gyur/_/zhes bya'o/_/tshe ring ba bsgrub pa
[\[308b.3\]]na bcom ldan 'das 'od dpag tu med pa de bzhin du bsgoms la/_zhi ba'i thab khung gi dbus su de bzhin du cho ga thams cad rjes su spyad la/_kha byang phyogs su bltas nas dUr ba'i yal ga mar dang bcas pa snying po 'dis bsreg par bya'o/_/oM badzra A yur che ge mo A yurda de swA hA zhes bya
[\[308b.4\]]bas/_yam shing dmar po rnams kyis kyang /_/mkhas pas rab tu me sbar te/_/dUr ba'i yal ga mar bcas pas/_/sreg par byed na tshe 'phel lo/_/de nas rang dang gzhan srung bar byed par 'dod na/_zhi ba'i thab khung de nyid la bcom ldan 'das don yod par grub par bsgoms la/_'bru
[\[308b.5\]]mar gyi dgang blugs de bzhin du byas la ku sha'i yal ga dang 'bru mar gyis sbags la sngar bshad pa bzhin du sbyin sreg bya'o/_/oM a pra ti ha ta badzra ya che ge mo rak+Sha ku ru swA hA zhes bya ba ni/_yam shing de dag nyid kyis ni/_/me ni rab tu sbar byas la/_/ku sha'i yal ga 'bru mar gyis/_/bsreg
[\[308b.6\]]par byas na nges par bsrung /_/zhes bya'o/_/rdo rje rtse gcig pa lta bu'i thab khung du/_nim pa'i shing la sogs pa nas byung ba'i bud shing gis me sbar nas cho ga thams cad rjes su spyad la/_khro bo rdo rje lcags kyu der snga ma bzhin du bsams la sbyin sreg bya'o/_/hUM badzra A kaR+Sha ya che ge mo swA hA
[\[308b.7\]]zhes bya ba ni/_yam shing tsha bas dang por ni/_/rdo rje khro bo'i ting 'dzin gyis/_/me spar nas kyang se ba yi/_/tsher ma can gyis 'gugs par 'gyur/_/zhes bya'o/_/yang na dbang du byed pa'i thab khung du/_nim pa la sogs pa'i bud shing gis me spar la/_dkyil 'khor gyi dbus su snga ma
[\[309a\]]
[\[309a.1\]]bzhin du bcom ldan 'das rdo rje chags pa bsgom par bya'o/_/pad+ma'i khu tshur gyis me tog dmar po dang /_'bras bu dmar po'i sbyin sreg bya'o/_/hUM badzra rA ga ya che ge mo swA hA zhes bya ba ni/_yam shing de dag nyid kyis ni/_/khro dang ldan par me spar nas/_/me tog
[\[309a.2\]]mar ram 'bras bu 'ang rung /_/sbyin sreg byas na skye bo rengs/_/zhes bya ba ni mngon spyod kyi thab khung du/_ji skad bshad pa'i kha'i yam shing la me spar la thab khung gi dbus su bcom ldan 'das rdo rje lcags sgrog bsam par bya'o/_/khro bo'i khu tshur gyis lcags kyi phye ma'i sbyin sreg byas te/_
[\[309a.3\]]hUM badzra ban+d+ha ya che ge mo ban+d+ha ya swA hA zhes bya ba ni/_rnal 'byor can gyis khros nas kyang /_/yam shing de ni me spar la/_/lcags kyi phye ma bsregs nas ni/_/rdo rje bcing ba nyid du 'gyur/_/zhes bya'o/_/de bzhin du mngon spyod kyi thab khung du bcom ldan 'das rdo rje hUM mdzad ji lta ba bzhin du bsams la/_
[\[309a.4\]]khro bo'i khu tshur gyis nim pa la sogs pa kha ba'i 'bras bus sbyin sreg bya ste/_hUM badzra ma ra Na ya ma ri ut+pa ta ya swA hA zhes bya ba ni/_yam shing de dag nyid kyis ni/_/mnyam par bzhag ste me bus la/_/'bras bu kha ba khro zhing bsreg_/skad cig tu ni 'chi bar 'gyur/_/zhes bya'o/_/dbang
[\[309a.5\]]gi thab khung du bud shing skyur ba las/_ji lta ba bzhin du me spar la bcom ldan 'das rdo rje chags pa thab khung gi dbus su bsams la/_pad+ma'i khu tshur gyis 'bras bu dang me tog skyur pos sbyin sreg byas te/_oM badzra pA sha ka ra ye che ge mo pa shaM ma na ya swA hA zhes bya ba ni/_mkhas pas yam shing
[\[309a.6\]]skyur ba yis/_/khros nas byin za sbar nas ni/_/'bras bu lo ma skyur bsregs na/_/dbang du bya ba dam pa'o/_/zhes bya ba'o/_/'dod pa'i 'bras bu'i sbyin sreg dang /_mi snang ba'i me tog gi sbyin sreg dang /_nam mkha'i lcug ma'i sbyin sreg rnams ni/_zhi ba'i thab khung du bcom ldan 'das rnam par snang mdzad ji lta ba
[\[309a.7\]]bzhin du bsams la/_byang chub mchog gi phyag rgyas sreg blugs gsum bya'o/_/rdo rje bka' bzhin byed pa dang /_dpa' bo dang /_phyag na rdo rje dang /_sangs rgyas dbang du byed pa'i sbyin sreg rnams kyang /_dbang du byed pa'i thab khung gi dbus su bcom ldan 'das rdo rje chags pa bsams la/_de nas pad+ma'i khu tshur
[\[309b\]]
[\[309b.1\]]gyis dgang blugs bzhi dbul bar bya'o/_/sngar bshad pa'i sbyin sreg thams cad kyi thun mong gi rim pa la khyad par ni 'di yod de/_'di ltar hUM badzra zhes rigs kyi snying po brjod pa dang /_yi ge hUM gis mchod yon phul la/_rdo rje hUM mdzad dang /_rdo rje lcags sgrog dang /_rdo rje lcags kyu'i khro bo rnams
[\[309b.2\]]dang /_khro bo ti rI n+ti ri'i phyag rgya dang /_hUM muHzhes bya bas gshegs su gsol lo/_/oM badzra s+pho Ta ma hA kro d+ha ban+d+ha ban+d+ha/_sarba ma ya hUM baM zhes yi ge baM dang bcas pas khro bo chen pos rdo rje lcags sgrog bcing ba'i sbyor ba bya'o/_/oM suM b+ha ni suM b+ha hUM/_gr-i h+Na gr-i h+Na hUM/_gr-i h+NA pa ya gr-ih+NA pa ya hUM/_
[\[309b.3\]]A na ya ho b+ha ga bAn/_badzra hUM phaT hUM zhes bya ba yi ge hUM gi mtha' can bcom ldan 'das rdo rje hUM mdzad kyis bsad pa'i sbyor ba bya'o/_/oM badzra aM gu sha ma hA kro d+ha A kaR+Sha ya sar+b+ba sa ma ya hUM dzaHdzaHzhes yi ge dzaHdang bcas pa'i khro bo rdo rje lcags kyur dgug pa'i sbyor ba bya'o/_/oM badzra d+hA tu oM zhes bya ba rgyas
[\[309b.4\]]pa la bcom ldan 'das rin chen 'byung ldan yi ge oM gyi mtha' can gyi sbyor ba yang bya'o/_/dbang du bya ba la oM badzra rA ga ho zhes bya ba dang /_yi ge ho dang bcas pa dang /_rdo rje chags pas sbyor bar bya'o/_/p+lak+Sha dang /_u dum+WA ra dang /_n+ya gro d+ha dang /_mya ngan med pa dang /_tsu ta dang /_sha mi dang /_pa
[\[309b.5\]]la sha dang /_kasmar+dz+ya la sogs pa mchod sbyin gyi shing 'o ma can rnams sam/_gzhan dag gi ljon pa rlon pa'i rtse mo'i cha las byung ba mtho gang gi tshad tsam rtse mo gnyi ga sbrang rtsi dang 'o ma dang mar la spags la/_tsan+dan dkar po'i chur yongs su spangs pa'i yam shing dang /_nas dang /_'o ma dang /_
[\[309b.6\]]zho dang /_'bras yos dang /_dUr ba dang /_ku sha'i myu gu dang /_tsan+dan dkar po dang /_tsu ta'i lo ma dang /_pri yang ku'i me tog dang /_'bras chan dang /_me tog dkar po dri zhim pa dang /_nA ga ge sar dang /_spos kyi rong bu dang /_sbrang rtsi dang /_mar dang /_ji ltar rnyed pa'i rdzas rnams dang /_zhi ba'i
[\[309b.7\]]las la sbyin sreg bya ste/_mngar gsum dang ni sbyar ba yi/_/zas mchog gi ni gong bu dang /_/sbrang rtsi mar dang zho sbyar la/_/til nag zho dang mar nag dang /_/sha ta puSh+pa bil ba dang /_/shA li'i 'bras dang 'bras dkar dang /_/nA ga ge sar pad+ma dang /_/kar+Ni ka yi mar dang bcas/_/'bru rnams kun dang
[\[310a\]]
[\[310a.1\]]lag pan dang /_/de bzhin yam shing mchod sbyin bya/_/de bzhin rgyas pa la sogs kyis/_/rdzas rnams du ma'i sbyin sreg bya/_/yam shing sboms ni chang pa'i tshad/_/chur ni khru gang tsam byas la/_/zho dang 'o ma mar sbags te/_/rgyas pa'i cho gas sbyin sreg bya/_/'dir ni
[\[310a.2\]]yam shing ser po yi/_/dri yi chu la yam shing ni/_/dbus ma'i cha las byung ba spang /_/zhes 'byung ngo /_/yungs kar tsha ba'i til mar dang /_/rang gi khrag dang lan tshwa dang /_/ske tshe nim pa'i lo ma dang /_/thal ba dang ni rkang rjes sa/_/bong bu sogs kyi spangs dang ni/_/rtug pa skra dang sen mo
[\[310a.3\]]dang /_/bya rog sgro 'am rkang dang ni/_/gci ba 'am ni tsher ma dang /_/gyo mog rus pa'i phye ma dang /_/de bzhin sha chen la sogs dang /_/ku pi da ra nim pa dang /_/dur khrod sol ba mgal dum dang /_/tsher ma yi ni lcug ma dang /_/seng ldeng gi ni yam shing dang /_/mngon spyod don du gnyer ba
[\[310a.4\]]yi/_/mkhas pas sbyin sreg cho ga bya/_/de bzhin sreg rdzas thams cad la/_/khrag gis bskus nas mngon spyod bya/_/kun la lan tshwa sbyar ba yi/_/dgra bo'i ming yang spel bar bya/_/sor ni bcu pa'i tshad dag ni/_/rtsa ba las byung bkas pa yi/_/yam shing rtse gnyis rnon po la/_/dug dang
[\[310a.5\]]khrag dang til sbags nas/_/dgra bo'i gzugs brnyan byas nas ni/_/thal ba sol ba phub ma sogs/_/yang na sbyin sreg rdzas rnams ni/_/ske tshe dang ni tshwa rnams so/_/rang gi ming ngam gzugs brnyan dag_/gtubs shing gtubs shing sbyin sreg bya/_/de yi snying gar mnan nas_
[\[310a.6\]]kyang /_/sbyin sreg las rnams brtsam par bya/_/pa la sha dang u dum+WA ra p+lak+Sha dang /_/n+ya gro d+ha dang seng ldeng dang ni nyi ma skyes/_/byi tang ga dang a mra dang ni kasmar+dz+ya/_/shaMmya dang ni a pa marga las skyes dang /_/mya ngan med dang bcas pa yi/_/yam shing bcu gnyis dag tu bshad/_/gsar
[\[310a.7\]]dang yal ga gcig pu ni/_/thams cad las la sbyin sreg bya/_/gcu dang drang dang gsar ba dang /_/las rnams kun la rtse gcig dang /_/rtse mo gnyis pas sbyin sreg bya/_/dri bzangs chu yis bsgos nas ni/_/zhi ba'i rdzas rnams gang yin dang /_/rgyas pa la yang de bzhin bshad/_/_
[\[310b\]]
[\[310b.1\]]bdag nyid bza' ba'ang gang rung ba/_/las rnams kun la sbyin sreg bya/_/nyin re zhing ni yam shing dang /_/rang gi bza' ba'ang rtag tu bsreg_/pus mo'i bar du rab bzhag nas/_/sreg blugs yang dag spyad par bya/_/tu ru ska ni nyung mar spags/_/song bzhi yam shing bsreg
[\[310b.2\]]byas na/_/lha rnams kun gyis gsang ba dang /_/gsal dang nad med pa ru gsungs/_/rtag tu gu gul mar la spags/_/sbyin sreg rab tu bsngags pa yin/_/sA la'i shing gi sbyin sreg ni/_/sngags rnams tha dad pa la bsngags/_/sbyin sreg las rnams mthong ba yis/_/_
[\[310b.3\]]sbyin sreg cho ga bya ba yin/_/zhes gsungs pas/_rgyud dang rtog pa gzhan la blta bar bya'o/_/sbyin sreg byed pa na mi smra bas bya'o/_/de la dkyil 'khor ram lha'i khang pa'i shar phyogs kyi cha la zhi ba'i thab khung dang /_dbang gi thab khung bya'o/_/lho phyogs su rgyas pa'i thab khung dang /_
[\[310b.4\]]byang phyogs su mngon spyod kyi thab khung dang /_nub phyogs kyi cha la rdo rje'i rnam pa lta bu'i thab khung du 'gugs pa'i las bya'o/_/de skad du yang /_/bcom ldan 'das rnam par snang mdzad kyi mdun du zhi ba dang /_dbang la sogs pa rnams kyi sbyin sreg bya'o/_/bcom ldan 'das kyi rgyab tu
[\[310b.5\]]dgug pa dang /_bcom ldan 'das kyi g.yas su dga' zhing mgu bas rgyas pa'i las bya'o/_/g.yon du kha lhor bltas la mngon spyod kyi las bya'o zhes gsungs so/_/sbyin sreg gi cho ga'o/_/de nas yang gsang zhing sba bar bya ba gsungs pa ni/_las kyi dkyil 'khor gyi phyag rgya ni las
[\[310b.6\]]kyi phyag rgya ste/_gsang ba de'i las kyi phyag rgya ni/_gsang ba'i las kyi phyag rgya'o/_/de'i yul gyi ye shes bslab par bya'o/_/yid 'ong bud med lhan cig tu/_/zhes bya ba ni 'dod pa'i lha'i phyag rgya chen po ni/_sgrub pa'i yid du 'ong ba'i bud med do/_/des lhan cig gzhag pa ni/_bdag
[\[310b.7\]]nyid dang lhan cig pa ste/_rdo rje hUM mdzad la sogs pa'i sku'i gsang ba dang lhan cig tu gyur par mos pas rdo rje hUM mdzad dang lhan cig tu gyur par mos par bya'o/_/gnas shing bu gar any+dza na/_/bcug nas bskul ba byas nas kyang /_/zhes bya ba ni/_bu ga ni pad+ma'o/_/any+dza na ni lig pu
[\[311a\]]
[\[311a.1\]]mig go/_/der bcug pa ni bzhag nas bsgoms pa'o/_/any+dza na des mig la bskus na/_dpal rdo rje hUM mdzad la sogs pa rang gi lha dang lha mo rnams dbang du byed par 'gyur ro/_/'di skad ston pa yin te/_'jig rten gsum las rnam par rgyal ba'i dkyil 'khor chen_
[\[311a.2\]]por gsungs pa'i phyag rgya bzhis dpal rdo rje hUM mdzad la sogs pa'i rang gi lha'i rnal 'byor byas la/_phyis las kyi dkyil 'khor las gsungs pa'i rang gi lha'i phyag rgya chen po bcings te/_de nas oM gu h+ya ra ti badzra wa shaM ka ra sid+d+hi sid+d+hi hUM zhes bya ba'i snying po yi ge 'bum bzlas nas thun
[\[311a.3\]]bzhi'i sbyor ba ji lta ba bzhin du bya'o/_/de nas zla ba nya la dkyil 'khor bris pa'am/_ras ris mdun du bzhag la/_shrI par+Ni ka'i shing la pad+ma dang /_rdo rje'i gzugs byas la/_sro ta any+dza na steng du bzhag ste/_cho ga thams cad rjes su spyad nas/_rdo rje bsdams pa bcings te/_oM gu
[\[311a.4\]]h+ya ra ti badzra wa shaM ka ra sid+d+hi sid+d+hi zhes bya ba 'di dang /_mtshan thog thag byas na des 'grub par 'gyur ro/_/rdo rje srung ba dang /_gnod sbyin dang /_khro bo sems dpas yang dag par bsrungs la/_yi ge brgya pas brtan par bya'o/_/mig la mig sman bsku bar bya'o/_/de skad du yang /_rang gi rigs kyi lha gang yin/_/de ni
[\[311a.5\]]yid 'ong bud med bshad/_/mig sman tshogs la des bzlas nas/_/pad+ma'i steng du gzhag par bya'o/_/b+ha ga pad+ma zhes su bshad/_/bcug la bzhag par brjod pa yin/_/b+ha ga'i sbyor ba 'di yis ni/_/mig sman la sogs bsgrub par bya/_/zhes gsungs so/_/ldong ros bu gar bcug
[\[311a.6\]]nas ni/_/zhes bya ba ni/_de bzhin du ldong ros dang /_go ro tsa na dang /_gur gum dang /_yid du 'ong ba'i bud med dang lhan cig yang dag par sbyar ro zhes shes par bya'o/_/ldong ros zhes bya ba la sogs pa ni snga ma bzhin no/_/rdo rje bsdams pas de g.yogs te/_/zhes bya ba ni rdo rje dbyings kyi
[\[311a.7\]]dkyil 'khor las gsungs pa'i rdo rje bsdams pa bcings la/_de bzung nas de nyid dang mtshan thog thag bzlas par bya'o/_/mtshan ma rnam pa bzhi pos ni/_/dngos grub rnam pa bzhir 'gyur ro/_/zhes bya ba ni de la mtshan ma bzhi ni dro ba dang /_du ba dang /_rdul ba dang /_'bar ba'o/_/dro bas
[\[311b\]]
[\[311b.1\]]ni dbang du byed do/_/du bas ni rkang mgyogs so/_/rdul bas ni mi snang ba'o/_/'bar bas ni nam mkha' la 'gro ba'o/_/mig sman byas pa dang rkang pa la byug pa dang /_yan lag la byug pa dang /_dpral bar thig le byas pas 'grub par 'gyur ro/_/go ro tsa na bu gar bcug_/ces bya ba ni
[\[311b.2\]]snga ma bzhin no/_/gsang ba'i khu tshur gyis btsir na/_/zhes bya ba ni 'jig rten gsum las rnam par rgyal ba'i gzungs kyi dkyil 'khor las gsungs pa'i khro bo rdo rje khu tshur gyi dam tshig gi phyag rgya'i gsang ba'i khu tshur des go ro tsa na pad+ma'i steng du bzhag nas/_mtshan thog thag_
[\[311b.3\]]bzlas nas sngar bstan pa'i tshul gyis dngos grub tu gyur te/_dpral bar thig le byas nas nam mkha' la 'gro bar 'gyur ba dang /_rdo rje hUM mdzad dang 'dra bar 'gyur ro/_/gur gum bu gar bcug nas ni/_/zhes bya ba snga ma bzhin no/_/bu gar sems dpa'i rdo rje zhes bya ba ni/_pad+ma'i
[\[311b.4\]]steng du gur gum snga ma bzhin du bzhag la/_rdo rje dbyings kyi dkyil 'khor chen po las gsungs pa'i rdo rje sems ma'i phyag rgya pad+ma la bzhag ste/_mtshan thog thag bzlas na des 'grub par 'gyur ro/_/des thig le byas na rdo rje 'dzin pa dang 'dra bar 'gyur ro/_/de ltar dngos grub kyi ye
[\[311b.5\]]shes bstan nas/_da ni las kyi dkyil 'khor las gsungs pa'i dngos grub rnams ni/_'jig rten gsum las rnam par rgyal ba'i dkyil 'khor chen po bshad pa'i lha'i rnal 'byor byas la/_phyis las kyi dkyil 'khor las gsungs pa'i phyag rgya chen po bcings te/_las kyi dkyil
[\[311b.6\]]'khor bris pa dang /_brkos pa la sogs pa'i lha rnams bsgrubs la rang gi phyag rgya bzhis rgyas btab na dngos grub tu 'gyur ba'i phyir ro/_/rgyas btab nas ji lta ba bzhin du bsgrub par bya'o zhes bstan pa'i phyir/_de nas zhes bya ba gsungs te/_de nas zhes bya ba ni dngos grub kyi ye
[\[311b.7\]]shes bslab pa'i rjes thogs su'o/_/rdo rje rigs kyi las kyi dkyil 'khor gyi phyag rgya chen po de'i ye shes bslab po/_/rdo rje dgos pa'i tshul gyis ni/_/zhes bya ba ni rdo rje dbyings kyi las kyi dkyil 'khor gyi ni rdo rje dgos pa ste/_de'i tshul gyis ni rdo rje'i tshul gyis te/_de'i phyag rgya chen po'o/_/_
[\[312a\]]
[\[312a.1\]]rdo rje khu tshur tshul gyis ni/_/rdo rje khro bo mnyam par gzhag_/ces bya ba ni rim gyis bcing ba'o/_/'di skad ston pa yin te/_rdo rje khu tshur gnyis mtshan ma dang bcas pa bcings la/_snying ga rtsib logs rgyab sbyar ba/_/dpral ba la sogs de bzhin du/_/kha dang rna
[\[312a.2\]]ba mgo ltag pa/_/spyi bo phrag pa kha rked gzhag_/ces bya ba'i rim pa 'dis/_khro bo rdo rje sems dpa'i gnas nas brtsams nas/_khro bo rdo rje khu tshur gyi gnas kyi bar du bshad pa'i lha mo de rnams kyi phyag rgya chen por 'gyur ro/_/lhag ma ni 'jig rten gsum las rnam par rgyal ba'i
[\[312a.3\]]gzungs kyi dkyil 'khor du bshad pa nyid 'di'i phyag rgya chen po yin par shes par bya'o/_/hUM zhes mdzub mo'i tshul gyis ni/_/dam tshig mchog ni 'dir de bzhin/_/zhes bya ba ni de nyid kyi rdo rje khu tshur gnyis bcings nas/_mtshan ma spangs pa'i sdigs mdzub gnyis so sor bsgrengs te/_snying
[\[312a.4\]]ga rtsib logs rgyab sbyor ba/_/dpral ba la sogs de bzhin du/_/kha dang rna ba mgo ltag pa/_/spyi bo phrag pa kha rked gzhag_/ces bya ba 'dis sbyar bar bya'o/_/lhag ma rnams ni 'jig rten gsum las rnam par rgyal ba'i gzungs kyi dkyil 'khor las gsungs pa nyid 'di'i dam
[\[312a.5\]]tshig gi phyag rgya yin no/_/chos kyi phyag rgya'ang 'dir de bzhin/_/oM zhes dang po'i yi ge a/_/zhes bya ba ni yi ge as nye bar mtshon pa'i yi ge gzhan ma rnams kyang yi ge a zhes bya'o/_/yi ge oM zhes bya ba dang por gyur pa gang yin pa'i yi ge rnams ni/_yi ge a la sogs pa ste/_/_
[\[312a.6\]]a'i yi ge lhag ma dbyangs kyi yi ge bcu drug ces bya ba'i don to/_/dbyangs kyi yi ge bcu drug po de dag gis yi ge oM dang bcas pa ni/_ji ltar rdo rje dbyings kyi las kyi dkyil 'khor du chos kyi phyag rgyar bstan pa de bzhin du 'dis kyang shes par bya'o/_/de ni 'dir brjod par bya ste/_oM oM
[\[312a.7\]]oM gra oM a laM oM I/_sa oM i hriHoM i raM/_oM u kaM oM/_/ri na oM ri/_khaM oM le shaM oM lai hUM/_oM e hri oM e/_sha oM oM/_/no oM o/_/sho oM aM/_saM oM aHzhes bya ba dang lhag ma rnams ni/_'jig rten gsum las rnam par rgyal ba'i gzungs kyi dkyil 'khor las
[\[312b\]]
[\[312b.1\]]gsungs pa nyid gzung bar bya'o/_/las kyi phyag rgya mdor bsdus na/_/las kyi phyag rgya gnyis su byas/_/zhes bya ba ni khro bo'i rdo rje khu tshur gyi gnas su bshad pa'i rked par gzhag pa ni/_rdo rje khu tshur gnyis su byas la las kyi phyag rgya thams cad bcing bar bya'o/_/rim pa ni 'di yin te/_
[\[312b.2\]]g.yon pa rdo rje mdzub mo ni/_/g.yas pa'i nang du bsgreng bar bya/_/byang chub mchog gi phyag rgya ste/_/sangs rgyas byang chub sbyin byed pa'o/_/bsgyings bcas gsor ba gnyi gas ni rdo rje hUM mdzad dang /_khro bo rdo rje sems dpa' dang /_sems ma rdo rje ma'i gnas kyi'o/_/lcags kyu 'dzin
[\[312b.3\]]ltar gnas pa yi/_/rdo rje rgyal po'i gnas kyi'o/_/mda' 'phangs pa yi tshul dang ni/_/rdo rje chags pa'i gnas kyi'o/_/legs so zhes pa snying gar gzhag pa ni/_rdo rje legs pa'i gnas kyi'o/_/dbang bskur ba ni rdo rje gnyis ni rin chen hUM mdzad dang /_khro bo khro gnyer dang /_rdo rje rin chen
[\[312b.4\]]ma'i gnas rnams kyi'o/_/snying gar nyi ma brtan par bya ba ni/_rdo rje nyi ma'i gnas kyi'o/_/g.yon pa la ni gru mo gzugs ni dpal gyi gnas kyi'o/_/de bzhin du/_kha phyogs bskor bar bya ba ni/_bzhad pa'i gnas kyi'o/_/g.yas pa yis ni g.yon pa dbye ba ni/_chos kyi hUM mdzad dang /_khro bo
[\[312b.5\]]rdo rje chos dang /_rdo rje chos ma'i gnas kye'o/_/snying gar g.yon pa ral gri mdud pa ni/_rdo rje rnon po'i las kyi'o/_/mgal me'i 'khor lo bskor ba dang /_/zhes bya ba ni rdo rje rgyu'i gnas kyi'o/_/rdo rje gnyi ga kha nas dbyung ba ni/_/gsungs pa'i gnas kyi'o/_/rdo rje gar bskor bkrol ba yis/_/_
[\[312b.6\]]thal mo 'gram pa spyi bor gzhag_/las kyi hUM mdzad dang /_khro bo rdo rje las dang /_las kyi rdo rje ma'i gnas kyi'o/_/go cha ni rdo rje srung ba'i gnas kyi'o/_/mthe chung mche ba dang ni rdo rje gnod sbyin gyi gnas kyi'o/_/khu tshur gnyis ni mnan pa'o/_/khro bo rdo rje khu tshur gyi gnas kyi'o/_/rdo rje bsgyings pa'i
[\[312b.7\]]tshul gyis ni/_/bsam pa g.yos par 'dud par bya/_/phreng ba bcings dang kha nas dbyung /_/rdo rje gar ni bskor ba yin/_/rdo rje khu tshur tshul gyis ni/_/rdo rje gnyi ga thur du blugs/_/gyen 'thor mthe bo bsnyams te bsdams/_/rab tu brkyang nas byugs pa yis/_/mngon par 'dod pa
[\[313a\]]
[\[313a.1\]]sbyar bar bya/_/mdzub mo lcags kyu bcing ba ni/_/mthe'u chung las te lcags kyu che/_/mkhrig ma mdud pa mdzub gnyis mdud/_/rgyab gnyis kyang ni bsnyams te mnan/_/zhes bya ba ni/_rdo rje sgeg mo'i gnas nas brtsams nas/_khro bo rdo rje 'bebs pa'i mthar thug pa de dag gi
[\[313a.2\]]las kyi phyag rgya'o/_/thams cad 'grub byed dag pa ste/_/rdo rje las kyi tshul gyis so/_/zhes bya ba ni/_rnam par snang mdzad la sogs pa nas rdo rje 'bebs pa'i mthar thug pa ji skad bshad pa'i dngos grub 'dod pa des las kyi phyag rgya 'di dag thams cad kyis dngos grub thams cad byed do/_/_
[\[313a.3\]]dag pa ni kun du lam ngan pa spangs pa'o/_/rdo rje las ni gar gyi sbyor ba las byung ba'i gar ni de dag gi yin no zhes bya ba'i don to/_/'jig rten gsum las rnam par rgyal ba'i las kyi dkyil 'khor gyi 'grel pa rdzogs so//_//de ltar rgyas pa la dga' ba'i sems can rjes
[\[313a.4\]]su gzung ba'i phyir/_'jig rten gsum las rnam par rgyal ba'i dkyil 'khor chen po dang /_gzungs dang /_chos dang las kyi dkyil 'khor rnams bstan nas/_da ni bar ma la dga' ba'i sems can rnams rjes su gzung ba'i phyir/_'jig rten gsum las rnam par rgyal ba'i
[\[313a.5\]]dkyil 'khor 'jig rten gsum las rnam par rgyal ba'i dum bur gsungs pa'i dngos grub thams cad bsdus par gyur pa/_phyag rgya bzhi pa'i dkyil 'khor ni/_de nas bcom ldan 'das zhes bya ba la sogs pa gsungs so/_/de nas zhes bya ba ni de ma thag pa ste/_dang por sbyor ba'i
[\[313a.6\]]ting nge 'dzin gyi rjes thogs nyid la'o/_/de la dang po sbyor ba'i ting nge 'dzin nyid ni 'jig rten gsum las rnam par rgyal ba'i las kyi dkyil 'khor nyid du gsungs pa nyid gzung bar bya'o/_/bcom ldan 'das zhes bya ba ni rnam par snang mdzad do/_/yang zhes bya ba ni 'jig rten gsum las
[\[313a.7\]]rnam par rgyal ba'i las kyi dkyil 'khor la ltos pas na/_yang zhes bya ba smos te/_de bzhin gshegs pa thams cad kyi rdo rje dam tshig gi phyag rgya bcom ldan 'das rnam par snang mdzad dang /_'jig rten gsum las rnam par rgyal ba la ltos pa'i phyag rgya bzhi'i dkyil 'khor de nyid kyis/_
[\[313b\]]
[\[313b.1\]]sems can gyi khams la rgyas 'debs pas na phyag rgya'o/_/de'i byin gyis brlabs pa'i brtan par gyur pa'i ting nge 'dzin gang yin pa ming de skad ces bya ba de la snyoms par zhugs shing mngon sum du mdzad pa'o/_/'di zhes bya ba ni 'chad par 'gyur ba blo la gnas pa'i rang gi rig pa dam pa
[\[313b.2\]]gsungs pa de 'chad pa'o/_/'jig rten gsum las rnam par rgyal ba'i phyag rgya bzhi pa'i dkyil 'khor sprul pa la brtan par byed pa'i rnam par thugs rtse gcig tu mdzad nas/_rig pa dam pa 'di gsungs so/_/des dkyil 'khor bskyed pa brtan pa'i rgyur gyur to zhes bya ba'i don to/_/_
[\[313b.3\]]de ltar rdo rje hUM mdzad dang /_rin chen hUM mdzad dang /_chos kyi hUM mdzad dang /_las kyi hUM mdzad rnams kyi rang gi phyag rgya bzhi pa'i dkyil 'khor snga ma bzhin du sprul pas brtan par byas pa la yang shes par bya'o/_/'di skad ston pa yin te/_dkyil 'khor gyi bdag po lngas so sor rig
[\[313b.4\]]pa gsungs nas gcig tu gyur nas bskyed pa yin no/_/ji ltar de bzhin gshegs pa'i phyag rgya bzhi pa'i dkyil 'khor sprul pa'i phyir/_dang por sbyor ba'i ting nge 'dzin bskyed par 'dod pas kyang 'og min du mngon par byang chub nas de bzhin gshegs pa rnam pa lnga dang bcas pa
[\[313b.5\]]ste/_ji skad bshad pa'i rtse mo rdo rje dang nor bu rin po che las byas pa'i khang pa brtsegs mar byon pa yin gyi gcig pu byon pa med pa'i phyir ro/_/rdo rje rigs kyi phyag rgya bzhi pa'i dkyil 'khor 'dir yang bskyed pa'i rgyur gyur pa'i rdo rje hUM mdzad la sogs pa bsgom par bya'o/_/de bas na
[\[313b.6\]]de bzhin gshegs pa'i phyag rgya bzhi pa sprul cing bskyed pa'i phyir ye shes bzhi'i bdag nyid rdo rje hUM mdzad dang /_rin chen dang /_chos dang /_las kyi hUM mdzad rnams dgod par bya'o/_/phyag rgya bzhi pa'i dkyil 'khor rnam pa lnga pa thams cad sprul par bshad pas/_rdo rje hUM mdzad la
[\[313b.7\]]sogs pa'i phyag rgya bzhi pa'i dkyil 'khor sprul pa thams cad du yang blta bar bya'o/_/dper na rnam par snang mdzad kyi rig pa gsungs nas thams cad gcig tu gyur te/_rnam par snang mdzad kyi dkyil 'khor bskyed pa de bzhin du las kyi hUM mdzad kyi rig pa gsungs nas/_
[\[314a\]]
[\[314a.1\]]thams cad gcig tu gyur te/_phyag rgya bzhi'i dkyil 'khor bskyed pa yin no zhes bya ba'i bar du 'gyur ro/_/gzhung 'di tsam gyis ni/_phyag rgya bzhi pa'i dkyil 'khor gyi rgyal po mchog ces bya ba'i ting nge 'dzin lnga po gsungs pa yin no/_/de nas bsdu ba bya ba
[\[314a.2\]]nas brtsams pa ni/_phyag rgya bzhi pa'i dkyil 'khor gyi las kyi rgyal po mchog ces bya ba'i ting nge 'dzin lnga po shes par bya'o/_/'jig rten gsum las rnam par rgyal ba'i dum bu las gsungs pa'i dngos grub ni 'jig rten gsum las rnam par rgyal ba'i phyag rgya bzhi pa'i
[\[314a.3\]]dkyil 'khor du dam tshig dang dbang bskur ba thob par bsgrub par bya ba'i phyir/_de nas phyag na rdo rje zhes bya ba la sogs pa slob dpon gyi las kyi cho ga dang slob ma 'jug pa'i cho ga rgyas pa gsungs so/_/de nas zhes bya ba ni gnas skabs te/_phyag rgya bzhi pa'i dkyil 'khor ston
[\[314a.4\]]pa zhes bya ba'i don to/_/yang zhes bya ba ni las kyi dkyil 'khor la ltos pa'o/_/de nas zhes bya ba ni de ma thag pa ste/_phyag rgya bzhi bsgom pa'i brtul zhugs spyad pa de'i rjes thogs la phyag rgya bzhi pa'i dkyil 'khor bri bar bya'o/_/de nas zhes bya ba ni de'i rgyu de'i phyir ro zhes bya
[\[314a.5\]]ba'i don ston to/_/gang gi phyir phyag rgya bzhi pa'i dkyil 'khor du 'dun pa med na bar ma la dga' ba'i sems can rnams rjes su gzung ba med pa de'i phyir phyag rgya bzhi pa'i dkyil 'khor rab tu bshad par byas pa'o/_/rdo rje dbyings dang 'dra bas na/_/zhes bya ba ni sprul pa'i phyag rgya bzhi
[\[314a.6\]]pa'i dkyil 'khor dang 'dra'o/_/rdo rje khro bo zhes su bshad/_/ces bya ba ni de bshad zin to/_/dkyil 'khor chen po'i tshul du ni/_/dkyil 'khor thams cad srad bu bre/_/zhes bya ba ni 'jig rten gsum las rnam par rgyal ba'i dkyil 'khor chen po bzhin du/_dkyil 'khor
[\[314a.7\]]'di thams cad kyi thig kyang btab la/_nye ba'i khyams spangs pa'i 'jig rten gsum las rnam par rgyal ba'i dkyil 'khor chen po bzhin du bri bar bya'o/_/sangs rgyas kyi ni phyogs kun du/_/zhes bya ba ni 'jig rten gsum las rnam par rgyal ba'i gzungs kyi dkyil 'khor
[\[314b\]]
[\[314b.1\]]du mdung rtse gsum pa'i steng du rdo rje rtse lnga pa 'bar ba la sogs pa gang la yod pa de ni 'jig rten gsum las rnam par rgyal ba'i rin po che dang /_chos dang las kyi hUM mdzad la sogs pa'i phyag rgya ni 'jig rten gsum las rgyal ba la sogs pa'o/_/'di skad ston pa yin te/_'jig rten gsum
[\[314b.2\]]las rnam par rgyal ba'i dkyil 'khor chen por gsungs pa'i tshul gyis dkyil 'khor gyi dbus su rnam par snang mdzad/_oM sar+b+ba ta thA ga ta badzra sa ma ya hUM zhes brjod nas gzhag par bya'o/_/rdo rje hUM mdzad kyi gnas su glang po che'i gdan la zla ba'i dkyil 'khor la mdung rtse gsum pa'i steng du yi ge
[\[314b.3\]]dz+hi las bcom ldan 'das rdo rje hUM mdzad kyi rdo rje rtse lnga pa 'bar ba/_rin chen 'byung ldan gyi gnas su rta'i gdan gyi steng du zla ba'i dkyil 'khor de'i steng du 'khor lo rtsibs brgyad pa'i steng du yi ge dz+hi las yid bzhin gyi nor bu rin po che rtse mo rdo rje rtse lnga pas mtshan pa/_'od dpag tu med pa'i gnas su
[\[314b.4\]]rma bya'i gdan gyi steng du zla ba'i dkyil 'khor la pad+ma 'dab ma brgyad pa/_de'i steng du yi ge d+hi las pad+ma 'dab ma bcu drug pa rdo rjes mtshan pa/_don yod par grub pa'i gnas su mkha' lding gi gdan gyi steng du zla ba'i dkyil 'khor la brgya byin gyi rdo rje rtse gsum pa/_de'i steng du yi ge hrIHlas sna tshogs
[\[314b.5\]]rdo rje la sna tshogs rdo rje phra mos yongs su bskor ba bri bar bya'o/_/de nas 'jig rten gsum las rnam par rgyal ba'i dkyil 'khor chen po'i sbyor bas slob dpon gyi las kyi cho ga rjes su spyad la ji lta ba bzhin bsdu bar bya'o/_/de nas mtshan brgya rtsa brgyad pas bstod pa byas la/_de ltar dkyil
[\[314b.6\]]'khor 'dir yang dkyil 'khor chen po'i tshul gyis spyan drangs pa la sogs pa'i cho ga rgyas par bya'o/_/de nas zhes bya ba'i sgra ni de ma thag pa'o/_/cho ga thams cad rjes su spyad la mtshan brgya rtsa brgyad pas bstod pa'i rjes thogs la zhes bya'o/_/ji ltar 'jig rten gsum las rnam par
[\[314b.7\]]rgyal ba'i dkyil 'khor chen po las/_khro bo rdo rje lcags kyu'i las kyi phyag rgyas dgug par bshad pa de bzhin du 'dir yang dgug pa dang /_zhags pas gzhug pa dang /_lcags sgrog gis bcing ba dang /_khro bo rdo rje 'bebs pa'i las kyi phyag rgyas dbang du byas te/_rdo rje gnod
[\[315a\]]
[\[315a.1\]]sbyin gyis bgegs bskrad nas phyogs bcing ba la sogs pa byas nas/_khro bo rdo rje khu tshur gyis sgo bcad la khro bo rdo rje srung bas srung ba thams cad yang dag par bsrungs la/_phyag rgya bzhi'i dkyil 'khor lnga las bshad pa'i rig pas mchod yon du phul la/_
[\[315a.2\]]de nas bcom ldan 'das rnam par snang mdzad du byas nas/_'jig rten gsum las rnam par rgyal ba'i dkyil 'khor chen por bshad pa'i phyag rgya bzhis rgyas btab nas/_'jig rten gsum las rnam par rgyal ba'i gzungs kyi dkyil 'khor las gsungs pa'i phyag rgya bzhis mdung
[\[315a.3\]]rtse gsum pa rdo rje'i phyag rgyas mnan pa la sogs pa phyag rgya bzhis rgyas gdab par bya'o/_/bcom ldan 'das rnam par snang mdzad la rdo rje dbyings su bshad pa'i rdo rje rin chen gyi phyag rgyas dbang bskur ba dang /_'jig rten gsum las rnam par rgyal ba'i gzungs kyi phyag rgya bzhi
[\[315a.4\]]la de bzhin gshegs pa'i sku lnga dang rdo rje rin po che'i phreng ba'i dbang bskur bas dbang bskur la/_snga ma bzhin mchod pa thams cad kyis yang dag par mchod la/_'jig rten gsum las rnam par rgyal ba'i dkyil 'khor gzungs kyi dkyil 'khor du gsungs pa'i cho gas slob ma 'jug
[\[315a.5\]]pa'i cho ga rgyas par bya'o/_/de ltar slob dpon gyi las kyi cho ga rgyas pa dang /_slob ma 'jug pa'i cho ga rgyas par bshad nas/_dam tshig dang dbang bskur ba thob pa'i slob dpon gyis 'jig rten gsum las rnam par rgyal ba las gsungs pa'i dngos grub rnams bsgrub par bya'o zhes bstan
[\[315a.6\]]pa'i phyir/_bcug nas phyag rgya bzhi yi dkyil 'khor gyi/_/zhes bya ba smos so/_/phyag rgya bzhi'i dkyil 'khor gyi gsang ba'i phyag rgya rnam pa bzhi bsgoms nas bud med dang lhan cig tu gnas par bya'o zhes bya ba de'i ngo bo'i ye shes bslab pa'o/_/rang gi phyag rgya bzhi'i dkyil 'khor bris nas
[\[315a.7\]]chos nyid dag brjod la zhes bya ba ni/_oM sar+b+ba ta thA ga ta bi shud+d+ha d+har+m+ma te ho zhes bya ba dang /_rdo rje hUM mdzad la sogs pa'i sbyor bas rig pa 'di bzlas nas/_ji srid du phyag rgya bzhi pa'i dkyil 'khor thun bzhir sgom pa'i sbyor bas zla ba gcig gam/_zla ba drug gam/_lo gcig gi bar du dkyil
[\[315b\]]
[\[315b.1\]]'khor de mngon sum du mthong ba de srid kyi bar du bsgom par bya'o/_/de nas zla ba nya ba la phyag rgya bzhi pa'i dkyil 'khor rang nyid kyis bris te/_gzhan gyis bri bar mi bya'o/_/de ltar bdag nyid kyis rnam par snang mdzad la sogs pa'i phyag rgya bzhi pa'i dkyil 'khor bri'o/_/chos nyid
[\[315b.2\]]dag pa brjod ces bya ba ni/_bshad ma thag pa'i rig pa bzlas pa'o/_/bud med lhan cig gnas na yang /_/grub pa yang ni thob par 'gyur/_/zhes bya ba ni rdo rje hUM mdzad la sogs pa'i phyag rgya chen pos/_bud med dang lhan cig tu gyur par lhag par mos nas lhan cig tu gnas pa
[\[315b.3\]]des dngos grub thob par 'gyur ro/_/rang nyid kyis phyag rgya bzhi pa'i dkyil 'khor bris nas zhugs la mtshan thog thag bsgom par bya'o/_/de nas nyi ma shar ba'i dus su rdo rje hUM mdzad dang 'dra bar 'gyur ro/_/rang gi phyag rgya bzhi pa'i dkyil 'khor bris pa zhes bya ba ni snga ma bzhin no/_/_
[\[315b.4\]]chos nyid dag pa brjod la zhes bya ba ni/_oM badzra bi shud+d+ha dr-iSh+Ta dzaHzhes brjod cing /_chags pas bud med bltas nas ni/_/grub pa yang ni thob par 'gyur/_/zhes bya ba la shin tu bud med la chags pa ni des rang gi phyag rgya chen po la bltas la bsgoms te/_sngar bshad pa'i tshul gyis
[\[315b.5\]]bsgrubs na dngos grub thob par 'gyur ro/_/gang gi phyag rgya bzhi pa'i dkyil 'khor bris nas zhes bya ba ni snga ma bzhin no/_/chos nyid dag pa brjod la zhes bya ba ni/_oM swa b+hA ba bi shud+d+ha mu khI hUM zhes brjod do/_/bud med mdzes la 'phrad pas 'grub/_/ces bya ba ni 'jig rten gsum
[\[315b.6\]]gyi dbang phyug gi phyag rgya chen po'i phyag rgya chen po sbyor bas shes rab kyi pha rol tu phyin pa mngon du byas la/_'jig rten dbang phyug gi phyag rgya chen po mngon sum du gyur pa ni dngos grub thob pa'o/_/rang gi phyag rgya bzhi pa'i dkyil 'khor bris nas zhes bya ba ni snga ma bzhin no/_/chos nyid dag pa
[\[315b.7\]]brjod la zhes bya ba ni/_oM swa b+hA ba bi shud+d+ha kA ya bAka ma na karma badzri haM zhes brjod do/_/bcom ldan 'das las kyi hUM mdzad du byas la/_mdun du gnas pa'i rang gi phyag rgya chen po la 'khyud nas/_rang bzhin gyis rnam par dag pa'i shes rab kyi pha rol tu phyin pa'i sbyor ba bya'o/_/des
[\[316a\]]
[\[316a.1\]]cir 'gyur zhe na/_dngos grub thob par 'gyur te/_las kyi hUM mdzad du 'gyur zhes bya ba'i tha tshig go/_/de nas zhes bya ba ni/_gzhan yang zhes bya ba'i don to/_/phyag rgya bzhi'i dkyil 'khor gyi gsang ba sbas pa'o/_/phyag rgya ni rigs lnga bsgom pa'o/_/rigs lnga
[\[316a.2\]]bsgoms pa de bslab par bya'o/_/dkyil 'khor 'dir ni zhugs nas kyang /_/zhes bya ba ni/_sngar bshad pa'i bcom ldan 'das rnam par snang mdzad kyi phyag rgya bzhi pa'i dkyil 'khor du zhugs nas phyis/_'dod pa'i yon tan lnga yis ni/_/zhes bya ba ni sgrub pa po'i yid du 'ong ba'i rgyur
[\[316a.3\]]gyur pa'o/_/gzhan gyi bud med mchog ces bya ba ni/_de la rdo rje hUM mdzad la sogs pa'i phyag rgya ste/_bud med mchog mdzes par gyur pa'o/_/yid du 'ong ba des shin tu grub pa thob par 'gyur zhes bya ba'o/_/de la rnam par snang mdzad dang /_mi bskyod pa dang /_rin chen 'byung ldan dang /_
[\[316a.4\]]snang ba mtha' yas dang /_don yod grub pa'i rig pa rnams ni 'dod pa'i yon tan lnga'o/_/'dod par byas pas na 'dod pa ste/_mngon par 'dod ces bya ba'i don to/_/de ni dge ba ste/_yid kyis 'dod chags la sogs pa'i nyon mongs pa spangs pa'i phyir/_yon tan zhes bya ba ni/_dpal
[\[316a.5\]]gyi don te skal ba dang ldan par 'gyur zhes bya ba'i don to/_/'dod pa dam par gyur pa'i dngos grub thob/_/ces bya'o/_/de skad du yang /_gsang ba sra zhing mtho ba las/_/gsang ba lnga yis bsgrub pas ni/_/'dod pa'i yon tan lnga zhes bshad/_/de bzhin gshegs pa'i rigs
[\[316a.6\]]la sogs/_/rol pa bsgrub pa nyid yin no/_/gzhan yang mi bskyod ye shes rigs/_/rin chen la gnas de bzhin rigs/_/'od dpag med pa'i rigs rnams dang /_/de bzhin don yod grub pa dang /_/'dir ni 'dod yon zhes su bshad/_/sangs rgyas thams cad rdzu 'phrul che/_/_
[\[316a.7\]]sems can rnams la thugs brtse ba/_/zhes yang dang yang du rgyas par bshad do/_/ho badzra karma zhes lan gsum gyi bar du brjod nas 'dod pa'i yon tan rnam pa lnga la bsgom par bya'o/_/'di skad ston pa yin te/_'jig rten gsum las rnam par rgyal ba'i dkyil 'khor chen po las
[\[316b\]]
[\[316b.1\]]gsungs pa'i tshul gyis/_rdo rje hUM mdzad la sogs pa'i sbyor bas ji skad gsungs pa'i rnal 'byor chen po byas la/_rang gi snying gar stong gsum pa'i sangs rgyas kyi zhing gi tshad dang mnyam pa'i zla ba'i dkyil 'khor la/_nam mkha' dang mnyam pa'i sbyor bas zhugs te/_yid kyis rdo rje
[\[316b.2\]]hUM mdzad du bskyed la/_hUM zhes bya bas 'jig rten gsum las rnam par rgyal ba'i dkyil 'khor chen por sprul te/_oM sar+b+ba ta thA ga ta sa ma ye hUM zhes bya bas rnam par snang mdzad kyi phyag rgya chen po bcings la/_'jig rten gsum las rnam par rgyal ba'i dkyil 'khor chen por sprul la/_bdag
[\[316b.3\]]nyid rnam par snang mdzad du gyur par bya'o/_/hUM badzra ma Ta ces bya bas/_rdo rje hUM mdzad kyi phyag rgya chen po bcing bar bya'o/_/oM b+h+r-i ku Ti badzra rat+na zhes bya bas rin chen hUM mdzad kyi phyag rgya chen po bcing bar bya'o/_/hUM pad+ma badzri d+h+r-i ka ces bya bas chos kyi hUM mdzad kyi phyag rgya chen po bcing ngo /_/hUM badzra
[\[316b.4\]]kar+m+ma a kr-id ces bya bas/_las kyi hUM mdzad kyi phyag rgya chen po bcings la/_'jig rten gsum las rnam par rgyal ba'i dkyil 'khor chen po bdag nyid kyis sprul par bya'o/_/oM badzra dz+wa la ag+ha pra dI p+ta A kaR+Sha ya sar+b+ba ta thA ga taM ma hA sa ma ya hUM dzaHzhes bya ba nas/_oM badzra a b+hi sha ma hA kro
[\[316b.5\]]d+ha sar+b+ba sa ma ya hUM aHzhes bya ba'i bar du tshig tsam gyis 'jig rten gsum las rnam par rgyal ba'i dkyil 'khor chen po'i lha thams cad snying pos bzhugs su gsol la/_oM badzra At+ma ko\u0f85haM zhes brjod pas lha thams cad kyi sku dang /_gsung dang /_thugs rdo rje'i bdag nyid du bsgom
[\[316b.6\]]par bya'o/_/oM swa b+hA ba shud+d+ho\u0f85haM zhes rang bzhin gyis rnam par dag par bsgoms la/_bdag nyid gzugs brnyan dang mtshungs par bsam par bya'o/_/oM sarba sa mo\u0f85haM zhes brjod pas 'jig rten gsum las rnam par rgyal ba'i dkyil 'khor bdag med pa'i rang bzhin du bdag gis bsam par
[\[316b.7\]]bya'o/_/de nas 'jig rten gsum las rnam par rgyal ba'i dkyil 'khor chen po'i rang bzhin ni nga nyid yin no zhes nga rgyal bskyed la 'di skad ces lan gsum brjod do/_/ho badzra kar+m+ma zhes brjod do/_/de nas rang 'dod pa'i lha'i khro bo hUM mdzad bzhi'i sngags yid kyis bsam/_rdo rje'i
[\[317a\]]
[\[317a.1\]]tshig gam/_khro bo'i bzlas brjod byas la/_rang gi snying ga'i 'jig rten gsum las rnam par rgyal ba'i dkyil 'khor chen po bsgoms te/_ji srid mngon du mthong bar gyur pa de srid kyi bar du bsgom par bya'o/_/de nas dkyil 'khor chen po bris la mtshan thog thag
[\[317a.2\]]bsgoms nas/_'jig rten gsum las rnam par rgyal ba'i dpal rdo rje hUM mdzad nyid du 'gyur ro/_/gal te 'jig rten gsum las rnam par rgyal ba'i gzungs kyi dkyil 'khor bsgrub par 'dod na rnam par snang mdzad dang /_de bzhin du 'jig rten gsum las rnam par rgyal ba dang rin chen hUM mdzad
[\[317a.3\]]dang /_las kyi hUM mdzad ma rnams kyi gzungs kyi phyag rgya chen po bcings te/_oM sar+b+ba ta thA ga ta badzra sa ma ye hUM zhes bya ba la sogs pa/_phyag rgya rnam pa lngas sngar bshad pa bzhin du rang gi snying gar gzungs kyi dkyil 'khor sprul la/_'jig rten gsum las rnam par rgyal ba'i gzungs
[\[317a.4\]]kyi dkyil 'khor las gsungs pa'i rig pas rang gi gnas rnams su gzungs thams cad bkod nas/_sngar bshad pa'i snying po brjod pa'i rim gyis sgom pa rnam pa bzhi byas te/_re re zhing bzlas brjod khri byas nas des 'grub par 'gyur ro/_/de nas gzungs kyi dkyil 'khor ji lta
[\[317a.5\]]ba bzhin du bris la/_mtshan thog thag sgom pa byas na 'grub par 'gyur ro/_/gal te 'jig rten gsum las rnam par rgyal ba'i chos kyi dkyil 'khor bsgrub par 'dod na snga ma bzhin phyag rgya rnam pa lngas rang gi snying gar chos kyi dkyil 'khor sprul la/_chos kyi dkyil 'khor las
[\[317a.6\]]gsungs pa'i sngags rnams brjod pa tsam gyis rnam par snang mdzad la sogs pa nas/_khro bo rdo rje 'bebs pa'i mthar thug pa rang gi gnas su bkod la/_snga ma bzhin du snying po brjod pa'i rim gyis don rnam pa bzhi bsgoms te/_de nas sna'i rtse mor snying ga na gnas pa'i chos
[\[317a.7\]]kyi 'khor lo bteg ste/_sna'i rtse mor chos kyi dkyil 'khor las gsungs pa'i rdo rje hUM mdzad kyi sngags yid kyis brjod cing thams cad bdag yin no zhes bsgom zhing ji srid mngon sum du gyur pa de srid kyi bar du bsgom par bya'o/_/de nas spro ba dang /_bsdu ba'i sbyor bas zla ba gcig bsgoms la/_
[\[317b\]]
[\[317b.1\]]de nas chos kyi dkyil 'khor bris te/_mtshan thog thag bsgoms na ting nge 'dzin thams cad thob par 'gyur ro/_/gal te 'jig rten gsum las rnam par rgyal ba'i las kyi dkyil 'khor 'grub par 'dod na/_de bzhin du cho ga thams cad rjes su spyad la/_oM badzra pA Ni badzra kar+m+ma ka rod+b+ha
[\[317b.2\]]ba zhes bya ba'i snying po 'di dang /_sna tshogs rdo rje phyag rgya 'dis gzung ngo /_de la phyag rgya ni 'di yin te/_rdo rje'i phyag rgya gnyis bcings pas/_/de gnyis rdo rje dam du gzung /_/mdzub mo mthe'u chung bsnol ba ni/_/rdo rje gos mchog dkyil 'khor ro/_/zhes bya ba'o/_/de ltar sna
[\[317b.3\]]tshogs rdo rje blangs nas/_yid kyis de bzhin du snying gar zhugs te/_snga ma bzhin du rig pa rnam pa lngas rang gi snying gar las kyi dkyil 'khor gyi lha rnams sprul la/_las kyi dkyil 'khor las bshad pa'i rig pa rnams kyis rang gi gnas su bzhag la sngar bshad pa'i snying po
[\[317b.4\]]brjod pa'i rim gyis don rnam pa bzhi bsgoms te/_re re zhing bzlas pa khri byas pas/_de ltar las kyi dkyil 'khor 'grub par 'gyur ro/_/de nas dkyil 'khor bris la mtshan thog thag bsgoms na 'grub par 'gyur ro/_/nyin re zhing [(]rnam [,]rnal [)]'byor chen po lan re byas la thun bzhi ru
[\[317b.5\]]bsgoms la ji skad bshad pa bzhin du bya'o/_/ji ltar rdo rje rigs kyi sgrub pa bshad pa nyid kyis de bzhin gshegs pa la sogs pa'i sgrub pa la yang shes par bya'o/_/de'i don ni 'di skad 'chad pa yin te/_'dir dbang bskur ba thams cad kyi slob dpon du gyur te/_rigs thams
[\[317b.6\]]cad kyi sgrub pa gnang ba'i phyir ro/_/de ltar 'dir/_'dod pa'i yon tan lnga yis ni/_/bud med mchog ni mgu byas na/_/shin tu grub pa thob par 'gyur/_/zhes bya ba'i rigs thams cad sgrub pa'i rjes su gnang ba'i phyir ro/_/thams cad du yang ho badzra karmA zhes lan gsum
[\[317b.7\]]brjod cing bsgom pa dang bzlas pa bya'o/_/de nas phyag rgya thams cad kyi dam tshig smros shig_/bdag nyid chen po gang gang gi_/phyag rgya gang dang gang bcing ba/_/bzlas pa'i snying po'i don du ni/_/der ni bdag nyid bsgom par bya/_/ye shes 'di yi tshul gyis ni/_/phyag na rdo rjes
[\[318a\]]
[\[318a.1\]]gsungs pa bzhin/_/bdag nyid chen po'i phyag rgya kun/_/de dag kun gyis 'grub par 'gyur/_/de nas phyag rgya thams cad kyi gsang ba brjod par bya'o/_/rang gi dbang po bshig nas ni/_/rdo rje bcing bas gzung bar bya/_/de yis phyag rgya gang reg pa/_/de ma thag
[\[318a.2\]]tu de dbang 'gyur/_/de nas phyag rgya thams cad kyi chos nyid brjod par bya'o/_/rdo rje phra mo'i tshul sbyar la/_/ye shes phyag rgya bcing bar bya/_/cho ga 'di yi tshul gyis ni/_/ye shes phyag rgya dbang du 'gyur/_/de nas phyag rgya kun gyi las brjod par bya'o/_/glu dang gar dang zas dang bro/_/_
[\[318a.3\]]spyod pa la sogs bde ba rnams/_/sangs rgyas rnams la phul byas na/_/las kyi phyag rgya dbang du 'gyur/_/zhes bya'o/_/de ltar rig pa thams cad kyi dngos grub kyi ye shes bshad nas/_da ni 'jig rten gsum las rnam par rgyal ba'i dum bur gsungs pa'i dngos grub rnams 'jig
[\[318a.4\]]rten gsum las rnam par rgyal ba'i dkyil 'khor chen po las gsungs pa'i rang gi lha'i rnal 'byor byas la/_der bshad pa'i rang gi lha'i phyag rgya bzhis rgyas btab nas/_ji lta ba bzhin du bsgrub par bya'o zhes bya ba'i don 'di bstan par bya ba'i phyir/_de nas zhes bya ba gsungs te/_
[\[318a.5\]]de nas zhes bya ba ni/_de bas na zhes bya ba'i don to/_/ji lta ba bzhin du zhes bya ba ni/_ji lta ba bzhin du de la 'dir yang zhes bya ba'i sgra'i don to/_/'jig rten gsum las rnam par rgyal ba'i dkyil 'khor chen po las bshad pa'i rdo rje hUM mdzad kyi sbyor ba byas nas/_de las bshad pa'i
[\[318a.6\]]rnal 'byor chen po byas la/_de la phyag rgya bzhi pa'i dkyil 'khor ji lta ba bzhin du bri bar bya'o/_/de la 'jig rten gsum las rnam par rgyal ba'i dkyil 'khor chen po las bshad pa'i phyag rgya bzhi po rnams kyi ji lta ba bzhin du bcom ldan 'das rnam par snang mdzad la/_phyag rgya
[\[318a.7\]]bzhis rgyas btab nas/_de nas rdo rje mnan pa'i mdung rtse gsum pa'i phyag rgya bzhi 'jig rten gsum las rnam par rgyal ba'i gzungs kyi dkyil 'khor las bshad pa'i rang gi dam tshig gi phyag rgya bzhi po rnams kyis rgyas gdab par bya ste/_rang ji lta ba bzhin du zhes bya ba smos pas dkyil
[\[318b\]]
[\[318b.1\]]'khor gyi slob dpon gyi don 'di bya'o zhes gsungs pa yin no/_/kha cig na re 'jig rten gsum las rnam par rgyal ba'i dkyil 'khor chen po las gsungs pa'i rang gi khro bo'i lha'i rnal 'byor byas la phyis lha rnams kyi phyag rgya bcing bar bya ba 'di ni ji lta ba bzhin no zhes bya ba'i sgra'i
[\[318b.2\]]don bshad pa de yin no zhes zer ro/_/'di yang rgyud phyi ma dang bshad pa'i rgyud las bcom ldan 'das kyis gsungs pas/_des sgrub pa nyams pas dngos grub thob par mi 'gyur ro zhes bsams nas/_de bas na thams cad dran par bya'o zhes brjod do/_/ji skad bshad pa'i
[\[318b.3\]]rdo rjes mnan pa'i rtse gsum pa de ni/_rdo rjes mnan pa'i rtse gsum pa'i phyag rgya ste/_de la sogs pa gang yin pa de ni rdo rjes mnan pa'i rtse gsum pa'i phyag rgya phyogs bzhir gnas pa'o/_/de gang yin zhe na/_dam tshig gi phyag rgya zhes bya ba smos te/_'jig rten gsum las
[\[318b.4\]]rnam par rgyal ba'i gzungs kyi dkyil 'khor gyi rdo rje hUM mdzad dang /_rin chen dang /_chos dang /_las kyi hUM mdzad kyi phyag rgya zhes bya ba'i don to/_/cho ga rgyas pa dang ldan pa na nye bar mtshon pa ste/_mna' bsgag pa'i bya ba sngon du 'gro ba'i gzungs kyi dkyil 'khor las bshad
[\[318b.5\]]pa'i cho ga rgyas pa 'di ni 'dir cho ga rgyas pa zhes brjod do/_/de la 'di'i mtshan nyid ni 'di yin te/_rdo rje khu tshur gnyis bcings nas/_/dpung pa'i rdo rje gnyis bsnyams la/_/mthe'u chung gnyis lcags kyur bcing ba byas nas/_g.yon pa'i khu tshur gyi sor mo gsum mdung rtse
[\[318b.6\]]gsum pa ltar byas la/_mdung rtse gsum pa'i rgyab tu g.yas pa'i mdzub mo brkyang la gzhag_/'di ni rdo rjes mnan pa'i rtse gsum pa'i phyag rgya'o/_/phyag rgya chen po ni dam tshig gi phyag rgya ltar sbyor bas dam tshig gi phyag rgya'o/_/'jig rten gsum las rnam par rgyal ba bcings
[\[318b.7\]]te/_g.yon pa'i khu tshur thang gar gzhag pa ni gzungs kyi rin chen hUM mdzad kyi phyag rgya chen po'o/_/dam tshig gi phyag rgya'i khu tshur gyis ni dam tshig gi phyag rgya chen po'o/_/rdo rje khu tshur gnyis bcings la lag ngar gnyis kyi rdo rje bsnyams nas/_mthe'u chung dang mthe bo gnyis lu gu rgyud du
[\[319a\]]
[\[319a.1\]]sbrel la/_phyag rgya yongs su bsgyur la mdzub mo kha gyen du bstan te/_phan tshun bcings la gung mo dang srin mdzub gnyis phan tshun rgyab sbyar la bzhi ka bsgrengs nas gzhag pa ni/_gzungs kyi chos kyi hUM mdzad kyi phyag rgya chen po'i dam tshig gi phyag rgya'i tshul gyis ni dam tshig gi
[\[319a.2\]]phyag rgya'o/_/de bzhin du khams gsum rnam par rgyal ba'i phyag rgya byas la/_yongs su bskor ba de las g.yon pa'i mdzub mo thad gar bzhag la/_g.yon pa'i mdzub mo de'i steng du g.yas pa'i mdzub mo gzhag pa ni gzungs kyi las kyi phyag rgya chen po ste/_dam tshig gis ni dam tshig gi phyag
[\[319a.3\]]rgya'o/_/yi ge hUM ni rdo rje hUM mdzad kyi phyag rgya'o/_/yi ge trAM ni rin chen hUM mdzad kyi'o/_/yi ge hrIHni chos kyi hUM mdzad kyi'o/_/yi ge aHni las kyi hUM mdzad kyi ste/_gzungs rnams kyi chos kyi phyag rgya'o/_/rdo rje bsdams pa nang du bcings la mdun du bzhag nas gnyis su byas nas rdo rje khu tshur
[\[319a.4\]]gnyis su 'gyur ro/_/'di bsnyems bcas gsor ba 'di yis ni/_rdo rje hUM mdzad kyi las kyi phyag rgya'o/_/dbang bskur ba ni rdo rje gnyis/_/rin chen hUM mdzad kyi'o/_/g.yas pa yis ni g.yon pa dbye/_/chos kyi hUM mdzad kyi'o/_/rdo rje gar bskor dgrol ba yis/_/thal mo 'gram pa spyi bor
[\[319a.5\]]gzhag_/las kyi hUM mdzad kyi'o/_/gzungs kyi las kyi phyag rgya rnams yin te/_thams cad kyang gar las byung bas bya'o/_/de ltar phyag rgya bzhi pa'i dkyil 'khor gyi dam tshig gi phyag rgya bzhi bslab pa'o/_/phyag rgya bzhi pa'i tshul 'dis ni/_/'chad par 'gyur ba'i rdo rje'i sil snyan dang /_rnga
[\[319a.6\]]brdung ba brdab nas so/_/'jig rten gsum las rnam par rgyal ba'i gzungs kyi dkyil 'khor du bshad pa'i sgeg mo la sogs pa mchod pa brgyad kyi las kyi phyag rgyas/_phyag rgya bzhi pa'i dkyil 'khor du mchod pa byas te/_rdo rje sems dpa' bsdus pas ni/_/zhes bya ba ni/_oM rdo rje
[\[319a.7\]]sems dpa' bsdus pas ni/_/rdo rje rin chen bla na med/_/rdo rje chos ni glur blangs pas/_/rdo rje las rnams byed par 'gyur/_/zhes bya ba'i rdo rje glu 'dis/_dril bu dkrol la bstod pa thams cad byas te/_slob dpon gyi g.yon pa'i khro bo'i khu tshur gyis g.yas pa'i sems ma rdo rje ma dral zhing
[\[319b\]]
[\[319b.1\]]slob ma thams cad la dbab par bya ste/_badzra A be sha aHzhes brjod do/_/de nas gzhug pa'i phyag rgya rnams kyis dbab par bya'o/_/de nas de la phyag rgya dang /_lan gyi phyag rgya dang /_nye ba'i phyag rgya dang /_ye shes kyi phyag rgyas gar gyi mchod pas mchod pa gyis shig ces bya'o/_/de
[\[319b.2\]]thams cad ji ltar bya zhe na/_de la gar gyi mchod pa zhes bya ba smos te/_gar gyi mchod pa'i phyag rgya gar las byung ba ni 'jig rten gsum las rnam par rgyal ba'i phyag rgya bcings te/_sid+d+hi badzra zhes brjod cing mchod pa bya'o/_/lan gyi phyag rgya'i mchod pa ni/_/a he badzra zhes bya'o/_/_
[\[319b.3\]]nye ba'i phyag rgya'i mchod pa ni/_kar+m+ma badzra zhes bya'o/_/ye shes kyi phyag rgya'i mchod pa ni/_nr-i t+ya badzra zhes brjod la mchod par bya'o/_/de la gar gyi mchod pas mchod pa ni 'di yin no zhes bya ba ni/_gar gyi mchod pas mchod pa'i mtshan nyid 'di yin no zhes bya ba'i don to/_/rdo rje gar gyi
[\[319b.4\]]sbyor ba yis/_/zhes bya ba la sogs pa la ni/_rdo rje khu tshur gnyis bcings la mdzub mo gnyis brkyang la/_sid+d+hi badzri badzra zhes brjod cing gar byas pa la/_rang gi snying gar rdo rje hUM mdzad kyi phyag rgya bcings la/_de nas gzungs kyi dkyil 'khor las gsungs pa'i cho gas sam/_phyag rgya
[\[319b.5\]]dgrol ba ji lta ba bzhin du byas la/_mnyam pa'i thal mos mnyes pa'i bar du'o/_/de bzhin yang khro bo'i khu tshur gnyis bcings te/_gnyis kar byas nas/_g.yas pa'i khro bo'i khu tshur gyis g.yon pa'i mdzub mo bzung ste yongs su bsgyur nas dpral ba'i phyogs su g.yas pa'i mdzub
[\[319b.6\]]mo'i rtse mo a he badzra zhes bya ba'i snying po 'dis gzhag pa 'di ni lan gyi phyag rgya'o/_/de bzhin gar yang dkrol nas ni/_/zhes bya ba la sogs pa ni snga ma bzhin du gar byas la/_mdzub mo gnyis pad+ma'i 'dab ma 'dra ba byas la rang gi snying gar gzhag par bya'o/_/bsam pa g.yos pas
[\[319b.7\]]'dud pa zhes bya ba ni rab tu 'dud pa'o/_/snying po ni 'di yin te/_ka ma ya badzra zhes pa'o/_/rdo rje khro bo'i mdzub bsnyams te/_/bkan nas mtheb mo sprad byas te/_/zhes bya ba la sogs pa ni/_rdo rje khro bo'i mdzub mo gnyis bsnyams te bkan zhing rtse mo sbyar ba byas nas/_yongs su
[\[320a\]]
[\[320a.1\]]bsgyur zhing gtsug tor gyi phyogs su mdzub mo gnyis kyi rtse mo'i phyag rgya bzhag la/_de nas g.yon phyogs su gar bya ba'i sbyor bas smad pa dang /_yang g.yas phyogs su gar bya ba'i sbyor bas bstod de/_snying ga'i phyogs su bzhag la n+ya T+ya badzra zhes brjod par bya'o/_/phyag
[\[320a.2\]]rgya ji lta ba bzhin du bkrol nas mnyam pa'i thal mos mnyes par bya ba ni re re zhing yang blta bar bya'o/_/'jig rten gsum las rnam par rgyal ba'i dum bu las/_bcom ldan 'das rnam par snang mdzad kyi phyag rgya bzhi pa'i dkyil 'khor gyi 'grel pa'o//_//ji ltar bcom ldan 'das
[\[320a.3\]]rnam par snang mdzad kyi phyag rgya bzhi pa'i dkyil 'khor ji lta ba de bzhin du rdo rje hUM mdzad dang /_rin chen dang /_chos dang /_las kyi hUM mdzad rnams kyang rang rang gi phyag rgyas dkyil 'khor bris nas dngos grub thams cad ster bar 'gyur ro/_/de la rdo rje hUM mdzad dbus su bris la mi bskyod pa'i gnas su
[\[320a.4\]]gzungs kyi khro bo rdo rje sems dpa'i mtshan ma'i phyag rgya bri ba dang /_rin chen 'byung ldan gyi gnas su khro bo rgyal po dang /_don yod grub pa'i gnas su khro bo chags pa dang /_'od dpag tu med pa'i gnas su gzungs kyi khro bo legs pa'i mtshan ma'i phyag rgya bri bar bya'o/_/de dag gi phyag rgya ni 'di yin
[\[320a.5\]]te/_hUM badzri ma Ta zhes bya ba ni bcom ldan 'das rdo rje hUM mdzad kyi'o/_/oM badzra kro d+ha sa ma ye dz+hi/_oM badzra ro Sha Na aM ku sh+ya a na ya sar+b+ba dz+hi/_oM badzra ro She ka ma badzra ni wa sha me a ya he dz+hi/_oM badzra tuSh+Ta kro d+he tu wa sha ya sar+b+ba dz+hi/_zhes bya ba ni lhag ma rnams kyi'o/_/de bzhin du dkyil 'khor bris
[\[320a.6\]]nas/_dbus su bcom ldan 'das rin chen hUM mdzad bri ba'i phyag rgya hUM b+h+r-i ku Ti badzra rat+na zhes bya ba 'dis bri'o/_/mi bskyod pa'i gnas su gzungs kyi khro bo rdo rje khro gnyer/_oM badzra b+h+r-i ku Ti kro d+ha ra sar+b+ba ar+thany+dzi zhes bya ba 'dis bri'o/_/rin chen 'byung ldan gyi gnas su nyi ma/_oM badzra dz+wa la mA la pra b+he ma hA kro d+ha
[\[320a.7\]]an+ne dz+wa la ra be ro Sha dz+ha/_zhes bya ba 'dis bri'o/_/don yod grub pa'i gnas su khro bo rdo rje rgyal mtshan gyi rtse mo'i dpung rgyan/_oM badzra d+h+wa dza a gra ke yU ra kro d+he de he ni sar+b+ba dzi zhes bya ba 'dis bri'o/_/'od dpag tu med pa'i gnas su gzungs kyi khro bo bzhad pa'i phyag rgya/_oM badzra a ta ha si ni ha sa ha sa
[\[320b\]]
[\[320b.1\]]T+Ta T+Ta ha si ni ma ra dzi zhes bya ba 'dis bri'o/_/de bzhin du dkyil 'khor bris la/_dbus su bcom ldan 'das chos kyi hUM mdzad kyi phyag rgya hUM pad+ma badzra hri d+ha zhes bya ba 'dis bri'o/_/mi bskyod pa'i gnas su khro bo rdo rje dag pa/_oM badzra shud+d+ha kro d+ha ha ni mA ra ya sar+b+ba duSh+TAM di zhes bya ba 'dis bri'o/_/rin chen
[\[320b.2\]]'byung ldan gyi gnas su khro bo rdo rje rnon po/_oM ti k+Sh+nya kro d+he ts+tshan+da badzra ko She na sar+b+baM di zhes bya ba 'dis bri bar bya'o/_/don yod grub pa'i gnas su khro bo chen po rdo rje rgyu/_oM badzra he tu ma hA kro d+he pra bI she tsa kraM pA bi sha ya sar+b+baM di zhes bya ba 'dis bri'o/_/'od dpag tu med pa'i gnas su khro bo chen po rdo rje lce/_oM
[\[320b.3\]]badzra dzi hwAm hA kro d+ha ba sha baM tsa ma mu dzi b+hi zhes bya ba 'dis phyag rgya bri'o/_/de bzhin du dkyil 'khor bris la/_dbus su bcom ldan 'das las kyi hUM mdzad kyi phyag rgya'i hUM badzra kar+m+ma a gri krig ces bya ba 'dis bri'o/_/mi bskyod pa'i gnas su las thams cad pa/_oM sar+b+ba mu khaM kar+m+ma badzra Ni ma
[\[320b.4\]]hA kro d+he ku ru sar+b+ba h+Ni/_rin chen 'byung ldan gyi gnas su khro bo rdo rje go cha/_oM badzra ka ba kro d+he ra kra maM h+Ta zhes bya ba 'dis bri'o/_/don yod par grub pa'i gnas su rdo rje gtum po/_oM badzra ban+d+ha kro d+he ma hA A sha ni badzra daMSh+T+wA ka rA lo grab+hi Sha Na b+ha sha pa ya h+Ni zhes bya ba 'dis bri'o/_/'od dpag tu med
[\[320b.5\]]pa'i gnas su gzungs kyi khro bo rdo rje khu tshur gyi mtshan ma'i phyag rgya/_oM badzra kro d+he muSh+Ti ban+d+ha h+Ni zhes bya ba 'dis bri bar bya'o/_/de la rdo rje hUM mdzad la sogs pa rnam pa bzhi ni/_'jig rten gsum las rnam par rgyal ba'i dkyil 'khor chen po las gsungs pa'i sngags dang phyag rgya rang rang gi
[\[320b.6\]]rnam pa bzhi gzung bar bya'o/_/lhag ma rnams ni 'jig rten gsum las rnam par rgyal ba'i gzungs kyi dkyil 'khor du bshad pa yin no/_/de ltar ras dang rtsig pa dang nam mkha' la bris pa de thams cad kyis phyag rgya bzhi pa'i dkyil 'khor gyi dngos grub thams cad thob pa yin par shes
[\[320b.7\]]par bya'o/_/'jig rten gsum las rnam par rgyal ba'i dum bu las/_phyag rgya bzhi pa'i dkyil 'khor gyi bshad pa rdzogs so//_//de ltar bar ma la dga' ba'i sems can thams cad rjes su gzung ba'i phyir/_phyag rgya bzhi pa'i dkyil 'khor gsungs nas/_da ni mdor bsdus
[\[321a\]]
[\[321a.1\]]pa la dga' ba'i sems can rjes su gzung bar bya ba'i phyir/_de nas yang byang chub sems dpa' sems dpa' chen po phyag na rdo rjes zhes bya ba la sogs pa 'jig rten gsum las rnam par rgyal ba'i phyag rgya gcig pa'i dkyil 'khor gsungs pa yin no/_/de nas zhes
[\[321a.2\]]bya ba ni de ma thag pa ste/_dang por sbyor ba'i ting nge 'dzin gyi rjes thogs la zhes bya ba'i don to/_/de la 'jig rten gsum las rnam par rgyal ba'i dkyil 'khor chen por gsungs pa'i tshul gyis rdo rje hUM mdzad kyi rnal 'byor byas la/_de las bshad pa'i rnal 'byor chen po'i sgrub pa bya'o/_/_
[\[321a.3\]]de nas rdo rje hUM mdzad kyi phyag rgya chen po bcings te/_nam mkha'i phyogs su 'dug la/_sangs rgyas kyi zhing 'di dag thams cad a kA ro mu khaM sar+b+ba d+har+m+ma NAM Abya nut+pan+na twAta ces bya ba 'di yid kyis brjod pas nam mkha' dang mtshungs par bsgom par bya'o/_/de nas 'og tu yaM las rlung
[\[321a.4\]]gi dkyil 'khor/_de'i steng du baM las chu/_de'i steng du suM las gser gyi sa gzhi/_yang de'i steng du yi ge baM las rgya mtsho chen po/_de'i dbus su hUM suM hUM zhes bya ba las ri'i rgyal po ri rab ste/_rin po che bzhi'i rang bzhin can zur bzhi pa rin po che du mas brgyan pa stong gsum pa'i sangs rgyas
[\[321a.5\]]kyi zhing gi tshad dang mnyam par bsam par bya'o/_/oM badzra d-i D+ho me b+hab rak+Sha sar+b+baM swA hA zhes brjod pa dang /_rdo rje bsdams pa brkyang ba sa la reg pas sna tshogs rdo rje'i rang bzhin du byin gyis brlab par bya'o/_/de nas rdo rje chen po'i ri rab kyi rtse mor yi ge hUM las rtse mo rdo rje dang /_nor bu dang
[\[321a.6\]]rin po che las byas pa'i khang bu brtsegs pa sprul la/_yang dag par bsrungs te/_khang bu brtsegs pa'i dbus su hUM ga hUM zhes bya bas glang po che'i gdan gnyis bskyed la/_de'i steng du yi ge as zla ba'i dkyil 'khor gnyis bskyed de/_'jig rten gsum las rnam par rgyal ba'i phyag rgya
[\[321a.7\]]bcings te/_hUM bzhi brjod nas/_'jig rten gyi khams kyi rdul phra rab dang mnyam pa de bzhin gshegs pa thams cad kyi thugs las rdo rje hUM mdzad kyi gzugs 'jig rten gyi khams thams cad kyi rdul phra rab dang mnyam pa phyung nas/_'jig rten gyi khams thams cad kyi rdul phra rab dang mnyam
[\[321b\]]
[\[321b.1\]]pa'i 'jig rten gyi khams thams cad na gnas pa'i byang chub sems dpa'i 'khor gyi dkyil 'khor dang bcas pa'i de bzhin gshegs pa thams cad rdo rje rigs kyi gzugs su byin gyis brlabs nas 'jig rten gsum las rnam par rgyal ba'i dkyil 'khor chen por gyur pa gang yin pa rnams
[\[321b.2\]]dgug pa dang /_gzhug pa dang /_bcing ba dang /_dbang du byas te rang gi dam tshig la bzhag nas/_rdo rje hUM mdzad kyi sku gcig tu gyur te/_de bzhin gshegs pa thams cad kyi thugs la zhugs so/_/de nas de bzhin gshegs pa thams cad kyi thugs la g.yon brkyang bas bzhugs
[\[321b.3\]]pa yan lag thams cad las bskal pa'i me chen po'i 'od dang mnyam pa 'jig rten gyi khams thams cad kyi rdul phra rab dang mnyam pa'i rdo rje khro bo phyung nas yang bsdus te khang pa brtsegs pa'i dbus su sngar gyi glang po che'i gdan gyi steng du bzhugs so zhes bya ba 'di ni dang por sbyor
[\[321b.4\]]ba'i ting nge 'dzin yin no/_/phyag na rdo rje ni bshad ma thag pa'i rdo rje hUM mdzad do/_/yang zhes bya ba ni phyag rgya bzhi pa'i dkyil 'khor la ltos pas na yang zhes bya ba smos so/_/'di zhes bya ba ni blo la gnas pa'i rdo rje dam tshig gi khro bo 'di gsungs so zhes bya ba'o/_/rang ni bdag nyid de las
[\[321b.5\]]skyes pa'o/_/dam tshig gi khro bo ni 'da' bar mi bya ba'i khro bo ste/_rang gi rdo rje dam tshig gi khro bo ni bcom ldan 'das rdo rje hUM mdzad de yi ge hUM las de skyed par byed pa'o/_/de gsungs pa ni bshad pa'o/_/'di skad ston pa yin te/_ji skad du bshad pa'i glang po che'i gdan la 'dug nas/_bcom
[\[321b.6\]]ldan 'das rdo rje hUM mdzad kyi rang gi thugs las rdo rje hUM mdzad sprul la/_yi ge hUM 'don cing mdun du bskyed de/_glang po che'i steng du shar phyogs su kha bltas te gzhag par bya'o zhes bya ba 'di ni rdo rje hUM mdzad kyi dkyil 'khor rgyal po mchog ces bya ba'i ting nge 'dzin gnyis pa yin no/_/'dir yang
[\[321b.7\]]rnal 'byor pas ting nge 'dzin yang de bzhin du rjes su sbyangs nas/_de nas bsdu ba byas te las kyi rgyal po mchog bsgom pa snga ma bzhin du shes par bya'o/_/'jig rten gsum las rnam par rgyal ba'i dum bur gsungs pa'i dngos grub thams cad rdo rje hUM mdzad kyi phyag rgya gcig pa'i dkyil
[\[322a\]]
[\[322a.1\]]'khor du bshad pa'i dam tshig dang dbang bskur ba thob pas bsgrub par bya'o zhes bstan pa'i phyir/_de nas zhes bya ba la sogs pa gsungs te/_de nas zhes bya ba ni skabs su bab pa'o/_/bcom ldan 'das rdo rje hUM mdzad dpa' bo gcig tu bshad ma thag pa'i
[\[322a.2\]]dkyil 'khor ni 'di yin no/_/de nas zhes bya ba ni bshad ma thag pa'i ste sngon du bsnyen pa byas pa'i rjes thogs la zhes bya ba'i don to/_/de nas rgyu de'i phyir ro/_/gang gi phyir phyag rgya gcig pa'i dkyil 'khor du 'jug pa med na mdor bsdus pa la dga' ba'i don grub par mi 'gyur ba de'i phyir
[\[322a.3\]]rab tu bshad par bya'o/_/gsang ba'i dkyil 'khor dam pa ste/_/zhes bya ba ni/_de la 'jig rten gsum las rnam par rgyal ba'i dum bu las gsungs pa'i dngos grub thams cad ni rdo rje hUM mdzad gcig pus dngos grub thams cad bsdus par gyur pa'i phyag rgya gcig pa'i dkyil 'khor ni
[\[322a.4\]]gsang bas na sba ba ste/_bcom ldan 'das rdo rje hUM mdzad kyi phyag rgya gcig pa'i dkyil 'khor ro/_/gsang ba yang yin la/_dkyil 'khor yang yin pas na gsang ba'i dkyil 'khor te 'di ni dam pa'o/_/de'i don ni 'di skad ston pa yin te/_bshad ma thag pa'i tshul gyis bcom
[\[322a.5\]]ldan 'das rdo rje hUM mdzad kyi ting nge 'dzin rnam pa gsum bsgoms pa nas brtsams te/_hUM zhes brjod pas phyag rgya gcig pa'i dkyil 'khor bsgoms te/_nyin re zhing thun bzhi'i sbyor bas zla ba gcig gam/_zla ba drug gam/_lo gcig gi bar du ji srid mngon sum du mthong bar gyur pa de srid
[\[322a.6\]]kyi bar du bsgom par bya'o/_/de'i rjes la dkyil 'khor bri bar bya'o/_/rdo rje dbyings dang 'dra bas na/_/zhes bya ba ni sprul pa'i rdo rje hUM mdzad kyi dkyil 'khor dang 'dra'o/_/rdo rje hUM zhes bya ba ste/_/zhes bya ba ni 'di la rdo rje hUM zhes bya ba'i ming btags pa'o/_/dkyil 'khor chen po'i tshul du ni/_/_
[\[322a.7\]]dkyil 'khor thams cad bri bar bya/_/zhes bya ba ni 'jig rten gsum las rnam par rgyal ba'i dkyil 'khor chen po'i tshul gyis nye ba'i khyams bor nas/_de las bshad pa'i phyi rol gyi dkyil 'khor bri bar bya'o/_/de'i dbus su zhes bya ba ni dkyil 'khor gyi dbus su'o/_/ci zhig bya zhe na/_
[\[322b\]]
[\[322b.1\]]legs bri ba zhes bya ba smos te/_rdo rje hUM mdzad kyi rdo rje'o/_/gang la zhe na/_zla ba'i dkyil 'khor la'o zhes bya ba smos te/_glang po che'i steng gi zla ba'i dkyil 'khor ro/_/ci 'dra ba zhig ce na/_rdo rje hUM gi phyag rgya che/_/lag na 'dzin pa rdo rje bcas/_/zhes bya ba ni rdo rje dang bcas pa'i hUM
[\[322b.2\]]mdzad kyi phyag rgya chen po can ni phyag rgya chen po ste/_'jig rten gsum las rnam par rgyal ba'o/_/lag na 'dzin pa ni 'dzin pa ste/_phyag gis 'dzin pas na lag na 'dzin pa'o/_/rdo rje hUM mdzad kyi phyag rgya chen po rdo rje dang bcas pa phyag gis 'dzin pa gang yin pa de la de skad ces bya'o/_/_
[\[322b.3\]]brkyang bskum tshul du gnas pa dang /_/zhes bya ba ni bshad zin te/_kha dog gzugs ni ji bzhin bya/_/zhes bya ba ni/_ut+pal cher sngo 'tsher ba'i mdog_/sangs rgyas phreng ba la sogs brgyan/_/mche ba cung zad phyung ba'i zhal/_/khro dang bcas pas 'dzum pa yi/_/zhal
[\[322b.4\]]bzhi phyag ni brgyad pa ste/_/'bar ba'i phreng ba 'khrigs pa'i mdog_/g.yon pa'i zhabs kyi mthil gyis ni/_/dbang phyug chen po mnan par bya/_/g.yas pa'i zhabs kyis u ma yi/_/nu ma'i steng du gnon par bri/_/de'i snying po ni 'di yin te/_yang na zhal gcig phyag gnyis
[\[322b.5\]]pa bri bar bya'o/_/de nas zhes bya ba ni skabs su bab pa'o/_/'dir zhes bya ba ni bshad ma thag pa'i gsang ba'i dkyil 'khor ro/_/tsho ga thams cad rgyas par bya ste zhes bya ba ni/_'jig rten gsum las rnam par rgyal ba'i dkyil 'khor chen por bshad pa'i tshul gyis slob dpon gyi
[\[322b.6\]]las kyi cho ga rgyas pa dang /_slob ma 'jug pa'i cho ga rgyas par byas nas zhes bya ba'i don to/_/rdo rje hUM mdzad kyi phyag rgya gcig pa'i dkyil 'khor du dbang bskur ba thob pa la dngos grub sgrub pa bstan par bya'o zhes bstan pa'i phyir/_/rdo rje hUM zhes bya ba gsang ba'i phyag rgya'i ye shes la
[\[322b.7\]]bslab pa'o zhes bya ba smos so/_/rdo rje hUM zhes bya ba'i gsang ba ni phyag rgya gcig pa'i dkyil 'khor ro/_/de'i phyag rgya ni khro bo'i sor mos bsgrub pa'i phyag rgya'o/_/de'i ye shes bslab pa ni brjod cing bshad do zhes bya ba'i tha tshig go/_/dkyil 'khor 'dir ni zhugs nas kyang /_/_
[\[323a\]]
[\[323a.1\]]zhes bya ba ni/_rang nyid rdo rje hUM mdzad kyi dkyil 'khor 'dir zhugs pa'o/_/'jig rten gsum rgyal mdzub mo ni/_/bu gar bcug nas bsgrubs nas ni/_/zhes bya ba ni g.yon pa'i khro bo'i khu tshur gyi sdigs mdzub kyis sgrub pa'o/_/ji ltar sgrub ce na/_bu gar bcug
[\[323a.2\]]nas zhes bya ba smos te/_g.yon pa'i khro bo'i mdzub mo g.yas pa'i khro bo'i khu tshur gyis byang chub mchog gi tshul du gzhag cing bsgrub par bya'o/_/de skad du yang /_rig pa la gnas bsgrubs na ni/_/zhes gsungs so/_/las kun rab tu bsgrub par 'gyur/_/zhes bya ba ni 'jig rten
[\[323a.3\]]gsum las rnam par rgyal ba la sogs pa las thams cad la thogs pa med par 'grub par 'gyur ro/_/'di skad ston te/_rdo rje hUM mdzad kyi sbyor bas/_hUM badzra sa ma ya ki Ta zhes bya ba'i snying po brjod cing thun bzhi'i sbyor bas lo gcig gi bar du bsgoms la/_rang gi bya ba byas te/_
[\[323a.4\]]de nas dkyil 'khor bris la 'jug par bya'o/_/mtshan thog thag bzlas shing /_'jig rten gsum las rnam par rgyal ba'i mdzub mos bsgrub par byas na des 'grub par 'gyur ro/_/de ltar dam tshig gi phyag rgya bsgrub pa bshad nas/_da ni phyag rgya chen po bsgrub pa gsungs pa ni/_de
[\[323a.5\]]nas zhes bya ba la sogs pa'o/_/de nas zhes bya ba ni de'i rjes la zhes bya ba'i don to/_/rdo rje hUM zhes bya ba ni gsang ba'i phyag rgya ni phyag rgya chen po'o/_/de'i ye shes bslab par bya'o/_/dkyil 'khor legs par zhugs nas ni/_/zhes bya ba ni/_bcom ldan 'das rdo rje hUM mdzad kyi bshad ma
[\[323a.6\]]thag pa'i phyag rgya gcig pa'i dkyil 'khor du rang nyid kyis bris la 'jug par bya'o/_/ji ltar 'jug ce na/_legs pa zhes bya ba bsgom par bya ste/_'di skad ston pa yin te/_hUM badzra sa ma ya hUM zhes bya ba'i snying po sngar bshad pa'i tshul gyis bzlas pa bye ba byas la lo gcig tsam du snying po brjod
[\[323a.7\]]cing sngar bshad pa'i tshul gyis bsgom pa bya ste/_rtags byung ba na dkyil 'khor bris la 'jug par bya'o/_/de nas hUM badzra sa ma ya hUM zhes brjod cing /_rdo rje hUM mdzad kyi phyag rgya chen po bcings te/_mtshan thog thag rdo rje hUM mdzad du bdag nyid bsgoms la 'di tsam gyis phyag rgya chen po mchog
[\[323b\]]
[\[323b.1\]]gnas pa'o/_/de ltar gnas na rdo rje hUM zhes bya ba nas sgrub pa pos/_las rnams kun ni byed par 'gyur/_/zhes bya'o/_/de ltar dam tshig gi phyag rgya sgrub pa dang /_phyag rgya chen po sgrub pa rig pa'i thabs gzhan bshad nas/_da ni 'jig rten gsum las rnam par rgyal ba'i dum bu las
[\[323b.2\]]bshad pa'i dngos grub thams cad 'jig rten gsum las rnam par rgyal ba'i dkyil 'khor chen por bshad pa'i phyag rgya chen po bzhis ji lta ba bzhin du rang gi lha'i rnal 'byor byas nas/_phyag rgya gcig pa'i dkyil 'khor bsgrub par bya'o/_/'jig rten gsum las rnam par rgyal ba'i
[\[323b.3\]]dum bu las bshad pa'i dngos grub thams cad dkyil 'khor chen por bshad pa'i rdo rje hUM mdzad kyi rnal 'byor dang /_de las bshad pa'i rnal 'byor chen po byas la/_de las bshad pa'i phyag rgya rnams kyis bcom ldan 'das rdo rje hUM mdzad de la rgyas btab nas bsgrub par bya'o zhes bstan pa'i phyir
[\[323b.4\]]ro/_/de nas zhes bya ba la sogs pa gsungs te/_de nas zhes bya ba ni de ma thag pa ste ye shes bslab pa'i rjes thogs la zhes bya ba'i tha tshig go/_/phyag rgya bzhi bcing ba ji lta ba bzhin du bslabs te zhes pa ni/_ji ltar 'jig rten gsum las rnam par rgyal ba'i dkyil 'khor chen por
[\[323b.5\]]mna' bsgag pa sngon du song ba'i bcom ldan 'das rdo rje hUM mdzad kyi phyag rgya chen po la sogs pa'i phyag rgya bzhi bslab cing bstan pa de bzhin du 'dir yang bstan par bya ba'i don to/_/de bzhin du dngos grub tu 'gyur ro zhes bya ba ni/_ji ltar 'jig rten gsum las rnam par rgyal ba la sogs pa'i
[\[323b.6\]]dkyil 'khor rnams su dngos grub tu 'gyur ba de bzhin du 'dir yang 'gyur ro zhes bya ba'i don to/_/gang gi phyir dngos grub thams cad bsdus par gyur pa'i dkyil 'khor 'di yin no zhes dgongs pa'i phyir ro/_/dkyil 'khor du ji lta ba de bzhin du ras la sogs pa la bris pa dang /_lugs
[\[323b.7\]]ma la sogs pa'i gzugs thams cad la yang dngos grub 'di thun mong yin no zhes bya ba ni/_ji ltar sa la bris pa'i dkyil 'khor du thams cad 'grub par 'gyur ba de bzhin du ras dang rtsig pa la sogs pa la phyag rgya gcig pa'i dkyil 'khor bris na thams cad 'grub par 'gyur ro/_/_
[\[324a\]]
[\[324a.1\]]lugs ma la sogs pa zhes bya ba ni/_gser la sogs pa'i rang bzhin rnams so/_/de ltar rdo rje'i rigs chen po'i dkyil 'khor bstan nas/_da ni bcom ldan 'das phyag na rdo rjes rtog pa'i rgyal po yun ring du gnas par bya ba'i phyir/_de bzhin gshegs pa thams
[\[324a.2\]]cad bos te/_byin gyis brlabs par gsol ba 'debs pa'o/_/bcom ldan 'das de bzhin gshegs pa thams cad kyis/_bdag gi rigs 'di la byin gyis brlab tu gsol/_ji ltar yang rigs thams cad byin gyis brlabs pas/_sems can thams cad ji ltar dga' ba bzhin du
[\[324a.3\]]bgyis kyang /_dka' ba med cing brtul zhugs med par dngos grub thams cad thob par bgyi ba'i slad du'o zhes bya bas/_de ltar bcom ldan 'das phyag na rdo rjes gsol ba btab par 'gyur te/_de nas zhes bya ba ni/_de'i rjes thogs la yang bcom ldan 'das de bzhin gshegs
[\[324a.4\]]pa thams cad gcig tu 'dus te zhes bya ba dang /_yang gi sgra ni sngar bshad pa'i bsdu ba la ltos pa'o/_/'jig rten gsum las rnam par rgyal ba'i rtog pa'i rgyal po byin gyis brlab pa'i phyir/_rdo rje sems dpa' khyod legs so zhes bka' stsal to/_/de bzhin gshegs pa thams cad kyi rdo rje
[\[324a.5\]]ni/_bcom ldan 'das phyag na rdo rje'i thugs kar gnas pa'i rdo rje 'bar ba'o/_/de'i dam tshig ni rdo rje rin po che'i rigs thams cad las skyes pa ste/_de ston par byed pa'i dam tshig gi tshogs la yang de bzhin gshegs pa thams cad kyi don rdo rje dam tshig gi yang khyad par du gyur pas na rtog
[\[324a.6\]]pa'i rgyal po'o/_/de'i phyir rtog pa'i rgyal po rdo rje chen po'i rigs kyi rtog pa'i rgyal po chen po rgyas pa rdzogs par zhes bya ba ni rdo rje chen po ni ji skad du bshad pa'i rdo rje 'bar ba de'i rigs las skyes pa'o/_/de'i rtog pa'i cho ga ni dkyil 'khor chen po la sogs pa ston par byed pa'i sgra'i tshogs
[\[324a.7\]]so/_/don rgyas pa ni dkyil 'khor chen po las gsungs pa'i sgrub pa rgyas pa rdzogs so zhes bya ba ni rtsa ba'i rgyud kyi mdo'i rang bzhin mthar thug pa'o/_/de bzhin gshegs pa thams cad kyi ye shes de'i rjes su 'jug pa'i dam tshig gi rang bzhin phyag rgya bzhi'i bdag nyid la'ang dam tshig gi phyag
[\[324b\]]
[\[324b.1\]]rgya zhes brjod de/_'di dag thams cad ni rdo rje'i rigs chen po'i khro bos khro ba 'dul ba'i phyir gsungs pa yin no/_/gdug pa ma rungs 'dul ba'i phyir/_/khro bo'i sprul par rab grags pa/_/blo ldan rdo rje sems dpa' yis/_/rtog pa'i rgyal po 'di gsungs so/_/lus can byang
[\[324b.2\]]chub bsgrub pa'i phyir/_/dri ma med pa de nyid ni/_/snang byed dag pa 'di bshad las/_/bdag gis bsod nams gang bsags pa/_/de yis 'jig rten ma lus pa/_/sangs rgyas kun mkhyen kun dga' che/_/snying po bsam mi khyab chen gtso/_/rdo rje 'dzin chen rgyal gyur cig_/rdo rje chen
[\[324b.3\]]po'i rigs 'jig rten gsum las rnam par rgyal ba'i dum bu bshad pa de kho na nyid snang bar byed pa zhes bya ba rdzogs so//_//de ltar khro bos khro ba spangs pa'i phyir rdo rje'i rigs bstan nas/_da ni khyab 'jug la sogs pas dang po rab tu dga' ba rtogs nas/_phyir mi ldog pa la gzhag
[\[324b.4\]]cing dngos su bsgrubs nas/_phyi rol gyi rdo rje'i rigs la mos pa'i sems can rnams kyi don du/_'jig rten gsum gyi dkyil 'khor chen po gsungs pa ni/_de nas yang bcom ldan 'das zhes bya ba la sogs pa gsungs te/_de nas zhes bya ba'i sgra ni de ma thag pa ste/_dang por sbyor
[\[324b.5\]]ba'i rjes thogs nyid la'o/_/de la 'jig rten gsum las rnam par rgyal ba'i dkyil 'khor chen po las gsungs pa'i dang po sbyor ba'i ting nge 'dzin rdzogs par byas nas/_rdo rje hUM mdzad dang /_rin chen hUM mdzad dang /_chos kyi hUM mdzad dang /_las kyi hUM mdzad sprul nas/_'jig rten pa'i
[\[324b.6\]]'khor lo thams cad 'dod pa'i rgyal pos bkug nas/_ji lta ba bzhin du rang gi bka' bsgo ba la nges par sbyar bar bya'o zhes bya ba 'di tsam ni dang po sbyor ba'i ting nge 'dzin te/_'jig rten gyi khams thams cad kyi rdul phra rab dang mnyam pa'i rnam par snang mdzad dang /_mi bskyod pa la
[\[324b.7\]]sogs pa'i de bzhin gshegs pa thams cad slar yang gcig tu 'dus pa'o/_/yang gi sgra ni rdo rje chen po'i rigs byin gyis brlab pa'i phyir/_'dus pa la ltos pa'i phyir ro/_/mkhyen bzhin du zhes bya ba ni/_kho bo cag gi bkas dbang phyug chen po'i lus zhabs kyi 'og nas nges par
[\[325a\]]
[\[325a.1\]]bstan par bya'o zhes bstan par bya ba'i phyir/_byang chub sems dpa' chen po phyag na rdo rje la 'di skad ces bka' stsal to/_/ci zhig bka' stsal zhe na/_de nas yang bcom ldan 'das de bzhin gshegs pa thams cad kyi bka' nyon la/_dbang phyug chen po'i lus 'di khyod kyi
[\[325a.2\]]rkang pa'i 'og nas gtang bar byos zhes gsungs so/_/de nas bcom ldan 'das phyag na rdo rjes/_de bzhin gshegs pa thams cad la 'di skad ces gsol to/_/bdag ni bcom ldan 'das kyis ma rungs pa thams cad 'dul ba'i khro bor dbang bskur nas/_de bdag gis bkum
[\[325a.3\]]lags na/_ji ltar bdag gis de gtang bar bgyi zhes bya ba ni/_rgyu ci'i phyir de bzhin gshegs pa thams cad kyis bka' stsal par mdzad snyam du bsams pa'o/_/'di skad ston pa yin te/_de bzhin gshegs pa thams cad kyis bka' stsal pas bdag gis de bkum lags na/_
[\[325a.4\]]de las de bzhin gshegs pas ji lta ba bzhin de gso ba mdzad pa lags pa de lta na/_de phyis gtang bar bya'o/_/de nas de bzhin gshegs pa thams cad kyis/_phyag na rdo rje'i bka' 'di gsan nas/_shi ba'i rnam par shes pa dgug pa'i snying po 'di thugs las phyung ngo zhes sbyar ro/_/_
[\[325a.5\]]de la shi ba ni thams cad nas thams cad du shi 'phos pa'o/_/de'i rnam par shes pa dgug pa ni/_'jig rten gyi khams thal bas khebs pa na/_thal ba'i dbang po'i dbyangs zhes bya ba de bzhin gshegs pa'i gsang ba'i lcags kyus bkug nas lha chen po la bcug go/_/lha chen
[\[325a.6\]]po brgyal ba bslang ba tsam ni ma yin gyi/_gang gi phyir nges par brgyal ba yongs su dag par bya ba'i phyir/_bcom ldan 'das rnam par snang mdzad kyi bka' dang /_rdo rje'i tshig dang phyag rgya ji lta bas brgyal ba las bslangs nas/_bcom ldan 'das rdo rje hUM mdzad kyi zhabs kyi gnon
[\[325a.7\]]pa de dag de la zhabs kyi mthil gyis reg pa'i mthus gzungs dang ting nge 'dzin gyi sgo la sogs pa bsam gyis mi khyab pa skyes nas/_ting nge 'dzin gyi mthus snga ma'i lus de yongs su btang ste/_thal bas khebs pa'i 'jig rten gyi khams su lha chen po srid pa tha ma'i byang chub sems dpa'i
[\[325b\]]
[\[325b.1\]]lus su bdag nyid du gyur nas mngon par rdzogs par sangs rgyas par gyur to/_/de nas lha chen po'i lus de thams cad nas thams cad du rnam par shes pa med pa la sogs par gyur to zhes bya'o/_/gal te la la dag brgyal ba de dang des rang nyid sangs rgyas pa lta bur snang bar mthong
[\[325b.2\]]zhes 'chad de/_bshad pa 'di ni gzhung gi don ma yin no/_/gsang ba'i lcags kyu bsdams byas te/_/zhes bya ba ni rdo rje bsdams pa nang du bcings pa la mdzub mo gnyis brkyang ba cung zad bskum nas lcags kyu ltar byas pa 'di ni gsang ba'i lcags kyu ste/_'jig rten gsum las rnam
[\[325b.3\]]par rgyal ba'i gzungs kyi dkyil 'khor gyi rdo rje rgyal po'i gnas su bstan zin to/_/de dag brtan par byas la/_tha ma mnyam du brkyang byas la/_/zhes bya ba ni mthe'u chung gnyis khab ltar brkyang ba'o/_/shi ba'i mgo bor bzhag na ni/_/srog ni phyir yang thob par 'gyur/_/zhes bya ba ni
[\[325b.4\]]'dis ni thun mong bar gyur pa'i ngo bo 'di bshad pa yin no/_/e ma'o zhes bya ba ni ngo mtshar ba ste/_sangs rgyas thams cad kyi sangs rgyas kyi ye shes bla na med pa'o/_/'dir ci zhig ngo mtshar che zhe na/_gang gi phyir ni shi ba'i lus 'di yang 'tsho ba'i khams su gyur pa yin no zhes smos te
[\[325b.5\]]rnam par shes pa dang bcas par 'gyur ba'o/_/rdo rje khro bo mdzub legs pa/_/zhes bya ba ni rdo rje khro bo'i mdzub mo gnyis bkan te/_zur sprad nas sbyar te de'i rtse mo bsgyur bar byas nas/_'og nas bslang ste 'byin pa'i phyag rgya'o/_/de ltar zhabs kyi 'og nas bton pa'i phyag rgyas rang
[\[325b.6\]]gi zhabs kyi 'og nas bton te/_rdo rje bslang ba'i phyag rgyas bslang bar bya'o zhes shes par bya'o/_/de bzhin gshegs pa des zhes bya ba ni thal ba'i dbang po'i dbyangs des sos par byin gyis brlabs te/_sprul pa'i lus rnam par shes pa dang bcas pa brtan par mdzad do/_/rang
[\[325b.7\]]nyid kyi rgyal tshab tu bcug go zhes bya ba ni nyon mongs pa dang bcas pa'i 'jig rten gyi khams kyi bdag po bcom ldan 'das rdo rje hUM mdzad mi mjed kyi 'jig rten gyi khams kyi rgyal po'i lha chen po rgyal tshab tu'o/_/lha chen po de thal ba'i dbang po'i dbyangs zhes bya ba rang nyid kyi rgyal tshab
[\[326a\]]
[\[326a.1\]]tu bcug pa ni des de gzhag pa'o/_/gang du zhe na mi mjed kyi 'jig rten gyi khams 'di nyid du'o/_/ci'i don du zhe na sems can gyi don du'o/_/ma rungs pa thams cad 'dul ba'i phyir zhes bya ba ni/_'jigs byed kyi gzugs can gyis gdug pa'i sems can
[\[326a.2\]]thams cad 'dul ba la rab tu gzhag pa'o/_/de nas zhes bya ba'i sgra ni de ma thag pa'o/_/dbang phyug chen po'i lus rgyal tshab tu bcug pa'i rjes thogs la'o/_/de nas ni de'i phyir te/_gang gi phyir bcom ldan 'das phyag na rdo rje'i zhabs kyi mthil gyis dbang phyug chen po mnan pa'i phyir
[\[326a.3\]]ro/_/zhabs kyi mthil zhes bya ba ni thugs la dgongs nas so/_/zla ba'i zhabs kyis zhes bya ba ni/_kun nas bzang po'i zla ba'i gzugs kyi byang chub sems de'i zhabs kyi 'od zer gyi tshogs kyi snang ba can gyi rig pa ni zla ba'i zhabs zhes bya'o/_/'di nyid bstan pa ni de bzhin gshegs
[\[326a.4\]]pa thams cad kyi byang chub sems kyi phyag rgya ni/_de bzhin gshegs pa thams cad kyi byang chub kyi sems chen po kun du bzang po ste/_de gsal bar byed pa'i phyag rgya nges par 'byung ba'o/_/rdo rje bcing ba dam byas te/_/zhes bya ba ni rdo rje dbyings su gsungs pa'i rdo rje bsdams pa bcings
[\[326a.5\]]la/_mthe bo dang mthe'u chung gnyis legs par brkyang nas dbang phyug chen po'i mgo bo'i rna ba g.yon pa'i steng du gzhag pa ni zla ba ri mo'i phyag rgya'o/_/zla ba'i bla ma de bzhin gshegs pa zhes bya ba ni byang chub kyi sems chen po zla ba'i gzugs can gyi bla ma ni/_gzhan las khyad par du
[\[326a.6\]]gyur pas zla ba'i bla ma de bzhin gshegs pa byang chub kyi sems chen po rnam par snang mdzad chen po'o/_/phyag na rdo rje'i zhabs kyis mnan pas zla ba phyed pa'i dbang bskur bar gyur nas/_dbang phyug chen po'i mgo bo'i rna ba g.yon pa'i steng du zhabs kyis bzhag pas dbang phyug chen po
[\[326a.7\]]byang chub kyi sems chen po rtogs nas/_dri ma med pa'i sems su gyur te/_de nas de bzhin gshegs pa thal pa'i dbang po'i dbyangs zhes bya bar bdag nyid skyes so zhes bstan par bya ba'i phyir/_gang gi phyir bskal pa chen po'i bar du bcom ldan 'das rdo rje hUM mdzad kyi zhabs
[\[326b\]]
[\[326b.1\]]kyis mnan cing gzhag pa dang dbang du bya ba'i don bstan pa yin no/_/dbang phyug chen po de yang bcom ldan 'das rdo rje hUM mdzad kyi zhabs kyis reg pas bla na med pa'i bde ba dang yid bde ba thob ste/_bla na med pa'i gzungs dang rnam par thar pa'i sgo dang /_pha rol tu phyin pa rtogs par mdzad
[\[326b.2\]]do/_/de nas zhabs kyi 'og tu 'chi 'phos nas 'jig rten gyi khams thal bas khebs par srid pa tha ma pa'i byang chub sems dpar gyur nas/_de nas mngon par sangs rgyas so/_/la la dag der skyes pa ni sems kyi snang ba tsam yin no snyam na/_de yang rigs pa ma yin te/_
[\[326b.3\]]gsungs pa med pa'i phyir ro/_/de ltar bshad pa yin na/_de bzhin gshegs pa'i mthu chen po dang 'gal bar 'gyur ro/_/kho bo cag de bzhin gshegs pa mthong ba'i skal ba dang mi ldan pa yang de bzhin gshegs pa'i sngags la gus pas tshe 'di las sangs rgyas nyid rnyed pa
[\[326b.4\]]dang /_rdo rje 'dzin pa nyid thob par 'gyur ba na dbang phyug chen po rgyal tshab tu gyur pas thob par mi 'gyur ro zhes bya ba'i rigs pa dang yang 'gal ba yin no/_/de nas zhes bya ba ni dbang bskur ba'i rjes thogs la'o/_/lag tu rdo rje mdung rtse byin nas zhes bya ba ni/_dbang phyug chen
[\[326b.5\]]po'i lag pa g.yon pa der/_de bzhin gshegs pa thams cad kyi phyag g.yas pas rdo rje mdung rtse byin nas/_rdo rje rig pa dam po zhes ming gi dbang bskur ba byin no/_/e ma'o zhes bya ba ni ngo mtshar ba'o/_/ci zhig ngo mtshar zhe na/_zhabs mchog gis ni gang reg pa/_/_
[\[326b.6\]]sangs rgyas nyid du grub pa thob/_/ces bya ba smos te/_bdag ni ngo mtshar che ba'o/_/'di skad ston pa yin te/_rkang pas mnan cing tshar gcad pa rnams khro ba dang khon skyes pas ngan song du 'gro bar 'gyur la/_'dir ni bcom ldan 'das phyag na rdo rje zhabs kyi mchog gis
[\[326b.7\]]bdag la reg pas byang chub rtogs pa'i rgyur gyur pas na tshar gcad pa ni ma yin no/_/gang gi phyir bdag gis sangs rgyas nyid thob par gyur pa 'di la gdul bya rnams kyi zhabs kyis mnan cing tshar gcad par mthong ba ni ngo mtshar ba'o/_/de'i phyir rdo rje khro bo'i ting nge 'dzin de las
[\[327a\]]
[\[327a.1\]]langs nas zhes bya ba ni rdo rje hUM mdzad kyi ting nge 'dzin las bzhengs nas rdo rje sems dpa'i gzugs kyis gnas so zhes bya ba'i don to/_/gang gi phyir rdo rje sems dpa' nyid 'dir de bzhin gshegs pa'i 'khor los sgyur ba'i rdo rje hUM mdzad du gyur pa yin
[\[327a.2\]]gyi/_lcang lo can na gnas pa'i sa bcu'i dbang phyug ni ma yin no/_/ci'i phyir ting nge 'dzin de las langs she na/_nyon mongs pa gzhan gyi dbang du ma gyur pa'i mnyam par bzhag pas de gnas dang gnas ma yin pa mkhyen cing ji lta ba bzhin du gyur pa la gzhug par bya zhes bstan pa'i
[\[327a.3\]]don du dgongs pa yod pas na bzhengs pa yin no/_/de rnams zhes bya ba la sogs pa ni gnang pa nod pa dang gnas kyi nges pa'i don du de ltar gsol ba 'debs par byed pa yin no/_/oM satwa uSh+NI Sha phaT ces bya ba'i snying po 'dis bcom ldan 'das rnam par snang mdzad kyis de la bka'
[\[327a.4\]]stsal nas srung bar byed pa yin no/_/de'i don ni 'di skad ston pa yin te/_gsang sngags kyi sgo'i spyad pa spyod par 'dod pa rnams kyis nyon mongs pa dang /_nye ba'i nyon mongs pa spang bar bya ba'i phyir/_bdag nyid srung ba byas la 'jig rten pa'i 'khor lo thams cad la bka' bsgo ba bya'o/_/_
[\[327a.5\]]de lta ma yin na 'jig rten pa'i 'khor lo de dag 'tshe bar byed par 'gyur ro/_/de nas 'di bshad ma thag tu zhes bya ba ni de ma thag kho nar 'jig rten gyi khams thams cad kyi rdul phra rab dang mnyam pa'i rnam par snang mdzad la sogs pa de bzhin gshegs pa'i gtsug tor rnams las dngos
[\[327a.6\]]su'o/_/bcom ldan 'das phyag na rdo rje de nyid ni de bzhin gshegs pa thams cad kyi thugs la gnas pa'i rdo rje 'dzin pa chen po'o/_/kha dog du ma'i 'od zer du 'gyur te/_/zhes bya ba ni sngon po dang /_ser po dang /_dmar po dang /_ljang gu dang dkar po'i kha dog gi 'od zer du gyur nas/_
[\[327a.7\]]de bzhin gshegs pa thams cad kyi ji skad bshad pa'i gtsug tor nas byung nas/_'jig rten gyi khams thams cad snang bar byas nas yang /_bcom ldan 'das phyag na rdo rje'i gtsug gi mtshams kyi skyes bu chen po'i mtshan gyi ngo bor gyur te gnas so/_/de nas gzi brjid kyi phung po de las
[\[327b\]]
[\[327b.1\]]zhes bya ba ni bcom ldan 'das rdo rje sems dpa'i gtsug tor ro/_/de bzhin gshegs pa thams cad kyi gtsug tor nas 'di byung ngo zhes bya ba ni nges par phyung ba'o/_/yang 'di skad ston pa yin te/_sems dpa'i gtsug tor gyis bdag nyid srung ba byas la/_yang 'bar ba'i 'khor lo'i phyag
[\[327b.2\]]gis gtsug tor gzi brjid kyi phung po bsgrubs la gzhag par bya ste phyis 'jig rten pa'i 'khor lo la bka' bsgo ba bya'o/_/de ltar rdo rje sems dpas gtsug tor dang gzi brjid phung po'i phyag rgya dang sngags dag gis bdag nyid srung ba byas nas/_da ni de nas byang chub sems dpa' chen po
[\[327b.3\]]phyag na rdo rjes rang gi rig pa dam pa 'di gsungs so zhes bya ba nas/_oM badzra sa ma ya karma sa d+ha ya kr-ita/_'di zhes bya ba'i bar du 'jig rten pa'i 'khor lo'i dkyil 'khor chen po'i lha rnams sprul pa bshad pa yin no/_/de nas bcom ldan 'das de bzhin gshegs pa thams cad ces bya
[\[327b.4\]]ba nas/_sa da kr-ita ces bya ba'i bar du 'jig rten gsum gyi 'khor lo chen po'i dkyil 'khor rgyal po mchog ces bya ba'i ting nge 'dzin gnyis pa bstan pa yin na/_/de nas bsdu ba byas la byin gyis brlabs pa nas brtsams pa ni/_'jig rten gsum gyi 'khor lo chen po'i las kyi
[\[327b.5\]]mchog ces bya ba'i ting nge 'dzin gsum pa ni rdo rje dbyings kyi dkyil 'khor chen por bshad pa'i tshul du 'dir yang shes par bya'o/_/'jig rten pa'i 'khor lo'i dkyil 'khor chen por dam tshig dang dbang bskur ba thob pas de las bshad pa'i dngos grub rnams bsgrub par bya'o zhes bstan
[\[327b.6\]]pa'i phyir ro/_/de nas bcom ldan 'das phyag na rdo rje zhes bya ba la sogs pas slob dpon gyi las kyi cho ga dang slob ma 'jug pa'i cho ga rgyas pa gsungs pa yin no/_/de nas zhes bya ba ni skabs su bab pa ste/_rdo rje'i rigs thams cad ni 'jig rten dang 'jig rten las 'das pa rnams so/_/de dag
[\[327b.7\]]gi dkyil 'khor ni 'jig rten gsum gyi 'khor lo phyag rgya chen po'i gtso bor gyur pa 'di bstan pa'o/_/de nas zhes bya ba ni de ma thag pa ste/_'jig rten gsum gyi dkyil 'khor chen po bsgom pa'i mtshan ma thob pa de'i rjes thogs nyid la'o/_/de nas ni rgyu de'i phyir zhes bya ba'i don
[\[328a\]]
[\[328a.1\]]to/_/gang gi phyir 'jig rten gsum gyi 'khor lo'i dkyil 'khor chen por 'jug pa med na des 'dul pa'i sems can gyi khams rnams de las bshad pa'i dngos grub tu mi 'gyur ba de'i phyir rab tu bshad par bya'o/_/dkyil 'khor chen po dam pa ste/_/chos kyi 'khor
[\[328a.2\]]lo 'dra ba ni/_/dkyil 'khor thams cad srad bu bre/_/zhes bya ba ni zlum por ro/_/dkyil 'khor gyi dbus su yang /_/seng ldeng phur bu btab nas ni/_/zhes bya ba la sogs pa ni mkhas pas so/_/oM badzra kI li kI la ya sar+b+ba bag+h+nIM ban+d+ha baM hUM phaT ces bya ba ni/_sngags 'dis steng rdo rje
[\[328a.3\]]rtse lnga pa lta bu 'og rdo rje rtse gcig pa lta bu seng ldeng gi phur bu la brgya rtsa brgyad bzlas te/_dkyil 'khor gyi dbus su gdab par bya'o/_/tshon sna lnga'i skud pa phur bu la nyis ldab tu byas la btags te/_dkyil 'khor thams cad kyi srad bu bre bar bya'o/_/srad bu bzhi dang ldan pa dang /_
[\[328a.4\]]zhes bya ba ni 'khor lo byas nas phyogs dang mtshams kyi thig gdab par bya'o/_/de yi phyi rol byung nas ni/_/zhes bya ba ni/_phyi rol gyi rim pa la thig skud nyis 'gyur du bya'o/_/dkyil 'khor gsum pa la thig skud sum 'gyur gyis thig gdab par bya'o/_/phyogs mtshams 'khor
[\[328a.5\]]lo'i rtsibs tshul du/_/grwa yi ri mo srad bu bre/_/zhes bya ba ni mtshams rnams su ri mo bzhi rdo rje rtse gcig pa lta bu bya'o/_/'di skad ston pa yin te/_dkyil 'khor nyis 'gyur gyi tshad las lhag pa'i tshon sna lnga'i srad bu seng ldeng gi phur pa la btags te/_gal te dkyil 'khor thams cad
[\[328a.6\]]la khru bcu gnyis kyi tshad yod na de las khru de'i tshad kyi thig skud kyis dbus ma'i thig gdab par bya'o/_/gnyis pa la khru bzhi'i tshad dang /_gsum pa la khru drug gi tshad dang /_de ltar dkyil 'khor cha mnyam pa'i rim pa gsum la rim pa re re zhing sgo bzhi bzhi yod par thig gdab par
[\[328a.7\]]bya'o/_/de nas khro bo'i lta bas snga ma bzhin du sgo rnams phye la/_de nas srad bu bres pa der dag pa'i tshon gyis dgang bar bya zhes bya ba ni/_'jig rten gsum las rnam par rgyal ba'i 'khor lo'i dkyil 'khor chen por bshad ma thag pa'i cho gas thig gdab par bya ste/_oM badzra rA ga sa
[\[328b\]]
[\[328b.1\]]ma ya hUM zhes bya ba 'jig rten gsum las rnam par rgyal ba'i dkyil 'khor chen por bshad pa'i tshon gyi phyag rgya dang bcas pas dkar po la sogs pa kha dog re re zhing sngags lan bdun bzlas pa byas nas kha dog rnam pa lngas dgang bar bya'o/_/thog mar ji ltar brtsam par bya ba yin zhe na/_/_
[\[328b.2\]]g.yon pa'i rdo rje khu tshur ches/_/cho ga bzhin du gzung bar bya/_/dang po bris nas zhes bya ba ni/_thog mar g.yon pa'i rdo rje khu tshur gyis tshon rtsi blangs la bri bar bya'o/_/phyis ci bde ba zhes bya ba ni/_tshon rtsi'i las byed pa na'o/_/de nas rdo rje slob dpon ni/_mnyam par bzhag la dbus
[\[328b.3\]]'dug nas/_/zhes bya ba ni/_de la de nas zhes bya ba ni/_tshon sna lngas so so zhing yang dkyil 'khor bri ba ni/_rnam par snang mdzad la sogs pa nas/_rdo rje 'bebs pa'i bar gyi gnas rnams su bri bar bya'o/_/snga ma bzhin du khro bo ti rIn+ti ri'i phyag rgyas zhugs te/_dkyil 'khor gyi sgo thams
[\[328b.4\]]cad dbye bar bya ba ni/_oM badzrod+g+ha Ta sa ma ya pra be sha shI g+h+ri sma ra badzra sa ma ya hUM phaT/_ces brjod pas sngar bshad pa'i phyag rgyas dkyil 'khor gyi sgo rnams dbye bar bya'o/_/de ltar nye bar mtshon pa'i tshig bstan nas da ni rnam par snang mdzad la sogs pa ji lta ba de bzhin du bri bar bya'o zhes rnam
[\[328b.5\]]par 'grel pa ni/_gser ram yang na dngul yang rung /_zhes bya ba la sogs pa ni/_de la dkyil 'khor gyi dbus na gnas pa'i phur bu hUM bzhi brjod cing bton la/_de'i khung bu dri zhim po dang bcas pa'i tshon sna lngas bkang la/_'jig rten gsum las rnam par rgyal ba'i dkyil
[\[328b.6\]]'khor chen po las bshad pa'i sku mdog dang dbyibs kyis bcom ldan 'das rnam par snang mdzad dkyil 'khor gyi dbus su gzhag par bya'o/_/oM sarba bid ces brjod do/_/rdo rje hUM mdzad la sogs pa yang 'jig rten gsum las rnam par rgyal ba'i dkyil 'khor chen po las bshad pa'i tshul
[\[328b.7\]]gyis/_bcom ldan 'das kyi shar phyogs la sogs par bri bar bya ste/_oM suM b+ha ni suM b+ha hUM/_gr-i h+Na gr-i h+Na hUM/_gr-i h+NA pa ya gr-i h+NA pa ya hUM/_A na ya ho b+ha ga nA na badzra hUM phaT/_ces bya ba la sogs pa ni snying po'o/_/bcom ldan 'das rdo rje hUM mdzad kyi zhabs drung du dbang phyug chen po dang /_u ma yang
[\[329a\]]
[\[329a.1\]]snga ma bzhin bri bar bya'o/_/'jug gam phyir ni 'byung ba na/_/zhes bya ba la sogs pa ni/_srad bu 'og tu bdag nyid 'dzul bar yid kyis bsams la bya'o/_/'jug gam phyir ni 'byung ba na/_/zhes bya ba 'dis rdo rje shugs bshad pa yin no/_/dkyil 'khor gnyis par de
[\[329a.2\]]bzhin du/_/zhes bya ba ni/_dbus kyi snying po'i dkyil 'khor la ltos nas rim pa gnyis pa'i dkyil 'khor du 'gyur ro/_/de'i shar phyogs kyi rim pa la sgyu ma rdo rje dang /_rdo rje dril bu dang /_thub pa rdo rje dang /_rdo rje mtshon cha rnams sngar bshad pa'i mtshan nyid du bri bar bya'o/_/lho phyogs
[\[329a.3\]]su khro bo rdo rje 'khyil pa dang /_rdo rje 'od dang /_rdo rje dbyig pa dang /_rdo rje ser skya rnams so/_/dkyil 'khor 'di'i shar phyogs kyi sgor tshogs kyi bdag po rdo rje glang sna/_lho'i sgor rdo rje phreng ba/_nub kyi sgor rdo rje dbang /_byang gi sgor rdo rje rgyal ba/_yang dkyil 'khor 'di'i nub phyogs su pho
[\[329a.4\]]nya rdo rje gtun shing /_rdo rje rlung /_rdo rje me/_rdo rje 'jigs pa rnams sngar bshad pa'i mtshan nyid kyis bri bar bya'o/_/byang phyogs su bran rdo rje mche ba/_rdo rje dus/_rdo rje bgegs kyi gtso bo/_klu rdo rje rnams bri bar bya'o/_/rdo rje shugs kyis brgal nas ni/_/phyi rol dkyil 'khor gzhag pa
[\[329a.5\]]ni/_/ltag 'og rim pa ji bzhin du/_/ma mo thams cad bri bar bya/_/zhes bya ba ni/_de la dbus kyi snying po'i dkyil 'khor la ltos nas/_dkyil 'khor gsum pa ni thams cad kyi phyi rol te/_de la gnas pa lha mo dka' bzlog ma la sogs pa ma mo thams cad bri bar bya'o/_/de la
[\[329a.6\]]shar phyogs kyi rim pa la dka' bzlog ma dang /_rdo rje gser dang /_rdo rje gzhon nu ma dang /_rdo rje 'jo ma dang /_rdo rje zhi ba ma dang /_rdo rje khu tshur gyi ming can bri bar bya'o/_/lho phyogs su 'jigs ma dang /_rdo rje bdud rtsi ma dang /_rdo rje mdangs ma dang /_rdo rje zab mo dang /_rdo rje dbyig
[\[329a.7\]]mchog ma dang /_rdo rje rked bcings ma'o/_/nub phyogs su dpa' mo dang /_rdo rje pho nya mo dang /_rdo rje shugs can ma dang /_rdo rje bgo ba mo dang /_rdo rje 'bar ma dang /_rdo rje 'khyor ma'o/_/byang phyogs su dbyangs can ma dang /_rdo rje kha dang /_rdo rje dus dang /_rdo rje dbang mo dang /_rdo rje rul
[\[329b\]]
[\[329b.1\]]pa mo dang /_rdo rje chu srin mo bri bar bya'o/_/'jig rten pa de dag thams cad 'jig rten gsum las rnam par rgyal ba'i dkyil 'khor chen por mtshan nyid bshad zin pas yang bshad par mi bya'o/_/'jig rten pa'i 'khor lo'i las kyi dkyil 'khor las gsungs pa'i rig pas ma mo
[\[329b.2\]]rnams bri bar bya'o/_/de'i phyi dang nang gi sgo rnams su khro bo rdo rje lcags kyu la sogs pa sgo skyong ba rnams bri bar bya ste/_rdo rje'i sgo ni thams cad du/_/sgo ba rnams kyang de nyid do/_/zhes bya ba smos te/_de nas rab tu bshad bya ba/_/cho ga rgyas pa ji bzhin pa'i/_/zhes bya ba ni bris pa'i rjes thogs
[\[329b.3\]]la bum pa la sogs pas mchod par byas nas/_legs par khrus byas la rdo rje gnod sbyin gyi sngags bzlas nas stod g.yogs dang /_smad g.yogs dang gtsug tor bcings la/_rgyan thams cad kyis brgyan te/_rdo rje hUM mdzad kyi rnal 'byor dang rnal 'byor chen po bya'o/_/de nas ji lta ba'i
[\[329b.4\]]rdo rje gzungs kyi phyag rgyas 'jig rten pa'i 'khor lo'i dkyil 'khor chen por zhugs te/_bya ba thams cad bya'o zhes bya ba de ji lta ba'i cho ga rgyas pa'o/_/de nas zhes bya ba ni de ma thag pa ste/_rang gi cho ga thams cad rjes su spyad la dkyil 'khor rdo rjes bsgrubs te/_bsdu ba byas la rdo rje hUM mdzad du
[\[329b.5\]]bsgoms nas snga ma bzhin du mtshan brgya rtsa brgyad pas bstod pa'i rjes thogs la/_dgug pa la sogs pa'i las bya ste zhes bya ba ni/_de la dgug pa'i las ni khro bo rdo rje lcags kyu'i las kyi phyag rgya 'jig rten pa'i 'khor lor bshad pa de'i snying pos rang rang gi sgo la mngon du phyogs par lha
[\[329b.6\]]rnams bkug cing gzhag pa dang /_zhags pa la sogs pa lhag ma rnams kyis gzhug pa dang /_bcing ba dang /_dbang du byas la/_rdo rje gnod sbyin gyi dam tshig gi phyag rgyas bgegs bskrad pa la sogs pa byas nas/_rdo rje khu tshur gyis sgo bcad de rdo rje go chas srung ba rnams yang dag par
[\[329b.7\]]bsrungs la/_rdo rje hUM mdzad kyis dkyil 'khor gyi lha rnams la mchod yon phul nas phyag rgya bzhis rgyas gdab pa la sogs pa cho ga thams cad byed pa ni 'dir sogs pa'i sgra'i don yin no/_/dgug pa la sogs pa'i las gang yin pa de ni dgug pa la sogs pa de byed pa'o/_/rdo rje
[\[330a\]]
[\[330a.1\]]slob dpon nyid khro bo ti rA n+ti ri'i phyag rgya bcings te zhes bya ba la sogs pa go sla'o/_/rdo rje dam tshig gi ye shes/_/zhes bya ba ni rnam par snang mdzad dang rdo rje hUM mdzad la sogs pa nas ma mo rnams kyi bar du dkyil 'khor gyi phyag rgya la sogs pa ni rdo rje dam tshig gi
[\[330a.2\]]ye shes so/_/de bskyed par bya zhes bya ba ni/_de bas na khyed kyis su la yang ma smra shig_/gang gi phyir dam tshig mi shes pa la brjod pa 'dis sems can dmyal bar ltung ba dang /_dus ma yin par 'chi bar 'gyur ba de'i phyir/_khyod kyis dam tshig mi shes pa su la 'ang ma smra shig ces
[\[330a.3\]]bya'o/_/lhag ma ni go sla'o/_/mthe chung mthe bo sbrel ba dang /_/lag gnyis bla dang 'og tu btang /_/zhes bya ba ni lag pa g.yon pa kha thur du bstan la mdun du thad kar brkyang ste/_de'i steng du lag pa g.yas pa de bzhin du brkyang ste bkan nas/_g.yon pa'i mthe'u chung gis g.yas pa'i mthe
[\[330a.4\]]bo dang g.yas pa'i mthe bos g.yon pa'i mthe'u chung dang lu gu rgyud ltar sbrel ba yang g.yas pa'i mthe'u chung gis g.yon pa'i mthe bo dang /_g.yon pa'i mthe bos g.yas pa'i mthe'u chung lu gu rgyud ltar sbrel bar byas nas/_lhag ma sor mo gsum pa rdo rje rtse mo gsum pa ltar byas pa 'di ni rdo rje
[\[330a.5\]]'chang ba'i'o/_/de nas zhes bya ba ni/_dkyil 'khor bstan pa'i rjes thogs la/_/zhes bya ba'i don to/_/gnas skabs 'dir dbang bskur ba mi srid pas/_phyi rol gyi bum pa'i dbang bskur ba gang yin pa de yang rdo rje 'dzin pa'i phyag rgya sngon du 'gro ba yin gyi phyi nas ni ma yin pas so/_/_
[\[330a.6\]]de bas na gdong g.yogs bcings pa'i rjes thogs la 'jug par byed pa yin pa'i phyir ro/_/de la thog mar re zhig slob ma dkyil 'khor du 'jug pa na/_slob dpon la 'di skad ces brjod par bya'o/_/dga' chen khyod bdag ston pa bas/_/slob dpon khyod ni dgongs su gsol/_/byang
[\[330a.7\]]chub chen po'i tshul bstan pa/_/mgon po chen po bdag 'tshal lo/_/dam tshig dag kyang bdag la stsol/_/sdom pa dag kyang bdag la stsol/_/sangs rgyas chos dang dge 'dun te/_/skyabs gsum po yang bdag la stsol/_/thar pa chen po'i grong mchog tu/_/mgon po bdag ni gzhug par
[\[330b\]]
[\[330b.1\]]mdzod/_/ces brjod du bcug la/_de'i rjes thogs la gsol ba 'debs pa de rnams byang chub tu sems bskyed pa dang /_gsum la skyabs su 'gro ba byin la/_gdong g.yogs bcing ba byas nas/_de nas gzhug pa byas te/_oM pra be sha ya badzra pra be sha ya zhes bya ba la sogs pa'i
[\[330b.2\]]snying po 'dis kyang zhugs so/_/de nas snying po 'dis me tog gtor ro zhes bya ba ni/_oM pra tIts+tsha a d+hi tiSh+Tha badzra ho/_de nas phreng ba bcing ba byas te/_oM pra ti gr-i h+Na dang i maM satwa ma hA ba la zhes bya ba ni/_de nas gdong g.yogs bcings pa ji lta ba bzhin du bcings pa de bzhin du bkrol
[\[330b.3\]]nas/_rdo rje lcags kyu nas brtsams nas rnam par snang mdzad kyi bar du/_dkyil 'khor rim pa bzhin du bstan te/_lha gang yin pa de ni de la mi bstan te zhes bya ba ni/_lha rnams kyi rang bzhin ci zhig yin zhe na/_lha rnams kyi de kho na nyid bstan par mi bya'o/_/rdo rje lcags kyu nas brtsams nas/_
[\[330b.4\]]rnam par snang mdzad kyi bar du gzugs brnyan tsam zhig bstan par bya'o/_/de ci'i phyir zhe na zhes bya ba ni de'i phyir/_gzugs brnyan tsam zhig ston la/_lha rnams kyi de kho na nyid mi ston zhe na/_sems can log par lta ba dag kyang yod de zhes bya ba la sogs pa smos te/_gang gi phyir de
[\[330b.5\]]dag kyang yod de zhes bya ba ni/_yang dag par bdog pa'o/_/sems can ji lta bu zhig ce na/_log par lta ba can no/_/gang zhig dad pa med pa la bcom ldan 'das rdo rje hUM mdzad kyis/_oM suM b+ha ni suM b+ha d+hUM/_gr-i h+Na gr-i h+Na hUM/_gr-i h+NA pa ya gr-i h+NA pa ya hUM/_A na ya ho b+ha ga bA na badzra hUM phaT/_
[\[330b.6\]]ces brjod pas de bzhin gshegs pa thams cad kyi thugs las byung nas/_'jig rten gyi khams rab 'byam sprin rgya mtsho thams cad kyi de bzhin gshegs pa thams cad byang chub sems dpa'i 'khor gyi dkyil 'khor dang bcas pa ji snyed pa byin gyis brlabs te bkug nas 'jig
[\[330b.7\]]rten gsum las rnam par rgyal ba'i 'khor lo'i dkyil 'khor chen por gzhug pa dang /_dam tshig gis bcing ba dang /_rang gi ye shes la nges par sbyor ba zhes bya ba des so sor spong bar 'gyur ba'i 'jig rten pas/_rdo rje hUM mdzad la sogs pa'i lha rnams kyi de kho na nyid bstan
[\[331a\]]
[\[331a.1\]]par mi bya bas so/_/da ni spong ba de dag 'dir bstan par bya'o/_/gang dag ji ltar sangs rgyas bcom ldan 'das rnams kyi ye shes gdon mi za ba zhes bya ba la sogs pa ni/_de ltar khas blangs par gyur pa ci zhig spong zhe na/_gdon mi za bar yod pa'i sangs
[\[331a.2\]]rgyas bcom ldan 'das rnams kyi ye shes su mi 'gyur te/_gzhan gyi dbang du gyur pa'i phyir ro/_/ji ltar yin zhe na/_ji ltar de bzhin gshegs pa'i rigs su phyag na rdo rjes dbang bskur ba zhes bya ba smos te/_ji ltar khyed kyis 'di ltar bcom ldan 'das rdo rje hUM mdzad de bzhin gshegs
[\[331a.3\]]pas byin gyis brlabs nas/_'jig rten gsum gsum gyi 'khor lo'i dkyil 'khor chen por bcug cing dbang bskur dgos par brjod pa'i phyir ro/_/ci 'di ltar sangs rgyas bcom ldan 'das rnams kyi ye shes su gyur te/_mi 'gyur ba dang /_gdon mi za ba'i ye shes su de bzhin gshegs pa
[\[331a.4\]]rnams bzhengs pa'i phyir ro/_/de'i phyir de bzhin gshegs pa nyid ces bya ba smos te/_de bzhin gshegs pa nyid kyi ye shes ni thun mong ma yin pa de bzhin gshegs pa'i dam tshig ces bya ba'i don to/_/de'i phyir phyag na rdo rjes dbang bskur bar mi 'gyur ba dang /_spong bar 'gyur ro
[\[331a.5\]]snyam pa de'i phyir/_lha rnams kyi de kho na nyid bstan par mi bya'o/_/gzhan du na zhes bya ba ni spong ba'i tshig gi don to/_/lha gang dag la dad pa zhes bya ba ni bcom ldan 'das rdo rje hUM mdzad la sogs pa nas ma mo'i dkyil 'khor gyi mthar thug pa'i lha gang dag la dad pa de dag la mna'i
[\[331a.6\]]snying po byin nas/_dpal rdo rje hUM mdzad la sogs pa la de kho na nyid bstan par bya'o/_/'di skad ston pa yin te/_nyan thos dang rang rgyal ba'i theg par mos pa dang /_theg pa chen por mos pa'i mdo sde pa gang yin pa de dag rdo rje 'chang chen po'i bdag nyid chen po mi shes pas
[\[331a.7\]]dkyil 'khor du gzhug pa dang bstan par mi bya'o/_/'jug par mos pa gang yin pa de dag ni gzhug par bya zhing lha rnams kyi de kho na nyid kyang bstan par bya'o/_/de nas rdo rje rin po ches mtshan pa'i phreng bas dbang bskur nas zhes bya ba ni/_'jig rten gsum las rnam par
[\[331b\]]
[\[331b.1\]]rgyal ba'i dkyil 'khor chen por bshad pa'i chogs rdo rje 'chang ba'i phyag rgya khro bo ti rIn+ti ri'i phyag rgya ji lta ba bzhin du slob ma'i snying gar tiSh+Tha badzra zhes bya ba la sogs pas bkrol la chu'i dbang bskur ba dang /_rdo rje dbyings su bshad pa'i rdo rje rin chen gyi dbang bskur bas slob ma dbang bskur la/_rdo rje rtse
[\[331b.2\]]gsum pa'i dbang bskur te/_de nas ming gi dbang bskur ro/_/ji ltar bya zhe na/_ji ltar rdo rje dam tshig gi dkyil 'khor chen po bzhin du bya'o zhes bya ba smos te/_'jig rten gsum las rnam par rgyal ba'i dkyil 'khor chen po ji lta ba bzhin du bya'o zhes bya ba'i tha tshig go/_/'di skad ston pa yin te/_'jig
[\[331b.3\]]rten gsum las rnam par rgyal ba'i dkyil 'khor chen por gsungs pa'i cho gas/_rdo rje hUM mdzad kyi sbyor ba byas la de las gsungs pa'i rnal 'byor chen po dang /_'jig rten gsum gyi 'khor lo de'i ting nge 'dzin gsum bsgoms la bsdu ba byas te/_'jig rten gsum gyi 'khor lo thams
[\[331b.4\]]cad kyi phyag rgya bzhis rgyas gdab pa dang /_ji lta ba bzhin du dbang bskur ba dang /_mchod pa rnams kyis yang dag par mchod la/_zla ba gcig gam zla ba drug gam lo gcig gi bar du rdo rje hUM mdzad kyi bsgom pa dang bzlas pa byas la/_de nas dkyil 'khor bris te/_rang nyid dbang bskur nas
[\[331b.5\]]slob ma gzhug par bya'o/_/de la thog mar re zhig slob ma ji lta ba bzhin du lhag par gnas pa byas la/_rdo rje hUM mdzad la sogs pa phyag bzhi ji lta ba bzhin du byed du bcug la/_de nas rdo rje hUM mdzad kyis byin gyis brlabs pa'i phyir rol na gnas pa'i bum pa'i chus dbang bskur te/_rdo rje hUM mdzad
[\[331b.6\]]du de byin gyis brlabs la/_rang nyid rdo rje 'chang ba'i las kyi phyag rgya bcing ba dad/_slob ma yang snying po 'dis bcing ngo /_/oM sarba ta thA ga ta badzra d+ha ra gr-i h+Na gr-i h+Na ban+d+ha sa ma ya hUM/_zhes bya ba dang /_de nas phyag rgya 'di dang me tog gi phreng ba blangs te/_dkyil 'khor chen por zhugs la shar
[\[331b.7\]]phyogs kyi sgo nas/_oM pra be sha ya badzra pra be+e sha ya/_badzra A be sha ya badzra a d+hi tiSh+Tha hUM/_zhes bya ba'i snying po 'di dang /_'jig rten pa'i 'khor lo'i dkyil 'khor chen por bshad pa'i khro bo rdo rje lcags kyu'i las kyi phyag rgyas dgug pa dang /_de nas lho phyogs kyi sgo nas snga ma bzhin du bcug ste/_
[\[332a\]]
[\[332a.1\]]rdo rje zhags pa'i las kyi phyag rgyas gzhug pa dang /_de nas nub phyogs kyi sgo nas bcug la/_rdo rje lcags sgrog gis bcing ba dang /_de nas byang phyogs kyi sgo nas bcug la khro bo rdo rje 'bebs pa'i las kyi phyag rgyas dbang du byas la/_de nas yang shar phyogs kyi sgo nas
[\[332a.2\]]bcug la 'di skad du yang bsgos shig_/deng khyod de bzhin gshegs pa'i rigs su zhugs kyis/_ngas khyod la ye shes gang gis de bzhin gshegs pa thams cad kyi rdo rje rigs su grub pa yang thob na/_dngos grub gzhan lta smos kyang ci dgos/_de lta bu'i ye shes rdo rje bskyed par
[\[332a.3\]]byas kyis khyod kyis dkyil 'khor chen po ma mthong ba rnams la ma smra zhig_/dam tshig nyams par gyur ta re/_de nas rdo rje slob dpon nyid kyis khro bo ti rIn+ti ri'i phyag rgya bcings la 'di skad ces brjod par bya'o/_/ngas khyod la rdo rje dam tshig gi ye shes bskyed par bya yis/_de khyod kyis su
[\[332a.4\]]la yang ma smra zhig mi bde ba ma spangs par khyod dus byas te/_dmyal bar ltung bar gyur ta re zhes bsgo la mna'i snying po 'di sbyin no/_/rdo rje khro bo te rIn+ti ri'i phyag rgya yang ston cig_/rdo rje 'di ni rdo rje che/_/dam tshig 'od kyi rigs bsregs pas/_/_gal te 'das na klad pa nas/_/_
[\[332a.5\]]brtsams te lus rnams 'jig par byed/_/de nas yang rdo rje slob dpon ni rang nyid rdo rje 'dzin pa'i phyag rgya kha thur du bstan pa dang gyen du bstan pa bcings la/_rdo rje slob ma'i spyi bor bzhag ste/_'di skad ces brjod par bya'o/_/'di ni khyod kyi rdo rje dam tshig yin gyis/_/gal te
[\[332a.6\]]'ga' zhig la smras na klad pa 'gas par 'gyur ro/_/de nas dam tshig gi phyag rgya de nyid dang /_mna'i chu'i snying po lan cig bsngags la slob ma de 'thung du gzhug go/_/de la mna'i snying po ni 'di yin te/_rdo rje sems dpa' der khyod kyi/_/snying la yang dag zhugs par
[\[332a.7\]]'gyur/_/gal te tshul 'di smras na ni/_/de ma thag tu dral te gshegs/_/oM badzra u da ka tha/_de nas slob ma la 'di skad brjod de/_deng phyin chad khyod kyi phyag na rdo rje nga yin gyis ngas byos shig ces bsgo ba gang yin pa de bya dgos so/_/khyod kyis nga la brnyas par ma byed cig_/_
[\[332b\]]
[\[332b.1\]]mi bde ba ma spangs par khyod dus byas nas dmyal bar ltung bar gyur ta re zhes smras la 'di skad du/_de bzhin gshegs pa thams cad kyis byin gyis rlobs la/_rdo rje sems dpa' bdag la dbab par gyur cig ces smros shig par bsgo'o/_/de nas rdo rje 'bebs pa'i dam tshig gi
[\[332b.2\]]phyag rgya 'di dang /_oM badzra A be sha a zhes bya ba'i snying po 'dis dbab la bskyed par bya'o/_/de nas oM pra tIts+tsha a d+hi tiSh+Tha badzra ho/_/zhes bya ba'i snying po 'dis me tog dor bar bya'o/_/de nas oM pra ti gr-ih+Na twaM mi maM satwa ma hA ba la zhes bya ba nges phreng ba blangs te/_de nyid kyi mgo la
[\[332b.3\]]bcing bar bya'o/_/de nas/_oM rdo rje sems dpa' deng khyod kyi/_/mig 'byed par ni brtson par mdzad/_rdo rje mig ni bla med pa/_/de ring nyid du 'byed par shog_/ces bya ba 'di dang /_de ltar bcings pa'i gdong g.yogs dgrol bar bya'o/_/de nas he badzra pA sh+ya zhes bya bas
[\[332b.4\]]rdo rje lcags kyu nas brtsams nas rnam par snang mdzad kyi mthar thug pa'i dkyil 'khor bstan to/_/slob mas rdo rje 'dzin pa'i phyag rgya dang /_tiSh+Tha badzra zhes bya ba la sogs pa'i snying po 'dis slob ma'i snying gar dgrol bar bya'o/_/de nas rnam par rgyal ba'i bum pa las/_rdo rje khu
[\[332b.5\]]tshur gyis chu blangs la/_oM a b+hi Shiny+tsa badzra d+ha ra te sa ma yA gra gra zhes bya ba 'dis dbang bskur bar bya'o/_/de nas phyag rgya'i dbang bskur ba dang /_mtshan ma'i dbang bskur ba dang /_ming gi dbang bskur ba ji lta ba bzhin du sbyin pa ni 'jig rten gsum las rnam par rgyal ba'i dkyil 'khor
[\[332b.6\]]chen po'i slob ma'i cho ga bzhin du bya'o/_de ltar 'jig rten pa'i 'khor lo'i dkyil 'khor chen po'i slob dpon gyi las kyi cho ga dang /_slob ma 'jug pa'i las kyi cho ga rgyas par bstan nas 'jig rten gsum pa'i 'khor lo'i dkyil 'khor chen po'i dam tshig dang dbang bskur ba thob pas ji ltar mngon
[\[332b.7\]]par 'dod pa'i dngos grub rnams bsgrub par 'dod pa na slob dpon gyi phyag rgya dang snying po byin no zhes bstan par bya ba'i phyir/_de nas phyag rgya chen po bcings pa bslab po zhes bya ba smos te/_'dir phyag rgya chen po 'ching ba na/_dam tshig gi phyag rgya nyid yin no zhes bya bar dgongs so/_/phyag rgya
[\[333a\]]
[\[333a.1\]]chen po bcing ba yang rnam par snang mdzad dang /_rdo rje hUM mdzad la sogs pa nas ma mo'i mthar thug pa rnams 'jig rten gsum las rnam par rgyal ba'i dkyil 'khor chen por bshad pa'i rjes su 'brang ba shes par bya'o/_/rdo rje bcing ba dam bcas te/_/zhes bya ba la
[\[333a.2\]]sogs pa ni/_rdo rje dbyings su bshad pa'i rdo rje bcings pa bsdams pa bstan par byas nas/_de nyid kyi mthe bo gnyis nang du bkug nas/_mdzub mo gnyis nang du bkug la des mthe bo gnyis ka'i rgyab bkab pa ni/_sems dpa' gtsug tor gyi phyag rgya'o/_/oM badzras twa uSh+NI Sha hUM phaT/_
[\[333a.3\]]ces bya ba'i snying po 'dis lha thams cad dang rnal 'byor pas ye shes sems dpa' bcug nas byin gyis brlabs la/_bdag nyid bsrung ba'i phyir rang gi gtsug tor sbyar bar bya'o/_/rdo rje bcing ba byas nas ni/_mthe bo gung mo zhes bya ba ni rdo rje dbyings su gsungs pa nyid kyis rdo rje bsdams
[\[333a.4\]]pa bcings la/_mthe bo dang gung mo dang mthe'u chung rnams so sor bsgreng bar byas pa 'di ni/_gzi brjed phung bo'i phyag rgya ste/_oM na maHsar+b+ba ta thA ga to Sh+NI She te dzo a ba lo ki te mUrta hUM dz+wa la d+ha ka bi d+ha ts+tshin+da bin+d+ha hUM phaT/_ces bya ba'i sngags 'dis spyi gtsug gi steng du gzi brjed phung po'i 'khor
[\[333a.5\]]lo'i lag pa 'di bzhag pas/_sgrub pa pos dngos grub chen po bsgrub par bsgoms la 'di bsgrub par bya'o/_/gang gi rdo rje sems dpa'i gtsug tor bsgrub par bdag nyid sbyor ba yin pa de'i tshe/_g.yon brkyang ba'i gnas pas gnas pa sku mdog sngon po g.yon pa'i khro bo'i khu tshur
[\[333a.6\]]gyis snying gar sdigs mdzub byed pa/_de las gzhan pa g.yas pa'i rdo rje khu tshur rdo rje rtse lnga pa spyi gtsug tu 'phangs nas 'dzin cing gnas par bdag nyid bsgoms la/_gzi brjid phung po yang sku mdog dmar po/_phyag g.yas pa'i gung mo la rdo rje 'khor lo rtsibs brgyad pa bskor zhing gnas
[\[333a.7\]]pa/_phyag g.yon pa gdan la brten zhing bzhugs pa rgyal po chen po'i cha lugs can/_zhabs g.yas pa brkyang ba/_zhabs g.yon pa gdan la phyed krung gi sbyor bas bzhugs pa bsam par bya'o/_/rdo rje rin po che cod pan gyi dbang bskur ba yang 'dir shes par bya'o/_/rdo rje phyag rgya gnyis
[\[333b\]]
[\[333b.1\]]bcings te/_mthe bo mthe'u chung sbrel ba ni/_/zhes bya ba ni/_rdo rje khu tshur gnyis dam du bcings la rdo rje lag ngar gnyis bsnyams te/_mthe'u chung gnyis dang /_mthe bo gnyis lcags kyu ltar bcing ba byas la bcom ldan 'das rdo rje hUM mdzad kyi oM ni suM b+ha badzra hUM phaT/_ces bya ba'i snying
[\[333b.2\]]po ni 'di yin no/_/rig pa chen po'i dam pa zhes bya ba la sogs pa ni/_bcom ldan 'das rdo rje hUM mdzad kyi bshad ma thag pa'i phyag rgya de bcings shing /_mthe bo'i ngos gnyis kyis btsir ba ni 'dod pa'i rgyal po'o/_/snying po ni 'di yin te/_oM Tak+ki dzaHsnying po 'di dang /_rdo rje hUM mdzad kyi sbyor
[\[333b.3\]]bas snying gar 'dod pa'i rgyal po gzhag go/_/de nyid las gung mo dang srin lag/_/sor mo rab tu bsdams pas na/_/zhes bya ba la sogs pa ni/_rig pa mchog gi dam tshig gi phyag rgya bcings la srin lag gnyis dang gung mo gnyis kyi rgyab bskum nas/_rin po che gnyis kyi tshul du byas
[\[333b.4\]]te bsgyur nas smin mtshams kyi phyogs su rin po che gnyis gzhag pa ni rin chen hUM mdzad kyi'o/_/'di'i snying po ni/_oM badzra rat+na ut+ta ma dz+wa la hUM phaT/_ces bya ba'o/_/de nyid las zhes bya ba ni/_rig pa mchog gi phyag rgya de nyid do/_/bskyed de gzhag ces bya ba ni/_bkan nas gzhag par
[\[333b.5\]]bya'o/_/gang du gzhag par bya zhe na/_snying gar yang ni bsgyur bar bya/_/zhes bya ba smos so/_/rang gi snying ga'i phyogs su bsgyur zhing yongs su bskor bar byas la/_mthe bo dang mthe'u chung gnyis lcags sgrog ltar sbrel bar byas te gzhag pa 'di ni pad+ma'i rig pa dam pa chos kyi hUM mdzad kyi'o/_/_
[\[333b.6\]]'di'i snying po ni/_swa b+hA ba shud+d+he badzra pad+ma sho d+ha ya sarba pA paM bit+yA ut+ta rtam hUM phaT/_ces bya ba'o/_/de nyid spyi bo nas brtsams te/_/lus kyi dkyil 'khor bskor bar bya/_/zhes bya ba ni rig pa chen po dam pa'i dam tshig gi phyag rgya de nyid spyi bo nas brtsams te dgod pa'i sbyor bas lus thams cad
[\[333b.7\]]bstan pa'i tshul gyis bskor la yang de nyid kyi spyi bor gzhag pa 'di ni sna tshogs rdo rje'i'o/_/'di'i snying po ni/_oM badzra karma ut+ta ma badzra d+ha ra sa ma ya ma nus sma ra suM b+ha ni suM b+ha A kaR+Sha ya pra be sha ya/_ban+d+ha ya/_sa ma ya g+ha d+ha ya sar+b+ba karma ni me ku ru ma hA sa twa hUM phaT ces bya ba'o/_/sems ma
[\[334a\]]
[\[334a.1\]]rdo rje dam byas te/_/zhes bya ba la sogs pa ni/_rdo rje dbyings su gsungs pa'i sems ma rdo rje ma'i bcing ba dam por byas te/_mthe'u chung gnyis bsgreng bar byas pa ni bcom ldan 'das rnam par snang mdzad kyi phyag rgya'o/_/di'i snying po ni/_oM sa r+b+ba ces bya'o/_/_
[\[334a.2\]]mthe bo mthe chung gnyis bcings nas/_/g.yon pa'i sor mo dbus ma gsum/_/zhes bya ba la sogs pa ni rig pa chen po'i dam pa'i phyag rgya las g.yon pa'i sor mo dbus ma gsum mdung rtse gsum pa'i sen mo rtse mor byas pa ni rdo rje'i rig pa dam pa'i dbang phyug chen po'i rdo rje
[\[334a.3\]]mdung gi phyag rgya'o/_/rdo rje bcing ba dam byas te/_/g.yon pa'i rdo rje btsir bar bya/_/zhes bya ba ni rdo rje dbyings las bshad pa'i rdo rje bsdams pa bcing ba brtan par byas la/_g.yon pa'i rdo rje bcing ba byas te/_bshad ma thag pa'i rdo rje bcing ba gnyis su byas pas/_rdo rje khu tshur
[\[334a.4\]]gnyis su 'gyur ro/_/de la g.yas pa'i khu tshur dang /_g.yon pa'i khu tshur bshad ma thag pa gnyis su bcing ba byas pa 'di ni phyi rol gyi rdo rje khu tshur gyi phyag rgya ste/_khyab 'jug la sogs pa'i phyag rgya bskyed pa'i rgyur gyur pa yin no/_/ji ltar rdo rje khu tshur zhes bshad do/_/rdo rje rigs
[\[334a.5\]]ni kun gyi 'di'o/_/zhes smos te/_sgyu ma'i rdo rje la sogs pa nas chu zla'i mthar thug pa'i rang gi rdo rje'i rigs thams cad kyi spyod yul du gyur pa de rnams ni 'di yin no zhes shes par bya'o/_/bshad ma thag pa'i rdo rje khu tshur gyi mtshan nyid gang yin pa 'di ni/_rdo rje gnyis su byas nas
[\[334a.6\]]'jig rten pa'i rdo rje khu tshur gnyis su 'gyur ro/_/mtshan ma kun ni des gzhag go/_/zhes bya ba ni 'khor lo la sogs pa'i mtshan ma rnams 'khor lo la sogs pa'i tshul gyi gzugs su 'jog pa ni phyag rgya'o/_/gang dag gi zhe na/_rdo rje'i rigs ni thams cad kyi/_/phyag rgya
[\[334a.7\]]rnams kyang 'byung ba ste/_/zhes bya ba smos te/_kyang zhes bya ba ni phyag rgya rnams kyang 'byung ba zhes nges par gzung ba'o/_/'di skad ston pa yin te/_'khor lo la sogs pa'i mtshan ma rnams dgod pa gang yin pa de ni rdo rje'i rigs thams cad kyi rdo rje'i phyag rgyar 'gyur ro/_/de'i phyir
[\[334b\]]
[\[334b.1\]]'khor lo la sogs pa'i rang gi phyag rgya'i tshul gyis de dag dgod par bya'o/_/mdun brkyang steng du gzhag pa dang /_/zhes bya ba ni/_g.yon pa'i khu tshur gyi mdzub mo brkyang ba g.yas pa'i khu tshur gyi rgyab tu gzhag pa ni rdo rje sgyu ma'i dam tshig gi phyag rgya'o/_/mdzub mo mtheb gdong sbyor ba
[\[334b.2\]]dang /_/zhes bya ba ni g.yon pa'i khu tshur gyi mthe bo dang mdzub mo gnyis phan tshun du gdong sbyar la zlum por byas te thur du bstan nas dril bu 'dzin pa ltar byed pa ni rdo rje dril bu'o/_/oM zhes bya ba spyi bor gzhag_/ces bya ba ni g.yon pa'i khu tshur/_g.yas pa'i mthe bong gi steng du gzhag pa ni
[\[334b.3\]]thub pa rdo rje'i'o/_/rdo rje'i steng du gzhag pa'o/_/zhes bya ba ni g.yas pa'i khu tshur g.yon pa'i khu tshur gyi steng du gzhag pa ni rdo rje mtshon cha'i khu tshur gyi phyag rgya'o/_/rab tu brkyang nas lag gnas pa'o/_/zhes bya ba ni lag pa g.yas pa brkyang pa'i steng du g.yon pa'i lag pa brkyang nas_
[\[334b.4\]]kha thur du bstan nas gzhag pa ni rdo rje 'khyil pa'i'o/_/lag pa rgyab tu de bzhin te/_/zhes bya ba ni/_g.yas pa'i lag pa brkyang pa'i rgyab tu g.yon pa'i lag pa brkyang ste kha phub nas gzhag pa ni rdo rje 'od kyi'o/_/khu tshur bcings gzhag lag ngar bskum/_/zhes bya ba ni g.yon
[\[334b.5\]]pa'i khu tshur gyis dpung pa'i phyed tsam du bskum la mdun du dbyug pa 'dzin pa'i tshul du byas pa 'di ni rdo rje dbyig pa'i'o/_/kha yi phyogs su bskor bar bya/_/zhes bya ba ni/_g.yon pa'i khu tshur kha'i phyogs su bskor ba 'di ni rdo rje ser skya'i'o/_/g.yon pa'i mthe bo'i steng du
[\[334b.6\]]gzhag_/ces bya ba ni g.yas pa'i khu tshur g.yon pa'i mthe bo'i steng du gzhag pa ni rdo rje glang sna'i'o/_/phreng ba 'ching ba'i thabs su sbyar/_/zhes bya ba ni/_g.yon pa'i khu tshur gyis rang gi mgo bo la phreng ba 'ching ba'i tshul du byed pa ni rdo rje phreng ba'i'o/_/nor sbyin par ni g.yas pa ste/_
[\[334b.7\]]zhes bya ba ni/_lag pa g.yas pa'i khu tshur yang dang yang nor sbyin pa'i tshul du byed pa ni rdo rje dbang gi'o/_/ral gri'i phyag rgya khu tshur mchog_/ces bya ba ni g.yas pa'i khu tshur ral gri 'dzin pa'i tshul du byed pa ni/_rdo rje rnam par rgyal ba'o/_/g.yas pa'i mdun du gtun rings 'dzin/_/_
[\[335a\]]
[\[335a.1\]]zhes bya ba ni/_g.yas pa'i khu tshur gyis gtun rings mdun du 'dzin pa'i tshul du byed pa ni rdo rje gtun rings kyi'o/_/g.yas pa brkyang ba de bzhin te/_/zhes bya ba ni/_lag ngar gnyis bteg ste brkyang la/_rlung gis khyer ba'i dar 'dzin pa'i tshul du byed pa ni rdo rje rlung
[\[335a.2\]]gi'o/_/g.yas pas 'od ni 'bar bar bstan/_/zhes bya ba ni/_g.yas pa'i khu tshur gyis brkyang nas me 'bar ba'i tshul du byed pa ni rdo rje me'i'o/_/rdo rje khu tshur bskyod pa'o/_/zhes bya ba ni/_g.yon pa'i khu tshur bskyod cing mdun du gzhag pa ni rdo rje 'jigs byed kyi'o/_/bsgyings bcas
[\[335a.3\]]mdzub mo khar mche ba/_/zhes bya ba ni/_g.yon pa'i khu tshur gyi mdzub mo lcags kyu ltar khar mche ba'i tshul du bzhag nas/_g.yas pa'i khu tshur rked par gzhag pa ni rdo rje lcags kyu'o/_/dbyig pa bsdu na zhing mnan pa dang /_/zhes bya ba ni/_g.yon pa'i khu tshur spyi bor bzhag
[\[335a.4\]]nas bsnun pa ltar byed pa ni rdo rje dus kyi'o/_/dpung pa bskum zhing dpyang ba dang /_/zhes bya ba ni/_g.yon pa'i lag ngar bskum la dpyang ba ltar byas pa ni/_rdo rje bgegs kyi gtso bo'i'o/_/g.yas pa g.yon gyis 'dren pa'o/_/zhes bya ba ni/_g.yon pa'i khu tshur gyi lag ngar gyi zhags
[\[335a.5\]]pa g.yas pa'i khu tshur gyis 'dren pa'i tshul du byed pa ni klu rdo rje dam tshig gi phyag rgya'o/_/u ma la sogs pa'i ma mo rnams kyi dam tshig gi phyag rgya ni 'jig rten gsum gyi 'khor lo gzungs kyi dkyil 'khor du 'chad par 'gyur ro/_/khro bo rdo rje lcags kyu la sogs pa'i dam tshig gi phyag
[\[335a.6\]]rgya ni 'jig rten gsum las rnam par rgyal ba'i dkyil 'khor chen por bshad zin to/_/rnam par snang mdzad la sogs pa'i chos kyi phyag rgya ni 'jig rten gsum las rnam par rgyal ba'i dkyil 'khor chen por bshad zin to/_/klu rdo rje la mthar thug pa'i 'jig rten pa'i lha thams cad kyi
[\[335a.7\]]chos kyi phyag rgya ni/_rang gi chos kyi dkyil 'khor du gsungs pa'i sngags rnams so/_/rnam par snang mdzad kyi las kyi phyag rgya ni 'jig rten gsum las rnam par rgyal ba'i dkyil 'khor chen por bshad zin to/_/dpal rdo rje hUM mdzad la sogs pa nas rdo rje 'bebs pa'i bar dang /_ma mo'i
[\[335b\]]
[\[335b.1\]]tshogs kyi mthar thug pa'i 'jig rten pa'i lha rnams kyi las kyi phyag rgya ni 'jig rten pa'i 'khor lo'i las kyi dkyil 'khor du gsungs pa de gzung bar bya'o/_/dkyil 'khor kun du brtag pa ni/_/g.yon pas rdo rje bzung nas so/_/zhes bya ba ni/_thig skud 'debs pa dang tshon 'dri
[\[335b.2\]]ba'i dus su thog mar g.yon pa'i rdo rje khu tshur byas la/_phyis ci bde bar bya'o/_/de nas rab tu bshad pa ni/_/zhes bya ba la sogs pa ni/_de ltar phyag rgya'i ye shes bslabs nas/_phyag rgya bsgrub pa'i las bshad par bya ste/_de la/_sems dpa' gang gi phyag rgya gang /_/zhes bya ba ni/_rnam
[\[335b.3\]]par snang mdzad la sogs pa nas/_ma mo'i mthar thug pa'i phyag rgya chen po la sogs pa'i phyag rgya rnams su bsgom pa na deng bdag nyid phyag rgya'i gzugs su gyur par bdag nyid bsgom par bya'o/_/phyag rgya bsgrub pa dam par 'gyur/_/zhes bya ba ni/_'di skad ston pa yin te rnam par
[\[335b.4\]]snang mdzad dang /_rdo rje hUM mdzad la sogs pa nas rdo rje 'bebs pa'i bar du 'jig rten gsum las rnam par rgyal ba'i dkyil 'khor chen por bshad pa bzhin du bsgrub pa dang /_phyi'i rdo rje rigs rnams kyang rdo rje thal mo dang /_rdo rje bsdams pa bcing ba dang de nas rdo rje bsdams pa snying gar
[\[335b.5\]]dgrol la/_bdag nyid la dbab pa dang /_dam tshig gi rdo rje khu tshur bcing bar bya'o/_/de nas oM suM b+ha ni suM b+ha rA dzA bid+ya ut+ta ma hUM phaT/_ces bya ba la sogs pa'i snying ga'i nang du rdo rje la yid kyis bris nas/_de nyid yid kyis brjod cing chos thams cad bdag med par bsgoms la/_
[\[335b.6\]]der zla ba'i dkyil 'khor gyi rnam pa dang /_de'i steng du yang zla ba'i dkyil 'khor gnyis pa yang de dag sngags dang bcas pa las rdo rje rtse lnga pa 'bar ba'i rdo rje'o/_/de nyid las rdo rje rtse gsum pa la sogs pa de'i nang du snying po bsam par bya'o/_/phyag rgya gang yin pa de ni lha
[\[335b.7\]]yin la/_lha gang yin pa de ni bdag yin no zhes bsgoms la/_de nas phyag rgya'i gzugs de badzra satwa hUM zhes brjod pas/_rdo rje sems dpa'i bdag nyid du bsgom par bya'o/_/yang bsnyems pa dang bcas pas rdo rje gsor zhing 'di skad brjod do/_/badzra satwa haM zhes brjod de rdo rje
[\[336a\]]
[\[336a.1\]]sems dpa'o/_/de nas rdo rje sems dpa' de ni suM b+ha ni suM b+ha badzra bid+ya ut+ta ma hUM phaT/_ces bya ba la sogs pa brjod pas/_rdo rje rig pa mchog la sogs pa'i gzugs kyi bdag nyid du nges par byas la/_ma hA sa ma ya satwa haM zhes brjod do/_/de nas de'i dam
[\[336a.2\]]tshig gi phyag rgya bcings la sa ma yo\u0f85haM zhes brjod do/_/yang de nyid kyi dam tshig gi phyag rgya des snying ga dang /_dpral ba dang /_lkog ma dang /_spyi bor byin gyis brlabs par byas te/_sa ma ya s+t+waM tiSh+Tha swa maM zhes bya'o/_/de nas rtse gsum pa la sogs pa blangs la snying po brjod cing /_
[\[336a.3\]]rdo rje rig pa mchog la sogs pa'i dbyings su de dag gi phyag rgya chen por byin gyis brlabs te/_de nas mdun du rdo rje mdung la sogs pa phab la/_badzra shU la mu dra haM zhes bya bas nga rgyal bskyed nas badzra bid+yA ma At+ma ko\u0f85haM/_zhes bya ba la sogs pa brjod pas/_rdo rje rig pa
[\[336a.4\]]mchog la sogs pa'i gzugs su rang gi phyag rgya de bsgom par bya'o/_/de nas khro bo rdo rje lcags kyu la sogs pa'i las kyi phyag rgya sa rdo rje rig pa mchog la sogs pa dgug pa dang /_gzhug pa dang /_bcing ba dang /_dbang du byas te rdo rje rtse gsum pa la sogs pa'i dam tshig
[\[336a.5\]]gi phyag rgya rnams kyis/_oM suM b+ha ni suM b+ha badzra bid+ya ut+ta ma hUM phaT dr-i sh+ya zhes brjod cing /_rdo rje rig pa mchog la sogs pa bltas la/_de nyid kyi dam tshig gi phyag rgya dang /_dza hUM baM hoHzhes bya bas rang gi lus la bcug nas sa ma ya s+t+waM zhes brjod pas/_zla ba'i dkyil 'khor
[\[336a.6\]]bskyed la sa ma ya s+t+waM/_a haM zhes brjod pas/_rdo rje rig pa mchog la sogs pa'i gzugs dang gcig tu gyur pas bdag nyid rdo rje rig pa mchog la sogs pa bsgom par bya'o/_/de nas rang gi chos dang las dang phyag rgya chen po rnams kyis bdag nyid la rgyas btab la 'jig
[\[336a.7\]]rten gsum las rnam par rgyal ba'i phyag rgyas snying ga dang /_mdzod spu dang /_lkog ma dang /_spyi bor bdag nyid byin gyis brlabs la rdo rje dbyings las gsungs pa'i rdo rje rin chen gyi dam tshig gi phyag rgyas rin po che cod pan gyi dbang gis dbang bskur nas rdo rje rig pa mchog gi rnal 'byor
[\[336b\]]
[\[336b.1\]]pas yang zla ba'i ri mos bdag nyid la dbang bskur bar bya'o/_/de nas sgeg mo la sogs pa'i gsang ba'i mchod pa bzhis bdag nyid yang dag par mchod la 'jig rten gsum gyi las kyi 'khor lo'i dkyil 'khor las bshad pa'i rdo rje gser la sogs pa'i las kyi phyag rgya rnams kyis
[\[336b.2\]]mchod la/_de nas phyag bzhi byas te/_rang gi phyag rgya chen po'am/_dam tshig gam/_las kyi phyag rgya bsgom pa'am bzlas pa bya'o/_/de nas bsgom pa dang bzlas pas skyo ba na yang mchod pa dang /_phyag bya ba dang /_'dod pa'i don gyi dngos grub kyi phyir dge ba'i rtsa ba bsngo ba dang /_
[\[336b.3\]]phyag rgya dgrol bar 'dod pas yang dang yang du badzra satwa zhes bzlas la/_oM khyed kyis sems can don kun mdzad/_/rjes su mthun pa'i dngos grub stsol/_/sangs rgyas yul du gshegs nas kyang /_/slar yang 'byon par mdzad du gsol/_/zhes gsol ba btab la/_rdo rje 'chang
[\[336b.4\]]gi phyag rgya gyen du bkrol te/_hUM muHzhes bya'o/_/de lta bus ni rang gi lha gshegs su gsol bar 'gyur ro/_/de nas rdo rje srung ba dang /_gnod sbyin dang /_khu tshur rnams kyis bdag nyid bsrungs la/_yi ge brgya pa dang /_badzra satwa zhes brjod cing ldang bar bya'o/_/de ltar nyid re zhing byas
[\[336b.5\]]la/_ji srid mtshan ma mthong bar 'gyur ba'am/_bzlas pa'i grangs yongs su rdzogs par byas nas/_de nas mtshan thog thag bsgom pa dang /_bzlas pa byas na/_rdo rje rig pa mchog la sogs pa'i dngos grub 'grub par 'gyur ro/_/de ltar sgrub pa rgyas par bstan nas/_da ni
[\[336b.6\]]phyag rgya rnams kyi las bstan par bya ste/_gtsug tor chen po srung ba che/_/zhes bya ba de la gtsug tor chen po ni rdo rje sems dpa'i gtsug tor ro/_/srung ba che ni srung ba dam pa'o/_/gzi brjid phung po rab sgrub ster/_/zhes bya ba ni dngos grub bzang po ster ba'o/_/rdo rje hUM zhes bya kun
[\[336b.7\]]byed/_/ces bya ba ni las thams cad byed pas na bya ba kun byed pa'o/_/rdo rje hUM mdzad kyi phyag rgya brgya rtsa brgyad bstan pa des las thams cad byed do zhes bya ba'i don to/_/snying gar bzhag pas thams cad 'gugs/_/zhes bya ba ni khro bo 'dod pa'i rgyal po'i phyag rgyas thams cad
[\[337a\]]
[\[337a.1\]]'gugs par byed pa'o/_/thams cad rig pas thams cad 'grub/_/ces bya ba ni bcom ldan 'das rnam par snang mdzad kyi phyag rgyas de'i dngos grub thams cad ster ba'o/_/rdo rje rig pa dam pa'o/_/zhes bya ba ni/_oM suM b+ha ni suM b+ha badzra bid+yA ut+ta ma hUM phaT/_ces bya
[\[337a.2\]]ba'i sngags dang phyag rgya 'dis phyi rol gyi rdo rje thams cad la khyab par gyur pas rig pa dam pa'o/_/rdo rje rig pa dam pas dngos grub dam pa ster ba'o/_/rdo rje mdung gi phyag rgya ches/_/grub pa chen po sbyin par byed/_/oM hUM badzra shU la zhes bya bas lha chen po 'jigs byed kyi gzugs 'dzin
[\[337a.3\]]pa'i khro bo rdo rje rig pa'i rgyal po'i phyag rgya de yang phyi rol gyi rdo rje'i rigs thams cad las mchog tu gyur pa'i dngos grub ster ba'o/_/sgyu ma'i rdo rje rab grub ste/_/zhes bya ba ni sgyu ma'i rdo rje des dge zhing bzang po'i dngos grub ster ro/_/dril bu yis ni yang dag 'bebs/_/zhes bya ba ni/_
[\[337a.4\]]rdo rje dril bu dang bcas pa'i phyag rgya gang yin pa des 'bebs pa'i las byed do/_/dbyug pa'i shing gi tshangs pa'i phyag rgya gang yin pa des mya ngan las 'das pa ster ba'o/_/rdo rje ni rdo rje mtshon cha'i gang yin pa des gdug cing ma rungs pa rnams gsod pa'o/_/'bar ba'i mchog ni rdo rje
[\[337a.5\]]'khyil pa'i phyag rgya gang yin pa des gdug cing ma rungs pa rnams 'dul bar byed pa'o/_/zhi ba'i mchog gi rdo rje 'od kyi phyag rgya gang yin pa des thams cad gsod par byed do/_/dbyug pa mchog ni rdo rje glang sna'i phyag rgya gang yin pa des thams cad 'tshog par byed do/_/'jigs pa'i
[\[337a.6\]]mig ni rdo rje ser skya'i phyag rgya gang yin pa des 'jigs shing skrag par byed do/_/myos pa'i rdo rje glang sna'i phyag rgya gang yin pa des rab tu myos pa'i las byed do/_/phreng ba ni rdo rje phreng ba'i phyag rgya gang yin pa des dbang dang 'ching ba la sogs pa'i las rnams byed do/_/'dod par byed pa'i
[\[337a.7\]]rdo rje dbang gi phyag rgya ste/_des khro ba zhi bar byed cing dga' ba skyed par byed do/_/gsod pa ni rnam par rgyal ba'i rdo rje ste/_phyag rgya gang yin pa des thams cad gsod par byed do/_/tho bas gdug pa 'joms par byed/_/ces bya ba ni/_rdo rje tun rings kyi phyag rgya des gdug pa
[\[337b\]]
[\[337b.1\]]rnams 'joms par byed do/_/rdo rje rlung gi phyag rgya ste/_/ras kyi rgyu'i dar gyis dngos grub ster ro/_/'bar ba'i mchog ni rdo rje me'i phyag rgya ste/_des gdug pa rnams sreg par byed do/_/rdo rje mche ba za ba ste/_/zhes bya ba ni/_rdo rje lcags kyu'i phyag rgya des thams cad za bar byed do/_/gsod
[\[337b.2\]]pa ni rdo rje dus kyi phyag rgya ste/_des thams cad gsod par byed do/_/bgegs bzang po ni rdo rje bgegs kyi gtso bo ste/_phyag rgya gang yin pa des thams cad kyi bgegs skyed par byed do/_/'phrog ma ni rdo rje klu rdo rje ste/_phyag rgya gang yin pa des thams cad 'phrog par byed do/_/de bzhin
[\[337b.3\]]gshegs pa thams cad kyi rdo rje dam tshig ni de bzhin gshegs pa thams cad kyi rdo rje dam tshig gang yin pa de las so/_/rtog pa yang yin la 'di rgyal po chen po yang yin pas de'i phyir rtog pa'i rgyal po chen po'o/_/'jig rten gsum gyi dkyil 'khor chen po'i cho ga'i rgyal po rdzogs
[\[337b.4\]]so zhes bya ba ni mthar thug pa'o/_/'jig rten gsum gyi dkyil 'khor chen po'i 'grel pa rdzogs so//_//de ltar phyag rgya chen po gtsor gyur pa'i 'jig rten gsum gyi 'khor lo'i dkyil 'khor chen pos 'dul ba'i skye bo rnams rjes su gzung bar bya ba'i phyir de bstan
[\[337b.5\]]nas/_da ni dam tshig gi phyag rgya gtso bor gyur pa'i 'jig rten gsum gyi gzungs kyi dkyil 'khor gyis 'dul ba'i sems can rnams rjes su gzung ba'i phyir/_de nas yang bcom ldan 'das zhes bya ba la sogs pa gsungs te/_de nas zhes bya ba'i sgra ni de ma thag pa ste/_dang bor
[\[337b.6\]]sbyor ba'i rjes thogs la/_/zhes bya ba'i don to/_/'dir dang po sbyor ba'i ting nge 'dzin ni 'jig rten gsum gyi 'khor lo'i dkyil 'khor chen por bshad pa gzung bar bya'o/_/bcom ldan 'das zhes bya ba ni rnam par snang mdzad do/_/de nas yang zhes bya ba ni 'jig rten gsum gyi
[\[337b.7\]]'khor lo'i dkyil 'khor chen po la ltos pas na yang zhes smos so/_/de bzhin gshegs pa thams cad ni bcom ldan 'das rnam par snang mdzad do/_/de'i rdo rje'i gzungs ni dran pa dang /_shes rab dang yang dag par ldan pa'i sems so/_/de'i dam tshig ni rnam par snang mdzad kyi
[\[338a\]]
[\[338a.1\]]dkyil 'khor bsgom pa'o/_/de las byung ba ni rnam par snang mdzad kyi thugs kar gnas pa'i thugs kyi rdo rje gang yin pa des/_byin gyis brlabs pa'i ting nge 'dzin gang la ming de skad ces bya ba'i ting nge 'dzin de la snyoms par zhugs nas/_rang gi rig pa dam
[\[338a.2\]]pa 'di gzungs pa ni bshad pa'o/_/de nas yang byang chub sems dpa' chen po phyag na rdo rje zhes bya ba la sogs pa ni go sla'o/_/de nas zhes bya ba nas brtsams nas/_rdo rje bran gyi phyag rgya rnams so zhes bya ba'i bar gyi gzhung 'di tsam gyis ni/_'jig rten gsum gyi 'khor lo'i
[\[338a.3\]]gzungs kyi dkyil 'khor gyi rgyal po mchog ces bya ba'i ting nge 'dzin gnyis pa'o/_/de nas bsdu ba dang byin gyis brlabs pa nas brtsams pa ni las kyi rgyal po mchog ces bya ba'i ting nge 'dzin gsum pa yin par shes par bya'o/_/'jig rten gsum gyi 'khor lo'i gzungs kyi dkyil
[\[338a.4\]]'khor du gsungs pa'i dngos grub rnams ni 'jig rten gsum gyi 'khor lo'i gzungs kyi dkyil 'khor du dam tshig dang dbang bskur ba thob pas bsgrub par bya'o zhes bstan pa'i phyir/_de nas yang phyag na rdo rje zhes bya ba la sogs pa slob dpon gyi las kyi cho ga dang /_slob ma 'jug pa'i
[\[338a.5\]]cho ga rgyas par gsungs so/_/de nas zhes bya ba ni skabs su bab pa'o/_/phyag na rdo rjes zhes bya ba ni rdo rje hUM mdzad do/_/yang zhes bya ba ni 'jig rten gsum gyi 'khor lo'i dkyil 'khor chen po la ltos pa'o/_/rdo rje'i rigs thams cad ni 'jig rten dang 'jig rten las 'das pa'i
[\[338a.6\]]rigs so/_/de'i rdo rje'i dkyil 'khor ni mtshan ma'i phyag rgya'i dkyil 'khor gsungs shing bshad pa'o/_/de nas zhes bya ba ni rjes thogs la ste/_'jig rten gsum gyi 'khor lo'i dkyil 'khor chen por bshad pa'i rdo rje hUM mdzad kyi rnal 'byor dang /_de las bshad pa'i
[\[338a.7\]]rnal 'byor chen pos byas la/_de nas 'jig rten gsum gyi 'khor lo'i gzugs rnams la/_re re zhing yang bzlas pa khri bya ba'am/_ting nge 'dzin gsum bsgom pa sngon du 'gro ba'i 'jig rten gsum gyi gzugs kyi dkyil 'khor ji srid mngon sum du mthong bar gyur pa de srid du bsgom par
[\[338b\]]
[\[338b.1\]]bya'o/_/de nas de'i rjes la dkyil 'khor bri bar bya'o/_/de nas zhes bya ba ni rgyu de'i phyir te/_gang gi phyir 'jig rten gsum gyi 'khor lo'i gzungs kyi dkyil 'khor du 'jug pas 'dul ba'i sems can rnams 'dul ba dang /_mngon par 'dod pa'i dngos grub kyi phyir/_de nas rab tu
[\[338b.2\]]bshad bya ba/_/rdo rje dkyil 'khor dam pa ste/_/zhes bya ba smos so/_/de la 'jig rten pa'i dkyil 'khor thams cad kyi mchog yin pas na dam pa'o/_/gru bzhi pa la byang phyogs sgo/_/phyi rol dkyil 'khor srad bu bre/_/de yi nang du der yang ni/_/zhes bya ba ni/_de'i phyi rol gyi
[\[338b.3\]]dkyil 'khor gyi nang ma'i/_de bzhin sgo ni shar phyogs btod/_/ces bya ba ni nang gi'o/_/de bzhin du zhes bya ba smos pa ni ji ltar phyi rol gyi dkyil 'khor zur bzhi pa sgo gcig byang phyogs su btod pa de bzhin du dbus ma'i dkyil 'khor la yang sgo shar phyogs su btod pa yin no zhes bya
[\[338b.4\]]ba'i don to/_/de'i dbus su zhes bya ba ni bshad ma thag pa'i dkyil 'khor nang ma'i dbus su'o/_/ci rigs par bya zhes bya ba ni/_de nas srad bu bres nas ni/_dag pa'i tshon gyis dgang bar bya/_/zhes bya ba'i tshul gyis/_sangs rgyas gzugs ni gzhag par bya/_/zhes bya'o/_/_
[\[338b.5\]]'jig rten gsum rgyal la sogs pa/_/zhes bya ba ni/_rdo rjes mnan pa'i rtse gsum pa'i phyag rgya ni 'jig rten gsum las rnam par rgyal ba ste/_de dang por byas pa gang yin pa de 'jig rten gsum las rnam par rgyal ba'i phyag rgya'o/_rin chen hUM mdzad dang /_chos dang las kyi hUM mdzad
[\[338b.6\]]kyi gzungs kyi dkyil 'khor du bshad pa'i bri ba'i phyag rgya rnam pa bzhi la sogs pa yin no zhes bri bas nges par bshad pa'o/_/bcom ldan 'das rnam par snang mdzad de'i phyogs bzhi po kun du de rnams su gzhag par bya'o/_/'di skad ston pa yin te/_phyi'i dkyil 'khor ji lta ba bzhin du
[\[338b.7\]]bris pa'i nang du cha drug tu bgos pa las/_cha bzhi ni dkyil 'khor gnyis pa bri bar bya'o/_/dkyil 'khor gnyis pa de yang de'i phyed kyi tshad la gru bzhi pa/_de'i dbus su rnam par snang mdzad la sogs pa'i gnas su seng ge dang /_glang po che dang /_rta dang /_rma bya dang /_mkha' lding gi
[\[339a\]]
[\[339a.1\]]gdan la zla ba'i dkyil 'khor dang ldan pa bri bar bya'o/_/de nas ji skad bshad pa'i seng ge'i gdan la rnam par snang mdzad 'jig rten gsum las rnam par rgyal ba'i dkyil 'khor chen po las gsungs pa'i tshul du gzhag par bya'o/_/de'i shar phyogs su glang po che'i gdan la
[\[339a.2\]]mdung rtse gsum pa'i rdo rje'i phyag rgyas mnan pa'o/_/de'i g.yas phyogs su rta'i gdan gyi steng du 'khor lo'i lte bar rdo rje rin po che/_nub phyogs su rma bya'i gdan gyi steng du pad+ma 'dab ma brgyad pa/_de'i steng du 'dab ma bcu drug pa'i rdo rjes mtshan pa'o/_/byang phyogs su mkha' lding gi
[\[339a.3\]]gdan la dbang po'i rdo rje'i steng du mdung rtse gsum pa/_de'i steng du sna tshogs rdo rje de la sna tshogs rdo rje phra mo'i dkyil 'khor gyi tshul gyis bskor ba bri bar bya'o/_/dkyil 'khor de bzhin mchog rnams su/_/rdo rje'i phyag rgya bri bar bya/_/zhes bya ba ni/_dkyil 'khor gnyis pa'i shar
[\[339a.4\]]phyogs kyi dbus kyi cha rdo rje rtse lnga pa 'bar ba de bzhin du lho phyogs dang /_nub phyogs dang /_byang phyogs su bri bar bya'o/_/de'i phyogs rnams thams cad du/_/rigs kyi phyag rgya bri bar bya/_/zhes bya ba ni/_rdo rje'i phyag rgya de'i phyogs rnam pa bzhi'i g.yon dang g.yas kyi logs su sgyu ma rdo rje la
[\[339a.5\]]sogs pa'i phyag rgya rnams bri bar bya'o/_/rdo rje glang sna la sogs pa/_/bzhi po rnams ni sgo srung ngo /_/zhes bya ba ni/_dkyil 'khor nang ma'i sgo la rdo rje glang sna dang rdo rje phreng ba ma bri bar bya'o/_/phyi rol gyi dkyil 'khor gyi sgo la rdo rje dbang dang /_rnam par rgyal ba'i rdo rje bri bar bya'o/_/'jigs
[\[339a.6\]]ma dpal dang sgra dbang dang /_zhes bya ba la sogs pa ni/_dkyil 'khor gnyis pa de'i/_shar lho'i mtshams su 'jigs ma/_lho nub kyi mtshams su dpal mo/_nub byang gi mtshams su sgra'i dbang mo/_/byang shar gyi mtshams su dka' bzlog ma/_sngar bshad pa'i mtshan nyid
[\[339a.7\]]kyis bri bar bya'o/_/phyi yi grwa rnams phyag rgya ni/_de rnams nyid ni bri bar bya/_/zhes bya ba ni/_phyi'i dkyil 'khor gyi me'i mtshams su 'jigs ma'i ral gri/_bden bral gyi mtshams su dpal mo'i pad+ma/_rlung du sgra'i dbang mo'i pi wang /_dbang ldan gyi mtshams su pa ti sa
[\[339b\]]
[\[339b.1\]]bri bar bya'o/_/phyi yi dkyil 'khor rnams su ni/_/lha mo rnams kyang bri bar bya/_/zhes bya ba ni/_phyi'i dkyil 'khor de nyid kyi shar phyogs la sogs par sgyu ma rdo rje la sogs pa dang /_lho phyogs su khro bo rnams dang /_nub phyogs su pho nya rnams bri bar bya'o/_/byang phyogs su bran rnams bri bar
[\[339b.2\]]bya'o/_/'di skad ston pa yin te/_dkyil 'khor gnyis pa'i lho'i khyams su ji skad bshad pa'i rdo rje'i phyag rgya bzhi bri bar bya ste/_de'i phyogs bzhi dang dbus kyi cha dang ldan par bris la/_de'i shar phyogs kyi dbus su rdo rje/_de'i byang phyogs su sgyu ma rdo rje'i 'khor lo/_der yang rdo rje
[\[339b.3\]]dril bu bris la/_rdo rje'i phyag rgya de nyid kyi lho phyogs su thub pa rdo rje'i dbyig pa/_yang rdo rjes mtshan pa'i rdo rje'o/_/lho phyogs kyi rdo rje phyag rgya de'i shar phyogs su rdo rje 'khyil ba'i nyi ma'i dkyil 'khor/_yang rdo rje 'od kyi zla ba'i dkyil 'khor/_rdo rje'i phyag rgya de nyid kyi nub phyogs su
[\[339b.4\]]rdo rje dbyig pa'i ber ka dang /_yang rdo rje ser skya'i khar mi ro za ba dang /_nub phyogs kyi rdo rje phyag rgya'i lho'i phyogs su rdo rje gtun shing gi gtun rings dang /_yang rdo rje rlung gi ba dan no/_/rdo rje phyag rgya de nyid kyi byang phyogs su rdo rje me'i dbyu gu dang /_yang rdo rje 'jigs byed kyi be con no/_/byang
[\[339b.5\]]phyogs kyi rdo rje phyag rgya'i nub phyogs su rdo rje lcags kyu'i lcags kyu dang /_yang rdo rje dus kyi gshin rje'i dbyig pa dang /_rdo rje'i phyag rgya de nyid kyi shar phyogs su rdo rje bgegs kyi gtso bo'i dgra ste dang /_yang rlung gi rdo rje'i klu'i zhags pa bri bar bya'o/_/de nas phyi'i dkyil 'khor gyi shar
[\[339b.6\]]phyogs la sogs pa'i lha'i khyams su dbang ldan nas brtsams te g.yas skor phyogs su bri ste/_de dag gi rim pa ni sgyu ma rdo rje dang /_dril bu dang /_thub pa rdo rje dang /_rdo rje mtshon cha la sogs pa rnams ni 'jig rten gsum gyi 'khor lo'i dkyil 'khor chen por bshad pa'i snying po nyid
[\[339b.7\]]bri bar bya'o/_/lho phyogs su me nas brtsams te/_rdo rje 'khyil pa dang /_rdo rje 'od dang /_rdo rje dbyig pa dang /_rdo rje ser skya'o/_/nub phyogs su bden bral nas brtsams te/_rdo rje gtun shing dang /_rdo rje rlung dang /_rdo rje me dang /_rdo rje 'jigs byed rnams so/_/byang phyogs su rlung mtshams
[\[340a\]]
[\[340a.1\]]nas brtsams te/_rdo rje lcags kyu dang /_rdo rje dus dang /_rdo rje bgegs kyi gtso bo dang /_klu rdo rje rnams 'jig rten gsum gyi 'khor lo'i dkyil 'khor chen por bshad pa'i snying pos bri bar bya'o/_/de nas cho ga rgyas pa rnams/_/ji bzhin par ni bshad par bya/_/zhes bya ba ni/_slob
[\[340a.2\]]dpon gyi las dang /_slob ma 'jug pa'i cho ga rgyas pa'o/_/de nas zhes bya ba ni de ma thag pa'o/_/'jig rten gsum las rnam par rgyal ba'i dkyil 'khor chen po las bshad pa'i cho gas slob dpon gyis dpal rdo rje hUM mdzad kyi rnal 'byor dang rnal 'byor chen po byas la/_ji lta ba bzhin du
[\[340a.3\]]bshad pa'i rdo rje 'dzin pa'i phyag rgya bcings la/_'jug pa la sogs pa'i cho ga thams cad rjes su spyad la/_de nas dkyil 'khor rdo rjes bsgrubs la bsdu ba byas te/_mtshan brgya rtsa brgyad pas bcom ldan 'das rdo rje hUM mdzad la bstod la/_de nas de'i rjes la mdun gyi dkyil 'khor
[\[340a.4\]]gyi khro bo rdo rje lcags kyu la sogs pas 'jig rten gsum gyi 'khor lo'i dkyil 'khor chen po las bshad pa'i las kyi phyag rgya dang bcas pa'i dam tshig gi las kyi rnam par snang mdzad la sogs pa dgug pa dang /_gzhug pa dang /_bcing ba dang /_dbang du byas te/_dam tshig dang /_chos
[\[340a.5\]]dang /_las dang /_phyag rgya chen po rnams kyis ji lta ba bzhin du rgyas btab la dbang bskur te/_mchod pa thams cad kyis yang dag par mchod la/_bzlas pa bya ste/_slob ma gzhug pa'i don du/_gnang ba ma nos pa nas rdo rje 'dzin ma'i phyag rgya bcings te/_ji lta ba bzhin du brjod par bya'o/_/ji
[\[340a.6\]]skad bshad pa'i mtshan nyid kyis rdo rje 'chang ba'i phyag rgya cho ga bzhin du chings shig ces slob ma la brjod do/_/su'i mdun du ni dam tshig ma mthong ba dang 'jig rten pa'i 'khor lo'i gzungs kyi dkyil 'khor ma mthong ba'i mdun du'o/_/dam tshig gi phyag rgya de rnams ni ji ltar bris pa
[\[340a.7\]]bzhin ma smra shig pa'o/_/gsang ba 'phel bar ma byed cig_/ces bya ba ni/_dam tshig phyag rgya 'di khyod kyi/_/rtag tu las kun byed pa ste/_/ma dang sring mo rnams dang ni/_/chung ma bu mo rnams rjes 'brang /_/zhes bya ba gang yin pa de nyid kyang brjod par mi bgyi'o/_/de nas las kyi rdo rje zhes bya ba ni/_gang
[\[340b\]]
[\[340b.1\]]gi cho slob dpon gyi lag na gnas pa'i rdo rje rtse gsum pa rdo rje 'chang ba'i phyag rgya'i steng du bzhag ste/_cho ga bzhin du chug shig ces bya ba ni/_gdong g.yogs bcing ba la sogs pa byas nas/_'jig rten gsum gyi 'khor lo'i dkyil 'khor chen po las bshad pa'i cho gas slob ma gzhug par bya'o/_/zhugs nas rdo rje de de bzhin du
[\[340b.2\]]bor cig ces bya ba ni/_ji lta ba bzhin du dbab pa byas nas/_oM pra tIts+tsha a d+hi tiSh+Tha badzra hoHzhes bya ba 'dis rdo rje de dkyil 'khor du dor bar bya'o/_/gang la dbab pa'i dam tshig gi phyag rgya de de'i dbang du 'gyur ro zhes bya ba ni ma la sogs pa'i gzugs kyis bsgrub bya bsgrub par 'gyur ba dang /_de'i 'bras bu dbang du byed par 'gyur ro zhes
[\[340b.3\]]bya ba'i don to/_/de nyid bshad pa ni des las thams cad byed do zhes bya ba'o/_/de nas zhes bya ba la sogs pa ni/_de ltar dkyil 'khor du zhugs nas rdo rje 'phangs te/_de nas gdong g.yogs pa 'dis bkrol te/_oM rdo rje sems dpa' deng khyod kyi/_/mig 'byed pa ni brtson par mdzad/_/_
[\[340b.4\]]rdo rje'i mig ni bla med pa/_de ring nyid du 'byed par shog_/ces bya ba'i snying po 'dis gdong g.yogs bcings pa dgrol bar bya'o/_/yi ge hUM las mig gnyis su rdo rje gnyis bsgoms la 'di skad ces brjod de/_he badzra pa sh+ya zhes pas sgo srung nas brtsams te/_dkyil 'khor rim pa bzhin
[\[340b.5\]]bstan la/_de'i snying gar phyag rgya dgrol bar bya ste/_de nas slob ma de bzhin du dbang bskur bar bya'o/_/'di skad ston pa yin te/_ji lta ba bzhin du slob ma lhag par gnas par byas nas/_thog mar phyag bzhi ji lta ba bzhin du byas la/_de nas rdo rje hUM mdzad du byin gyis brlabs la/_
[\[340b.6\]]phyi rol na gnas pa bum pa'i chus dbang bskur la/_rang nyid rdo rje 'dzin pa'i phyag rgya bcings te/_oM sar+b+ba ta thA ga ta badzra d+ha ra gr-i h+Na badzra sa ma ya hUM/_zhes bya ba 'dis slob ma yang 'ching du gzhug go/_/de nas rdo rje rtse gsum pa me tog phreng ba bcings pa rdo rje 'chang ba'i steng du gzhug pa slob mas
[\[340b.7\]]dor bar bya ste/_oM bra be sha badzra pra be sha ya badzra A be sha badzra a d+hi tiSh+Tha badzra hUM zhes bya ba'i snying po 'dis gzhug par bya'o/_/de nas khro bo rdo rje lcags kyu la sogs pa'i las kyi phyag rgya bzhis slob ma dgug pa dang /_gzhug pa dang /_bcing ba dang /_dbang du bya ba'o/_/deng khyod de bzhin
[\[341a\]]
[\[341a.1\]]gshegs pa thams cad kyi rdo rje'i rigs su zhugs kyis ngas khyod la ye shes gang gis de bzhin gshegs pa thams cad kyi rdo rje'i rigs kyi dngos grub kyang 'grub par 'gyur na/_dngos grub gzhan lta smos kyang ci dgos/_de lta bu'i rdo rje ye shes bskyed par byas/_khyod kyis
[\[341a.2\]]dkyil 'khor chen po ma mthong ba rnams la ma smra zhig/_/khyod kyi dam tshig nyams par gyur ta re/_de nas rdo rje 'dzin ma'i phyag rgya bcings la/_'di skad ces brjod do/_/su'i mdun du yang dam tshig gi phyag rgya de rnams ma smra shig_/gsang ba 'phel bar ma byed cig ces bya'o/_/de nas
[\[341a.3\]]rdo rje slob dpon rang nyid rdo rje 'dzin ma'i phyag rgya kha thur du bstan pa dang /_gyen du bstan pa bcings te/_slob ma'i spyi bor bzhag ste 'di skad ces brjod par bya'o/_/'di ni khyod kyi dam tshig gi rdo rje yin gyis/_gal te 'ga' zhig la smras na klad pa 'gas par 'gyur ro/_/de nas dam tshig
[\[341a.4\]]gi phyag rgya de nyid dang /_mna'i chu'i snying po bsngags la de 'thung du gzhug go/_/de la mna'i snying po ni 'di yin te/_rdo rje sems dpa'i deng khyod kyi/_/snying la yang dag zhugs par 'gyur/_/gal te tshul 'di smras na ni/_/de ma thag tu dral te gshegs/_/oM badzra u da ka ThaH/_de
[\[341a.5\]]nas slob ma la 'di skad brjod do/_/deng phyin chad khyod kyi phyag na rdo rje nga yin gyis/_ngas 'di byos shig ces bsgo ba gang yin pa de bya dgos so/_/khyod kyis nga la brnyas par ma byed cig/_mi bde ba ma spangs par khyod dus byas nas dmyal bar ltung bar gyur ta re zhes smras la/_'di
[\[341a.6\]]skad du/_de bzhin gshegs pa thams cad kyis byin gyis rlobs la/_rdo rje sems dpa' bdag la dbab par gyur cig ces bsgo'o/_/de nas rdo rje 'bebs pa'i dam tshig gi phyag rgya dang /_badzra A be shA aHzhes bya ba'i snying po 'dis dbab pa bskyed par bya'o/_/de nas rdo rje rtse
[\[341a.7\]]gsum gyis dkyil 'khor du dor ro/_/snying po ni 'di yin te/_oM pra tIts+tsha a d+hi tiSh+Tha badzra hoHzhes bya ba'o/_/de nas rdo rje de blangs te/_rang gi spyi bor bzhag la phreng ba bcing bar bya'o/_/snying po ni 'di yin te/_oM pra ti gr-i h+Na twaM mi maM satwa ma hA ba la/_de nas gdong g.yogs de de bzhin du
[\[341b\]]
[\[341b.1\]]bcings pa dgrol lo/_/snying po ni 'di yin te/_rdo rje sems dpa' deng khyod kyi/_/mig 'byed pa ni brtson par mdzad/_/rdo rje mig ni bla med pa/_/thams cad mig ni deng 'byed shog_/he badzra pA sh+ya/_de nas sgo ba nas brtsams nas/_rnam par snang mdzad kyi bar du thams cad
[\[341b.2\]]bstan par bya'o/_/de nas rdo rje 'dzin ma'i phyag rgya bcings la de'i snying gar dgrol lo/_/snying po ni 'di yin te/_tiSh+Tha badzra dr-i D+ho me b+ha ba/_shA shwa to me b+ha ba/_hr-i da ya me a d+hi tiSh+Tha sar+b+ba sid+d+hi m+me pra yats+tsha hUM ha ha ha ha hoH/_de nas rdo rje chus dbang bskur bar bya'o/_/snying po ni 'di yin
[\[341b.3\]]te/_oM badzra a b+hi Shiny+tsa badzra d+ha ra te sa ma ya ga gra/_de nas phyag rgya phreng ba'i dbang bskur ba dang /_mtshan ma'i dbang bskur ba dang /_ming gi dbang bskur ba sbyin par bya ste/_lhag ma ni 'jig rten gsum las rnam par rgyal ba'i dkyil 'khor chen por bstan pa'i cho gas shes par
[\[341b.4\]]bya'o/_/de ltar slob dpon gyi las kyi cho ga dang /_slob ma gzhug pa'i cho ga rgyas par bstan nas/_da ni 'jig rten gsum gyi 'khor lo'i gzungs kyi dkyil 'khor las bshad pa'i dngos grub rnams ni 'jig rten gsum gyi gzungs kyi dkyil 'khor du dam tshig dang dbang bskur ba thob pas
[\[341b.5\]]bsgrub par bya'o zhes bstan pa'i phyir/_dam tshig gi phyag rgya'i gsang ba 'di smros shig ces bya ba gsungs te/_de la gsang ba'i sgra ni sba bar bya'i zhes bya ba'i don to/_/u ma la sogs pa bud med kyi gzugs rab tu sbas nas mdung rtse gsum pa la sogs pa'i gzugs su gnas pas
[\[341b.6\]]gsang ba'o/_/de'i phyir de las byung ba'i 'bras bu gang yin pa de ni gsang ba'o/_/gsang ba'i dngos po ni gsang bar bya ste/_dam tshig gi phyag rgya'i gsang ba ni dam tshig gi phyag rgya gsang ba'i btsun mo'i dngos grub bo/_/dam tshig phyag rgya 'di khyod kyi/_/rtag tu las kun byed pas na/_/_
[\[341b.7\]]zhes bya ba la sogs pas gsang ba gsungs pa yin no/_/ji skad du bshad pa'i rtse gsum pa la sogs pa'i mtshan ma'i rang bzhin gyi phyag rgya 'di dag ni/_dam tshig gi phyag rgya yin gyi sku'i phyag rgya ni ma yin no/_/'di khyod kyi/_rtag tu las kun byed pa ste/_/zhes bya ba ni las thams cad dus
[\[342a\]]
[\[342a.1\]]thams cad kyi tshe phyed pa'o/_/ji ltar las thams cad byed ce na/_chung ma bu mo rnams rjes 'brang /_/zhes bya ba smos so/_/'di skad ston pa yin te/_sgrub pa po'i mngon par 'dod pa la sogs pa'i gzugs kyis sgrub par byed pa dang /_ma'i las la sogs pa byed
[\[342a.2\]]do zhes bya ba'i tha tshig go/_/de la ma dang /_sring mo dang /_chung ma dang /_bu mo rnams ni go sla'o/_/rjes su 'brang ba ni grogs mo'am phyi bzhin 'brang ba'o/_/de dang lhan cig tu bzlas pa byas pas/_bud med thams cad dbang du byed par 'gyur ro/_/bshad ma thag pa'i rig pa 'dis u
[\[342a.3\]]ma la sogs pa'i bud med thams cad dbang du byas nas/_chung ma bzhin du spyad pa dang /_chung ma don du gnyer bar bsgrub pas na longs spyod par bshad kyang chos ma yin pa dang /_'dod pas log par g.yem par mi 'gyur ro/_/rig pas u ma la sogs pa'i gzugs su sprul nas
[\[342a.4\]]sgrub pa po la ster bar byed pa ni/_u ma la sogs pa bud med kyi gzugs kyi rgyud gzhan ma yin pa de bas na/_gzhan gyi chung ma phrog pa med pas chos ma yin par mi 'gyur ro/_/ci dga' bar thams cad du spyad nas bsgrub pa byas na dka' thub la sogs pa med par yang 'grub par 'gyur ro
[\[342a.5\]]zhes bya ba'i tha tshig go/_/de nas thams cad dag pa sems kyis rig na zhes bya ba ni/_de nas dngos grub thob nas dus phyis gang gi tshe chung ma'i longs spyod pas nye bar spyad pa de'i tshe/_chos thams cad sgyu ma lta bur rtogs pa des dbang du byas pa las nye bar skyes pas 'di ni bud med do/_/_
[\[342a.6\]]bdag ni skyes pa'o zhes bya ba thams cad dag par sems kyis rig nas/_sangs rgyas dang chu lha yang mthar thug pa'i 'jig rten gsum gyi 'khor lo thams cad yid kyis kyang rtogs pa dang /_dam pa ni rab tu dga' ba la sogs pa'i sa rnams rdzogs par byed pa'i las bsgrub par
[\[342a.7\]]'dod pa byed par 'gyur ro zhes bcom ldan 'das rdo rje 'chang bas gsungs so/_/'di skad ston pa yin te/_'jig rten gsum las rnam par rgyal ba'i dkyil 'khor chen po las gsungs pa'i dpal rdo rje hUM mdzad kyi rnal 'byor byas la rdo rje gtsug tor la sogs pa nas/_rdo rje 'bebs
[\[342b\]]
[\[342b.1\]]pa'i mthar thug pa'i bar du sngar bshad pa bzhin du rang gi lus la bkod la/_mdun du bcom ldan 'das rdo rje 'dzin ma ut+pal sngon po'i mdog can phyag na rdo rje rtse gsum pa bsnams pa rdo rje phreng ba'i cod pan gyi dbang bskur ba'i rdo rje rtse gsum pa'i phyag rgya dang /_/oM sar+b+ba badzra ga mi Ni b+hak+She sa d+ha
[\[342b.2\]]ya hUM ha badzra pA Ni hUM phaT ces bya bas sprul la bsdu ba byas te/_khro bo rdo rje lcags kyu la sogs pa'i las kyi phyag rgyas dgug pa dang /_gzhug pa dang /_bcing ba dang /_dbang du byas te/_rdo rje 'dzin ma'i phyag rgya 'di nyid kyis rig pa la blta zhing bsgrub par bya ste/_dzaHhUM baM hoHsa
[\[342b.3\]]sa ma ya s+t+waM sa ma ya s+t+waM a haM dang mthar rig pa lan gsum du bzlas brjod bya'o/_/de nas de'i ljags la yi ge hUM dgod pa dang /_yi ge a las rang gi snying gar sna tshogs rdo rje bsams la/_rdo rje rtse gsum pa blangs te/_rdo rje 'dzin ma'i gnas su 'dug la/_bcom ldan
[\[342b.4\]]'das ma'i las kyi phyag rgya gar las byung ba 'di bshad ma thag pa'i rig pa brjod do/_/de nas yi ge hUM las thugs kar rdo rje 'bar ba bsgoms te/_rdo rje rtse gsum pa blangs te/_bcom ldan 'das ma'i phyag rgya chen po bstan zhing de nyid kyi rig pa brjod par bya ste/_g.yon pa'i khro
[\[342b.5\]]bo khu tshur snying gar bzhag la g.yas pa'i rdo rje khu tshur gyis rdo rje rtse gsum pa gsor ba dang bcas pas g.yon brkyang ba'i gnas pas bzhugs pa bcom ldan 'das ma'i phyag rgya chen po'o/_/de nas oM badzra dz+wa la a na lArka hUM zhes bya ba dang /_rdo rje ti rIn+ti ri'i phyag rgyas bcom ldan
[\[342b.6\]]'das ma rang nyid la rdo rje phreng ba'i dbang gis dbang bskur ba dang /_gzungs kyi dkyil 'khor las gsungs pa'i khro mo sgeg mo la sogs pa'i las kyi phyag rgya rnams kyis yang dag par mchod la phyag byas te/_de'i snying gar rdo rje 'bar ba'i dbus su rig pa'i yi ge bkod
[\[342b.7\]]la thun bzhi'i sbyor bas gnas te/_rig pa de 'bum bzlas par bya'o/_/de nas mtshan thog thag bzlas pa byas na/_bcom ldan 'das rdo rje hUM mdzad byon nas sgrub pa po la/_de'i bcom ldan 'das ma chung mar stsol bar 'gyur ro/_/de nas 'jig rten gsum las rnam par
[\[343a\]]
[\[343a.1\]]rgyal ba'i rdo rje hUM mdzad kyi bcom ldan 'das dang 'dra bar 'gyur ro/_/de nas lha mo u ma la sogs pa'i phyag rgya rnams kyi bsgrub pa 'byung ste/_de la rtse gsum pa la sogs pa'i phyag rgya ras la bris la/_oM badzra shU la a gre swA hA zhes bya ba la
[\[343a.2\]]sogs pa'i rig pa rnams kyis lha mo u ma sprul la bsdu ba bya ste/_phyi rol gyi gzungs kyi khro bo rdo rje lcags kyu la sogs pa'i phyag rgya rnams kyis dgug pa dang /_gzhug pa dang /_bcing ba dang /_dbang du byas te/_rdo rje mdung la sogs pa'i rang gi dam tshig gi phyag rgya rnams kyis
[\[343a.3\]]bsgrubs te/_oM badzra shU la a gri swA hA/_dr-i sh+ya dzaHhUM baM hoHsa ma ya s+t+waM a haM/_oM badzra shU la a gre swA hA/_zhes bya ba lan gsum bzlas so/_/de nas de'i ljags la oM badzra shU la a gre swA hA/_zhes bya ba dgod pa dang 'jig rten gsum gyi 'khor lo'i las kyi dkyil 'khor du bshad pa'i
[\[343a.4\]]las kyi phyag rgya bstan la/_'jig rten gsum gyi 'khor lo'i gzungs kyi dkyil 'khor du bshad pa'i rang gi snying gar rdo rje rtse lnga pa 'bar ba bsams la/_dam tshig gi phyag rgya bstan par bya'o/_/de nas rdo rje dbyings su bshad pa'i rdo rje rin chen gyi phyag rgyas dbang bskur la 'jig rten
[\[343a.5\]]gsum gyi 'khor lo'i las kyi dkyil 'khor du 'chad pa'i sgeg mo la sogs pa'i las kyi phyag rgya rnam pa bzhi dang /_rdo rje gser la sogs pa'i las kyi phyag rgya rnams kyis yang dag par mchod la/_'jig rten gsum las rnam par rgyal ba'i gzungs kyi dkyil 'khor las
[\[343a.6\]]bshad pa'i rdo rje rgyal po'i dam tshig gi phyag rgya'i gsang ba'i phyag rgya bcings la/_oM sar+b+ba badzra ga mi ni sar+b+ba b+hak+She kro d+ha badzra ag+na ye sA d+ha ya guh+ya badzri Ni hUM phaT ces bya ba'i rig pa brjod la/_mdung rtse gsum pa'i phyag rgya yongs su gyur pa las/_lha mo u ma de nyid dang bcas
[\[343a.7\]]pa bsams nas khri bzlas nas/_rang gi mtshan ma la lcags kyu kha dog dmar po 'od zer dmar po 'phro ba bsams pas bsgrub par bya ba bud med kyi gzugs can gyi rtags phug nas drangs par bsam/_de nas mtshan thog thag bzlas pa byas na langs nas chung ma byed par 'gyur
[\[343b\]]
[\[343b.1\]]ro/_/gang yang lha'i btsun mo bsgrub par 'dod pa de nyid kyi sbyor ba des bsgrub par bya'o/_/ma dang sring mo dang bu mo la sogs pa bsgrub par 'dod na sbyor ba'i dngos po mi bya'o/_/'on kyang gsang ba'i lcags kyu bcings la/_'od zer dmar po 'bar ba'i lcags kyus bsgrub par bya
[\[343b.2\]]ba'i bud med kyi pad+ma phug nas drang bar bya'o/_/de ltar phyi rol gyi rdo rje'i rigs kyi lha mo thams cad btsun mo la sogs pa'i gzugs kyis bsgrub par bya'o/_/ji ltar mngon par 'dod pa bzhin du bsgrubs la/_gang la longs spyod par 'dod pa de'i tshe gsang ba'i lcags kyu bcings la/_
[\[343b.3\]]ji skad bshad pa'i sbyor bas rig pa lan cig bzlas pas dgug pa dang dbang du byed do/_/de ltar gsang ba'i dam tshig phyag rgya bstan nas/_'jig rten gsum gyi 'khor lo'i gzungs kyi phyag rgya bsgrub pa na/_'jig rten gsum gyi 'khor lo'i dkyil 'khor chen po las bshad pa'i phyag rgya
[\[343b.4\]]bzhis rang gi lha'i rnal 'byor byas la/_phyis gzungs kyi dkyil 'khor gyi phyag rgya bcings te/_dpal rdo rje hUM mdzad kyi rnal 'byor chen pos 'jig rten gsum gyi 'khor lo'i gzungs kyi dkyil 'khor gyi phyag rgya rnams bsgrub par bya'o zhes bstan par bya ba'i phyir/_de nas zhes bya
[\[343b.5\]]ba la sogs pa gsungs te/_de nas ni de'i phyir ro/_/dngos grub kyi ye shes bslab pa bstan pa'i rjes la dam tshig gi phyag rgya bsgrub par bya'o/_/dam tshig khro bo'i mdzub bcug la/_/zhes bya ba ni/_'jig rten gsum las rnam par rgyal ba'i phyag rgya'i mdzub mo'i rtse mo gnyis spyi
[\[343b.6\]]gtsug tu gzhag pa 'di ni rnam par snang mdzad kyi dam tshig gi phyag rgya'o/_/de nyid snying gar mdzub mo gnyis bsdams pa'i tshul du byed pa ni rdo rje hUM mdzad kyi'o/_/de nyid kyi mdzub mo'i g.yas ngos gnyis dpral bar gzhag pa ni rin chen hUM mdzad kyi'o/_/de nyid kha nas 'dren pa ni chos kyi
[\[343b.7\]]hUM mdzad kyi'o/_/de nyid spyi bor bzhag nas gnyis su byas pa ni las kyi hUM mdzad kyi dam tshig gi phyag rgya'o/_/g.yon pa'i rdo rje mdzub bcings la/_/rtse gsum mtshan ma mnan par bya/_/zhes bya ba ni/_'jig rten gsum las rnam par rgyal ba'i phyag rgya nyid las g.yas pa'i sor mo dbus
[\[344a\]]
[\[344a.1\]]ma gsum mdung rtse gsum pa ltar byas la/_g.yon pa'i mdzub mo gnon pa ltar byed pa 'di ni rdo rje rig pa mchog gi'o/_/rdo rje'i rigs ni thams cad kyi/_/g.yon pa'i rdo rje gtso bor 'dus/_/dam tshig cho ga ji bzhin par/_/phyag rgya bcings pa bshad par bya/_/_
[\[344a.2\]]zhes bya ba ni/_sgyu ma rdo rje la sogs pa nas/_klu'i rdo rje'i mthar thug pa'i rdo rje'i rigs gzhan thams cad kyi'o/_/phyi rol pa de dag gi rdo rje'i khu tshur gnyis 'jig rten gsum gyi 'khor lo'i dkyil 'khor chen po las bshad pa'i tshul gyis bcings la/_g.yon pa'i khu tshur gyis
[\[344a.3\]]mtshan ma thams cad kyi tshul gyis rdo rje mdzub mos sdud pa'i phyag rgya bcings te/_g.yon pa'i rdo rje mdzub mo de nyid kyis 'dus pa'i phyag rgya bcings la/_'chad par 'gyur ba'i tshul gyis gzungs kyi dam tshig gi phyag rgya'o/_/'dir ji lta bu'i cho ga yin zhe na/_'jig rten gsum gyi 'khor lo'i
[\[344a.4\]]dkyil 'khor chen por bshad pa'i tshul gyis rdo rje bcing ba gnyis su byas la/_g.yas pa'i rdo rje khu tshur gyis g.yon pa'i rdo rje khu tshur bkan nas/_yang gnyis su byas te/_khu tshur gnyis su byed pa 'di ni cho ga ji bzhin pa zhes bya ba'i sgra'i don yin no/_/thams cad 'khor lo
[\[344a.5\]]sor rtse gsum/_/zhes bya ba ni/_g.yon pa'i khu tshur gyi sor mo thams cad brkyang la mdzub mo cung zad bskums te/_'khor lo lta bur gzhag pa ni sgyu ma rdo rje'i gzungs kyi phyag rgya'o/_/dril bu'i phyag rgya de bzhin no/_/zhes bya ba ni g.yon pa'i khu tshur gyi mdzub mo'i gdong dang mthe
[\[344a.6\]]bong gi gdong gnyis sbyar la/_kha thur du bstan la dril bu 'dzin pa'i tshul du byed pa ni rdo rje dril bu'o/_/de bzhin oM gyi phyag rgya dang /_/zhes bya ba ni/_'jig rten gsum gyi 'khor lo'i dkyil 'khor chen por bshad pa'i thub pa rdo rje'i phyag rgya de bzhin du 'dir yang de ltar rtogs par bya'o/_/_
[\[344a.7\]]g.yas pa'i phyi rol gyi khu tshur mthe bo'i steng du g.yon pa'i khu tshur gzhag pa 'di ni thub pa rdo rje oM gyi spyi bor gzhag pa ni oM gyi phyag rgya'o/_/seng ge'i rna bar yongs su gzung /_/zhes bya ba ni/_g.yon pa'i khu tshur gyi mdzub mo rang gi mthe bo'i steng du bzhag la/_rgyab bskum pas
[\[344b\]]
[\[344b.1\]]ni rdo rje'i khyil pa lta bu seng ge'i rna bar yongs su 'dzin pa ni rdo rje mtshon cha'i'o/_/'bar ba kun du 'dzin pa dang /_/zhes bya ba ni/_g.yon pa'i khu tshur brkyang la/_nyi ma'i 'od zer kun du 'dzin pa ltar byas nas/_rang gi snying gar bskor ba 'di ni rdo rje 'khyil pa'i'o/_/'od ni yang dag
[\[344b.2\]]'dus pa nyid/_/ces bya ba ni/_g.yon pa'i khu tshur gyi rgyab tu 'od kyi dkyil 'khor du byed pa ni rdo rje 'od zer gyi'o/_/dbyig pa'i khu tshur 'dzin pa dang /_/zhes bya ba ni/_g.yon pa'i khu tshur dpung pa'i phyed tsam du bskums la/_dbyig pa 'dzin pa'i tshul du byed pa ni rdo rje dbyig
[\[344b.3\]]pa'i'o/_/kha 'gram phyag rgya bskor ba'o/_/zhes bya ba ni/_g.yon pa'i khu tshur mi'i sha za ba'i tshul gyis kha'i 'gram du yongs su skor ba byed pa ni rdo rje ser skya'i'o/_/btung ba'i phyag rgya zhes bya ba ni/_g.yon pa'i khu tshur gyi mthe bo dang mdzub mo dang gung mo rnams kham phor
[\[344b.4\]]gyi tshul gyis khar 'jog pa de ni rdo rje glang sna'i'o/_/phreng ba zhes bya ba ni/_g.yon pa'i khu tshur gyis rang gi mgo bo la phreng ba 'ching ba'i tshul du byed pa ni rdo rje phreng ba'i'o/_/rdo rje mnan nas btud pa ste/_/zhes bya ba ni/_g.yas pa'i khu tshur gyis g.yon pa'i khu tshur gnon
[\[344b.5\]]pa'i tshul du byed pa ni rdo rje dbang gi'o/_/spyi bor gzhag pa tshogs kyis te/_/zhes bya ba ni/_g.yon pa'i khu tshur spyi bor gzhag pa ni rnam par rgyal ba'i rdo rje'i'o/_/lag pa bskum pa khar bzhag ste/_/zhes bya ba ni/_g.yon pa'i lag ngar bskum nas khar gzhag pa ni rdo rje
[\[344b.6\]]gtun rings kyi'o/_/rgyab tu yang ni bskor bar bya/_/zhes bya ba ni/_g.yon pa'i khu tshur yongs su bskor nas rgyab tu gzhag pa ni rdo rje rlung gi'o/_/'bar dang me stag gtong ba ste/_/zhes bya ba ni/_g.yon pa'i khu tshur sor mo thams cad brkyang la 'bar ba'i me stag gtong ba'i
[\[344b.7\]]tshul du byed pa ni rdo rje me'i'o/_/phye nas khar yang gnas par bya/_/zhes bya ba ni/_g.yon pa'i khu tshur phye nas khar gzhag pa ni rdo rje 'jigs byed kyi'o/_/tha ma gnyis ni khar bcug dang /_/zhes bya ba ni/_g.yon pa'i khu tshur gyi mthe bong dang mthe'u chung gnyis brkyang ste phye
[\[345a\]]
[\[345a.1\]]nas rang gi khar bcug pa ni rdo rje lcags kyu'i'o/_/brtsir zhing rab tu gnon pa'o/_/zhes bya ba ni/_g.yon pa'i khu tshur gyis g.yas pa'i khu tshur mnan la 'og tu ltung ba ltar byed pa ni rdo rje dus kyi'o/_/dpung pa bsnol bas bsnol ba dang /_/zhes bya ba ni/_dpung
[\[345a.2\]]pa gnyis phan tshun bsnol la kha thur du bstan pa 'di ni rdo rje bgegs kyi gtso bo'o/_/myur du 'phrog pa'ang de bzhin no/_/zhes bya ba ni/_g.yon pa'i khu tshur gyis g.yas pa'i khu tshur bzung nas 'dren par byed pa ni klu rdo rje'i gzungs kyi dam tshig gi phyag rgya'o/_/phyag rgya chen po'i sbyor
[\[345a.3\]]bas rnam par snang mdzad la sogs pa nas klu rdo rje'i mthar thug pa de dag 'jig rten gsum gyi 'khor lo'i gzungs kyi dkyil 'khor gyi phyag rgya chen por 'gyur ro/_/chos kyi phyag rgya ni rnam par snang mdzad la sogs pa nas las kyi bar du 'jig rten gsum las rnam par rgyal ba'i
[\[345a.4\]]gzungs kyi dkyil 'khor las gsungs pas zhes bya'o/_/lhag ma ni gzungs kyi rig pa nyid yin no/_/rnam par snang mdzad la sogs pa'i las kyi phyag rgya ni/_/'jig rten gsum las rnam par rgyal ba'i gzungs kyi dkyil 'khor du bshad pa nyid gzung bar bya'o/_/lhag ma ni
[\[345a.5\]]'jig rten gsum gyi 'khor lo'i las kyi dkyil 'khor du bshad pa nyid yin no/_/'jigs ma dang /_dpal mo dang /_dbyangs can ma dang /_dka' bzlog ma rnams ni rdo rje 'dzin ma'i phyag rgya'o/_/oM sar+b+ba badzra ga mi ni sar+b+ba b+ha k+She sA d+ha ya guh+ya badzra Ni hUM phaT/_ces bya ba'i rig pa 'di
[\[345a.6\]]yang chos kyi phyag rgya gzung bar bya ba nyid do/_/de dag gi phyag rgya chen po'i tshul gyi las kyi phyag rgya'i sbyor bas 'ching ba ni/_las kyi phyag rgyar shes par bya'o/_/de bzhin gshegs pa thams cad kyi rdo rje dam tshig ni kun rdzob ste/_rdo rje 'bar ba las skyes pa'i rdo rje'i rigs ston pa'i sgra'i
[\[345a.7\]]tshogs la yang dam tshig ces bya'o/_/de nyid kyi rtog pa'i rgyal po las rdo rje'i dkyil 'khor gyi cho ga rgyas pa ste/_'jig rten gsum gyi 'khor lo'i gzungs kyi dkyil 'khor gyi cho ga rgyas pa mthar rdzogs pa ni mthar thug pa'o/_/'jig rten gsum las rnam par rgyal ba'i 'jig
[\[345b\]]
[\[345b.1\]]rten gsum gyi 'khor lo'i gzungs kyi dkyil 'khor gyi 'grel pa rdzogs so//_//de ltar 'jig rten gsum gyi 'khor lo'i gzungs kyi dkyil 'khor gyis 'dul ba'i skye bo rjes su gzung ba'i phyir bstan nas da ni 'jig rten gsum gyi 'khor lo chos kyi phyag rgya gtso bor gyur pa
[\[345b.2\]]des 'dul ba'i skye bo rjes su gzung ba'i phyir/_chos kyi dkyil 'khor ni/_de nas yang bcom ldan 'das zhes bya ba la sogs pa gsungs so/_/de nas kyi sgra ni de ma thag pa ste/_dang por sbyor ba'i ting nge 'dzin gyi rjes thogs nyid la'o/_/'dir yang dang po sbyor ba'i ting nge 'dzin ni 'jig rten
[\[345b.3\]]gsum gyi 'khor lo'i gzungs kyi dkyil 'khor nyid las bshad pa nyid las gzung bar bya'o/_/bcom ldan 'das zhes bya ba ni rnam par snang mdzad do/_/yang zhes bya ba ni 'jig rten gsum gyi 'khor lo'i gzungs kyi dkyil 'khor la ltos pa'o/_/de bzhin gshegs pa thams cad kyi chos
[\[345b.4\]]ni rang bzhin gyis rnam par dag pa'o/_/thams cad kyi chos zhes bya ba ni ting nge 'dzin to/_/de'i dam tshig ni bcom ldan 'das rnam par snang mdzad 'jig rten gsum gyi 'khor lo'i nang du chud pa'i chos kyi dkyil 'khor de las byung ba ni skyes pa ste/_de'i rgyu las byung ba zhes bya'o/_/de gang
[\[345b.5\]]las she na de las so/_/bcom ldan 'das phyag na rdo rje'i thugs kar chud pa'i rdo rje 'bar ba gang yin pa des byin gyis brlabs pa'i ting nge 'dzin gang yin pa de'i don gyi rjes su song ba'i ming de skad ces bya ba'i ting nge 'dzin gang yin pa de la snyoms par zhugs pa ni mngon sum du mdzad
[\[345b.6\]]pa'o/_/'di zhes bya ba ni bdag nyid kyi blo la gnas pa'o/_/rang gi rig pa dam pa ni mchog tu gyur pa'i rig pa dam pa ste/_de gsungs pa ni bshad pa'o/_/'di skad ston pa yin te/_bcom ldan 'das rnam par snang mdzad kyi rang gi chos kyi dkyil 'khor sprul pa'i phyir/_rdo rje hUM mdzad
[\[345b.7\]]kyi thugs ka na gnas pa'i rdo rje byin gyis brlabs pa'i rnam par thugs rtse gcig tu mdzad ces bya ste/_lhag ma bran rnams kyi mthar thug pa bstan pa ni go bla'o/_/de nas bcom ldan 'das zhes bya ba nas brtsams nas/_bran rnams kyi'o zhes bya ba ni/_gzhung 'di tsam gyis ni 'jig rten
[\[346a\]]
[\[346a.1\]]gsum gyi 'khor lo'i chos kyi dkyil 'khor rgyal po mchog ces bya ba'i ting nge 'dzin bstan pa yin no/_/de nas bsdu ba dang byin gyis brlabs pa la sogs pa sngon du 'gro ba ni/_las kyi rgyal po mchog ces bya ba'i ting nge 'dzin gsum pa yin par shes par bya'o/_/_
[\[346a.2\]]'jig rten gsum gyi 'khor lo'i chos kyi dkyil 'khor du bshad pa'i dngos grub rnams ni/_'jig rten gsum gyi 'khor lo'i chos kyi dkyil 'khor gyi dam tshig dang dbang bskur ba thob pas bsgrub par bya ba'o zhes bya ba'i don bstan par bya ba'i phyir/_de nas yang phyag na rdo rje zhes bya
[\[346a.3\]]ba la sogs pas/_slob dpon gyi las kyi cho ga dang /_slob ma 'jug pa'i las kyi cho ga rgyas par gsungs pa yin no/_/de nas zhes bya ba ni skabs su bab pa'o/_/phyag na rdo rje ni rdo rje hUM mdzad do/_/yang zhes bya ba ni 'jig rten gsum gyi 'khor lo'i gzungs kyi dkyil
[\[346a.4\]]'khor la ltos pa'o/_/rdo rje'i rigs thams cad ni 'jig rten las 'das pa'o/_/de'i chos kyi dam tshig gi dkyil 'khor bshad pa'o/_/de nas zhes bya ba ni de ma thag pa'o/_/'jig rten gsum las rnam par rgyal ba'i dkyil 'khor chen po las gsungs pa'i tshul gyis/_rdo rje
[\[346a.5\]]hUM mdzad kyi rnal 'byor dang /_de las bshad pa'i rnal 'byor chen po byas te/_de nas 'jig rten gsum gyi 'khor lo'i chos kyi dkyil 'khor las gsungs pa'i sngags thams cad bzlas brjod re re zhing bzlas brjod 'bum byas pa'am/_'jig rten gsum gyi 'khor lo'i chos
[\[346a.6\]]kyi dkyil 'khor bsgom pa na/_ting nge 'dzin rnam pa gsum sgom pa sngon du 'gro bas de'i mtshan ma thob pa'i rjes thogs nyid la dkyil 'khor bri bar bya'o/_/de nas zhes bya ba ni rgyu de'i phyir te/_gang gi phyir 'jig rten gsum gyi 'khor lo'i chos kyi dkyil 'khor du 'jug pa med
[\[346a.7\]]na des 'dul ba'i skye bo rjes su gzung bar mi 'gyur ba de'i phyir rab tu bshad par bya'o/_/dam tshig chen po'i dkyil 'khor te/_/zhes bya ba ni/_de la dam tshig kyang 'di yin la chen po yang 'di yin pas na dam tshig chen po ste/_chos thams cad rang bzhin gyis rnam par
[\[346b\]]
[\[346b.1\]]dag pa'i ting nge 'dzin de las skyes pa'i dkyil 'khor ni dam tshig chen po'i dkyil 'khor te/_'jig rten gsum gyi 'khor lo'i chos kyi dkyil 'khor ro/_/'jig rten gsum gyi 'khor lo bzhin/_/dkyil 'khor thams cad bri bar bya/_zhes bya ba ni 'jig rten gsum gyi 'khor lo'i
[\[346b.2\]]dkyil 'khor chen po dang 'dra bar 'dir yang rim pa gnyis par phyi'i dkyil 'khor thams cad bri bar bya zhes bya ba'i don to/_/sangs rgyas rdo rje 'dzin la sogs/_/thams cad snyoms par zhugs pa'o/_/chos kyi dkyil 'khor tshul lta bur/_/snying gar mtshan ma yang dag gzhag/_/ces bya ba ni
[\[346b.3\]]ji ltar 'jig rten gsum las rnam par rgyal ba'i chos kyi dkyil 'khor gyi ye shes kyi rdo rje'i steng du rdo rje skyil krung bcas te/_snying ga'i phyi rol gyi phyogs su nas 'bras tsam gyi rdo rje phra mo'i mtshan ma bzhag la/_rdo rje bsdams pa bkan te/_skyil krung gi steng du snod
[\[346b.4\]]'dzin pa'i tshul gyis bzhag nas/_mgrin pa bkug la sna'i rtse mor gtad pa'i lus drang por bsrang ba'i rnam par snang mdzad dang /_rdo rje hUM mdzad la sogs pa nas/_klu rdo rje la mthar thug pa ting nge 'dzin la snyoms par zhugs pa de bzhin du bri bar bya'o/_/_
[\[346b.5\]]'di skad ston pa yin te/_'jig rten gsum gyi 'khor lo'i dkyil 'khor chen por bshad pa'i tshul gyis/_ji lta ba bzhin gyi dkyil 'khor dbus su phur bu btab la skud pa btags te/_dkyil 'khor zlum po sgo bzhi dang ldan par thig btab la/_de'i phyi rol
[\[346b.6\]]du gnyis pa yang zlum po sgo bzhi dang ldan par thig gdab par bya'o/_/de nas dkyil 'khor gyi dbus na gnas pa'i phur bu hUM bzhis bton la/_khung bu tshon lngas bkang ste/_tshon sna lngas dkyil 'khor gnyis bris la/_de nas dkyil 'khor
[\[346b.7\]]gyi dbus su seng ge'i gdan gyi steng du rnam par snang mdzad do/_/de'i shar phyogs su glang po che'i gdan gyi steng du rdo rje hUM mdzad/_de'i zhabs dang nye ba'i mdun phyogs su rdo rje rig pa mchog yang dag par bri ba'o/_/bcom ldan 'das rnam par
[\[347a\]]
[\[347a.1\]]snang mdzad kyi g.yas phyogs su rta'i gdan la rin chen hUM mdzad/_rgyab tu rma bya'i gdan la chos kyi hUM mdzad/_g.yon du mkha' lding gi gdan la las kyi hUM mdzad bri bar bya'o/_/shar phyogs kyi sgo'i dbus su khro bo rdo rje lcags kyu/_
[\[347a.2\]]lho phyogs su khro bo rdo rje zhags pa/_nub phyogs su khro bo rdo rje lcags sgrog_/byang phyogs kyi sgo'i dbus su khro bo rdo rje 'babs pa bri bar bya'o/_/phyi'i dkyil 'khor gyi shar phyogs su sgyu ma rdo rje/_rdo rje dril bu/_thub pa rdo rje/_rdo rje mtshon cha rnams
[\[347a.3\]]go rims bzhin du bri bar bya'o/_lho phyogs su rdo rje 'khyil pa/_rdo rje 'od/_rdo rje dbyig pa/_rdo rje ser skya rnams bri'o/_/nub tu rdo rje gtun rings/_rdo rje rlung /_rdo rje me/_rdo rje 'jigs byed do/_/byang phyogs su rdo rje lcags kyu/_rdo rje dus/_rdo rje bgegs
[\[347a.4\]]kyi gtso bo/_/klu rdo rje bri bar bya'o/_/dkyil 'khor de nyid kyi shar phyogs kyi sgo'i dbus su rdo rje glang sna/_lho phyogs su rdo rje phreng ba/_nub phyogs su rdo rje dbang /_byang du rnam par rgyal ba'i rdo rje bri bar bya'o/_/de nas kyi sgra ni de ma thag pa ste/_slob dpon gyi las kyi
[\[347a.5\]]rjes thogs la'o/_/de la slob dpon gyi las ni/_de ltar dkyil 'khor bris la/_dgongs ka'i dus su rang nyid khrus byas/_lus dris byugs/_ji snyed pa'i rgyan gdags shing /_shin tu sngo ba'i gos bgos la/_dri zhim phreng bas gdong yang brgyan/_phra mo'i
[\[347a.6\]]rdo rje dang /_phra mo'i dril bu blangs te/_'jig rten gsum las rnam par rgyal ba'i dkyil 'khor chen po las bshad pa'i dpal rdo rje hUM mdzad kyi rnal 'byor dang /_de las bshad pa'i rnal 'byor chen po byas la/_phyis 'jig rten gsum gyi 'khor lo'i chos
[\[347a.7\]]kyi dkyil 'khor las bshad pa'i bcom ldan 'das rdo rje hUM mdzad kyi phyag rgya chen po bcings te/_de nas dkyil 'khor ji lta ba bzhin du sgo phya la/_bum pa la sogs pa bcug nas/_ji lta ba bzhin du phyag bzhi byas nas zhugs la/_dngos grub kyi rdo rje
[\[347b\]]
[\[347b.1\]]brtul zhugs kyi mthar thug par cho ga thams cad rjes su spyad la/_yang bdag la byin gyis rlob pa la sogs pa byas te/_dkyil 'khor gyi lha thams cad spyan drangs la/_phyag rgya bzhis rgyas btab nas/_dbang bskur la mchod pa thams cad kyis yang dag par mchod de phyag
[\[347b.2\]]byas la gnang ba nod do/_/de nas 'dir chos kyi dam tshig gi dkyil 'khor gyi 'jig rten gsum gyi 'khor lo'i chos kyi dkyil 'khor gyi las byas par gyur nas/_de ltar las byas te/_ji lta ba bzhin du slob ma gzhug pa ni/_'jig rten gsum gyi 'khor
[\[347b.3\]]lo'i dkyil 'khor chen po las bshad pa'i cho gas bya'o zhes bya ba'o/_/rdo rje 'chang zhes bya ba la sogs pa smos te/_rdo rje 'chang ba'i phyag rgya khyad par ji lta bu zhig ce na/_rdo rje dril bur bcas pa bcings pa'o/_/rdo rje rtse gsum pa dang /_rdo rje rtse gsum pas mtshan
[\[347b.4\]]pa'i dril bu ni/_'dir rdo rje dang bcas pa'i dril bu gang la mnga' ba de ni rdo rje dril bu dang /_bcas pa'o/_/rdo rje 'chang ba'i phyag rgya bcings la/_'ching du bcug ste phyag byas la/_'jig rten gsum gyi 'khor lor bshad pa'i cho gas bcug la/_'di skad ces bsgo
[\[347b.5\]]shig_/khyod kyis dam tshig ma mthong ba dang zhes bya ba ni/_dam tshig gi chos kyi dkyil 'khor 'di mthong ba gang yin pa de ni dam tshig mthong ba yin la/_dam tshig ma mthong ba ni 'jig rten gsum gyi 'khor lo'i chos kyi dkyil 'khor du gzhug pa zhes bya
[\[347b.6\]]ba'i don to/_/lha'i rigs ma mthong ba zhes bya ba ni/_sgo srung nas brtsams nas rnam par snang mdzad kyi bar du lha'i rigs rnams ma mthong ba'o/_/gang gis lha'i rigs mthong bar byas pa de'i lha'i rigs mthong ba med par ni lha'i rigs ma mthong ba'o/_/_
[\[347b.7\]]de'i lha'i rigs ma mthong ba ni/_de ltar bdag nyid kyi dkyil 'khor mthong ba de bzhin du/_de la lha'i gzugs dang bzhugs lugs 'di yin zhes su la yang ma smra shig_/ces bsgo la dril bu 'khrol du chugs shig_/'di skad bsgo nas kyang zhes bya ba ni/_ji
[\[348a\]]
[\[348a.1\]]ltar dril bu 'di dkrol ba/_/zhes bya ba la sogs pa'o/_/ci zhig byas nas 'di skad ces bsgo zhe na/_mna' yi snying po byin pa la/_/zhes bya ba smos so/_/'jig rten gsum gyi 'khor lo'i dkyil 'khor chen po las bshad pa'i mna'i
[\[348a.2\]]snying po 'di brjod do/_/ji ltar dril bu 'di dkrol ba/_/zhes bya ba ni/_ji ltar rgyu gang gis dril bu 'di dkrol ba'i sgra 'don pa'o/_/sgra ji ltar mi rtag pa de bzhin du las kyi rdo rjes khyod ma rungs par byed pa'o/_/khyad par ji lta bu zhig ce na/_mi rtag pa ste/_'chad
[\[348a.3\]]par 'gyur ba'i dam tshig las 'das pa rnams dus ma yin par 'chi ba'o/_/dam tshig las 'das na dus ma yin par 'chi ba nges su zhig ce na/_rdo rje slob dpon bsti stang med/_/de la rdo rje slob dpon ni gsang sngags kyi theg pa la/_sangs rgyas kyi dkyil
[\[348a.4\]]'khor byed pa ni slob dpon no/_/de la bsti stang med pa ni tshul khrims nyams pa'o/_/brtson 'grus chung ba'o zhes bya ba la sogs par smos pa'o/_/rdo rje spun la mi mdza' dang /_/zhes bya ba ni/_/sangs rgyas kyi dkyil 'khor du zhugs pa'i slob ma
[\[348a.5\]]ste/_grogs po de rnams la sdang ba'o/_/gdug la byams dang chags bral bar/_/zhes pa ni/_dkon mchog gsum la 'khu ba dang /_sems can mang po la gnod pa byed pas na gdug pa'o/_/de rnams la byams pa ni bde bas sdud pa'i bsam pa'o/_/chags
[\[348a.6\]]pa dang bral ba ni byang chub kyi sems chen po btang ba'o/_/gal te khyod kyis 'di byas na/_dus ma yin par 'chi bar 'gyur bas/_de'i phyir khyod kyis 'di mi bya'o/_/de nas gdong g.yogs pa bkrol la zhes bya ba ni/_ji lta ba bzhin du cho ga thams cad byas te/_'jig
[\[348a.7\]]rten gsum gyi 'khor lor bshad pa'i cho gas dkyil 'khor bstan la/_de'i snying gar rdo rje 'chang ba'i phyag rgya dgrol lo/_/de nas dbang bskur ba la sogs pa bya'o/_/'di skad ston pa yin te/_'jig rten gsum las rnam par rgyal ba'i dkyil 'khor du bshad pa'i
[\[348b\]]
[\[348b.1\]]cho gas slob ma lhag par gnas pa byas la/_ji lta ba bzhin du phyag bzhi byed du bcug nas/_de nas chos kyi dkyil 'khor du bshad pa'i rdo rje hUM mdzad du byin gyis brlabs te/_phyi rol na gnas pa'i bum pa'i chus dbang bskur te rdo rje hUM mdzad du byin gyis brlabs la/_rdo rje 'chang
[\[348b.2\]]ba'i las kyi phyag rgya rang nyid la bcings la slob ma 'ching du gzhug go/_/snying po ni 'di yin te/_oM sarba thA ga ta badzra d+ha ra gr-i h+Na ban+d+has sa ma ya hUM zhes bya ba'o/_/de nas rdo rje rtse gsum pa dang bcas pa'i dril bu'i phyag rgya de nyid dang me tog gi phreng ba 'dzin du bcug la/_'jig
[\[348b.3\]]rten gsum gyi 'khor lo'i chos kyi dkyil 'khor gyi shar phyogs kyi sgo nas bcug la/_snying po ni 'di yin te/_oM badzra pra be sha badzra A+o be sha badzra a d+hi tish+tha badzra hUM/_'jig rten gsum gyi chos kyi dkyil 'khor los gsungs pa'i khro bo rdo rje lcags kyu'i las kyi phyag rgyas
[\[348b.4\]]dgug pa dang /_de nas lho'i phyogs kyi sgo nas snga ma bzhin du bcug la/_khro bo rdo rje zhags pa'i las kyi phyag rgyas gzhug pa dang /_de nas nub phyogs kyi sgo nas bcug la/_khro bo rdo rje lcags sgrog gi las kyi phyag rgyas bcing ba dang /_de nas byang phyogs kyi sgo
[\[348b.5\]]nas bcug la/_khro bo rdo rje 'bebs pa'i las kyi phyag rgyas 'jig rten gsum gyi 'khor lo'i chos kyi dkyil 'khor du bshad pa'i tshul gyis dbab par bya'o/_/yang shar phyogs kyi sgo nas bcug la/_'di skad brjod de deng khyod de bzhin gshegs pa thams cad kyi rdo rje'i
[\[348b.6\]]rigs su zhugs kyi ngas khyod la ye shes gang gis de bzhin gshegs pa thams cad kyi rdo rje rigs su grub pa yang thob na/_dngos grub gzhan lta smos kyang ci dgos te/_de lta bu'i rdo rje ye shes bskyed par bya'o/_/khyod kyis dkyil 'khor chen po ma mthong ba rnams
[\[348b.7\]]la ma smra shig_/dam tshig nyams par gyur ta re/_de nas rdo rje slob dpon rang nyid kyis rdo rje khro bo ti rIrnyi dz+wari'i phyag rgya bcings te/_'di skad brjod par bya'o/_/ngas khyod la rdo rje dam tshig gi ye shes bskyed par byas kyi/_khyod kyis 'ga' zhig la ma smra shig_/mi
[\[349a\]]
[\[349a.1\]]bde ba ma spangs par dus byas nas sems can dmyal bar stung bar gyur ta re/_de nas mna'i snying po byin la/_rdo rje khro bo ti rI n+ti ri'i phyag rgya bstan nas so/_/rdo rje 'di ni khro bo che/_/dam tshig khyod kyi rigs bsregs pas/_/gal te 'das na klad pa
[\[349a.2\]]nas/_/brtsams te lus rnams 'jig par byed/_/dam tshig bcing bar bya'o/_de nas yang slob dpon bdag nyid kyis rdo rje 'dzin pa'i phyag rgya kha thur du bstan pa dang /_gyen du bstan pa bcings te/_slob ma'i spyi bor bzhag la 'di skad ces brjod do/_/'di ni
[\[349a.3\]]khyod kyi rdo rje'i dam tshig yin gyis/_gal te 'ga' zhig la smras na klad pa 'gas par 'gyur ro/_/de nas dam tshig gi phyag rgya de nyid dang /_mna'i snying pos bsngags la rdo rje slob ma de 'thung du gzhug go/_/de la mna'i snying po ni 'di yin te/_rdo rje sems
[\[349a.4\]]dpa' deng khyod kyi/_/snying la yang dag bzhugs par gyur/_/gal te tshul 'di smras na ni/_/de ma thag tu dral te gshegs/_/badzra u da kaHzhes bya ba'i tshig gis so/_/de nas slob ma yang rdo rje 'dzin ma'i phyag rgya rdo rje dril bu dang bcas pa bcings la/_
[\[349a.5\]]'di skad ces bsgo shig_/khyod kyis dam tshig ma mthong ba dang /_lha'i rigs ma mthong ba su la yang ma smra shig ces bsgo la dril bu dkrol du gzhug go/_/ji ltar dril bu 'di dkrol ba/_/de'i sgra ji ltar mi rtag pa/_/de bzhi na las kyi rdo rje khyod/_/mi
[\[349a.6\]]rtag par ni ma rung byed/_/ces de skad du brjod la/_rdo rje slob dpon bsti stang med/_/rdo rje spun la mi mdza' dang /_/gdug la byams dang chags bral bar/_/gal te khyod kyis byas na'o/_/zhes bya ba dang /_de nas yang 'di skad du brjod de/_deng
[\[349a.7\]]nas brtsams te khyod kyi phyag na rdo rje nga yin gyis/_ngas 'di byos shig ces bsgo ba gang yin pa de bya dgos so/_/khyod kyis nga la brnyas par ma byed cig_/mi bde ba ma spangs par khyod dus byas nas dmyal bar ltung ba gyur ta re zhes smras la/_'di skad du/_
[\[349b\]]
[\[349b.1\]]de bzhin gshegs pa thams cad kyis byin gyis rlobs la/_rdo rje sems dpa' bdag la dbab par gyur cig ces smros shig ces bsgo'o/_/de nas rdo rje 'bebs pa'i dam tshig gi phyag rgya bcings la dbab pa bskyed par bya'o/_/snying po ni 'di yin te/_badzra
[\[349b.2\]]A be sha aH/_de nas me tog gi phreng ba dor te/_snying po ni 'di yin te/_oM pra tI ts+tsha a d+hi tiSh+Tha badzra ho/_de nas me tog de blangs te de'i spyi bor bcing ngo /_/'di'i sngags ni/_/oM pra ti gr-i h+Na twa mi maM satwa ma hA ba la/_de nas/_oM rdo rje sems dpa' deng khyod
[\[349b.3\]]kyi/_/mig 'byed par ni brtson par mdzad/_/rdo rje'i mig ni bla med pa/_/thams cad mig ni deng 'byed shog_/ces bya ba 'di dang de bzhin du gdong g.yogs bcings pa dgrol bar bya'o/_/de nas sgo gsum nas brtsams nas rnam par snang mdzad kyi bar du bstan
[\[349b.4\]]la/_/he badzra pa sh+ya rdo rje 'chang ba'i phyag rgya slob ma'i snying gar bkrol la/_tiSh+Tha badzra dr-i D+ho me b+ha ba/_shA shwa to me b+ha ba hr-i da yaM a d+hi tiSh+Tha sarba sin+him+mi pra yats+tsha hUM ha ha ha ha hoHzhes bya ba 'di brjod do/_/de nas rnam par rgyal ba'i bum pa las/_rdo rje khu tshur gyis chu
[\[349b.5\]]blangs te dbang bskur ro/_/de'i snying po ni 'di yin te/_oM badzra a b+hi Shiny+tsa badzra d+ha ra te sa ma ya gra gra_/de nas phyag rgya'i dbang bskur ba dang /_mtshan ma'i dbang bskur ba dang /_ming gi dbang bskur ba ji lta ba bzhin du byin la/_cho ga lhag ma ni 'jig rten gsum las
[\[349b.6\]]rnam par rgyal ba'i dkyil 'khor chen por bshad pa gzung ngo /_/de ltar slob dpon gyi las kyi cho ga dang /_slob ma 'jug pa'i cho ga rgyas par bstan nas/_da ni 'jig rten gsum gyi 'khor lo'i chos kyi dkyil 'khor du dam tshig dang dbang bskur ba thob pas/_'jig
[\[349b.7\]]rten gsum gyi 'khor lo'i chos kyi dkyil 'khor du gsungs pa'i dngos grub rnams bsgrub dgos pas/_'jig rten gsum gyi 'khor lo'i dkyil 'khor chen po las bshad pa'i lha'i sbyor ba dang /_phyi rol gyi rdo rje'i rigs kyi sbyor ba byas la/_phyi nas 'jig rten
[\[350a\]]
[\[350a.1\]]gsum gyi 'khor lo ni chos kyi dkyil 'khor gyi phyag rgya chen po la sogs pa bcings la bsgrub par bya'o zhes bstan pa'i phyir/_chos kyi dam tshig ces bya ba la sogs pa gsungs te/_de la chos kyi dam tshig ni 'jig rten gsum gyi 'khor lo'i
[\[350a.2\]]chos kyi dkyil 'khor ro/_/de'i phyag rgya ni ting nge 'dzin des sems can gyi khams la rgyas 'debs pa'o/_/de'i ye shes bslab pa ni de bstan pa'o/_/sangs rgyas rdo rje 'dzin la sogs/_/zhes bya ba ni/_rnam par snang mdzad nas brtsams nas rdo rje 'bebs
[\[350a.3\]]pa'i bar ro/_/chos kyi dkyil 'khor de bzhin no/_/zhes bya ba ni/_rnam par snang mdzad nas brtsams nas/_'jig rten gsum las rnam par rgyal ba'i chos kyi 'khor lo lta bu'o/_/de ji lta bu zhe na/_bsam gtan zhes bya ba la sogs pa smos te/_bsam gtan ni
[\[350a.4\]]ting nge 'dzin to/_/de la de bzhin gshegs pa thams cad gcig tu bsdus pa ni bcom ldan 'das rnam par snang mdzad de/_rang bzhin gyis rnam par dag pa chos kyi ting nge 'dzin 'di ni rnam par snang mdzad do/_/de bzhin gshegs pa thams cad kyi rjes su slob
[\[350a.5\]]pa dang /_'jig pa dang /_ltung ba dang /_'gugs pa'i ngo bo'i chos ni bcom ldan 'das rdo rje hUM mdzad do/_/rang bzhin gyis rnam par dag pa'i phyir/_'di ni bsam gtan yin no/_/dbang bskur ba'i dam tshig ni rin chen hUM mdzad kyi'o/_/shes rab
[\[350a.6\]]kyi pha rol tu phyin pa'i ngo bo zhes bya ba ni/_chos kyi hUM mdzad kyi'o/_/brtson 'grus kyi pha rol tu phyin pa'i ngo bo chos thams cad rang bzhin gyis rnam par dag pa'o zhes bya ba ni las kyi hUM mdzad kyi bsam gtan no/_/de bzhin gshegs pa thams cad spyan 'dren par byed pa zhes bya ba
[\[350a.7\]]ni khro bo rdo rje lcags kyu'i'o/_/de bzhin gshegs pa thams cad gzhug pa ni rdo rje zhags pa'i'o/_/de bzhin gshegs pa thams cad 'ching bar byed pa ni rdo rje lcags sgrog gi'o/_/de bzhin gshegs pa thams cad dbang du byed pa'i chos kyi rang bzhin gyis rnam par dag pa
[\[350b\]]
[\[350b.1\]]zhes bya ba ni khro bo rdo rje 'bebs pa'i bsam gtan no/_/thams cad mnyam pa nyid bsam pa/_rdo rje rig pa dam pa ste/_/zhes bya ba ni chos kyi dbyings rang bzhin gyis rnam par dag pa'i chos thams cad mnyam pa nyid ces bya ba'i don to/_/'gro ba 'di kun sgyu ma bzhin/_/zhes bya ba ni
[\[350b.2\]]sgyu ma rdo rje'i'o/_/de bzhin sdug bsngal dril bu 'dra/_/zhes bya ba ni 'bras bur gyur pa phung po'i sdug bsngal lo/_/de skad cig ma yin no zhes sdug bsngal dril bu'i sgra lta bur zhes pa ni dril bu'i bsam gtan no/_/sdug bsngal thams cad mya ngan 'das/_/zhes bya ba ni thub
[\[350b.3\]]pa rdo rje ste/_de la thams cad kyang yin la sdug bsngal yang yin pas de sdug bsngal thams cad de/_byang chub sems dpa'i sa las bshad pa'i sdug bsngal gyi rnam pa brgya rtsa bcu'o/_/de'i mya ngan las 'das pa ni sdug bsngal thams cad 'gog pas 'gog pa'i bden
[\[350b.4\]]pa ste/_thub pa rdo rje bsam gtan bshad pa'o/_/rdo rje 'joms pa bla na med/_/ces bya ba ni/_rdo rje mtshon cha'i bsam gtan te/_stong pa nyid kyi rdo rje'i rnal 'byor bsam gtan no zhes bya ba'i don to/_/sems can 'dul phyir khro bo mchog/_ces bya ba ni gdug cing ma rungs pa'i sems
[\[350b.5\]]can rnams thugs rjes 'dul ba'i phyir khro bo mchog gi gzugs ston pa'i bsam gtan ni rdo rje 'khyil pa'o/_/zhi ba yis ni nges par gsod/_/ces bya ba ni zhi bar gyur pa ni zla ba ste/_rtag pa dang /_chad pa dang /_nyon mongs pa dang bcas pa'i bag chags spangs pas na/_
[\[350b.6\]]de nyid gsod pa zhes bya ba'i don bsam gtan 'di ni rdo rje 'od kyi'o/_/dbyig pa 'dra la 'tshog pa med/_/ces bya ba ni rdo rje dbyig pa'i bsam gtan te dbyig pa ni tshar gcod pa'o/_/'tshog pa ni mtshon cha bsnun pa'o/_/'di skad ston pa yin te/_chos bdag med pa bsgoms
[\[350b.7\]]pas gzung ba dang 'dzin pa'i rnam par rtog pa thams cad nub pa 'di ni 'dir dbyig pas 'tshog pa ste/_des rnam par rtog pa rnams kyang mi 'byung bar 'gyur ro/_/de'i phyir/_dbyig pa 'dra la 'tshog pa med/_/ces bya ba 'di ni rdo rje dbyig pa'i bsam gtan no/_/log par
[\[351a\]]
[\[351a.1\]]lta ba 'jigs par byed/_/ces bya ba ni/_chos thams cad ma skyes pa'i phyir chos thams cad med par ston pa ni log par lta ba ste/_des byis pa'i skye bo skrag par byed pa'i phyir ro/_ra ro 'dra ba dpa' ba med/_/ces bya ba ni rdo rje glang sna'i bsam
[\[351a.2\]]gtan te/_de la chos thams cad kyi rang bzhin gyis rnam par dag pa'o zhes bsgoms pas/_gang gi tshe dngos po la mngon par zhen par gyur pa de'i tshe ting nge 'dzin gyis ra ro bar gyur pa yin te/_de ltar gyur pa'i rnal 'byor pa de ra ro ba 'dra bar dpa' ba med ces bya ste
[\[351a.3\]]rnam par rtog pa thams cad med par gyur pas srog chags dang /_srog chags ma yin pas mi g.yos pa'i phyir ro/_/phreng ba 'dra bar 'ching ba med/_/ces bya ba ni me tog gi phreng ba nyid las gzhan pa ni 'ching ba med de/_gang 'dod pa des bcings par gyur ni/_'chi ba'am
[\[351a.4\]]'chi ba la thug pa tsam gyi sdug bsngal 'thob par 'gyur yang 'dod pa yongs su spangs par mi nus so/_/dpe de bzhin du byang chub kyi yan lag gi me tog gi phreng ba bcings par gyur pas/_byang chub sems dpa' la sogs pa'i 'dod pa yongs su spang bar mi nus so zhes bya
[\[351a.5\]]ba 'di ni rdo rje phreng ba'i bsam gtan no/_/bud med 'dod pas 'gro dbang byed/_/ces bya ba ni/_rdo rje dbang gi bsam gtan ni/_gsal ba thams cad kyi dbye ba tha dad pas dam tshig dang chos dang /_las dang /_phyag rgya chen po'i mtshan nyid kyi bud med la chags pa de rang
[\[351a.6\]]bzhin gyis rnam par dag pa la mos pas/_sangs rgyas la sogs pa sems can gyi khams la chags pa'o/_/gang la zhe na/_'gro dbang byed ces bya ba smos so/_/brtan pa tsam gyis gzhan 'pham mo/_/zhes bya ba ni/_rnam par rgyal ba'i rdo rje'i bsam gtan te/_shes rab
[\[351a.7\]]kyi ral gri gzung ba dang /_'dzin pa'i rnam par rtog pa thams cad kyis mi skrag pas na brtan pa ste/_des na gzhan la ltos pa med pas brtan pa tsam gyis gzhan 'pham par byed pa'o/_/'tshog pa 'chad pa'i mtshon yin te/_/zhes bya ba ni rdo rje gtun rings kyi bsam gtan no/_/_
[\[351b\]]
[\[351b.1\]]chos thams cad rang bzhin gyis rnam par dag po'i zhes bya ba shes rab kyi ting nge 'dzin gyi gtun shing gis chos thams cad spong bas 'tshog pa ste/_de ni tshar gcod pa'i mchog yin te/_ting nge 'dzin ni de thob pas dngos por 'dzin pa ma skyes pa'i phyir ro/_/reg pa rnams ni rlung gi'o/_/_
[\[351b.2\]]zhes bya ba ni mchog ces bya bar sbyar ro/_/'jig rten ni rdo rje rlung gi bsam gtan yin te/_chos thams cad rang bzhin gyis 'od gsal ba'o zhes bya ba sems kyi mtshan nyid med pa'i brtson 'grus kyi las kyi bdag nyid de mngon sum du byed pa ni reg bya'o/_/de'i phyir de
[\[351b.3\]]ltar gyur pa'i reg bya las gzhan mchog tu gyur pa med do/_/gzi brjid can ni byin za mchog_/ces bya ba 'di ni/_rdo rje me'i bsam gtan te/_chos thams cad bdag med pa'i ye shes kyi mes rnam par rtog pa rnams bsregs pas yang skye bar mi 'gyur ba de'i
[\[351b.4\]]phyir/_de las gtso bo dang mchog tu gyur pa med do/_/zas rnams kyi nang na khrag dam pa zhes bya ba ni/_rdo rje 'jigs byed kyi bsam gtan te/_khrag la sems pa zhes grags pa yin no/_/'dir chos thams cad rang bzhin gyis rnam par dag pa'o
[\[351b.5\]]zhes bya bar nges pa'i ye shes gang yin pa de ni sangs rgyas rnams kyi thugs te/_de mngon sum du byed pa'i rnal 'byor pa rnams kyi bza' ba yin no/_/mche ba dag par zhugs pa ste/_/zhes bya ba ni/_mche ba yang dag pa'i rno ba brtan par gyur pa
[\[351b.6\]]gang la mnga' bar gyur pa de ni mche ba dag pa'o/_/des gsod cing dngos po gcod pas der zhugs pa yin te/_mche ba dag pa 'di ni mche ba'i lta ba rnam par dag pa'o/_/chos thams cad rang bzhin gyis 'od gsal ba'o zhes bstan pa ni/_/lta ba des rnam
[\[351b.7\]]pa lnga'i chos kyi bdag nyid kyi sangs rgyas kyi sar zhugs par gyur te 'di ni rdo rje lcags kyu'i bsam gtan to/_/'chi bdag thams cad gnas na 'dug_/ces bya ba ni/_rdo rje lus kyi bsam gtan te/_'dus byas thams cad skad cig ma yin no zhes bya ba'i tha tshig
[\[352a\]]
[\[352a.1\]]go/_/'di skad ston pa yin te/_skad cig re re zhing 'jig par 'gyur ba de'i phyir/_don dam par thams cad med pa yin no zhes bya bar gnas pa'o/_/'jigs las lhag pa'i bgegs gzhan med/_/ces bya ba ni/_rdo rje bgegs kyi
[\[352a.2\]]gtso bo'i bsam gtan te/_sems can la bsnun par 'dod pas 'jigs pa'o/_/'di skad ston pa yin te/_phyi rol gyi bgegs kyi gtso bos bgegs byed do zhes bya ba 'di dag log par rtog pa ste/_gang gi phyir chos thams cad rang bzhin gyis rnam par dag pas phyi
[\[352a.3\]]rol gyi don med pa yin pa de'i phyir/_rang gi rnam par rtog pa las byung ba kho na'i bgegs de las gzhan pa'i bgegs yod pa ma yin no zhes de ltar shes pa'i byang chub kyi sems goms pa de las sangs rgyas dang /_byang chub sems dpa' nyid du 'gyur ro/_/chu
[\[352a.4\]]las lhag pa'i ro gzhan med/_/ces bya ba ni/_/klu'i rdo rje'i bsam gtan te/_gzung ba dang /_'dzin pa'i rnam par rtog pa spangs pa'i bcom ldan 'das rnam par snang mdzad kyi gnyis su med pa'i ye shes kyi bdud rtsi'i chu 'thungs pas mngon du gyur pa des skom pa thams cad
[\[352a.5\]]bsal ba 'di dang mtshungs pa'i chu gzhan med do/_/rdo rje chen po'i rigs 'di dang /_/de las gzhan pa'i phyi rol gyi rdo rje'i rigs rnams kyi chos kyi phyag rgya bzlas pas/_byang chub chen po thob par 'gyur ro/_/ji ltar bris pa dang /_rjes su mthun par rdo rje chen po'i
[\[352a.6\]]rigs dang /_phyi rol gyi rdo rje'i rigs 'di dag gis 'jig rten gsum gyi 'khor lo'i chos kyi dkyil 'khor gyi phyag rgya chen po bcings la/_'jig rten gsum gyi 'khor lo'i dkyil 'khor chen po las bshad pa'i dam tshig gi phyag rgya dang /_'jig rten gsum
[\[352a.7\]]gyi 'khor lo'i las kyi dkyil 'khor las bshad pa'i las kyi phyag rgya blta bar bya'o//_//'jig rten gsum gyi 'khor lo'i dkyil 'khor gyi 'grel pa rdzogs so//_