[\[1a\]]
[\[1b\]]
[\[1b.1\]]@##/_/dngos grub mchog gi nye bar sgrub pa'i drag shul gyi sgrub pa dang /_dbang du bya ba dang /_bsrung ba'i sbyor ba zhar la 'ongs pa dang bcas pa bstan pa'i phyir lha mo bzhi dang /_khro
[\[1b.2\]]bo dgu rnams dang /_mdung chen ma dang /_khro gnyer ma'i sngags sbyor ba dang bcas pa dang phur bu gdab pa'i sngags bzhi po ni/_de nas zhes bya ba la sogs pa'i le'u bcu bzhi pa gsungs te/_de
[\[1b.3\]]bzhin gshegs pa thams cad kyi dam tshig ni/_de rnams kyi sngags dang /_phyag rgya la sogs pa'i rnam pa gang yin pa'o/_/ji ltar na dam tshig yin zhe na/_rgyal ba'i bka' dang 'dra bar
[\[1b.4\]]'da' bar bya ba ma yin pa nyid kyi phyir ram/_chos kyi sku yang dag par thob pa'i rgyu mthun pa yin pa'i phyir ram/_yang dag par thob pa ni yang dag par rtogs pa nyid kyi phyir te/_yang dag pa'i
[\[1b.5\]]ye shes kyi thabs nyid yin pa'i phyir ro/_/de rnams kyi bdag po ni gtso bo'i rgyu nyid yin pa'i phyir ram/_thun mong gi rgyu nyid yin pa'i phyir ro/_/rdo rje 'dzin pa chen po ni bcom ldan 'das so/_/
[\[2a\]]
[\[2a.1\]]de ci'i phyir zhe na/_'di ltar de ni de bzhin gshegs pa thams cad kyi chos kyi sku yin no/_/'dis ni de nyid dam tshig thams cad ston par mdzad pa por rigs so zhes bstan par 'gyur ro/_/lus kyi
[\[2a.2\]]nyes pa nad dang rga shi la sogs pa thams cad shin tu zhi ba ni rnam par snang mdzad do/_/de'i dam tshig ni lhan cig spyod pa'i shes rab kyi lus te spyan zhes bya ba'i don to/_/de'i mchog la dmigs pa mnga' bas na de skad
[\[2a.3\]]ces bya'o/_/ci'i phyir snyoms par 'jug par mdzad ce na/_de'i 'am de la sdug pa'i rnal 'byor gyis de dag gi sngags kyi sbyor ba shin tu legs pa yin no zhes shes par bya ba'i phyir ro/_/'di nyid kyi zhes bya ba ni sngags kyi
[\[2a.4\]]rnam pa 'chad par 'gyur ba'o/_/de bzhin gshegs pa thams cad ni de bzhin gshegs pa thams cad kyi shin tu rnam par dag pa'i sku'o/_/de rnams kyi btsun mo ni dbyings te/_dga' ma dang btsun mo dam pa'o/_/de
[\[2a.5\]]yang de rnams kyi me long lta bu'i ye shes kyi bdag nyid kyi de kho na nyid rig pa ni zhi gnas so/_/de ni de rnams dang lhan cig tu spyod pa ste lhag mthong ngo /_/de nyid kyis de kho na nyid bye brag tu mthong bas de kho na nyid dang ro gcig pas/_
[\[2b\]]
[\[2b.1\]]de bas na de rnams la de kho na nyid dang dmigs pa zhes kyang brjod do/_/dga' ba skyed par byed pas dga' ba dang sdug pa yang yin no/_/de nyid kyis ni dmigs pa'i tshul du 'dzin pa'i phyir dang /_nye bar ston pa'i tshul du gso ba'i phyir gso bar byed pa de ltar na btsun mo'o/_/'dzin par byed pa'i
[\[2b.2\]]phyir dbyings so/_/ji ltar nye bar ston pa yin zhe na/_tshim par byed pa'i phyir ro/_/sangs rgyas bcom ldan 'das ni chos la dga' ba'i dgyes pas nye bar ston par mdzad pa yin gyi kham gyi zas la sogs pas ni ma yin no/_/de bas na tshim par byed pas na dga' ma'o/_/shin tu yid du
[\[2b.3\]]'ong ba'i phyir btsun mo dam pa'o/_/de skad du le'u bcu bdun pa las/_dbyings su gyur pa'i rgyal po che/_/tshim par byed pa rnam par bsam/_/zhes bya ba dang /_le'u bco brgyad pa las/_dga' ba rdzogs pa'i longs spyod mchog_/bud med bde mchog phun sum tshogs/_/zhes
[\[2b.4\]]'byung ngo /_/de'i ngo bo nyid yin pas na de'i sngags la yang de skad ces bya'o/_/sems can thams cad 'byor pa ni 'byor pa kun no/_/dgyes pa rnams ni bzhed pa rnams so/_/de rnams la dgyes pa ni de la nye bar longs spyod pa'o/_/de dang ldan pas na 'byor pa kun la dgyes pa rnams te/_
[\[2b.5\]]so sor sdud pa la snyoms par zhugs pa'i sangs rgyas dang byang chub sems dpa' rnams zhes bya ba'i don to/_/de rnams mnyes pa ni gsan pa tsam gyis so/_/rab tu dgyes pa ni gti mug dga' ma de nyid do/_/sangs rgyas rdo rje ni rnam par snang mdzad kyi chos nyid de spyan no/_/de ston par mdzad pas
[\[2b.6\]]na de skad ces bya'o/_/de rjes su dran pa ni dgyes pas so/_/sangs rgyas rnams kyi zhing 'byung ba ste/_de rnams kyi zhing 'byung ba yang de la rag las pa nyid yin na rims la sogs pa zhi bar byed pa lta ci zhig smos/_las rnams thams cad sgrub byed cing /_/zhes bya ba la/_sarba ar+tha sA d+ha ni swA hA/_
[\[2b.7\]]zhes gsungs pa'i phyir te/_sbyor ba'i bye brag gis rgyas pa la sogs pa'i las rnams kyang byed do zhes bya ba'i don to/_/rdo rje ni sems tsam nyid do/_/de'i dam tshig ni yang dag par rtogs pa'o/_/de bskul ba ni dgug pa ste/_spyan gyi sbyor bas bzlas na de myur du skye bar byed ces bya ba'i don to/_/
[\[3a\]]
[\[3a.1\]]shi ba sos par byed pa ni shi ba'i srog kyang 'gugs par byed pa'i phyir dang /_'chi bar 'dod pa'i srog kyang 'dzin par byed pa'i phyir ro/_/de la zhi ba'i don du ji ltar rnam par snang mdzad kyi sbyor bas sbyor ba gsungs pa de bzhin du spyan gyi sbyor bas kyang blta bar bya'o/_/
[\[3a.2\]]yang na kham phor kha sbyar gyi nang du tsan+dan dkar pos pad+ma 'dab brgyad bris te/_de'i lte ba'i rdo rje'i lte bar gnas pa'i yi ge hUM gi mgor bsgrub par bya ba'i ming dang spel ba rnam par snang mdzad kyi 'byin pa'i sngags kyis bskor ro/_/de'i 'dab ma la spyan gyi sngags kyis kyang bskor bar bya'o/_/de nas
[\[3a.3\]]cho ga bzhin du spyan drangs pa la sogs pa byas nas/_nad pa'i sngas su tsan+dan gyis byugs pa'i sa gzhi'i gnas la kham phor kha sbyar gzhag ste me tog dkar pos mchod par bya'o/_/snga ma bzhin du rang gi snying ga'i zla ba la de dbang bskur bar bsams nas bskul tshig dang bcas pa'i phreng ba'i
[\[3a.4\]]sngags khri bzla bar bya'o/_/shi ba gso ba'i phyir cho ga bzhin du spyan gyi sbyor ba byas nas rang gi snying ga las grub pa'i rdo rje lcags kyu phyung ba des shi ba'i rnam par shes pa 'jig rten pha rol du song ba gsal zhing dmar ba'i yi ge a'i rnam pa can nam/_mar me'i rtse mo rlung gis ma bskyod pa'i
[\[3a.5\]]mi g.yo ba lta bu bkug la shi ba'i snying gar gzhug par bya'o/_/de la mo ha ra tI zhes bya ba'i snying po bkod de/_de'i 'od zer gyis lus de mi snang bar byas la mo ha ra tI zhes brjod bzhin du spyan gyi rnam par yongs su gyur par bsams te/_mig la sogs pa dang /_lus la sogs pa byin gyis brlabs
[\[3a.6\]]par byas nas rang gi snying ga na gnas pa'i ye shes kyi lha mo'i thugs ka'i zla ba la bkod pa'i phreng ba'i sngags de las byung ba'i spyan gyi sprin rnams kyis shel gyi bum pa'i bdud rtsi'i dbang bskur ba dang /_snga ma bzhin du 'od zer gyi gong bu'i dbang bskur bas dbang bskur bar bya'o/_/'chi bar 'dod pa'i
[\[3a.7\]]srog yang dag par gzung ba'i phyir/_/'chi 'dod snying ga'i pad+ma la/_/ming gi yi ge'am yi ge AH/_/bltas shing pad+ma kha btsums la/_/pad+ma zhags pas bcing bar bya/_/yang na/_snying gar rdo rje kha sbyar lter/_/gnas pa'i AHni gser 'od can/_/bsams nas rtse mo gnyis dag ni/_/zhags
[\[3b\]]
[\[3b.1\]]pa dag gis bcing bar bya/_/rgyas pa'i don du snying ga'i pad+ma la yi ge baM kha dog ser po/_kha thur du bltas pa bdud rtsi 'dzag pa bsams nas/_lte ba'i phyogs su yang yi ge AHpad+ma'i kha sbyar can bdud rtsi dang bcas pa bsam par bya'o/_/sbyor ba thams cad la spyan gyi sbyor bas de'i phreng ba'i sngags
[\[3b.2\]]bzla bar blta bar bya'o/_/de la zhi ba'i sngags ni/_oM ru ru s+phu ru dz+wa la tiSh+Tha sid+d+hi lo tsa ni sarba ar+tha sA d+ha ni che ge mo'i shAn+tiM ku ru swA hA/_de bzhin du rgyas pa la ni/_sarba ar+tha sA d+ha ni che ge mo'i puSh+TiM ku ru oM mo/_/'dir tshigs su bcad pa ni/_zhi la swA hA rgyas la oM/_/dgug la
[\[3b.3\]]dzaHste dbang don hoH/_/hUM ni gsod dang rmongs pa la/_/mngon spyod la ni hUM ngam phaT/_/bsrung la haM ste mkha' 'gro ha/_/bcings la baM ste mi snang oM/_/'di yi mtha' can bskul ba'i sngags/_/lhan cig skyes pa'am byas pa yin/_/zhi dang rgyas dang dbang dgug dang /_/drag po yi
[\[3b.4\]]ni las rnams la/_/shar byang nub dang lhor bltas pa/_/dkar ser dmar dang gnag pa nyid/_/brtse bcas dga' chags khros pa yin/_/srod dang tho rangs mtshan nyin phyed/_/brtsam bya dgug par bya ba la/_/kha steng phyogs pas phyogs blta zhing /_/sngags pa yang yang rang lha nyid/_/
[\[3b.5\]]rdo rje sems dpa'i rang bzhin smos/_/las rnams grub phyir de nyid la/_/rdo rje sems dpa' zhes bskul bya/_/sku gsum po ro gcig par rtogs pa ni sku gsum gyi dam tshig ste/_de'ang mi bskyod pa'o/_/de nyid ni thogs pa med pa'i ye shes kyi gzi brjid kyi rang bzhin can yin pa'i phyir rdo rje
[\[3b.6\]]khro bo'o/_/de nyid ni dngos po med pa ste/_nyon mongs pa'i rnam par rtog pa rnams 'joms par mdzad pa nyid kyi phyir ro/_/de'i dam tshig ni shes rab kyi lus te/_mA ma kI zhes bya ba'i don to/_/bdag ces bya ba ni sems la bya la/_de yang 'dir sangs rgyas rnams kyi ste de yang mi bskyod pa'o/_/
[\[3b.7\]]de'i 'dis shes rab yin pas na mA ma kI'o/_/de la dmigs pa'i ting nge 'dzin la de skad ces bya'o/_/de nyid ni dbyer mi phyed pa nyid kyi phyir rdo rje'o/_/de bzhin gshegs pa thams cad kyi thugs ni rdo rje 'dzin te/_rig bya dang rig pa gnyis su med pa'i tshul du 'dzin par mdzad pa'i phyir ro/_/de rnams
[\[4a\]]
[\[4a.1\]]kyi btsun mo'i mchog ni snga ma bzhin te/_mA ma kI zhes bya ba'i don to/_/de'i ngo bo nyid yin pa'i phyir de'i sngags la yang de skad ces bya'o/_/rdor gsum dbyer med rdo rje can ni chos kyi dbyings kyi ye shes de dang ldan pa ste/_bsam gtan lnga la snyoms par 'jug pa'i sangs
[\[4a.2\]]rgyas dang byang chub sems dpa' rnams zhes bya ba'i don to/_/yid 'ong spyan ni gdangs nas su ste/_zhe sdang dga' ma dang yang dag par ldan pa'i phyir ro/_/rdo rje'i thugs ni mi bskyod pa'i chos nyid de de ston par mdzad pas na de skad ces bya'o/_/rdo rje srung ba ni mi shigs pa'i srung ba ste/_de'i don
[\[4a.3\]]gyi sbyor ba la'o/_/las rnams rab bsgrub pa ni khro bo'i rdo rje'i dam tshig nyid yin pa'i phyir ro/_/rdo rje chen po ni nyon mongs pa'i rnam par rtog pa'i stobs dang ldan pa'o/_/de dag gis 'jigs shing des nyen pa ni gzir ba ste/_theg pa dman pa la mngon par phyogs par byed pa zhes bya ba'i don to/_/
[\[4a.4\]]de rnams kyi rtag tu stobs ni byed pa ste/_dngos po med pa'i dam tshig nyid yin pa'i phyir ro/_/stobs de gang yin zhe na/_sems kyi stobs te sems kyi stobs gang gis de rnams kyi nyon mongs pa'i rnam par rtog pa de rnams zil gyis mnan nas rdo rje theg pa la bstan par 'gyur ro/_/ji ltar
[\[4a.5\]]stobs byed pa yin zhe na/_de'i sbyor bas de'i phreng ba'i sngags bzlas pa'i phyir ro/_/srung ba'i don gyi sbyor ba ni la lar mi ma yin pa la sogs pa'i 'jigs pa la rang gi lha'i sbyor ba dang ldan pas bsgrub par bya ba'i mgo las hUM las byung ba'i rdo rje rtse lnga pa rtse mo gyen du bltas pa mi bskyod pa'i rdo rje de'i lte bar
[\[4a.6\]]mA ma kI bsams te/_de'i ye shes kyi lha mo thugs ka'i zla ba la gnas pa de'i phreng ba'i sngags las byung ba'i rdo rje gcig tu mkhregs par gyur pa rdo rje phra mo'i go chas go bgos pa'i bsgrub par bya ba bsam par bya zhing /_oM shA kA re shAn+tiM kA re/_g+huT+Ta g+huT+Ta g+huT+Ti ni/_g+hA ta ya g+hA ta ya/_g+huT+Ti ni che
[\[4a.7\]]ge mo rak+ShaM ku ru haM zhes bya ba'i sngags kyang bzla bar bya'o/_/de ltar na 'di'i mi shigs pa'i bsrung bar 'gyur ro/_/'dod chags chen po ni 'od dpag tu med pa ste/_de ni so sor rtog pa'i ye shes so/_/dam tshig ni rin chen 'byung ldan te/_de ni mnyam pa nyid kyi ye shes so/_/de dag gi gzigs pa ni shes
[\[4b\]]
[\[4b.1\]]rab ste/_gos dkar mo zhes bya ba'i don to/_/de la dmigs pa'i ting nge 'dzin la yang de skad ces bya'o/_/chos kyi sku ni sangs rgyas thams cad kyi shin tu rnam par dag pa'i 'du shes kyi tshogs so/_/de'i btsun mo'i mchog ni snga ma bzhin no/_/dkar mo de yang dkar bar byed pas na dkar mo ste/_srid
[\[4b.2\]]pa sbyor bar byed pa'i phyir ro/_/de nyid kyi phyir gos dkar mo ste/_dag pa'i srid pa la gnas par byed pa'i phyir ro/_/rdo rje ni sangs rgyas rnams kyi gsang ba'o/_/de rnams kyi chos kyi mchog ni tshogs te/_chos 'dus pa rin po che phra mo zhes bya ba'i don to/_/sna'i rtse mo'am sngags kyi thig le la de 'dzin par
[\[4b.3\]]mdzad pas na rdo rje chos mchog 'dzin pa rnams te/_srog dang rtsol ba'am 'dzin pa la snyoms par zhugs pa'i sangs rgyas dang /_byang chub sems dpa' rnams zhes bya ba'i don to/_/bsam gtan ni 'dod chags dga' ma'o/_/chos ni rin chen dpal dang 'od dpag tu med pa'o/_/de dag gi chos
[\[4b.4\]]ni rdo rje chos te gos dkar mo nyid do/_/de ston par mdzad pa la yang de skad ces bya'o/_/chos rgyas zhes bya ba ni bsod nams dang ye shes rgyas pa'o/_/rtag tu stobs mdzad pa zhes bya ba ni yun ring por nyams zad pa rnams kyi lus rgyas pa'o/_/gnyis po 'di byed par 'gyur ro/_/'di dag ci 'dra ba
[\[4b.5\]]zhig ce na/_mdzod chen po dang ldan pa zhes bya ste/_dbul po rnams nor chen po rgyas par byed pa ni mdzod chen po ste/_de dang ldan zhing de dang bcas pa'o/_/rtag tu zhes bya ba ni brtan pa ste de yang rgyas pa gsum po dag gi nang nas gang gi don du sbyor ba byas pa de nges par skyed par byed do zhes bya ba'i don
[\[4b.6\]]to/_/'da' bar mi bya ba'i gsung mnga' bas ni rdo rje gsung ngo /_/ji ltar rdo rje gsung gi bka' 'di yin pa de bzhin du shes par bya ste/_nges par rgyas par 'gyur ro zhes bya ba'i don to/_/sbyor ba ni bzlas pa tsam gyis zhes bya ba gsungs te/_bsgom pa sngon du 'gro ba'i zhes bya ba ni lhag ma'o/_/bsgom
[\[4b.7\]]pa ni ji ltar gzhan rgyas par bya ba'i phyir sngar rin chen 'byung ldan gyi sbyor bas gsungs pa de bzhin du 'dir yang gos dkar mo ser mo'i sbyor bas blta bar bya'o/_/bdag nyid rgyas par bya ba'i phyir ni gos dkar mo ser mo'i sbyor bas bdag nyid dbang bskur ba la sogs pa thams cad bya'o/_/de la bzlas pa'i
[\[5a\]]
[\[5a.1\]]sngags ni oM ka Ti bi ka Ti ni ka Te/_ka TaM ka Te/_d+har+m+ma puSh+TiM me ku ru oM/_gzhan dag la ni de bzhin du che ge mo'i d+har+m+ma puSh+TiM ku ru oM zhes bya ba 'di yin no/_/kun nas 'byung ba ni spro ba ste/_don yod par grub pa'o/_/de'i rdo rje ni de kho na nyid de sgrol ma zhes bya ba'i don to/_/'gro
[\[5a.2\]]ba rnams sgrol bar byed pas na sgrol ma'o/_/de la dmigs pa'i ting nge 'dzin la de skad ces bya'o/_/dam tshig ni thams cad du khyab par byed pa'i phyir ro/_/sems dpa' ni sems brtan pa rnams te/_bya ba nan tan gyi ye shes zhes bya ba'i don to/_/de rnams kyi btsun mo'i mchog go/_/don dam pa
[\[5a.3\]]thugs su chud pa'i phyir sangs rgyas te/_sangs rgyas dang byang chub sems dpa' rnams zhes bya ba'i don to/_/bdag nyid che las skyes zhes bya ba ni sku'i sprin las skyes pa ste/_rjes su dran pa'i snyoms par 'jug pa zhes bya ba'i don to/_/ye shes ni rdo rje dga' ma ste/_ye shes kyi tshogs nyid yin
[\[5a.4\]]pa'i phyir ro/_/sku ni sna tshogs so/_/de'i chos nyid ni rdo rje sku'o/_/de ston par mdzad pa la yang de skad ces bya'o/_/sangs rgyas rdo rje zhes bya ba la sogs pa la don ni sangs rgyas rdo rje 'chang yin yang rung /_dgra bo sde can yin yang rung /_sems can gyi khams yin yang rung /_skad cig gis dran
[\[5a.5\]]bzhin du ste bka' bzhin byed pa dang g.yo ba med de rtog pa med pa de dag thams cad dbang byed par 'gyur ro zhes bya ba 'di yin no/_/de la gang gi tshe bdag gam gzhan 'ga' zhig gi dbang du byed par 'dod na de'i tshe bdag nyid sgrol ma dmar mo'i sbyor bas 'dug la/_bdag gam gzhan gyi ye shes
[\[5a.6\]]sems dpa'i thugs ka na gnas pa'i le'u bcu gsum pa las gsungs pa'i dbang bskur ba'i cho ga bzhin du byas pa'am/_ma byas pa rang ngam gzhan gyi ye shes kyi lha mo'i thugs ka na gnas pa'i zla ba dmar po la/_oM tA re tut+tA re tu re swA hA/_zhes bya ba'i phreng ba'i sngags dmar po bsams nas de'i
[\[5a.7\]]'od zer dmar po rnams kyis skyes pa'am bud med dbang du bya ba thugs ka'i pad+ma dmar po'am bud med kyi pad+ma dmar po la bskul te rang ngam gzhan gyi ye shes kyi lha mo'i thugs ka na gnas pa'i sngags kyi phreng ba de nyid zhal gyi sgo nas byung ste dbang du bya ba'i kha'i sgo nas snying gar zhugs nas de'i sems zla ba'i dkyil
[\[5b\]]
[\[5b.1\]]'khor dmar po lta bu blangs te/_de'i mtshan gyi sgo nas byung zhing 'ongs te/_ye shes kyi lha mo'i pad+ma'i sgo nas zhugs nas ye shes kyi lha mo'i thugs ka'i zla ba'am/_gzhan gyi thugs ka'i zla ba dang zla ba'i dkyil 'khor gnyis pa med par byas nas yang de nyid du 'dug par bsam par bya'o/_/dbang du
[\[5b.2\]]bya ba'i snying phrogs pa can de yang bdag gam gzhan gyi rkang pa'i drung du 'dud pa bka' nod par blta bar bya'o/_/de bzhin du yang nas yang du bya zhing /_oM tA re tut+tA re tu re che ge mo bdag gi'am che ge mo'i ba sha ma na ya ho zhes bzla bar bya'o/_/sbyor ba gzhan yang sgrol ma'i sbyor ba thams cad dmar bar
[\[5b.3\]]byas la bsgrub par bya ba thams cad dmar ba mdun du pus mo btsugs te/_thal mo sbyar nas lung nod pa las gzhol ba bltas nas g.yon gyi lag pa gnyis pas yi ge tsa las byung ba'i gzhu dmar po dang g.yas kyi lag pa gnyis pas ho las byung ba'i mda' dmar po ut+pal dmar po kha ma bye ba'i
[\[5b.4\]]mde'u yod pa 'dzin pa de nyid kyi sngags zlos pa na sngags kyi mthar bsgrub par bya ba skyes pa'i ni snying ga dang /_bsgrub par bya ba bud med kyi ni pad+ma la mda' des spro ba'i sbyor bas bsnun na nges par dbang du 'gyur ro/_/de bzhin gshegs pa thams cad kyi sku dang gsung dang thugs rdo rje ni rdo rje 'chang ngo /_/dri
[\[5b.5\]]ma med pa ni me long lta bu'i ye shes so/_/de las 'od zer 'byung ba ni 'od zer nag po 'bar ba'o/_/de'i rang bzhin ni rdo rje sprin te/_dus mtha'i sprin dang chos mthun pa'i phyir te/_gshin rje mthar byed ces bya ba'i don to/_/de la dmigs pa'i ting nge 'dzin la de skad ces bya'o/_/'di nyid ces bya ba ni sngags kyi
[\[5b.6\]]rnam pa'o/_/grags pa chen po ni bdag nyid chen po'o/_/de dag kyang 'jigs shing kun du skrag gyur nas te 'jigs shing skrag par bdag nyid yang dag par byed ces bya ba'i don to/_/de ci'i phyir zhe na/_sngags kyi mthu bstan pa'i phyir ro/_/rdo rje sems ni byang chub kyi sems so/_/rjes su dran zhes bya ba ni rdo rje
[\[5b.7\]]'chang yongs su skyobs shig ces smra'o/_/de ci'i phyir zhe na/_sbyor ba mdzad pa po'i mthu bstan pa'i phyir ro/_/de bzhin du khro bo 'og ma rnams la yang blta bar bya'o/_/thod pa zhes bya ba la sogs pa la 'dren mar bstan pa'i phyir gong bu dgug pa'am rig pa bskyed pa la sbyor ba 'di yin no zhes smra'o/_/de
[\[6a\]]
[\[6a.1\]]la thod pa ni mi'i mgo bo'i rus pa'i thod pa'o/_/ma chag pa zhes bya ba ni bu ga med pa'o/_/bu ga med pa yang gang yin zhe na/_gang bud med kyi'o/_/gzugs mdzes zhes bya ba ni rab tu bsngags pa'i gzugs can te/_zla ba dang ba lang gi gdong dang /_pad+ma dag las gang yang rung
[\[6a.2\]]ba'o/_/yid 'ong zhes bya ba ni gang mkhas pa rnams kyi'o/_/de skad du yang /_gser gyi sgo dang yang dag ldan/_mi yi thod par shes par bya/_/bram ze la sogs thod pa ni/_/sgo ni re res 'phel ba yin/_/rigs dma' ba yi thod pa ni/_rna ba'i steng na bu ga can/_/ma ning gi ni ltag bug can/_/bud
[\[6a.3\]]med rtag tu bug med pa/_/mkhas dang shes ldan sngags pa yi/_/rna ltag bar du dpral ba la/_/mu tig phreng 'dra'i ri mo can/_/thod pa yin par shes par bya/_/dum gcig gnyis dang gsum dang bzhi/_/zla ba bcu drug bcu gnyis so/_/ba lang gdong dkar dmar bar 'gyur/_/cung zad ring zhing
[\[6a.4\]]shin tu mdzes/_/pad+ma pad+ma 'dra ba'i dbyibs/_/ser dmar dang ni de bzhin dkar/_/thod pa rnams ni bsngags pa ste/_/lhag ma rnams ni spang bar bya/_/zhes gsungs te/_zegs pa dang gas pa la sogs pa'i nyes pa'i skyon dang ldan pa ni shin tu blang bar bya ba ma yin no/_/rnyed pa la zhes bya ba ni blangs pa'o/_/
[\[6a.5\]]tshul byas nas zhes bya ba ni skabs nyid yin pa'i phyir te/_bsgrub par bya ba'i gzugs brnyan thod pa'i nang du chud par byed pa zhes bya ba'i don to/_/de'i rkang pas mnan par byas nas so/_/rjes su dran par bya ba ni bzla bar bya ba'o/_/'gugs zhes bya ba ni 'dren par byed pa'o/_/'di'i don ni bud med kyi
[\[6a.6\]]thod pa bsngags pas blangs la de'i rgyab tu lte ba yangs pa'i pad+ma 'dab ma brgyad pa bris na lte ba la bsgrub par bya ba'i spyan la sogs pa'i gzugs brnyan gur kum dang gi wang dang srin lag gi khrag gis bris te/_de'i snying gar yang phreng ba'i sngags dang /_che ge mo A kaR+Sha ya dzaHzhes bya ba'i mthar thug pa
[\[6a.7\]]bris nas/_de'i snying ga de yang nyi ma'i dkyil 'khor la gnas pa hUM las byung ba'i rdo rje lcags kyus mtshan ma'i rkang mthil dang g.yas pa brkyang ba g.yon gyi byin pa cung zad bkug pa'i rkang pas mnan la/_khros par gyur pas phreng ba'i sngags kyis bskul ba dang bcas pas zlos shing dgug pa'i rim gyis
[\[6b\]]
[\[6b.1\]]rkang pas drang bar bya zhing /_bsgrub par bya ba yang yaM las byung ba'i rlung gi dkyil 'khor la dz+hai dang ldan pas bteg cing drangs par gyur par bsams la/_rang gi snying ga las kyang grub pa'i 'khor lo'i lcags kyu phyung la ji lta ba bzhin du bsgo ba byas la de dgug pa'i phyir gtang bar bya'o/_/des kyang ji
[\[6b.2\]]lta ba bzhin du 'gugs par byed pa rmongs par byas na nges par 'ong bar 'gyur ro/_/'ongs pa de dang khro bo la yang tsan+dan bzang po la sogs pa'i chu dang mchod yon phul la/_de las de blangs nas ji ltar mngon par 'dod par bya'o/_/de bzhin du gnod sbyin mo la sogs pa dang /_mi mo la sogs pa'i
[\[6b.3\]]gzugs dgug par bya'o/_/skyes pa dgug pa la ni skyes pa'i thod pa la g.yon brkyang ba'i rkang pa g.yas pas mnan pa byas la zhes bya ba khyad par yin no zhes bya ba 'di yin no/_/rig pa skyed pa la yang don ni 'di yin te/_/bde ba skyed par byed pas na thod pa ste/_bu mo'i lus so/_/ma chags pa ni
[\[6b.4\]]skye gnas ma smos pa'o/_/gzugs mdzes pa ni gzugs bsngags pa'o/_/yid 'ong ni dam tshig dang sdom pa la sogs pa la bslab pa nyid kyi phyir ro/_/rkang pas mnan pa'i tshul du byas nas zhes bya ba ni mdun du bzhag nas spyan la sogs pa'i gzugs su bskyed la bdag nyid gshin rje mthar byed
[\[6b.5\]]kyi gzugs su gnas pa'i rang gi snying ga las grub pa'i lcags kyu phyung ste/_des ye shes kyi spyan bkug la de la gzhug par bya'o/_/de ltar na bu mo'i lus de rkang pas mnan pa'i tshul du byas par 'gyur ro/_/de ltar na tshul ni lha mo'i gzugs su bskyed pa yin la rkang pas mnan pa'i ye shes kyi lha mo
[\[6b.6\]]yang dag par stobs pa'o/_/rjes su dran par bya zhes bya ba ni bskul ba dang bcas pas bzla bar bya'o/_/'gugs pa ni 'gugs par byed pa ste bu mo mngon sum nyid du lha mo'i gzugs su bskyed pa'i phyir ro/_/gnyis gsum dag ni phul du byung ba gsungs pa yin no/_/rnam par snang mdzad la sogs
[\[6b.7\]]pas sngags lnga po brjod pa ni gang la la sngags brjod pa de thams cad de las byung ba'i 'bras bur 'gyur ro zhes bstan pa'i phyir ro/_/dam tshig ni bya ba nan tan sgrub pa'i ye shes so/_/de las byung ba'i 'od zer ni 'bar ba nag po'o/_/de'i rang bzhin can gyi stug po'i mchog ni dus mtha'i sprin te bdud rtsi
[\[7a\]]
[\[7a.1\]]thab sbyor zhes bya ba'i don to/_/de la dmigs pa'i phyir de skad ces bya'o/_/brgyal zhing zhes bya ba ni shin tu 'jigs pa'i phyir ro/_/rab tu 'jigs gyur nas zhes bya ba ni 'jigs pa dang bcas pa nyid dang sad pa'i phyir ro/_/rdo rje'i sku ni rnam par snang mdzad do/_/sngags
[\[7a.2\]]rnams kun gyi sbyor ba ni zhi ba dang rgyas pa la sogs pa'o/_/rdo rje bskrad pa ste bgegs bskrad pa'i las gang yin pa de la sngags 'di sbyar bar bya'o zhes bya ba ni lhag ma'o/_/cho ga yis ni bskrad par 'gyur/_/zhes bya ba la de la cho ga ni 'di yin te/_dur khrod kyi mes tshig pa'i myos par byed pa'i
[\[7a.3\]]shing gi sol ba dang ba bla dang dug dang lung thang gi lo ma'i khu ba dang rkang pa g.yon pa'i srin lag gi khrag dang sbyar bas bya rog gi sgro'i rtsa ba sbom po'i smyu gus ba dan gyi ras la rlung gi dkyil 'khor gyi dbus na gnas pa'i ral gri'i chang zung chen po'i dbus su 'khor lo rtsibs brgyad pa bris la/_de'i lte
[\[7a.4\]]bar bsgrub par bya ba'i gzugs brnyan dang de'i snying gar bskul tshig dang bcas pa'i phreng ba'i sngags bris la/_rdza mkhan gyi 'khor lo'i 'jim pa dang rkang rjes kyi sa dang bzhi mdo'i sa las gzugs brnyan byas te de'i snying gar gzhug par bya'o/_/de nas thod par bcug ste dgug pa sngon du song ba
[\[7a.5\]]can gyi hUM che ge mo uts+tsha Ta ya hUM zhes bya ba'i bskul ba dang ldan pa'i phreng ba'i sngags kyis bdun brgya mngon par bsngags la ma mo'i khyim mam/_bzhi mdo'am dur khrod du sba bar bya'o/_/bsgrub par bya ba yang rlung gi dkyil 'khor gyi steng du gnas pa'i rnga mo la zhon te legs par gnas pa la rgyab nas
[\[7a.6\]]lag na dbyig pa thogs pa'i skyes bu drag pos lho phyogs su bdas par bsams par byas na nges par skrod par byed par 'gyur ro/_/don dam pa thugs su chud pas na sangs rgyas te/_chos kyi dbyings shin tu rnam par dag pa'i ye shes so/_/de las byung ba'i 'od zer ni dkar po 'bar ba'o/_/de'i rang
[\[7a.7\]]bzhin can gyi rdo rje khro bo ni shes rab mthar byed ces bya ba'i don to/_/de la dmigs pa nyid kyi phyir de skad ces bya'o/_/bdag nyid che skyes zhes bya ba ni bdag nyid chen po nyid las skyes pa'o/_/byang chub kyi sems ni rin chen 'byung ldan te/_thugs rin po che nyid yin pa'i phyir ro/_/ma rungs pa ni sbrul
[\[7b\]]
[\[7b.1\]]lo/_/gtum mo ni gdon la sogs pa ste/_de rnams zhugs na 'jigs pa chen pos 'khrugs pa la ste sems can la'o/_/las rnams zhes bya ba ni srin po la sogs pa las thar pa ste/_de byed par 'gyur ro/_/ci'i phyir zhe na/_cho ga bzhin du ste rdo rje thugs ni rab sbyar phyir te 'bar ba'i
[\[7b.2\]]rdo rje sems dpa' ni rdo rje thugs yin la/_de cho ga bzhin du rab tu sbyar ba'i phyir ro/_/don ni 'di yin te gzhan gyis mi thub pa'i sbyor bas gnas shing bsrung ba yang byas nas lag pa gnyis gar ram/_rkang pa gnyis las yi ge hUM las byung ba'i rdo rje 'bar ba bsams nas/_bsgrub par bya
[\[7b.3\]]ba'i lus las srin po la sogs pa'i yid kyis drangs te rdo rje gnyis kyi bar du chud par byas la/_de'i 'od zer 'bar bas tshig par gyur par bsam par bya zhing lag pa dag gam/_rkang pa dag sbyar bas kun du btsir zhing mnyes la/_na maHsa man+ta kA ya wAka tsit+ta badzra NAM oM hUM dzi na ri ti te hUM hUM
[\[7b.4\]]phaT phaT che ge mo srin po la sogs pa dag las thar bar mdzod cig ces bskul ba dang bcas pa'i sngags bzla bar bya'o/_/yang na bsgrub par bya ba'i lus la zhugs pa'i srin po la sogs pa la de bzhin du mos par bya'o/_/yang na cho ga bzhin du dgug pa dang gzhug pa dang bcing ba bya ba la de nas
[\[7b.5\]]bsgrub par bya ba'i dbugs 'gags shing dbugs med pa lag pa gnyis kyis rdo rje 'bar bas rtsib logs gnyis nas btsir ba dang de'i lkog ma dang /_snying gar bsgoms pa'i rdo rje 'bar ba gnyis kyis snying ga dang lkog ma bsregs pa ni yi ge hUM 'bar ba las bskyed pa'i yungs kar gyi rgyal po
[\[7b.6\]]ser ba'i gzugs can la brgya rtsa brgyad bzlas pa dang /_phyi nas sngags re re bzla zhing de la brdeg par byas la de rnams kyis kyang lus phug par bsam par bya'o/_/de ltar na des nges par snying rje ba'i sgra 'byin cing ngu la shing gi yal ga gcod pa la sogs pas rtags ston na gtong ba'am dug med par
[\[7b.7\]]'gyur ba yin no/_/yang na srin po la sogs pas gzhan 'dzin par 'dod na/_de'i tshe yang gzhan gyis mi thub pa'i sbyor bas mar ngo'i tshes grangs gang yang rung ba dag la khros par gyur nas gsal shing dang mtshon gyis gsod pa dang 'gegs te shi ba'i nang nas gang yang rung ba'i thod pa la dur khrod
[\[8a\]]
[\[8a.1\]]kyi sol bas yi ge hUM las byung ba'i mche ba gtsigs pa 'jigs su rung ba thod pa'i phreng ba can khro ba skra gyen du brdzes pa lag pa g.yas pa na ro langs kyi gri 'phyar ba/_g.yon gyis sdigs mdzub byed pa bris la dug dang rus phye dang mdzub mo'i khrag gis de'i snying gar che
[\[8a.2\]]ge mo gr-ih+Na zhes bya ba'i bskul tshig dang ldan pa'i sngags bri bar bya'o/_/thod pa gnyis po bsgrub par bya ba'i rkang rjes kyi sa dang ro bsregs pa'i thal ba dang sol ba rdo rje chu dang sbrus la gzugs brnyan du byas pa'i gzugs kyi snying gar rus pa'i phye ma dang dug dang mdzub mo'i khrag gis ta la'i 'dab ma
[\[8a.3\]]la bskul tshig dang bcas pa'i sngags bris te snying gar bkang zhing dug dang lan tshwa dang ske tshe la sogs pas bskus la gnyi ga dgug pa la sogs pa byas te bris pa'i thod pas steng nas bkab la kha sbyar bar byas nas de des mnan cing bzung bar bsams la/_rkang pas mnan te bsgyings pa dang bcas
[\[8a.4\]]pas dur khrod du mtshan phyed na sngags bzlas na de nges par zin par 'gyur ro/_/de bzhin du rims dang gdon dang sbrul la sogs pas kyang 'dzin par 'gyur ro/_/tshe dpag tu med pa ni so sor rtog pa'i ye shes so/_/de las byung ba ni kun nas 'byung ba ste/_chags pa'i ye shes kyi gzi brjid do/_/
[\[8a.5\]]de'i rang bzhin can gyi rdo rje ni rta mgrin zhes bya ba'i don to/_/de la dmigs pa nyid kyi phyir ting nge 'dzin la yang de skad ces bya'o/_/pad+mo ni 'od dpag tu med pa/_chos kyi phung po nyid yin pa'i phyir chos kyi rdo rje ni sangs rgyas so/_/che mchog skyes zhes bya ba ni rab kyi mtha' las skyes pa'o/_/ye
[\[8a.6\]]shes rgyal po zhes bya ba ni 'jig rten dbang phyug go/_/ha la ha la zhes bya ba ni dug chen po'o/_/de nyid ni shin tu 'bar ba nyid kyi phyir rdo rje'o/_/de'i 'od ni de dang 'dra ba'o/_/de la rta mgrin gyi rnal 'byor sku mdog dkar por byas nas bsgrub par bya ba'i snying gar yi ge hUM las byung ba'i nyi ma'i dkyil
[\[8a.7\]]'khor 'bar ba'i steng du bkod pa'i yi ge hUM dkar po'i 'od zer rnams kyis yan lag thams cad la gnas pa'i dug gsad par bya ba'i phyir sba bar bya'o/_/de nas lag mthil du paM las byung ba'i pad+ma dkar po 'dab ma brgyad pa'i dbus su yi ge hUM dkar po 'od zer dang bcas pa bdud rtsi 'dzag pa
[\[8b\]]
[\[8b.1\]]bsam pa'am zla ba'i dkyil 'khor la gnas pa'i yi ge ha 'am/_oM hri ha hUM dza phu zhes bya ba'i sngags kyi yi ge bsam par bya'o/_/de nas phreng ba'i sngags zlos shing lag pa des bsgrub par bya ba'i spyi bo nas brtsams te/_rkang pa'i mthar thug pa'i bar du yang dang yang khyab par bya'o/_/lag
[\[8b.2\]]pa na gnas pa'i sngags las bdud rtsi 'dzag pa des kyang yan lag thams cad nas dug drangs te/_rkang pa'i rtse mor 'dzag par gyur cing nag por gyur par bsam par bya'o/_/sngags kyi 'od zer rnams kyis kyang de bzhin du drangs te rim gyis phab nas lag pa'i shugs kyis song bas 'bar
[\[8b.3\]]ba la sogs par spangs nas yang dkar por gyur par mos par bya'o/_/yang na mgo bo la bkod pa'i yi ge hri dkar po bdud rtsi'i rgyun 'bab pas snga ma bzhin du bsgrub par bya ba'i rkang pa'i rtse mor babs pas dug med par byas la lus dkar por yang dang yang du mos par bya zhing phreng ba'i sngags bzla
[\[8b.4\]]bar bya'o/_/rnam pa gnyis kas kyang nges par dug med par 'gyur ro/_/yang na spang leb dkar po la bsgrub par bya ba'i ming gi yi ge dkar po re re zhing yi ge ha dkar po dang spel ba bkod la sbyor ba de nyid kyis phreng ba'i sngags bzla bar bya ba'am/_bsgrub par bya ba'i lus dkar po'i spyi bor
[\[8b.5\]]bkod pa'i yi ge hri dkar po bdud rtsi dkar po'i rgyun 'bab pas dug sngon po bkrus nas/_dri ma med par bsam par bya ste rnam pa gnyis kas kyang dug med par 'gyur ro/_/gzhan yang /_spang leb la ni ming yig re re ni/_/du ba sngo dang dkar dang ser ba'o/_/ha dang rnam par spel ba las ni
[\[8b.6\]]dug_/g.yo 'dren nye bar zhi dang rengs par byed/_/dang po'i rab sngags la sogs yi ge thaHsa/_/dug 'ching byed de de bzhin yi ge haH/_/gal te cho ga bzhin du de sbyar na/_/me yi sa bon gyis kyang 'phel bar byed/_/'byung ba ni gzung ba dang 'dzin pa 'byung ba zad pa'i rgyu nyid yin pa'i
[\[8b.7\]]phyir de rnams kyi dpal yang de yin la/_khro bo nyid yin pa'i phyir rdo rje yang yin pas na de skad ces bya ste/_dpal dbyig sngon no/_/de la dmigs pa'i ting nge 'dzin de la yang de skad ces bya'o/_/bdug pa'i mchog ni bdug pa'i tshogs te de rnams kyi 'byung ba'o/_/sems dpa' rdo rje ni
[\[9a\]]
[\[9a.1\]]don yod par grub pa ste/_brtan pa nyid kyi phyir dang 'gro ba yin pa'i phyir ro/_/cho ga'i 'khor lo ni tshogs yin la de'i sbyor ba ni rab tu sbyor ba'o/_/de la cho ga bzhin du 'phags pa dbyig sngon gyi rnal 'byor pas ro bsregs pa'i sol ba dang /_grog mkhar gyi sa dang /_dug
[\[9a.2\]]dang sha chen dang bsgrub par bya ba'i rkang rjes kyi sa las gzugs brnyan byas la/_dur khrod kyi ras la mi rus kyi smyu gu dang dug dang /_khrag dang rams dang tsha ba gsum dang lung thang gi 'dab ma'i khu bas sna tshogs rdo rje la gnas pa'i me'i dkyil 'khor dang de'i dbus su bsgrub par bya ba'i ming phreng ba'i
[\[9a.3\]]sngags dang spel ba bris nas/_gzugs brnyan gyi snying gar bcug ste/_bkug la thod pa gnyi ga'i nang du chud par byas la de ltung bar bya ba'i phyir khros shing gtum par gyur pa'i rkang pa g.yas pas mnan la rdo dang rus pa dang nim pa'i lo ma bldad cing nyi ma'i phyed dam mtshan phyed dam che ge mo mA
[\[9a.4\]]ra ya phaT ces bya ba'i bskul ba'i tshig dang ldan pa'i sngags khro bo'i tshig gis brgya rtsa brgyad bzlas na nyi ma bdun gyis gsod par byed do/_/de lta na yang ma grub na dur khrod du song ste mtshan phyed kyi dus su ro bsregs pa'i thal bas me thab gru gsum byas la/_nim pa la sogs pa'i shing gis me sbar
[\[9a.5\]]zhing dgug pa sngon du 'gro bas de'i dbus su khro bo'i rgyal po bsams nas gzugs brnyan gyi rkang pa g.yon pa'i mdzub mo nas brtsams te/_mtshon rnon pos bcad cing shin tu khros pa dang ldan pas bskul ba dang ldan pa'i khro bo'i tshig gis sngags bzlas te/_de'i zhal shin tu gdangs
[\[9a.6\]]pa la sbyin sreg byas na de nges par de'i mtshan mo nyid la 'chi bar 'gyur ro/_/kun nas sprin ni mnyam pa nyid kyi ye shes te/_bdud rtsis thams cad la dbang bskur ba'i phyir ro/_/de las dpal te gzi brjid nag po 'bar ba ni stobs po che zhes bya ba'i don to/_/de la dmigs pa nyid kyi phyir ting
[\[9a.7\]]nge 'dzin la yang de skad ces bya'o/_/sku gsum ni rdo rje mi bskyod pa'o/_/bzlas pa tsam gyi sbyor ba yis/_/zhes bya ba ni stobs po che dkar ba dang ser ba la sogs pa'i sbyor bas zhi ba la sogs pa bya ba'i phyir bskul ba dang ldan pa'i sngags zlo ba gtso bor gyur pa'i sbyor ba yis so/_/las rnams thams
[\[9b\]]
[\[9b.1\]]cad ni zhi ba la sogs pa'o/_/chu'i dkyil 'khor 'bebs par byed/_/ces bya ba la 'dir sbyor ba ni 'di yin te/_stobs po che'i rnal 'byor pas kham phor so ma btang bar rams kyi khu bas ral gri la 'khor lo rtsibs brgyad pa dbus su pad+ma 'dab ma brgyad pa la mdung can ma'i sngags dang spel ba'i
[\[9b.2\]]klu thams cad kyi snying po bris la kham phor so ma btang ba gnyis pa dang kha sbyar byas la srad bu sngon pos dkris te mdung can ma dang klu rnams kyang bkug cing yang dag par mchod de bsgo ba byas nas klu thams cad skul bar byed pa'i kham phor kha sbyor klu gnas pa'i rdzing bu la sogs par gzhug par bya'o/_/
[\[9b.3\]]yang na ta la'i lo ma la snag tshas rdo rje rtse lnga pa sngags kyi tshig dang ldan pa bris la de nyid 'bar ba'i me dang 'dra bar rnam par bsams la/_de yongs su gyur pa las ral pa gcig ma 'chad par 'gyur ba'i gzugs can klu thams cad kun du skrag par byed par bsams la legs par mchod de/_
[\[9b.4\]]bka' bsgo la ta la'i lo ma chu mig la sogs par gzhug par bya'o/_/de nas skye bo mi gnas pa'i sa phyogs gzhan dag tu me'i dkyil 'khor la rlung gi dang de'i dbus su chu'i dang de la pad+ma 'dab ma brgyad pa bris te/_lte bar chu lha dkar po lte ba yan chad skyes bu'i gzugs can la lag pa
[\[9b.5\]]gnyis pa'i klu'i zhags pa thogs pa gdengs ka bdun dang ldan pa bri bar bya'o/_/shar la sogs pa'i 'dab ma la mtha' yas ut+pal sngon po ltar sngo bsangs nor rgyas dkar po/_'jog po dmar po/_karko Ta nag po'o/_/me dang bden bral gyi mtshams su pad+ma dang pad+ma chen po dkar skya/_rlung
[\[9b.6\]]gi mtshams su dung skyong ser po/_dbang ldan gyi mtshams su rigs ldan kha dog sna tshogs pa'o/_/de ltar klu'i dkyil 'khor bris nas yi ge naM las klu thams cad bskyed la bu ram dang /_'o ma dang /_mar la sogs pas klu la 'os pa'i lha bshos yi ge phus mngon par bsngags pa sbyin par bya'o/_/
[\[9b.7\]]me tog dang /_spos dang /_mar me dang /_dri dang /_gos dang /_ba dan dang /_bum pa sngon po chu sngon pos gang ba yang sbyin par bya'o/_/sardza ra sa dang /_kun du ru dang /_ta ka ra dang /_chu srin sder mo dang /_yungs kar ser po dang /_nA ga ge sar rnams kyi phye ma'am/_nA ga ge sar gyi phye ma sha kha ra dang
[\[10a\]]
[\[10a.1\]]lhan cig sbyar ba'i spos dang mar gyi mar me rnams sngags kyis btab pa sbyin par bya'o/_/de nas yi ge dza dang spel ba'i naM gyis klu thams cad bkug la/_rang gi gnas su bstims nas mchod yon byin la yang dag par mchod nas 'di skad ces brjod par bya'o/_/klu chen
[\[10a.2\]]po khyed rnams bdag cag la dga' ba dang /_bcom ldan 'das kyi bkas kyang char phob shig_/de nas klu rnams yang dag par char 'bebs par bsam mo/_/oM u gra shU la pA Ni baR+Sha pa ya shI g+h+raM ma/_oM dz+yo ti ni ra NA da baR+Sha pa ya shI g+h+raM zhes bya ba'i bskul tshig dang ldan pa'i sngags bzlas na
[\[10a.3\]]de'i 'og tu char 'bebs par 'gyur ro/_/de lta na yang char mi 'bebs na me thab zlum por de bzhin du dkyil 'khor bris la bkug cing de rnams kyi lce la naM bsams te/_mchod yon la sogs pa sngon du song ba can gyi sbyin sreg gi cho gas bu ram dang 'o ma dang /_mar gyi dgang blugs gsum
[\[10a.4\]]byin la/_oM naM swA hA zhes pa'i sngags dang bu ram dang /_'o ma dang mar la sogs pa'i sbyin sreg ci 'dod pa sbyin par bya'o/_/de ltar na tshim par 'gyur bas yang dag par char 'bebs par 'gyur ro/_/de lta na yang char mi 'bebs nas chad pas gcad par bya ste/_rlung dang me la sogs pa'i rim
[\[10a.5\]]gyis klu'i dkyil 'khor bris la/_de'i dbus su yid kyis bkug ste/_bskal pa'i me 'bar ba lta bu'i stobs po che'i sbyor bas klu thams cad kyi mjug ma'i tshogs g.yon brkyang bas mnan cing btsir bar bya'o/_/yi ge hUM dgu dang yi ge phaT dgu'i bar du yi ge naM re re dang spel la/_oM u
[\[10a.6\]]gra shU la pA Ni pi Da ya sar+b+Ya nA gAn oM dz+yo ti nir Ni Da baR+Sha pa ya shI g+h+raM zhes bya ba'i bskul tshig dang ldan pa'i sngags bsgyings pa dang bcas par bzla bar bya'o/_/khro bo'i rgyal po 'bar ba'i 'jigs pas rnam par dkrigs pa dang /_klu thams cad nam mkha'i ngos la chu'i rgya mtsho skyug par mos
[\[10a.7\]]pa byas na nges par char 'bebs par 'gyur ro/_/de lta na yang char mi 'bebs na klu rnams mngon spyod chung ngu dang /_'bring dang chen po'i rim pa 'dis bya ste/_mtshon gyis bsad pa'i gos sam/_dur khrod kyi ras la dug dang /_khrag dang /_ske tshe dang /_lan tshwa dang /_yungs mar gyis ral
[\[10b\]]
[\[10b.1\]]gri'i 'khor lo rtsibs brgyad la pad+ma 'dab ma brgyad pa bris nas 'dab ma brgyad pa la klu brgyad po naM gnyis dang spel ba dang lte ba la ni yi ge baM tsam zhig bris la/_chu'i ngos gnyis kyi sa'am/_klu gnas pa'i mtsho la sogs pa'i sa ro bsregs pa dang /_grog mkhar dang /_shing gcig
[\[10b.2\]]rtsa ba'i sa dang bcas pa bshang ba dang gci ba dang bsnos te/_klu'i gzugs brnyan byas nas 'dab ma la bris pa de'i snying gar bcug pa la dgug pa sngon du song ba la tsha ba gsum dang ske tshe la sogs pas bskus te/_me thab gru gsum gyi ngos la gnas par byas la dur khrod kyi shing
[\[10b.3\]]las me sbar ba la gdungs te/_sngags brgya rtsa brgyad bzlas shing hUM gis rdo rjer byas pa'i yungs kar gyis brdegs na de nas char 'bebs par 'gyur ro/_/'on kyang mi 'bebs na de'i tshe sa la klu'i dkyil 'khor de bzhin du bris la/_stod g.yogs sam ze kha sngon por byas pa'am/_
[\[10b.4\]]gcer bu byas la/_dkyil 'khor de la gnas pa'i nyi ma 'bar ba la gnas shing rdo rjes mtshon pa'i rkang pa g.yon pas klu gan rkyal du 'dug pa mnan pa dang /_de dag shin tu 'jigs pas rnam par dkrugs shing mgo bo'i steng du bteg cing bsgyings pas nam mkha' khyab par gyur cing /_
[\[10b.5\]]khrag tu skyugs pas char 'bebs pas rgya mtshor byed par bsams la snga ma bzhin du yi ge bco brgyad kyis yi ge naM dang spel te/_oM u gra shU la pA Ni mA ra ya sar+b+ba nA gAn oM dz+yo ti ni ra n+ya da ha na sar+b+ba nA gAn baR+Sha pa ya shI g+h+raM zhes bya ba'i bskul tshig dang ldan par sngags bzlas na de nas nges
[\[10b.6\]]par char 'bebs par 'gyur ro/_/gal te de lta na yang klu gdug pa de rnams char mi 'bebs na de'i tshe dug dang /_lan tshwa dang /_ske tshe dang /_da du ra ka las klu'i gzugs brnyan byas la seng ldeng gi phur bu sor dgu pas snying gar btab la me thab gru gsum byas te/_sme sha can gyi me 'am dur
[\[10b.7\]]khrod kyi me der blangs la/_yi ge phus sbar te lus la bshang gcis byugs shing kha lho phyogs su bltas pas bcom ldan 'das stobs po che thab kyi dbus su bsams te zhal shin tu gdangs pa ljags la hUM gis mtshan pa'i zhal der khros pas sngags de ma lus pa dang chol bar bzlas
[\[11a\]]
[\[11a.1\]]pa lag pa g.yon pas mjug ma'i rtse mo nas brtsams te/_mtshon rnon pos gtub cing gtub cing de sbyin sreg bya'o/_/sbyin sreg brgya rtsa brgyad byas na nges par char pa 'bebs par 'gyur ro/_/'on kyang char 'bebs par mi byed pa na de'i tshe stobs po che nyid kyis
[\[11a.2\]]nyes pa yin no zhes shes par byas la/_dug dang ske tshe dang lan tshwa dang da du ra las byas pa'i stobs po che'i gzugs brnyan la dgug pa sngon du 'gro ba can gyis dpal gnod mdzes rgyal po'i sbyor bas nyi ma 'bar ba la gnas pa rdo rjes mtshan pa'i rkang pa g.yon pas gan rgyal du mnan
[\[11a.3\]]la baR+Sha pa ya shI g+h+raM zhes bya ba'i bskul tshig dang ldan pa'i yi ge hUM bzhi pa'i sngags khri bzla bar bya'o/_/de nas nges par stobs po ches char 'bebs par byed do/_/de lta na yang char 'bebs par mi byed na/_de'i tshe mngon spyod kyi thab khung du gnod mdzes rgyal po zhal gdangs shing hUM gi ljags
[\[11a.4\]]dang ldan pa rnam par bsams la/_de'i zhal du gnod mdzes rgyal po'i sbyor bas gzugs brnyan gtub cing bskul tshig dang ldan pa'i yi ge hUM bzhi pa'i sngags kyis sbyin sreg brgya rtsa brgyad bya'o/_/'dis ni nges par 'phags pa stobs po ches char 'bebs par byed pa yin no zhes bya ba'i
[\[11a.5\]]nyams su myong ba'i rnal 'byor pa thams cad la grags pa yin no/_/char gcad pa la ni klu dang 'phags pa stobs po che la dmigs te/_me thab zlum por sangs rgyas spyan dkar po zhi ba oM gyis mtshan pa'i ljags dang ldan pa'i zhal de'i sngags dang zhi ba'i cho gas mar dang 'o ma la sogs pa'i
[\[11a.6\]]sbyin sreg khri byas na de dag nges par zhi bar 'gyur ro/_/char ches pa la sngar bshad pa'i mngon spyod kyi thab khung du dpal rdo rje sems dpa' la phul ba dang /_ras bal gyi rus pa dang bcas pa'i sbyin sreg byas na nges par char ches pa gcod par 'gyur ro/_/bcom ldan 'das zhes bya ba ni rdo rje
[\[11a.7\]]'chang ba'o/_/phyi'i don thams cad la dmigs pa ni kun du'o/_/de nges par 'joms pa ni ma lus par 'joms pa'o/_/de'i don gyis rdo rje ni thogs pa med pa'i phyir ro/_/de ltar na kun du 'joms pa'i rdo rje ste 'dod pa'i rgyal po zhes bya ba'i don to/_/de la dmigs pa'i ting nge 'dzin la
[\[11b\]]
[\[11b.1\]]yang de skad ces bya'o/_/dam tshig ces bya ba ni sbyor ba po'i yul can gyi yang dag pa'i ye shes so/_/rdo rje sku gsum zhes bya ba ni rdo rje 'chang ste sbyor ba mdzad pa po'o/_/rjes su dran zhes bya ba'i rdo rje 'chang yongs su skyobs shig ces de ltar rjes su dran pa dang ldan pa'o/_/ling+ga zhes bya ba ni
[\[11b.2\]]bsgrub par bya ba'i gzugs brnyan no/_/rkang pa g.yas pa zhes bya ba la gnon zhes bya ba ni lhag ma'o/_/rdo rje sems dpa' ni rang gi mtshan ma'i gdan dang bcas pa ste/_nyi ma'i dkyil 'khor la gnas pa'i lcags kyu'o/_/de'i sbyor ba ni rkang pa'i 'og tu bsam pa'o/_/rdo rje gsum
[\[11b.3\]]ni ye shes sems dpa'i thugs ka'i sa bon no/_/de las byung ba'i sngags tshogs ni rdo rje lcags kyu la sogs pa'i tshogs so/_/sngags rnams thams cad ni sangs rgyas dang byang chub sems dpa' thams cad do/_/de la gong bu dgug pa'i sbyor ba ni ji ltar gshin rje gshed kyi sbyor
[\[11b.4\]]bas de'i sngags gsungs pa de bzhin du 'dod pa'i rgyal po'i sbyor bas de'i sngags su shes par bya'o/_/rkang pas 'gugs pa ni pad+ma'i snod la pad+ma 'dab ma brgyad pa de'i lte ba la rdo rje lcags kyu bris la/_rdo rje lcags kyu'i steng du dug dang srin lag gi khrag dang gi wang la sogs pa 'dod
[\[11b.5\]]pa'i rgyal po'i sngags dang spel ba'i bsgrub par bya ba'i ming bris la/_pad+ma'i 'dab ma rnams la de dag nyid kyis sgrol ma'i sngags bris shing 'dab ma'i dbus dag la myos par byed pa'i khu ba dang /_gi wang dag gis bsgrub par bya ba'i ming bri bar bya'o/_/'dab ma'i rtse mo dag la gshin
[\[11b.6\]]rje gshed kyi sngags bsgrub par bya ba'i ming dang spel ba'i mdzub mo'i khrag dang dug dag gis bri bar bya'o/_/de bzhin du pad+ma'i snod gnyis pa la yang bris la/_dur khrod kyi ras la yang 'khor lo 'di nyid bris nas rdza mkhan gyi lag pa las ltung ba'i 'jim pa las byas pa'i gzugs
[\[11b.7\]]brnyan gyi snying gar bcug nas gzugs brnyan de la bkug la nang du bcug nas thod pa gnyis kha sbyar du byas te/_seng ldeng gi mer bsregs pa sngags re re zhing brgya rtsa brgyad bzlas na mtshan mo bdun gyis nges par 'gugs par 'gyur ro/_/ye shes ni sems kyi yid bzhin gyi nor
[\[12a\]]
[\[12a.1\]]bu la so sor rtog pa'o/_/de'i phreng ba ni rgyun dang ldan par 'jug pa ste/_'dzin pa zhes bya ba'i don to/_/de nyid ni chu ste shin tu sbyangs pa dang ldan pa'i sems rlan par byed pa'i phyir ro/_/de'i rang bzhin nyid yin pa'i phyir de yang yin la khro bo nyid yin pa'i phyir
[\[12a.2\]]rdo rje yang yin pa de ltar na/_ye shes kyi phreng ba'i chu'i rdo rje ste/_khro bo mi g.yo ba zhes bya ba'i don to/_/de la dmigs pa'i ting nge 'dzin la yang de skad ces bya'o/_/mi g.yo ba yang de yin la rdo rje gtum po yang de yin pas na'o/_/de'i dam tshig ni sngags so/_/rdo rje sku ni rdo rje
[\[12a.3\]]'chang ba ste/_gsang ba 'dus pa yin pa'i phyir ro/_/kha sbyar lus su zhes bya ba ni chung ma dang bcas par ro/_/'gugs par 'gyur zhes bya ba ni 'gugs par byed par 'gyur ro/_/'dir sbyor ba ni skyes pa'i thod pa la rkang pa g.yas pa'i mdzub mo'i khrag dang lan tshwa dang yungs kar dang /_
[\[12a.4\]]tsha ba gsum gyis lha chen po la sogs pa gzugs brnyan chung ma dang bcas pa bris la/_rdo rje mi g.yo ba'i sbyor bas de'i sngags zlos shing ji ltar gshin rje gshed kyi sbyor bas de'i sngags zlos pas skyes pa dgug pa gsungs pa de bzhin du dgug par bya'o/_/dam tshig ni bya ba nan tan
[\[12a.5\]]sgrub pa'i ye shes so/_/de'i rnam par 'phrul pa ni de las 'od zer nag po'i gzi brjid 'bar ba yin pa de'i rang bzhin can gyi rdo rje ste/_gnod mdzes kyi mchog khro bo'i rgyal po zhes bya ba'i don to/_/de la dmigs pa'i ting nge 'dzin la yang de skad ces bya'o/_/rdo rje 'dzin thams cad kyi
[\[12a.6\]]dam tshig ni bsdus pa ste/_de'i ngo bo nyid yin pa'i phyir ro/_/de yang de yin la khro bo chen po gnod mdzes kyang yin pas so/_/de'i sngags la yang de skad ces bya'o/_/bu mo thams cad ni zhes bya ba ni rdo rje'i bu mo'o/_/thams cad ni bcom ldan 'das rdo rje 'chang ste/_de'i spyan la
[\[12a.7\]]sogs pa'i lha mo rnams zhes bya ba'i don to/_/skra bshig gos dang bral gyur na/_/zhes bya ba ni 'dod chags chen po dang ldan pa'i phyir ro/_/rdo rje lcags kyu zhags pa yis/_/rdo rje'i bu mo 'gugs pa'i mchog_/ces bya ba dang sbyar ro/_/ji ltar zhe na/_rdo rje sems dpa'i zhabs
[\[12b\]]
[\[12b.1\]]kyis mnan te/_nyi ma la gnas pa'i rdo rje lcags kyu ni rdo rje sems dpa'o/_/de dang ldan pa'i rkang pa ni rdo rje sems dpa'i zhabs te/_des gnon pa'i mnan pa gang la yod pa de la de skad ces bya'o/_/de bzhin gshegs pa kun ni dpal gnod mdzes te/_bdag po de 'di la yod pas na de
[\[12b.2\]]skad ces bya'o/_/don ni dpal gnod mdzes kyi sbyor bas shin tu bsngags pa'i bud med kyi thod pa la rkang pa g.yon pa'i srin lag gi khrag gis spyan la sogs pa'i bu mo gang yang rung ba bris la/_nyi ma la gnas pa'i rdo rje lcags kyus mtshan pa'i g.yon pa'i rkang mthil g.yon brkyang pas
[\[12b.3\]]de'i pad+ma la mnan la lag pa g.yas pa'i lcags kyus de'i snying ga phug ste lag pa g.yon pa'i zhags pas mgul pa bcings nas bskul ba'i tshig dang ldan pas sngags bzlas na 'gugs par 'gyur ro zhes bya ba 'di yin no/_/'dir spel ba ni hUM a na ya lo tsa ni he b+ha ga wAn zhes bya ba'am/_
[\[12b.4\]]yang na bid+ya rA dza hUM lo tsa naM A kaR+Sha ya dzaHzhes bya'o/_/dam tshig sems dpa'i rang gi ngo bo sku rdo rje la sogs pa'i tshul 'dra ba gang yin pa de ni dam tshig chen po'o/_/de'i de kho na nyid 'byung ba ni gsang ba gsum tshul 'dra bar 'byung ba'o/_/de la dmigs pa'i ting nge 'dzin la yang de skad ces
[\[12b.5\]]bya'o/_/dam tshig chen po ni snga ma dang 'dra'o/_/gzhung la la las ni gsang ba'i sgra yang gsungs te/_der ni tshul 'dra ba nyid kyi phyir 'di la gsang ba chen po mnga' bas na gsang ba chen po'o/_/de yang yin la dam tshig chen po yang yin pas zhes bya bar sbyar bar bya'o/_/de'i rdo rje gsum
[\[12b.6\]]gyi gsang ba'o/_/de'i gsung ni ston pa'o/_/de nyid kyi dam tshig gi de kho na nyid ni dgug pa'i snying po'o/_/tshig ni ston pa ste/_'chad par 'gyur ba'i tshigs su bcad pa rnams so/_/sangs rgyas rdo rje ni mi bskyod pa ste/_de'i sbyor ba byas nas so/_/de'i sku gsum la ste/_thugs ka
[\[12b.7\]]dang lkog ma dang spyi bo rnams su'o/_/rdo rje sems dpa' ste thugs rdo rje rnam par bsgom pa'o/_/zhags pa rdo rje kyo ba 'dzin/_/zhes bya ba ni rdo rje sems dpa' de nyid rnam par spros pas so/_/sangs rgyas ni rdo rje 'chang ste de dgug pa'o/_/sangs rgyas sku gsum ni rnam par snang mdzad dang 'od
[\[13a\]]
[\[13a.1\]]dpag tu med pa'o/_/de dag gi sbyor bas kyang rdo rje sems dpa' 'gugs par byed do/_/ji lta zhe na/_'khor lo chen po'i sbyor ba yis te/_'khor lo chen po ni gzugs tshul 'dra ba'i gsang ba gsum mo/_/de'i sbyor ba ni 'od dpag tu med pa ste/_sku gsum
[\[13a.2\]]la pad+ma chen po'i lcags kyu bsgom pa dang /_rnam par snang mdzad kyi sku gsum la yang 'khor lo'i lcags kyu bsgom pa'o/_/mi phyed rdo rje gsum bsgoms pas/_/zhes bya ba ni 'di rnams kyi thugs ka dang /_lkog ma dang spyi bor tshul 'dra ba'i sems dpa' bsgoms pas so/_/
[\[13a.3\]]'khor lo pad+ma rdo rje che/_/zhes bya ba ni rnam par snang mdzad dang /_'od dpag tu med pa dang mi bskyod pa'i sbyor ba de dag nyid kyis so/_/ji lta zhe na/_rdo rje kyo ba zhes bya ba ste/_rang rang gi mtshan mas mtshan pa'i lcags kyu ni rdo rje kyo ba'o/_/de'i khyad par ni go rims bzhin du 'khor lo'i
[\[13a.4\]]lcags kyu nyid dang /_pad+ma'i lcags kyu nyid dang /_rdo rje'i lcags kyu nyid bsgoms pas zhes bya ba'i don te/_sngags rnams thams cad ni sngags kyi lha thams cad do/_/bu mo sna tshogs dgug pa ni thams cad rdo rje'i rang bzhin zhes bya ba gsungs te/_sku la sogs pas byin gyis brlabs
[\[13a.5\]]pa'i phyir ro/_/zhi ba zhes bya ba ni rnam pa thams cad kyi mchog dang ldan pa nyid kyi phyir ro/_/rang sngags skyes bu zhes bya ba ni rang gi lha nyid do/_/mchog rnams kyi zhes bya ba ni rgyal po'i bu mo la sogs pa'o/_/rlung gi dkyil 'khor sbyor ba yis/_/zhes bya ba ni dgug par bya ba'i rlung gi dkyil 'khor
[\[13a.6\]]la bskyon pa'o/_/snying gar rdo rje kyo ba sbyor/_/zhes bya ba ni rang gi lha'i lag na gnas pa'i rdo rje lcags kyu spros pas snying gar phug pa'o/_/'di ni nye bar mtshon pa cung zad de/_zhags pas kyang mgul pa bcings nas bskul ba'i tshig dang ldan pa'i rang gi sngags bzlas na nges par 'gugs
[\[13a.7\]]par 'gyur ro zhes bya ba'i don to/_/rnam par snang mdzad ni 'khor lo'i lcags kyu ste/_de'i gzugs chen ni lus chen po'o/_/de nyid kyang zla ba'i dkyil 'khor dag tu byas nas so/_/sha tsi zhes bya ba ni brgya byin gyi chung ma'o/_/de na gnas pa nas zhes bya ba ni 'og tu myur bar 'ong du zin kyang zla ba'i dkyil
[\[13b\]]
[\[13b.1\]]'khor de la brten par 'gyur ba'o/_/rdo rje mi 'chi sbyor ba yis/_/zhes bya ba ni bdud rtsi thab sbyor gyi sbyor bas snying ga phug cing mgul pa bcing ba yis so/_/rdo rje kyo ba zhes bya ba la sogs pa la rdo rje lcags kyu'i gzugs chen po'o/_/'bar ba'i rdo rje 'dra ba'i 'od gang yin pa de nyid nam
[\[13b.2\]]mkha'i bu mo gnas la/_nyi ma'i dkyil 'khor bsgom na ni/_de la gnas pa'i nam mkha'i bu mo ste/_lha'am mi'am ci la sogs pa'i bu mo de bzhin du bu mo bdud rtsi thab sbyor gyi sbyor bas snying ga phug cing mgul pa bcings nas rang gi sngags bzlas na nges par 'gugs par 'gyur ro/_/
[\[13b.3\]]zhes bya ba'i don to/_/gzhan dag ni sha tsi ni spyan yin la rdo rje'i dkyil 'khor ni rlung gi dkyil 'khor yin zhing nam mkha'i dkyil 'khor ni mA ma kI'o zhes 'dod do/_/rang gi khro bo zhes bya ba ni rang gi lha nyid kyi ye shes kyi thugs ka'i sa bon las nges par byung ba'i khro bo nag po sgeg pa'o/_/
[\[13b.4\]]rdo rje'i dam tshig ces bya ba ni mi bskyod pa'i cod pan can no/_/rdo rje sa 'og gnas pa dag_/ces bya ba ni rdo rje sa 'og ces grags pa'o/_/shU la rdo rje kyo bas gnas/_/zhes bya ba ni/_rtse gsum dang /_lcags kyu la sogs pa'i mtshan ma dang ldan pa ste/_lcags kyu dang ral gri dang zhags
[\[13b.5\]]pa dang rtse gsum bsnams pa zhes bya ba'i don to/_/lha min bu mo dgug pa dang /_/zhes bya ba ni des de bzhin du snying ga phug cing mgul pa bcings nas 'degs par byed pa'i rlung gi dkyil 'khor la gnas pa'i lha ma yin gyi bu mo 'gugs par byed ces bya ba'i don to/_/btsag gam
[\[13b.6\]]zhes bya ba la sogs pa la/_kyang zhes bya ba'i sgras ni gi wang la sogs pas kyang ngo /_/rdo rje'i kyo ba'i sbyor ba yis/_/zhes bya ba ni mi g.yo ba la sogs pa bsdus pa'i dkyil 'khor gyi dbus su mi g.yo ba'i sbyor bas 'dug la btsag dang yi ge hUM gis rdo rje lcags kyu'i ltar byas nas so/_/
[\[13b.7\]]khar zhes bya ba ni rang gi kha'am rang gi rig ma dang gnyis su med par gyur pa'i pad+ma'o/_/bcug pa ni gzhug pa dang g.yogs nas so/_/bsgrub par bya zhes bya ba ni ye shes kyi rdo rje lcags kyus bkug la bcug ste/_spro ba dang bsdu bas ji srid zla ba btang ba de srid kyi bar du bsgom par bya ste/_de nas
[\[14a\]]
[\[14a.1\]]'grub par 'gyur ro zhes bya ba'i don to/_/de yang bsrung bar bya ste/_blangs la grub pa des ming rnams bris nas ni lha rnams 'ong bar 'gyur ro/_/'jigs shing skrag pa ni 'jigs shing 'dar nas so/_/gzhan dag ni ming bris nas rkang pa g.yon pas mnan la/_bskul
[\[14a.2\]]tshig dang ldan pa'i rang gi sngags bzlas na 'ong bar 'gyur ro zhes 'dod do/_/rnam pa'i mchog rnams zhes bya ba la sogs pa la bdag nyid 'jam pa'i rdo rje bsgoms la rang gi snying ga'i yi ge hUM las byung ba'i rdo rje lcags kyu yongs su gyur pa'i gshin rje gshed phyag na lcags kyu bsnams
[\[14a.3\]]pa bsgom pa dang /_mngon par 'dod pa'i gnod sbyin mo de yid dang mthun pa'i gnas su song la bsam par bya'o/_/de yang gshin rje gshed las spros pa 'jig pa'i dus kyi me 'bar bar gyur pa phyogs bcur 'gro ba bkag cing 'on kyang bdag nyid las 'od zer spros pa bdud rtsi ltar bsil bar
[\[14a.4\]]gyur pas/_'di'i lam sprul pa mngon par phyogs pa sbyin pa dang /_de nas skyabs su song ba'i don du spyi bor gnas pa'i gshin rje gshed kyi zhabs kyis drangs par gyur par bsam zhing bskul ba'i tshig dang ldan pa'i gshin rje gshed kyi sngags bzlas na nges par 'ong bar 'gyur ro/_/'ongs
[\[14a.5\]]pa dang dri dang chu bsres pa dang mchod yon byin na rgyud gzhan las ji skad gsungs pa'i ma'am sring mo 'am sgyug mo 'am chung ma'am grogs mor sgrub par 'gyur ro/_/gzhan dag na re gnod sbyin mo bsgrub bya zhes bya ba la sgrub pa ni bkug la nye bar longs spyod pa tsam zhig yin no zhes zer ro/_/
[\[14a.6\]]cho ga nyams pa bzlog pa'i don du tshigs su bcad pas bag yod pa dang /_tshigs su bcad pas thabs chen po nyid du gsungs pa ni kun gyi zhes bya ba la sogs pa la kun gyi zhes bya ba ni lha thams cad kyi'o/_/thams cad du zhes bya ba ni shin tu yang ngo /_/phyag rgya dang sngags kyi khyad par ni
[\[14a.7\]]gang dang yang ma 'dres par te rang rang gi sngags dang phyag rgya dag gis zhes bya ba'i don to/_/de la rnam pa gnyis te cho ga ji lta ba bzhin du bskyed pa'i lus kyi mtshan ma la sogs pa'i phyag rgya dang /_rang gi rigs kyi mtshan mas mtshan pa'i lcags kyu la sogs pa'i phyag rgya'o/_/thabs ni
[\[14b\]]
[\[14b.1\]]las so/_/gzhan du byas na zhes bya ba ni de ltar ma byas te gal te 'dres par byas na zhes bya ba'i don to/_/de'i tshe 'jig par 'gyur ba ni 'jig pa ste dngos grub las nyams pa'o/_/lan 'ga' ni srog nyams pa yang yod do/_/bskul bar bya zhes bya ba ni cho ga nyams kyang dngos grub
[\[14b.2\]]kyi phyir rtsom pa nas brtsams te/_rdo rje sems dpa'i snying po'am mchog dang po'i snying pos sad par bya'o/_/gang gi phyir sngags rnams thams cad kyi rgyal po mchog tu rtag pa yin pa de'i phyir de'i bkas sngags thams cad 'grub par 'gyur ro/_/kun du ni sna tshogs pa ste bya ba nan tan sgrub
[\[14b.3\]]pa'i ye shes so/_/de'i rnam par 'phrul pa ni gzi brjid nag po 'bar ba'o/_/de'i rang bzhin can gyi ye shes te ral pa gcig ma zhes bya ba'i don to/_/de la dmigs pa'i ting nge 'dzin la de skad ces bya'o/_/de nyid ni rdo rje'o/_/dam tshig chen po'i rgyal po ni don yod par grub pa'o/_/
[\[14b.4\]]de'i rdo rje mchog ni btsun mo drag mo'o/_/rdo rje thor tshugs gcig ma zhes bya ba ni mdung can ma'o/_/de'i sngags la yang de skad ces bya'o/_/sangs rgyas byang chub ni rdo rje 'chang ba'o/_/bkug nas nye bar spyad par bya/_/zhes bya ba ni bdud rtsi thab sbyor dang sku mdog dang dbyibs dang cha lugs
[\[14b.5\]]'dra ba klu rnams kyis brgyan pa rtsa ba'i phyag gnyis kyis rang snang ba'i thabs la 'khyud pa/_lhag mas lcags kyu dang /_ral gri dang /_zhags pa dang /_thod pa bsnams pa'i mdung can mar bdag nyid rnam par bsgoms la srin lag gi khrag nA ga ge sar dang sbyor bas bud med kyi thod pa la rlung
[\[14b.6\]]gi dkyil 'khor la gnas pa'i klu'i bu mo bris la de'i snying gar sngags dang spel ba'i ming bris nas bkug ste/_ral gri lcags kyus mtshan pa rkang pa g.yon brkyang bas mnan la bskul ba'i tshig dang ldan pa'i sngags bzlas pas bkug la nye bar longs spyad par bya'o/_/nam mkha'
[\[14b.7\]]dang 'dra bar dam tshig chos rnams la yang dag par lta ba ni nam mkha'i dam tshig ste/_so sor rtog pa zhes bya ba'i don to/_/de 'byung ba ni dmigs pa ste/_de yang khro gnyer can ma'o/_/de nyid ni rdo rje'o/_/de la dmigs pa'i ting nge 'dzin la yang de skad ces bya'o/_/chos chen po ni 'od
[\[15a\]]
[\[15a.1\]]dpag tu med pa'o/_/de'i dam tshig ni shes rab kyang de yin la/_khro gnyer ma yang yin te de nyid ni rdo rje'o/_/de'i sngags la yang de skad ces bya'o/_/ye shes kyi rgyal po ni rdo rje 'chang ngo /_/dgug ces bya ba ni nye bar spyad bya zhes bya ba dang sbyar bar bya'o/_/ji ltar
[\[15a.2\]]dgug par bya zhe na/_dam tshig la sogs pa yin te/_dam tshig ni khro gnyer ma'i ting nge 'dzin yin te gos dkar mo dang 'dra'o/_/'di ni sku mdog dkar po mdangs dmar po can no/_/dgug pa la yang lcags kyu dang ral gri dang zhags pa dang pad+ma bsnams pa'o/_/sogs pa smos pas ni bud
[\[15a.3\]]med kyi thod pa la srin lag gi khrag nyid kyis klu'i bu mo dang 'dra bar rig pa 'dzin pa'i bu mo bri ba la sogs pa bsdu'o/_/sngags kyi rig pa zhes bya ba ni bskul ba dang ldan pa'i bzlas pa des so/_/dgug pa'i sbyor ba thams cad la yang 'bar ba'i lta ba'i snying po dang bcas pa sbyor bar bya ste/_
[\[15a.4\]]de skad du dpal de kho na nyid bsdus pa'i rgyud las/_rdo rje lta bas chags pa ni/_/dga' bas mig ni rab tu bgrad/_/de yis bud med bltas pas ni/_/rtag tu dbang du 'gyur ba yin/_/rab tu myur bar mig bskul zhing /_/mig gi rdzi mas 'gugs byed pa/_/lta ba'i gzi can yin par bshad/_/
[\[15a.5\]]'gro ba thams cad 'gugs byed pa'o/_/khro ba'i gnyer ma rab bsdus pa/_/khro bo'i mig ni btsums pa'o/_/khro bo'i lta ba byas na ni/_/khams gsum yang ni 'jig par byed/_/ri rab ri yi brag 'dra ba/_/brtan par 'dzums pa med pa'i mig_/byams pa'i lta ba yin par bshad/_/
[\[15a.6\]]nad dang gdon dang dug sel dang /_/zhes gsungs pa lta bu'o/_/de nas 'di rnams kyi snying po ni/_badzra dr-iSh+Ti maT/_dim+ta driSh+Ti aM ku sha dzaH/_kro d+ha driSh+Ti hi me dr-iSh+Ti traT ces gsungs so/_/de nas ci sangs rgyas la sogs pa dgug pa yang bzlas pa tsam gyis 'grub par 'gyur ram zhe na/_'grub po
[\[15a.7\]]zhes bstan pa'i phyir 'gog pa zhes bya ba la sogs pa gsungs pa la 'gog pa'i rdo rje bzlas pa zhes bya ba ni 'gog pa'i bzlas pa dang rdo rje'i bzlas pa'o/_/yongs su rdzogs pa mdzes mchog gis ring por mi thogs par 'gugs par 'gyur ro/_/kun nas zhes bya ba ni phyogs bcu nas so/_/ci 'gugs
[\[15b\]]
[\[15b.1\]]she na/_ye shes rdo rje gsum las byung ste/_sku dang gsung dang thugs dang ye shes kyi rdo rje las yongs su grub pa ste/_sangs rgyas dang byang chub sems dpa' rnams zhes bya ba'i don to/_/kyang gi don du yang rtogs par bya ste/_de rnams kyang 'gugs par byed na lha la sogs pa lta smos kyang ci dgos
[\[15b.2\]]de la rang gi lha'i rnal 'byor la gnas la rang gi snying ga'i nyi ma'am/_rang gi snying ga'i zla ba la rang gi sngags kyi yi ge'i phreng ba bkod la de nyid la rang gi sems gnyis su med pa'i sbyor bas brtan par byas nas bzlas pa gang yin pa de ni 'gog pa'i bzlas pa ste/_de yang gang gi tshe bzlas pa byed pa'i nges
[\[15b.3\]]par bsdus pa'i sems de yun ring du goms par byas pa las sems de nyid brtan pa zhig nas bya ba rdzogs par 'gyur ba de'i tshe 'grub par 'gyur te/_de tsam du snang ba'i phyir dang sbrang bu dang sha sbrang la sogs pas gtses par gyur kyang tshor ba med pa'i phyir dang /_rnga dang rnga bo che la sogs pa'i sgra rnams
[\[15b.4\]]nye na yang thos par mi 'gyur ba'i phyir ro/_/rdo rje ni sangs rgyas rnams kyi sku dang gsung dang thugs so/_/de rnams kyi bzlas pa ni rdo rje bzlas pa ste/_de yang le'u bcu gsum pa las gsungs pa yin no/_/de ni gang gi tshe bzla bar bya ba'i sngags bzhi po dag gis rdo rje rnams sems tsam nyid las byung ba
[\[15b.5\]]dang /_bdag med pa nyid dang bdag dang mnyam pa nyid dang de thams cad mi dmigs pa ste/_sngags bzhi po bzlas pas lhag par mthong ba ste/_shin tu yun ring du bzlas pa las zhi gnas dang lhag mthong rdzogs par gyur pa na/_don bzhi po dag kyang mngon sum dang 'dra bar snang bar 'gyur ba de'i tshe
[\[15b.6\]]grub pa yin no/_/mdzes mchog gis zhes bya ba ni 'dis ni rdzogs pa'i mtshan ma ston te/_zhi gnas grub pa na bzlas pa po'i glo bur du ba spu ldang zhing mchi ma 'byung ba dang /_lus dang sems yang ba la sogs pa'i rgyus dga' ba chen po skye bar 'gyur ro/_/de bas na yongs su rdzogs pa'i bzlas
[\[15b.7\]]pa ni mdzes pa'i mchog tu gyur te/_mchog tu yid dga' bar 'gyur zhes bya ba'i don to/_/grangs kyi khyad par gyis kyang grub pa ni/_yang na zhes bya ba la sogs pa gsungs te/_dben pa'i gnas ni chen po ru te/_ri bo dang nags tshal la sogs pa'i gnas su 'dug la/_khro bo de dang de'i
[\[16a\]]
[\[16a.1\]]sbyor bas rang gi snying ga'i nyi ma la gnas pa'i bzlas par bya ba la sems kyis dmigs nas khro bo bcu po re re'i sngags la 'bum du bzlas pa byas na yang las rnams thams cad byed par 'gyur ro zhes bya ba'i don to/_/kha cig na re dpag tu med pa'i bzlas pas
[\[16a.2\]]ni sdig pa zad cing mtshan ma thob par gyur pa dang /_de'i 'og tu rang gi khro bo nyid kyi bzlas brjod 'bum phrag gcig byas na 'grub par 'gyur te/_lus can sdig dang bral ba la/_/grangs kyi nges pa gsungs pa yin/_/zhes gsungs pa'i phyir ro zhes zer ro/_/las kyi dam tshig gis
[\[16a.3\]]kyang 'grub pa ni rdo rje slob dpon zhes bya ba la sogs pa gsungs so/_/gnas nas spo ba ni bskrad pa ste/_de bya'o zhes bya ba ni lhag ma'o/_/'di yis zhes bya ba ni sngar bshad pa'i las rnams kyis te/_ji skad du/_snying rje'i sems ni dag pa yis/_/bsad na myur du 'grub par 'gyur/_/zhes
[\[16a.4\]]gsungs pa lta bu'o/_/bsgoms pa'i dam tshig gis kyang 'grub pa ni yang gsungs pa zhes bya ba la sogs pa gsungs pa la/_sems can thams cad kyi zhes bya ba ni nam mkha'i ngos la bsgoms pa rnams kyi'o/_/cho ga bzhin du zhes bya ba ni rang gi khro bo'i sbyor bas 'dug la/_de'i lag na
[\[16a.5\]]gnas pa'i rdo rje 'bar ba 'phangs pa la sogs pas phye mar byas pa nyid kyis so/_/gdug sems ldan pa'i dgra rnams la/_/zhes bya ba ni dkon mchog gsum la sogs pa la gnod pa byed pa'am/_de la gnod par byed par 'dod pa dang ldan pa rnams la'o/_/khro bo'i sngags la
[\[16a.6\]]gsungs pa'i gsad pa dang /_bskrad pa la sogs pa'i cho ga kha bskang ba'i phyir khrag dang zhes bya ba la sogs pa gsungs te/_khrag la sogs pa gsher bar byas pa'i gos zhes bya bar shes par bya'o/_/bgos nas zhes bya ba ni gos de'o/_/ling+ga ni gzugs brnyan no/_/khro bo'i rgyal po
[\[16a.7\]]ni dbyig sngon nam de las gzhan pa dag ste/_khro bo thams cad ni mngon spyod la gtso bo nyid yin pa'i phyir ro/_/brgya rtsa brgyad ces bya ba ni brgya las rtsa brgyad lhag pa'i bzlas pa'o/_/nges par 'jig ces bya ba ni 'chi ba'o/_/khro bo'i mchog gi bcings pa yis/_/zhes bya ba ni/_khros nas gos kyi
[\[16b\]]
[\[16b.1\]]mdud pa dam du bcings pa'o/_/khro bas 'khrugs bzhin du zhes bya ba ni gos de nyid las khro bo'i rigs spros pa'i phyir ro/_/'jigs pa'i tshul ni khro bo las byung ba'i lus kyi rnam par 'gyur ba'i tshul du'o/_/gtsigs pa ni g.yer zhing 'gyur ba ste/_las la bsgyings pa yod pas na de
[\[16b.2\]]skad ces bya'o/_/mngon spyod kyi cho ga'i gnas ni ma mo'i gnas sam zhes bya ba la sogs pa gsungs te/_gang na ma mo bdun yod pa de ni ma mo'i gnas so/_/shing gzhan dag gi grib mas ma non pa'i shing ni shing gcig go/_/dbyig sngon gyi sngags su gsungs pa'i cho ga dang /_brgya
[\[16b.3\]]rtsa brgyad bzla ba dang /_kha ba dang /_tsha ba dang /_zegs ma dang /_phub ma la sogs pa dang ldan pa'i rtsub pa'i zas za zhing rtsub cing khro ba'i nga rgyal gyis mngon spyod kyi sbyor ba thams cad la bya bar blta bar bya'o/_/phur bu'i mngon spyod ni mi rus zhes bya ba la sogs pa gsungs pa la/_phur
[\[16b.4\]]bu zhes bya ba ni stod khro bo lta bu la smad rdo rje rtse gcig pa lta bu zur bzhi pa'o/_/shes pa ni sdug bsngal nyams su myong ba'o/_/mi shes pa ni 'chi ba ste/_de dag dang shin tu bral ba'i phyir/_shes dang mi shes rnams spangs pa'o/_/de yang nyams sam yang na 'chi bar 'gyur ba ni shes pa
[\[16b.5\]]dang ldan pa'am/_mi shes pa dang ldan par 'gyur ro zhes bya ba'i don to/_/khyad par du gsungs pa 'di ni sbyor ba'i mthar thug gsal bar bya ba'i don yin no/_/don ni khro bo gang yang rung ba'i sbyor bas dur khrod kyi ras la dug dang lan tshwa dang ske tshe la sogs pas khro bo'i rdo rje bris la de'i lte
[\[16b.6\]]bar bsgrub par bya ba'i ming dang /_spel ba'i sngags bris te/_gzugs brnyan gyi snying gar gzhug pa'o/_/de nas phur bu de blangs la de'i 'og dang ngos bzhi dang steng du hUM re re bkod la de nyid kyis dgra'i sgo la sogs par yi ge aHlas byung ba'i sna tshogs rdo rje bris la de'i steng du gzugs brnyan
[\[16b.7\]]de byang phyogs su mgo bstan te/_bzhag cing bkug nas phur bu de la/_brgya rtsa brgyad bzlas nas snying gar phur bus btab la yi ge as mtshan pa'i sna tshogs rdo rje'i nang na yod pa can gyi kham phor so ma btang bas bkab la de yang sas bkab ste/_de'i steng du rkang pa bzhag nas sngags brgya rtsa
[\[17a\]]
[\[17a.1\]]brgyad mtshan phyed dam nyi ma'i gung la bzlas na de nas ji skad gsungs pa bzhin du 'gyur ro zhes bya ba'i don 'di yin no/_/bskrad pa ni yang na thod pa zhes bya ba la sogs pa gsungs te/_gang bdag ni skyon med pa'o/_/bzlas pa bya ste sbas na zhes bya ba ni bzlas par byas
[\[17a.2\]]nas sbas na'o/_/rdo rje'i tshig ni rdo rje'i ngag ste/_lce rtse shin tu mi bskyod cing /_/mchu dang so ni legs sbyar ba/_/rtog pa kun las bsngags pa ste/_/rdo rje'i tshig ni sgra spangs pa'o/_/don ni ji skad du bshad pa'i thod par ba bla dang sol ba dang lung thang gi lo ma'i khu ba dang /_rkang pa g.yon
[\[17a.3\]]pa'i srin lag gi khrag gis ral gris mtshan pa'i rlung gi dkyil 'khor dang de'i steng du bsgrub par bya ba'i gzugs brnyan dang de'i snying gar de'i ming dang sngags spel ba bris nas bkug ste/_sngags brgya rtsa brgyad mngon par bsngags par byas te/_rdo rje'i tshig gis sngags bzla zhing dgra'i sgo la sogs
[\[17a.4\]]par brkos te sbas na nges par skrod par 'gyur ro zhes bya ba 'di yin no/_/dbye ba la ni sbyor ba gnyis su 'gyur te khro bo'i rnal 'byor pas khros bzhin du spyi bor rang rang gi ming phyin ci log tu dgod pa'am/_dpral bar yi ge ha dgod la lug thug dang 'dra bar ram/_ma he dang rta dang 'dra bar phan tshun 'thab par gyur
[\[17a.5\]]pa dang /_so dang /_rmig pas 'debs par byed pa de dag bsam par byas pa gang yin pa des de dang rnam par dbye bar 'gyur ro/_/yang na rta mgrin gyi sbyor bas dur khrod kyi ras la gi wang dang /_dug dang myos par byed pa'i lo ma dang /_nim pa'i lo ma'i khu ba dang khwa dang 'ug pa'i khrag lhan cig sbyar la
[\[17a.6\]]des rdo rje rtse lnga pa 'bar ba dang /_de'i lte ba la pad+ma 'dab ma brgyad pa dang de la che ge mo dang lhan cig bi dwe Shang ku ru zhes bris la gnyi ga nang du chud pa sngon du song ba can gyi ma he dang rta'i rmig pa'i nang du bzhag cing dug dang ske tshe dag gis legs par bkang nas khro bo'i tshig gis brgya rtsa brgyad mngon
[\[17a.7\]]par bsngags la/_nim pa'i shing gi nang du bcug la gzhag par bya'o/_/'dis ni gang 'dod pa de dbye bar 'gyur ro/_/ta la'i lo ma zhes bya ba la sogs pa la gzhan la zhes bya ba ni dur khrod kyi ras la sogs pa la'o/_/'dir man ngag ni lha chen po'i gzugs kyi g.yas rol la sogs pa
[\[17b\]]
[\[17b.1\]]la 'dug nas de gnod mdzes kyis bkug ste/_dam tshig la bzhag nas tsha ba dang kha ba dang bsngags pa ma yin pa'i me tog rnams kyis mchod do/_/de blangs nas de la rang gi las grub pa'i phyir gsol ba btab cing slar btang ste/_bdag nyid kyang grong gi g.yas phyogs su song la/_
[\[17b.2\]]ta la'i lo ma la sogs pa 'bus zos pa'i lhag ma la mi rus kyi thur mas phyag rgya brko ba'i tshul du bsgrub par bya ba'i ming dang spel ba'i sngags bkod la zhag la sogs pa bskus te nim pa'i lo ma la sogs pa'i kha chu gtor zhing /_khros pas sngags brgya rtsa brgyad bzla bar bya'o/_/
[\[17b.3\]]me tog de dag la yang lan bdun mngon par bsngags pa byas la/_de nas nyung zad cig ta la'i lo mas dkris la/_ta la'i lo ma yang me tog lhag ma rnams kyis steng nas dkri bar bya'o/_/de nas dgra bo'i sgo la sogs par tsog pus khung bu brkos la sbas na ji srid gsungs pa bzhin
[\[17b.4\]]du 'gyur ro zhes bya ba 'di yin no/_/'bras bu chen po nyid yin pa'i phyir dam tshig chen po yang de yin la mthar byed pa nyid kyi phyir dpal yang yin la/_brtan pa nyid kyi phyir rdo rje yang yin pas na'o/_/de ston par mdzad pa la yang de skad ces bya'o/_/spyir phur bus gdab pa'i sngags
[\[17b.5\]]bstan pa'i phyir/_de nas zhes bya ba la sogs pa gsungs te/_de'i rang bzhin nyid yin pa'i phyir de bzhin gshegs pa thams cad kyang de yin la/_de rnams mi g.yo bar byed pa'i phyir/_sku dang gsung dang thugs nges par 'ching ba yang yin la/_rdo rje phur bu nyid yin pa'i phyir rdo rje
[\[17b.6\]]yang yin pas na'o/_/de la dmigs pa'i ting nge 'dzin la yang de skad ces bya'o/_/sngags 'dir yang sar+b+ba duSh+TAn sarba bA paM zhes bya ba'i phung ba'i gnas su bsgrub par bya ba'i ming gnyis pa'i mtha' can blta bar bya'o/_/A dz+nyA pa ya ti zhes bya ba 'di'i de ma thag tu yang de nyid kyi byed
[\[17b.7\]]pa'i tshig drug pa'i mtha' can blta bar bya'o/_/rdo rje kun ni sangs rgyas dang byang chub sems dpa'o/_/de nyid ni rdzu 'phrul chen po'o/_/nam mkha'i rdo rje thugs ni rdo rje 'chang ba'o/_/rigs gsum la phur bu gsum kha dog gi dbye bas gsungs pa ni mi rus zhes bya ba la sogs pa'o/_/seng
[\[18a\]]
[\[18a.1\]]ldeng rtse ni seng ldeng gi snying po'o/_/thugs rdo rje la sogs pa'i sbyor ba'am/_khro bo'i sbyor ba byas la thugs rdo rje la sogs pa'i phur bus phur bu gdab par bya ba yin pa de'i phyir/_'od 'phro zhes bya ba la sogs pa gsungs te/_rdo rje sems dpa' ni mi bskyod pa
[\[18a.2\]]khros par gyur pa'o/_/mnyam gzhag la zhes bya ba ni bsgoms nas so/_/gzugs brnyan zhes bya ba ni bsgrub par bya ba'i gzugs brnyan no/_/bsams nas zhes bya ba ni bsgrub par bya ba'i gzugs su bsgoms nas so/_/sbyor bar bya zhes bya ba ni gzugs brnyan de nyid la bsnun pa'o/_/gang
[\[18a.3\]]zhe na skabs nyid yin pa'i phyir thugs rdo rje phur bu'o/_/ji ltar bsnun par bya zhe na/_rdo rje sku ni gsum gyi mthar te/_rdo rje gsum yang spyi bo dang /_lkog ma dang /_snying ga'o/_/sku'i mtha' yang rkang pa'i mtha' ste bsnun pa gang la phur bu gnas pa de la de skad ces bya'o/_/rdo rje gsum yang
[\[18a.4\]]bsnun zhes bya ba la mgo nas rkang pa'i mthar ni sku rdo rje'o/_/lkog ma dang /_snying gar ni gsung dang /_thugs kyi rdo rje ste/_de rnams la phur bus bsnun par bya'o zhes bya ba ni lhag ma'o/_/'dir sbyor ba ni sngar bshad pa'i rdzas kyis dur khrod kyi ras la rdo rje 'bar ba de'i lte bar zhe sdang rdo rje yi ge hUM las
[\[18a.5\]]byung ba'i 'og rtse gcig pa'i rnam pa can bris nas bkug ste/_lcags las byas pa'i phur bu sor brgyad pa'i khong stong du bcug la me tog sngon pos mchod de zhe sdang rdo rje'i sbyor bas brgya rtsa brgyad bzla bar bya'o/_/de nas snga ma bzhin du gzugs brnyan phur bu tsam du byas la de'i snying gar bris pa'i
[\[18a.6\]]'dab ma bcug nas bkug ste/_bsgrub par bya ba'i ming bskul ba'i tshig dang ldan pa'i sngags bzlas la spyi bo nas brtsams te/_rkang pa'i mthar thug gi bar du phur bus gdab par bya'o/_/de bzhin du 'khor lo'i lte bar khros shing gnag pa'i rnam par snang mdzad kyi phur bu bris la/_de mi rus kyi phur
[\[18a.7\]]bu sor brgyad pa'i khong stong du bcug nas khros shing gnag pa'i rnam par snang mdzad kyi sbyor ba des snga ma bzhin du phur bus gdab par bya'o/_/de bzhin du pad+ma'i lte ba la 'od dpag tu med pa'i phur bu bris te/_seng ldeng gi phur bu sor brgyad pa'i khong stong du bcug la khros shing gnag pa'i 'od dpag
[\[18b\]]
[\[18b.1\]]tu med pa'i sbyor ba des phur bus gdab par bya'o/_/de bzhin du khro bo gshin rje gshed la sogs pa'i sbyor bas gang yang rung ba'i phur bu gsum dang bya'o/_/rdo rje bdud rtsi zhes bya ba la sogs pa gsungs pa la bdud rtsi 'khyil pa la bdud rtsi thab sbyor ro/_/rdo rje ni de'i rang bzhin can te/_de'i
[\[18b.2\]]phur bu zhes bya ba'i don to/_/des gdug cing khro ba rnams tshar gcad par bya'o/_/gang gi gdug cing khro ba zhe na/_sangs rgyas bdag nyid chen po yang ste/_gzhan dag lta smos kyang ci dgos/_rdo rje'i sbyor bas zhes bya ba ni sku la sogs pa'i rdo rje dang khro bo rnams kyi sbyor bas so/_/snga ma
[\[18b.3\]]bzhin du dur khrod kyi ras la khro bo'i rdo rje dang de'i lte bar yang bgegs mthar byed 'og rtse gcig pa'i rnam pa can bris shing /_de lcags la sogs pa las byas pa'i phur bu sor brgyad pa'i khong stong du bcug la sku rdo rje la sogs pa'i sbyor ba des snga ma bzhin du phur bus gdab par bya'o zhes bya ba'i
[\[18b.4\]]don to/_/'dir man ngag ni bsgrub par bya ba'i gzugs brnyan la mi rus kyi phur bu lan brgya rtsa brgyad bzlas pa dang bcas pas spyi bor phur bus btab na glad gzer gyis btab par 'gyur ro/_/de nyid la seng ldeng gi phur bus btab la mi'i thod pa kha sbyar la gnas pa dur khrod kyi me la bsros
[\[18b.5\]]na tsha ba'i rims kyis btab par 'gyur ro/_/de nyid la lcags las byas pa'i phur bu sor brgyad pas btab la dur khrod kyi me'i nang du bcug na 'phral du 'chi bar 'gyur ro/_/snying ga na zhes bya ba la sogs pa ni bris pa dang bsam pa'i phur bu'i gzugs gsungs pa ste/_lcags dang rus pa
[\[18b.6\]]dang seng ldeng gi phur bu'i rnam pa 'di ni nges pa ma yin no/_/snying ga nas rkang pa'i bar du rdo rje rtse gcig pa lta bu'i phur bu bya'o/_/snying ga las gong du yang dam tshig de nyid bya ste/_snying ga yan chad sku rdo rje la sogs pa'i gzugs zhes bya ba'i don to/_/'di ni zhes bya ba ni mjug bsdu ba'o/_/
[\[18b.7\]]phur bu'i rnam 'phrul yin zhes bya ba ni phyi'i phur bu'i cho ga rgyas pa zhes bya ba'i don to/_/bsam gtan zhes bya ba la sogs pa bsam gtan rdo rje ni bsam gtan gyi phur bu'o/_/kyang gi sgras ni gzhan dag lta smos kyang ci dgos zhes bya ba'i don to/_/phur bus btab na zhes bya ba ni phur bus
[\[19a\]]
[\[19a.1\]]btab par gyur pa na'o/_/nye bar sgrub pa la drag shul gyi sbyor ba yang bzhed la/_de ni bcu pa nyid du mang du gsungs mod kyi lhag ma bstan pa'i phyir/_de nas zhes bya ba la sogs pa gsungs te/_rnam par snang mdzad nyid bdud rtsi thab sbyor dang gnyis su med par gyur pa ni
[\[19a.2\]]rnam par snang mdzad chen po'o/_/des sku rnam par 'phrul pa ni rnam par snang mdzad kyi phur bu'o/_/de'i don gyi rdo rje ni bsam gtan gyi phur bu'o/_/de la dmigs pa'i ting nge 'dzin la yang de skad ces bya'o/_/de bzhin du 'chad par 'gyur ba'i ting nge 'dzin rnams la yang bshad par bya'o/_/
[\[19a.3\]]sku'i dam tshig ni rnam par snang mdzad kyi byang chub kyi sems so/_/de'i tsham ngam ni 'gugs pa'o/_/de'i don gyi phur bu dang de'i don gyi sngags so/_/phan tshun zhes bya ba la sogs pas sbyor ba gsungs pa ni phan tshun dkri ba ni dam du 'khyud pa'o/_/thabs dang shes rab kyi lus gang la khros
[\[19a.4\]]shing gnag pa'i spyan rnam par snang mdzad kyi tshul du bsgoms pa yod pa'o/_/'bar ba'i gsang ba'i rdo rje ni mthe bo'o/_/gzhi ni pad+ma ste/_de dag gang la 'dus pa yod pa'o/_/rnam par snang mdzad kyi tshul ni pad+ma'i lte ba la bzhugs pa'i rtag pa'i gzugs dkar po'o/_/der gnas pa ste/_
[\[19a.5\]]gang la rang gi mthe bos snying gar gnon pa gang yin pa de la de skad ces bya'o/_/de yang gang yin zhe na/_rdo rje phur bus nges par gdab pa ni bsam gtan gyi rang bzhin gyi sku rdo rje'i phur bus sngags kyi mthar rdo rje las bsgrub par bya ba'i snying gar nges par gdab pa gang gis 'di'i thugs dang phyag
[\[19a.6\]]mtshan dang sngags yang dag par phur bus bsnun par 'gyur ro/_/btab ma thag tu zhes bya ba ni cho ga gzhan la ltos pas ni ma yin no/_/rdo rje sku gsum ni byang chub kyi sems so/_/de'i 'byung ba ni skye ba'o/_/ldang bar 'gyur zhes bya ba ni mtho bar 'gro ba ste/_'jig rten las 'das pa
[\[19a.7\]]grub par 'gyur ro zhes bya ba'i don to/_/dam tshig gi mchog gis zhes bya ba ni skad cig gis te/_dus gzhan dag la ltos pas ni ma yin no/_/yang na zhes bya ba ni gang gi tshe ldang bar mi 'gyur na/_de'i tshe 'chi ba'i gnas su 'gyur te/_phur bus bsnun pas 'chi bar 'gyur ro/_/khyad par
[\[19b\]]
[\[19b.1\]]gsungs pa grub pa 'di ni sbyor ba la bstod pa'i don/_'jig rten gyi dbang phyug ni chags chen rnam pa gsum gzung ste de'i tshe khro bo dang bcas pa'i 'od dpag med du sgom pa'o/_/gsung de nyid ni rnam par 'phrul pa'o/_/ye shes pad+mo ni rang gi rig pa gos dkar mo'i pad+ma'o/_/rdo rje nyid
[\[19b.2\]]ni sor mo'o/_/'dir rdo rje'i phur bu ni gsung gi rdo rje'i phur bu'o/_/rdo rje che ni gsum po rnams la cig car ro/_/sku gsum dri med ni byang chub kyi sems so/_/btab pa tsam gyis zhes bya ba ni de'i skad cig la'o/_/rdo rje 'dzin ni mi bskyod pa'o/_/de'i tshe rdo rje can gnyi ga yang khro bo dang bcas
[\[19b.3\]]pa'i mi bskyod par bsgom pa'o/_/thugs de nyid ni rnam par 'phrul pa'o/_/rtse mo lnga par bcings nas ni/_/zhes bya ba ni rdo rje rtse lnga pa'i rnam par bsgoms pa'i mi bskyod pa'i gsang ba'i rdo rje'i nges par bcing ba ni rang gi mA ma kI'i pad+ma'i lte ba la yang dag par sbyor bas so/_/gang la 'od 'phro
[\[19b.4\]]ba mang po 'khrigs pa'i rdo rje bsgoms pa yod pa'o/_/sku gsung zhes bya ba la sogs pa la cho ga ni 'das ma thag tu bshad pa'o/_/sku gsung thugs kyi sbyor ba yis/_/zhes bya ba ni ji skad du gsungs pa nyid kyis so/_/mkha' dbyings rdo rje ni rdo rje 'chang ba'o/_/de'i mtha' klas pa ni
[\[19b.5\]]de'i bar du yang zhes bya ba'i don to/_/rdo rje phur bu ston par mdzad pa'i phyir de skad ces bya'o/_/de nas zhes bya ba la sogs pa la sku gsum po'i mchog ni dam pa'o/_/mnyes pa ni mgu ba'o/_/des mdzad pa'i sku dang gsung gi rnam par 'gyur ba ni rab tu dgyes pa'o/_/ci zhig bzhed
[\[19b.6\]]nas bka' stsal zhe na/_sems can khams la phan mdzad pa ste/_phan pa ni 'dir ji skad du bshad pa'i don la the tshom las ldog pa ste/_'di ni sangs rgyas thams cad mnyes par byed pa yin gyi/_mnyes par mi byed pa ni ma yin no zhes yang dag par rtogs pa'i phyir ro/_/de nyid
[\[19b.7\]]kyi phyir mnyes pa yang dag par ston par mdzad de/_'dir yang 'bras bu chen po nyid yin no zhes khong du chud pa'i phyir ro/_/'di nyid rtogs par bya ba'i phyir du/_/e ma'o zhes bya ba la sogs pa gsungs te/_gsang ba ni thugs kyi yon tan rnams kyi mthar thug pa'o/_/de nyid kyi gnas
[\[20a\]]
[\[20a.1\]]kyi mchog ni thabs kyi dam pa'o/_/snying po ni sku'i yon tan dag pa rnams so/_/de rnams kyi kun btus pa 'di ni ma lus par thob pa'o/_/chos ni shes rab ste yon tan rnams kyi mthar thug pa'o/_/de nyid kyi gnas zhi ba 'di ni nyes pa dang bral ba'i thabs
[\[20a.2\]]so/_/rdo rje ni nyon mongs pa'i rnam par rtog pa rnams te/_de rnams rnam par 'joms pa'o/_/de ltar na rtogs pa'i 'bras bu rnam pa gsum dang bzhi pa spangs pa'i 'bras bu la re re zhing ngo mtshar sbyar ba yin no/_/phur bus bsnun pa 'bras bu chen po 'di nyid gang yin pa de ci rnam
[\[20a.3\]]par snang mdzad dang /_'od dpag tu med pa dang /_mi bskyod pa gsum po nyid yin nam/_'on te sngags thams cad kyi yin zhe na/_de'i phyir sangs rgyas zhes bya ba la sogs pa gsungs te/_sku la sogs pa'i phur bu dang /_sku la sogs pa'i sbyor bas phur bus gdab par
[\[20a.4\]]gsungs pa gang yin pa de ni sngags rnams la ste/_rigs rnams ni 'khor los sgyur bas bsdus pas de'i tshe de rnams kyang de dag nyid du bsgom par bya'o/_/'di de zhes bya ba ni yan lag drug gi bsnyen pa rdzogs par byas nas nye bar sgrub pa la zhugs pas sgrub pa bzhis ma grub
[\[20a.5\]]pa'i rnal 'byor pas bya ba don yod pa gang yin pa de yang 'di de yin no/_/de nyid las byung zhes bya ba ni yang dag pa'i ye shes kyi ngo bo nyid sku rdo rje la sogs pa'i phur bu las 'di 'byung ba'i phyir ro/_/sku gsung thugs ni byang chub kyi sems so/_/mchog ni 'jig rten las 'das
[\[20a.6\]]pa'o/_/de thob par byed pas na sku gsung thugs kyi mchog sbyin pa'o/_/rang rang gi sngags kyi de nyid ni sku la sogs pa'i yon tan rnam par dag pa mthar thug pa rnams so/_/de rnams kyis bsdus pa ni ma lus par thob pa nyid kyi phyir ro/_/le'u bcu bzhi po 'di la/_nyi shur gcig
[\[20a.7\]]gis ma tshang sngags/_/de rnams don gyi tshul 'di ni/_/dbang bskur dam pa dag las mchog_/blo tsam nyid shes rtsa ba yin/_/mchod pa las ni rab sgrub byed/_/des na sngags kyi thog mar oM/_/mthar ni swA hA zhes gsal byed/_/la lar dkon mchog gsum la 'dud/_/la lar
[\[20b\]]
[\[20b.1\]]sngags de nyid la 'dud/_/gang phyir 'dud par byed pa des/_/sngags de shin tu dgyes par 'gyur/_/nges sbyor dang ni gsal mtha' can/_/gang der phal cher lan gnyis brjod/_/yang yang dang ni nges par ram/_/myur ba nyid ces shes par bya/_/de la dang por spyan gyi sngags la
[\[20b.2\]]ru ru ni snying ga'i zla ba'i sngags kyi yi ge rnams kyis brjod cig ces bya ba'i don te gsungs shig gsungs shig ces bya ba'i bar du'o/_spu ru ni de rnams las spros pa'i rang gi sku'i sprin gyis nam mkha' khyab par mdzod cig ces bya ba'i don to/_/dz+wa la ni de rnams kyi 'od zer tsam nyid du nye bar
[\[20b.3\]]'gro bas so/_/tiSh+Tha ni de rnams nad pa'i lus su zhugs nas so/_/de ltar na las bzhi po 'di ni zhi bar byed pa yin no/_/sid+d+ha ni sangs rgyas rnams te/_don thams cad blo tsam du snang ba'o/_/de rnams kyi lo tsa na ni de bzhin mthong bar byed pa ste/_de nyid kyis mthong ba rnams de rnams kyis de
[\[20b.4\]]bzhin du mthong ba'i phyir ro/_/de 'di'i de kho na nyid do/_/sar+b+ba ar+tha rnams ni zhi ba dang rgyas pa la sogs pa'o/_/sA d+ha ni thob par byed pa ste/_rang gi thugs tsam nyid du yang dag par mthong ba nyid thob pa'i rang bzhin nyid yin pa'i phyir ro/_/swA hA zhes bya ba ni mchod pa ste/_khyod la mchod
[\[20b.5\]]pa bgyi'o zhes bya ba'i don to/_/'di la lan gnyis brjod pa ni ci yang med do/_/mA ma kI'i sngags la shang+ka re shAn+tiM ka re zhes bya ba ni 'di'i de kho na nyid do/_/de la shaM ni bde ba'o/_/nyon mongs pa'i rnam par rtog pa zad pa ni shAn+ti ste/_go rims bzhin du shes bya dang shes pa 'byung
[\[20b.6\]]ba zad pa'i phyir ro/_/g+huT+Ta g+huT+Ta ni go cha dang 'joms pa dag yin pa de'i phyir bsrung ba'i cho ga'i dbang du mdzad nas gsungs pa g+huT+Ta g+huT+Ta ni'o/_/gdug pa gzhom pa'i dbang du mdzad nas gsungs pa ni g+hA ta ya g+hA ta ya g+huT+Ti na'o/_/gos dkar mo'i sngags la ka Te ni char dang
[\[20b.7\]]sgrib pa dag yin te/_char 'bebs par byed pas na ka Te ste/_sprin la sogs pa rlan par byed pa'o/_/de yang rlan pa rnams rgyas par byed pa'o/_/rig pa 'di yang rlan par byed pa dang 'dra bas ka Te zhes bya ba de rgyas par byed ces bya ba'i don to/_/de bas na thun mong gi rjod par byed pa la yang
[\[21a\]]
[\[21a.1\]]gtso bo yang dag par shes par byed pa'i phyir ka Te zhes bya ba ni chos rnams rgyas par byed pa yin no/_/bi ka Te zhes bya ba ni rnam par bskams pa rnams so/_/ni ka Te zhes bya ba ni nor med pa rnams so/_/rgyas pa de yang dang yang byed pa'i phyir ka Tang+ka Te'o/_/sgrol ma'i sngags la
[\[21a.2\]]bya ba'i pha rol tu phyin par mdzad pa'i phyir sgrol bar mdzad pas na tA re'o/_/tut+tA gdung ba ste/_gdung bas na tut+tA ni sdug bsngal zhes bya ba'i don to/_/gdung ba las grol bar mdzad pas na tut+tA re'o/_/tu re ni myur ba ste sgrol ba la myur ba nyid kyi phyir tu re'o/_/gshin rje gshed kyi sngags la/_ya mAn+ta yang de yin la kA ya la
[\[21a.3\]]sogs pa'i badzra yang yin te/_de la kA ya badzra ni sangs rgyas dkon mchog go/_/bAka badzra ni chos dkon mchog go/_/tsit+ta badzra ni dge 'dun dkon mchog go/_/de dag ni bzhi pa'i don gyi drug pa yin te/_kha kha zhes bya ba'i yi ge dang pos ni bstan pa yin la/_khA hi khA hi
[\[21a.4\]]zhes bya ba ni bshad pa yin te/_phyi rol gyi don zo shig zo shig ces bya ba'i don dang sems tsam du ltos shig ces bya ba'i bar du'o/_/de ltar na khro bo'i ye shes mngon sum du bya ba la nges par sbyar ba'o/_/sar+b+ba duSh+TAM satwa ni gshin rje la sogs pa dang gzhan dag go/_/de rnams da
[\[21a.5\]]ma ka ni 'dul ba la 'jog par byed pa'o/_/de ltar na khro bo'i las kyi 'bras bu yin no/_/a si ni ral gri'o/_/mu sa la ni tho ba ste/_phyag g.yas kyi mtshan ma'i gtso bo yin pa'i phyir ro/_/'di la mchog tu gyur pa'i 'od yod pa'i phyir na pa ra shu ste yid bzhin gyi nor bu'o/_/
[\[21a.6\]]chu la nyal ba nyid kyi phyir pa sha ste pad+ma'o/_/'di'i ha sta la de dag mnga' bas na de skad ces bya'o/_/g.yer bag dang bcas par gsol bar mdzad pa nyid kyi phyir tsa turmu kha'o/_/grims par mtshon cha 'phyar ba nyid kyi phyir tsa tur+b+hu dza'o/_/phyogs drug car du sku sna tshogs kyis cig car bzhud
[\[21a.7\]]pa'i phyir Sha Ta tsa ra Na'o/_/de ltar na khro bo'i las kyi thabs yin no/_/a gats+tsha a gats+tsha zhes bya ba ni bod pa'o/_/sarba duSh+TA ni dkon mchog gsum la gnod pa byed pa la sogs pa'o/_/de rnams kyi prA Na a pa ha ra ne ni srog 'phrog par gyis shig pa'o/_/bod pa la rnam par bsgyur nas
[\[21b\]]
[\[21b.1\]]bzhi pa yin no/_/ma hA big+hAM ni gshin rje la sogs pa ste/_de rnams kyi g+ha ta ka'o/_/de ltar na khro bo'i las so/_/gdug pa rnams 'jigs par byed pa yang khro bo'i las yin te/_sar+b+ba b+hU ta b+ha yaM ka ra'i tshig gis so/_/gzhan lhag ma gsum gyis de'i thabs bstan pa'i
[\[21b.2\]]phyir/_bi kr-i tA na na zhes bya ba la sogs pa gsungs te/_smin ma bsdus pa dang /_mche ba gtsigs pa la sogs pa dang ldan pa'i zhal mnga' ba nyid kyi phyir bi kr-i tA na na'o/_/sar+b+ba b+hU ta ni gshin rje la sogs pa ste b+ha yaM ka ra'o/_/drag tu bzhad pa'i ngang tshul can yin pa'i phyir
[\[21b.3\]]aT+TA T+Ta ha sa na de ni bya g+h+ra tsarma ni bA sA na ni man bas pa'o/_/'di man chad ni bsgo ba la nges par sbyar ba yin no/_/sar+b+ba karmA Na ni zhi ba la sogs pa ste/_bdag 'dod pa zhes bya ba ni lhag ma'o/_/sarba man+t+ra na zhes bya ba la pha rol gyi zhes bya ba ni lhag ma'o/_/mu dra ni lag pa'i phyag rgya
[\[21b.4\]]la sogs pa'o/_/pra be sha ya pra be sha ya zhes bya ba ni 'dul bar bya ba'i phyir ro/_/bai ba shwa ta ni gshin rje'o/_/de'i dzI bi tA de an+ta ka ra ste/_gshin rje gshed ces bya ba'i don to/_/da ha da ha pa tsa pa tsa zhes bya ba ni gzhan dag go/_/sa ma ya ni dam bcas pa'o/_/yi ge hUM gnyis
[\[21b.5\]]kyis ni drag po'i las kyi bsgo ba la nges par sbyar ba gnyis so/_/yi ge phaT gnyis kyis ni ltung bar bya ba'o/_/s+pho Ta ya s+pho Ta ya zhes bya ba ni tshogs re re nas shig shig shig shig pa'o/_/sar+b+ba a sha pa ri pu ra ka zhes bya ba ni sgrub pa po rnams kyi'o/_/ri pu na zhes bya ba ni bsgrub par bya ba gdug
[\[21b.6\]]pa rnams so/_/ka ra ka ra zhes bya ba ni ji ltar bsgo ba la nges par sbyar ba bzhin du gyis shig gyis shig pa'o/_/ki na tsi ra ya si zhes bya ba ni ci'i phyir 'gor ba'o/_/a nu sma ra dang na sha ya dang sa ya da zhes bya ba gsum la lan gnyis brjod pa med do/_/bdud rtsi thab sbyor gyi sngags la
[\[21b.7\]]sgrib pa thams cad rnam par 'jig par mdzad pa nyid kyi phyir badzra yang yin la kri d+ha yang yin pa de ltar na mtshan gzhan no/_/ma hA daMSh+To yang yin la ud+ga ta yang yin zhing /_b+hi ra bA yang yin pa de ltar na/_sku dang gsung dang thugs drag po nyid do/_/mu Sha la ni rdo rje kha gyes pa ste/_g.yas kyi phyag
[\[22a\]]
[\[22a.1\]]mtshan gyi gtso bo nyid yin pa'i phyir ro/_/lhag ma ni snga ma bzhin no/_/khyad par gsum po de dag gis bstod nas thab sbyor lan mo ni phyag byed pa yin no/_/a mr-i ta kuN+Da li zhes bya ba ni rtsa ba'i mtshan nas bod pa'o/_/kha kha zhes bya ba ni yi ge dang pos tshig gi don
[\[22a.2\]]gsungs pa yin te/_sna tshogs su snang ba can gyi sems la gnas nas phyi rol gyi don zo shig ces bya ba'i don to/_/khA hi khA hi zhes bya ba ni sems 'di'i yang gnyis su snang ba nub par gyis shig pa'o/_/tiSh+Tha tiSh+Tha zhes bya ba ni snang ba tsam de nyid la chags par mdzod cig pa ste/_de nyid
[\[22a.3\]]ni rnam par rtog pa thams cad kyi brjod pa yin te/_don dang blo dang ming can ma yin no zhes bya ba'i don to/_/ban+d+ha ban+d+ha zhes bya ba ni de nyid la gzhan dag kyang bzhag par mdzod cig pa ste/_rang bzhin gyis 'od gsal ba'i ye shes nyid yin pa'i phyir dang /_mi 'jig rnam par mi shes pa/_/brjod
[\[22a.4\]]du med cing mi rtog pa'i khro bo'i ye shes mngon du bya ba'i phyir ro/_/bzhi po 'di ni bsgo ba la nges par sbyor ba'o/_/ha na ha na ni mtshon cha rnams kyis so/_/da ha da ha ni khro bo 'bar bas so/_/gar+dz+dza gar+dz+dza ni khro bo'i gsung gis so/_/bi s+pho Ta ya bi s+pho Ta ya ni khro bo las byung ba'i sku'i mdzad pa rnams kyis
[\[22a.5\]]so/_/gang dag ce na sarba big+h+nAM bi nA ya kaM zhes bya ba gsungs so/_/de ltar na bzhi po ni khro bo'i las la nges par sbyor ba'o/_/ma hA ga Na pa ti ni bgegs kyi rgyal po'o/_/de'i dzI bi ta an+ta ka ra ni bdud rtsi thab sbyor ro/_/de la swA hA ni de mchod par bgyi ba'o zhes bya ba'i don to/_/shes rab
[\[22a.6\]]mthar byed pa'i sngags la hUM zhes bya ba ni khro bo zhes bya ba'i don te/_/hUM ni khro bo yin par bshad/_/ces gsungs pa'i phyir ro/_/dzi na zhes bya ba ni gzhan gyis mi thub pa zhes bya ba'i don to/_/'dis rgyal ba'i phyir ro/_/de bas na ri ste 'dzin pa zhes bya ba'i don to/_/blta bar bya ba yin pas
[\[22a.7\]]na Ti ste gzung ba zhes bya ba'i don to/_/ri Ti bsdu bar mdzod cig pa zhes bya ba ni ri Ti ta'o/_/de ltar na khro bo'i ye shes mngon sum du byed pa la nges par sbyor ba yin te/_lan gnyis brjod pa ni med do/_/hUM gnyis kyis ni blo la bzhag pa'i khro bo'i las la nges par sbyor ba gnyis yin no/_/
[\[22b\]]
[\[22b.1\]]phaT gnyis kyis ni ltung bar bya'o/_/rta mgrin gyi sngags la rgyud gzhan dag las rta'i gzugs su gyur pa'i khyad par gyis phal cher bshad pa yin no/_/dang po'i hUM gsum gyis ni khro bo'i ye shes mngon du byed pa la nges par sbyor ba'o/_/de ltar na lus kyang de yin la ngag kyang de
[\[22b.2\]]yin zhing yid kyang yin pa de ltar na gsum po'i mnyam pa nyid ni yi ge hUM gi don yin no/_/de la don thams cad ni lus dang ngag dang yid kyis bsdus pa yin la/_de rnams kyi mnyam pa nyid ni sems tsam nyid yin no/_/de'i yul can gyi sems kyi mnyam pa nyid ni lus
[\[22b.3\]]la sogs pa'i snang ba nub pa'o/_/de'i ming gi mnyam pa nyid ni lus la sogs pa'i brjod pa dbyer med pa'o/_/de de ltar na don thams cad mnyam par byas pa dang /_sems mnyam pa dang mi mnyam pas yang dag par mtshon pa ni pad+ma'i khro bo'i ye shes te/_yi ge hUM gsum
[\[22b.4\]]gyi don yin no/_/khro bo'i ye shes 'di mngon sum du bya'o zhes bya ba ni lhag ma'o/_/rgya mtsho chen po las sgrol bar mdzad pas na ta ru la'o/_/de nyid rnam par dkrug par mdzad pas na bi ru la'o/_/sar+b+ba bi sha ni rgyu ba dang mi rgyu ba dang bcos ma ste/_de rnams kyi g+ha ta ka'o/_/lus la
[\[22b.5\]]sogs pa la 'bar ba nyid kyi me stag 'byin par mdzad pas na dza li ta'i bi spu ling+ga'o/_/'di 'dra ba'i aT+TAT+Ta hAs 'di la mnga' bas na de skad ces bya'o/_/dza Ta yang ral pa'i tshogs yin la de shin tu sra zhing 'greng ba rnams a to pa ste/_rnam par bsgyings pa ta ka ra'i sgra dang ldan pas
[\[22b.6\]]seng ge dang 'dra ba'i sprug pa gang la mnga' bas de skad ces bya'o/_/rdo rje'i rang bzhin gyi zhabs ni badzra khu ra ste/_de dag gis ni r+g+hA ta na'o/_/de dang 'dis tsa li ta ba su d+hA ta la mnga' bas na de skad ces bya'o/_/ni shwA sa ma ru tod k+Sha d+ha Sha Na d+hA ra Ni d+hA ra gyen du dge ba yin la de rnams kyi b+hI
[\[22b.7\]]Sha Na ni 'jigs par byed pa yin te/_aT+TAT+Ta hA sa gang la mnga' ba de la de skad ces bya'o/_/a pa ra mi ta dang ba la pa ra kra ma 'di la mnga' bas ni de skad ces bya'o/_/sdig pa med pa nyid kyi phyir Ar+ya yang de yin la/_sangs rgyas kyi mngag gzhug pa nyid yin pa'i phyir ga na
[\[23a\]]
[\[23a.1\]]yang yin pas na'o/_/Ar+ya ka ni b+hi ta rnams dang /_b+hU ta ga na rnams kyis ar+yu shi ta ni brten pa'o/_/b+hud+d+h+ya b+hud+d+h+ya zhes bya ba ni dgongs shig dgongs shig pa'o/_/rta dang 'dra ba'i h+ya gr-I ba 'di la rmig pa gnyis dang ldan zhing rta'i gdong dang ldan pa'i phyir de skad ces bya'o/_/khA da
[\[23a.2\]]khA da pa ra man+t+ra na zhes bya ba la sogs pa ni khro bo'i las la nges par sbyar ba'o/_/tshin+da tshin+da zhes bya ba ni pa ra man+t+raM zhes bya ba dang sbyar ro/_/de sha zhes bya ba ni gsol cig ces bya ba'i don to/_/a be sha ya zhes bya ba ni snod la babs par mdzod cig pa'o/_/'dzin par byed pas na gra
[\[23a.3\]]ha ste/_de nyid ni dz+wa ra la sogs pa'o/_/a pra ti ha to ni nus pa thogs pa med pa'o/_/d+hu na ni snying sprugs par gyis shig pa'o/_/ma tha ni dkrugs pa'o/_/man Ta ni rus pa bcag pa'o/_/pA Ta ya ni chur gnyis su bkas pa'o/_/b+han+d+ha ni mi g.yo bar gyis shig pa'o/_/a nu
[\[23a.4\]]dz+nyA na smos pa ni kha na ma tho ba med pa'i yul yin pas nye bar bstan pa'i phyir ro/_/karma zhes bya ba ni 'dug pa'i las so/_/'di man chad h+ya gr-I ba la sogs pa'i sgra rnams ni bod pa'i bzhi pa'o/_/yi ge phaT ni ltung ba'i sngags kyi don to/_/badzra ku la ni phyi dang nang gi khro bo'i rigs so/_/hUM
[\[23a.5\]]gsum gyis ni gdug pa'i las la nges par sbyor ba yin no/_/phaT gsum gyis ni ltung ba la'o/_/di sha dang a be sha ya dang b+ha ba dang /_ku ru zhes bya ba bzhi ni lan gnyis brjod pa med do/_/dbyig sngon gyi sngags la e h+ye hi zhes bya ba ni tshur byon tshur byon no/_/'di la nI la badzra daN+Da mnga'
[\[23a.6\]]bas na de skad ces bya'o/_/'di man chad kyis ni bod pa la sogs pa'o/_/tu ru tu ru ni myur zhing myur bar mdzod cig pa'o/_/hu lu hu lu zhes bya ba ni song shig song shig pa'o/_/kye hA hA zhes bya ba ni 'khor ba na skyo ba'o/_/gu lu gu lu gu lA pA ya zhes bya ba ni 'gro zhing kun du bskyod pa las
[\[23a.7\]]byung ba ni gu lu gu lu ste gu lu'i sgras gyis shig pa'o/_/dgos pa ci'i phyir zhe na/_b+hU tA na zhes bya ba la sogs pa gsungs te/_b+hU tA ni lha dang drang srong dang yi dgas la sogs pa'o/_/da ha da ha zhes bya ba ni thal bar gyis shig thal bar gyis shig pa'o/_/da ra da ra zhes bya ba ni rnam par choms
[\[23b\]]
[\[23b.1\]]shig rnam par choms shig pa'o/_/tra Ta tra Ta zhes bya ba ni drol cig drol cig pa'o/_/tsa la tsa la zhes bya ba ni yang spod cig pa'o/_/da ha da ha zhes bya ba ni sbor cig sbor cig pa'o/_/pa tsa pa tsa zhes bya ba ni go sla'o/_/ma tha ma tha zhes bya ba ni rang nyid kyis rus pa chog shig chog shig pa'o/_/
[\[23b.2\]]pa ta ya ni rang nyid kyis so/_/pA ta ya ni gzhan gyis so/_/ma TA pa ya ma TA pa ya ni gzhan gyis so/_/sar+b+ba karma ni zhes bya ba ni 'byung po de dag nyid kyis gzhan la gnod par bya ba dang /_rang la bsrung ba'i phyir byas pa'o/_/ts+tshin+da ts+tshin+da zhes bya ba ni rnam par shig rnam par shig pa'o/_/a s+ya zhes
[\[23b.3\]]bya ba ni 'byung po la sogs pa'o/_/me daM zhes bya ba ni tshil lo/_/madz+dza zhes bya ba ni rkang ngo /_/e h+ye he b+ha ga bAn zhes bya ba ni yang spyan 'dren pa'o/_/sar+b+ba zhes bya ba la sogs pa ni bsgo ba la nges par sbyor ba'o/_/de la big+h+na ni 'byung po'i khyad par dang /_sdig pa la sogs pa'o/_/bid+ya ni gzhan gyi
[\[23b.4\]]sngags so/_/mU la karma ni 'khrul 'khor dang rgyud kyi sbyor ba'o/_/gra ha ni rims la sogs pa'o/_/ha na ha na zhes bya ba ni dbyig pas so/_/b+hany+dza b+hany+dza zhes bya ba ni shig shig pa'o/_/marda marda zhes bya ba ni phye mar rlog shig phye mar rlog shig pa'o/_/'di thams cad kyis ci zhig bya zhe na/_i
[\[23b.5\]]daM zhes bya ba la sogs pa gsungs te/_i daM ni blo la gnas pa'o/_/hUM zhes bya ba ni khro bo dang bcas pas sbod pa'o/_/nI la zhes bya ba la sogs pa bzhis ni bod pa'i bzhi pa yin no/_/nI la ni shin tu gnag pa nyid kyi phyir ro/_/nI la badzra daN+Da ni snga ma bzhin no/_/tu ru tu ru big+h+na bi nA sha ka zhes bya ba
[\[23b.6\]]ni bgegs rnam par bshig pa'i don du myur cig myur cig pa'o/_/hu lu hu lu zhes bya ba ni sod cig sod cig pa'o/_/'bar ba rnams kyis dip+ta yang de yin la 'tshe bar byed pa nyid kyi phyir tsan+d+ha yang yin pas so/_/gsal bar bya ba'i phyir sar+b+ba sha trUM NAM zhes bya ba gsungs te/_rjes su gnang ba'i
[\[23b.7\]]bsgrub par bya ba thams cad kyi'o/_/hr-i da yA ni gnad kyi khyad par ro/_/de rnams la bi da ya ni mtshon gyis so/_/ts+tshin+da ts+tshin+da bid+ya naM ts+tshed ka zhes bya ba la gzhan gyi rig pa zhes bya ba ni lhag ma'o/_/hUM bid+yA nAM shiSh+Ta ka zhes bya ba ni rig pa thams cad kyi nang nas shin tu khyad par can no/_/sma ra sa ma ya
[\[24a\]]
[\[24a.1\]]zhes bya ba ni dam bcas pa'o/_/badzra d+ha ra ba tsa nAM tsa zhes bya ba la ba tsa nAM ni bka'o/_/marmA ni bsgrub par bya ba rnams kyis so/_/hUM zhes bya ba ni khro bo'o/_/ha na ha na da ha da ha ku ru ku ru tu ru tu ru phaT phaT ces bya ba lnga po dag gi don ni snga ma bzhin no/_/hUM gnyis kyis
[\[24a.2\]]ni mdor bsdus nas gnad gcod pa la sogs pa la yang nges par sbyor ba yin no/_/de nyid kyis na kr-i tan+ta ya zhes gsungs so/_/de ba ni brgya byin la sogs pa'o/_/r-i Shi ni me la sogs pa'o/_/de rnams bidrA ba ka ni skrag pa rnams 'byer bar byed pa'i phyir ro/_/ha na badzra daN+Da de ni zhes
[\[24a.3\]]bya ba ni mtshon gyis bsnun pa'am bsad pa'o/_/gu lu gu lu gu la pa ya dang /_ba ta ya ba ta ya dang /_ma Ta ma Ta pa ya dang /_sa da ya dang /_lo da ya dang /_sma ra dang /_ni grin+ta zhes bya ba brgyad dang /_tha ma'i ha na'i sgra ste brgyad lan gnyis brjod pa med do/_/stobs po che'i sngags
[\[24a.4\]]la lar ni oM nor bu'i rigs rjod par byed pa yin te/_bdag dang sngags ni stong pa nyid yin no zhes bya ba'i dbang du byas nas so/_/de nyid khro bo'i nyams la gnas pa la ni stobs po che dang sbyar ro/_/de nas 'dir de nyid kyis de bos te hUM gsum gyis gdug pa'i las la nges par sbyar ba
[\[24a.5\]]gsum yin no/_/phaT gsum gyis ni ltung bar byed pa'o/_/yang de bzhin du bos nas u gra shU la pA Ni zhes bya ba ni khyad par te/_'bar ba'i rtse gsum bsnams pa nyid kyi phyir ro/_/de bzhin du nges par sbyor ba nyid yin no/_/yang de bzhin du bos nas dz+yo ti ni ra NA da zhes bya ba ni khyad par
[\[24a.6\]]yin te/_khro bo chen po'i me nyid yin pa'i phyir dz+yo ti yang de yin la/_ha ha zhes shas cher bzhad pa nyid kyi phyir nA da yang yin pa'i phyir ro/_/de bzhin du nges par sbyar ba nyid yin no/_/ma hA ba la swA hA/_zhes bya ba ni rtsa ba'i mtshan la bos nas mchod pa yang dag par ston pa'o/_/'dod pa'i
[\[24a.7\]]rgyal po'i sngags la Tak+ki hUM zhes bya ba ni 'dod pa'i khro bo zhes bya ba'i don to/_/dzaHzhes bya ba ni khug shig ces bya ba'i don to/_/ji skad du bde mchog gi rgyud phyi ma las/_Tak+ki rtag tu 'dod par bshad/_/hUM ni khro bo yin par bshad/_/yi ge dzaHni 'gugs par bshad/_/ces gsungs pa
[\[24b\]]
[\[24b.1\]]lta bu'o/_/'dir swA hA'i sgra ni med do/_/mi g.yo ba'i sngags la de kho na nyid la chags pas na a tsa la yang de yin la/_don dang blo dang ming yang dag par ston pa'i phyir kA Na yang yin pas na a tsa la kA na'o/_/gang gi phyir zhen cing chags pa de nyid kyi phyir na Ta na Ta ste drag po'i gar ro/_/moT+Ta
[\[24b.2\]]moT+Ta ni ri bo lag pa'i shugs kyis so/_/saT+Ta saT+Ta ni sa la rkang pa 'jog pas so/_/ha ha ha ha zhes bya ba ni mi gsal bar rjes su byed pa'o/_/'di nyid kyi bshad pa ni ha sa ha sa'o/_/gang gi phyir ka na yin pa de nyid kyi phyir/_ha na ha na gnyis su rtog pa'o/_/da ha da ha ni gnyis mi snang ba'o/_/
[\[24b.3\]]taT+Ta taT+Ta ni snang ba tsam nyid yin pa'i phyir 'ba' zhig dri ma med pa mtha' yas pa'i nam mkha' bzhin du snang ba'i phyir ro/_/tiSh+Tha tiSh+Tha ni de la sems gnas pa'o/_/A bi sha A bi sha ni de la sems de nyid de/_de dag tha dad pa med pa'i phyir ro/_/lcags kyu med pa nyid kyi phyir ma hA man+t+ra yang yin
[\[24b.4\]]la/_gzugs gzhon pa'i phyir bA la ka yang yin pas na ma hA man+t+ra bA la ka'o/_/de la ma hA man+t+ra shin tu myos pa nyid yin pa'i phyir/_d+hu na d+hu na zhes bya ba ste/_sprugs shig sprugs shig pa'o/_/ti Ni ti Ni zhes bya ba ni sa'i gzhi la thong shig thong shig pa'o/_/khA da khA da zhes bya ba ni
[\[24b.5\]]zo shig zo shig pa'o/_/gang zhig ce na/_bi ga nA na zhes bya ba gsungs so/_/mA ra mA ra duSh+TAM zhes bya ba ni sod cig sod cig pa'o/_/rak+Sha rak+Sha sar+b+baM zhes bya ba ni bsrung bar bya'o/_/ba la ka nyid yin pa'i phyir ku ru ku ru zhes bya ba ste ca co mdzod cig pa'o/_/ki ri ki ri zhes bya ba ni ku co gyis shig pa'o/_/
[\[24b.6\]]shin tu bzlog dka' ba nyid kyi phyir ma hA bi shi ma yang de yin la khro bo nyid yin pa'i phyir rdo rje yang yin pa de ltar na ma hA bi sha ma badzra'o/_/de nyid kyi phyir s+pho Ta ya s+pho Ta ya ni tshig rnams gzhig pa'o/_/hUM gsum khro bo'i don gyis gzhig par sbod pa'o/_/tri ba li nI dpral ba la khro bo las byung
[\[24b.7\]]ba'i'o/_/de nyid chu rlabs dang chos mthun pas na ta rang+ga'o/_/de rnams kyi a narta ka ni yang dang yang du khros pa'i phyir ro/_/yi ge oM gsum gyis ni bod pa gsum ste/_yid tsam nyid yin pa'i phyir ram/_mkha' gzugs can zhes bya ba ni aM ngo /_/de nas snang bar byed pa nyid kyi phyir
[\[25a\]]
[\[25a.1\]]nam mkha'i yid la gnas pa zhes bya ba ni aM ngo /_/de nas brjod byas stong pa nyid kyi phyir nam mkha'i sngags zhes bya ba ni aM ngo /_/de nyid kyi phyir gsum po ni nges par sbyor ba yin te/_don la rtog pa rnams phrogs shig ces bya ba ni haM ngo /_/snang ba phrogs shig ces
[\[25a.2\]]bya ba ni haM ngo /_/don gyi tha snyad du phrogs shig ces bya ba ni haM ngo /_/sangs rgyas kyi ye shes las mi 'da' ba yin pas na a tsa la yang yin la/_sangs rgyas kyi bka' bzhin byed pa'i phyir tse Ta yang yin pa de ltar na a tsa la tse Ta'o/_/de nyid kyis na s+pho Ta s+pho Ta ya'o/_/yi ge hUM ni bshig
[\[25a.3\]]pa'i don la sbod pa'i a sa ma ni sangs rgyas yin la de rnams kyi an+ti ka ni nye bar gnas pa ste gdung ba'i phyir ro/_/a sa man+ti ka'o/_/trA Ta zhes bya ba ni drol zhig ces bya ba'i don to/_/'di la stobs chen po mnga' bas na ma hA ba la'o/_/de nyid kyis na sha ta ya sa ma ya man+t+ra ma zhes bya
[\[25a.4\]]ba ni gzhan gyi sngags shin tu 'da' bar bya ba'o/_/a tsa la tse Ta dang a sa man+ti ka dang /_ma hA ba la zhes bya ba ni go rims bzhin du sangs rgyas kyi bka' dang sangs rgyas kyi stobs dang rang gi stobs kyis gzengs bstod pa'o/_/haM maM zhes bya ba ni bod pa gnyis te/_spang bar bya ba
[\[25a.5\]]las thar bar mdzad pas na haM ngo /_/rjed par byed pa la rjed par byed pa maM ngo /_/de nyid kyi phyir de la dga' ba'i bsngags pas de mnyes par bya'o/_/shud+d+h+ya tu li ka tu Sh+yaM tu badzri na mo stu a pra ti ha ta ba le thA zhes bya ba la/_a pra ti ha ta ba ha ni sangs rgyas la sogs pa dang sngags thams
[\[25a.6\]]cad do/_/dz+wa la ya zhes bya ba ni kun du gsal bar gyis shig pa'o/_/tra Ta zhes bya ba ni dral ba ste/_gdug pa zhes bya ba ni lhag ma'o/_/mi bzod pas na a sa ha ste khro bo zhes bya ba'i don to/_/na ma swA hA zhes bya ba ni phyag 'tshal ba dang mchod pa ste khyed la zhes bya ba ni lhag ma'o/_/sha ta
[\[25a.7\]]ya dang shud+d+ha tu dang /_na mo stu dang /_dz+wa la ya zhes bya ba la lan gnyis brjod pa med do/_/rdo rje gnod mdzes kyi sngags la lus kyang de yin la ngag kyang de yin zhing yid kyang de yin pas na hUM ste/_rdo rje gsum ro gcig pa'i rdo rje 'chang gi snying po gnod mdzes rdo rje de ni yi ge hUM 'di'i don
[\[25b\]]
[\[25b.1\]]yin no/_/de nyid kyis na bcom ldan 'das 'di la rdo rje hUM mdzad ces bya'o/_/suM b+ha ni suM b+ha zhes bya ba ni bod pa gnyis te/_sgrib pa thams cad la gnod par byed pas na suM b+ha'o/_/nges par gnon par byed pas na ni suM b+ha'o/_/yi ge hUM gis bskul zhing rang nyid 'dzin pa la nges
[\[25b.2\]]par sbyor ba ni hUM gr-ih+Na gr-ih+Na'o/_/de bzhin du gzhan dag gis 'dzin pa ni gr-ih+NA pa ya gr-ih+NA pa ya'o/_/de bzhin du dgug pa la ni hUM A na ya ho b+ha ga bAn bid+yA rA dza'o/_/yi ge ho ni gus pa dang bcas pas bod pa'o/_/de bzhin du ltung ba la ni hUM phaT do/_/yang na hUM bzhi char yang bka'
[\[25b.3\]]bsgo ba la'o/_/'di la swA hA'i sgra ni med do/_/gr-ih+Na zhes bya ba gcig pu lan gnyis brjod do/_/ral pa gcig ma'i sngags la phyag na mdung bsnams pa nyid kyi phyir na shU la ni'o/_/khro gnyer ma'i sngags la b+ha ya nA sha ya ni dam pa rnams kyi'o/_/trA sa ni trA sa ni zhes bya ba ni
[\[25b.4\]]gdug pa rnams kyi ste/_de dang slob dpon gyis skrag par byed pas na trA sa ni'o/_/trA sa ya trA sa ya zhes bya ba ni nges par sbyor ba'o/_/'jig rten dbang phyug gi khro gnyer ma las byung ba nyid kyi phyir b+h+r-i ku TI'o/_/rgal dka' bar ltung ba rnams kyi skyabs su gyur pas ngogs dang chos mthun
[\[25b.5\]]pa'i phyir ta Ta'o/_/skyabs dang bral ba ni bi ta Ta'o/_/nyam thag pa'i nga ro 'don pas na bai ra ta ste skyabs don du gnyer ba'o/_/de rnams kyi skyabs su gyur pa yin pas na bai ta Ti bai ta Ti bai ra ti bai ra ti ste bod pa'i don la thung ba dang rtabs bag gis tshig gnyis smos pa yin no/_/shwe ti ni sku mdog las
[\[25b.6\]]so/_/shwe ta dza Ti zhes bya ba ni ral pa dkar po mnga' ba'i phyir ro/_/phur bu'i sngags la ni swA hA'i sgra med do/_/de la sngags dang po phaT kyi mtha' can gsum ni nges par sbyor ba'o/_/g+ha g+ha zhes bya ba ni yi ge dang pos ni bstan pa yin la/_g+hA ta ya g+hA ta ya zhes bya ba ni bshad pa yin no/_/phaT ces
[\[25b.7\]]bya ba ni ltung bar gyis shig ces bya ba'i don to/_/sar+b+ba pA paM ni sdig pa thams cad do/_/hUM gsum gyi gdug pa'i tshig gis ni sku la sogs pa'i phur bus gdab pa bstan pa'o/_/'og mas ni bshad pa yin no/_/badzra kI la ya zhes bya ba ni bod pa'o/_/badzra d+ha ra zhes bya ba ni yi ge oM ni lung
[\[26a\]]
[\[26a.1\]]yin no/_/rdzogs ka'i yi ge hUM ni sbod pa'i don to/_/bsgo ba la sbyor ba gsum pa la ni tshig zlos pa med do/_/sku'i phur bu'i sngags la/_gcod pa dang /_'joms pa dang /_sreg pa la nges par sbyor ba'o/_/dIp+ta yang de yin la/_badzra tsakra yang yin pas na
[\[26a.2\]]sku'i phur bu ste/_de la bod pa'o/_/hUM phaT ces bya ba ni snga ma dang 'dra'o/_/gsung gi phur bu'i sngags la hriHzhes bya ba ni pad+ma'i phur bu zhes bya ba'i don to/_/b+hur b+hu baHzhes bya ba ni sa dang /_nam mkha' dang 'dra bar mi g.yo bar gyis la phur bus thob shig pa'i don to/_/thugs kyi
[\[26a.3\]]phur bu'i sngags badzra rA dza zhes bya ba ni thugs kyi phur bu zhes bya ba'i don to/_/hUM zhes bya ba ni phur bus snun cig ces bya ba'i don to/_/le'u 'di'i mthar bstan pa'i phur bu'i ting nge 'dzin 'di gang yin pa de dag gsal bar byed pa nyid kyi phyir le'u 'di ni ting nge 'dzin gyi le'u'o/_/sku dang
[\[26a.4\]]gsung dang thugs rmad du byung ba ni phur bu gsum pa yin la/_des bsngags te lha thams cad 'gugs pa ni de rnams kyi bdag nyid thams cad 'dzin pa'o/_/de'i don du rnam par 'phrul pa ni phur bus 'debs pa'o/_/de nyid ni rgyal po ste dngos grub kyi mchog gi nye bar sgrub pa nyid
[\[26a.5\]]la gtso bo yin pa'i phyir ro/_/de gsal bar byed pa nyid kyi phyir le'u la yang de skad ces bya'o/_/gtso bo'i sgo nas tha snyad du byas pa'i phyir ro/_/gsang ba 'dus pa'i bshad sbyar snyim pa'i me tog las le'u bcu bzhi pa'o//_//'dir ni dngos grub kyi mtshan mar gyur pa'i rmi
[\[26a.6\]]lam ni brjod par bya ba yin te/_bsnyen pa'i yan lag nyid yin pa'i phyir ro/_/de dang 'brel ba'i phyir dngos grub rnams dang rmi lam rnam par dpyad pa'i snying po yang brjod par bya ba yin no/_/de la dang po'i tshigs su bcad pas yid ches pa bskyed pa'i phyir/_de nas zhes bya ba la
[\[26a.7\]]sogs pa gsungs pa la/_rdo rje ni de bzhin gshegs pa rnams te de'i bdag nyid kyis de 'dzin par mdzad pa'i phyir rdo rje 'dzin pa'o/_/gang gi phyir de lta bu yin pa de'i phyir rdo rje gsung ste/_don rnam pa gzhan du mi 'gyur ba'i gsung ngo /_/bka' stsal pa ni gsung bar 'gyur ba'o/_/
[\[26b\]]
[\[26b.1\]]de ltar na 'di mdzes shing 'bar bas na rgyal po ste rnam par snang mdzad ces bya ba'i don to/_/shes bya dang shes pa zad pa'i phyir thams cad nam mkha' ste/_mi bskyod pa zhes bya ba'i don to/_/sangs rgyas thams cad kyi bde ba nyid kyis rgya che ba'i phyir dang /_mi zad pa'i phyir mi 'gyur che ste/_
[\[26b.2\]]rin chen dpal zhes bya ba'i don to/_/rig pa dang thams cad du yang dag par sbyor ba'i phyir thams cad dbang bskur te/_'od dpag tu med pa zhes bya ba'i don to/_/thams cad du ye shes spros pa'i phyir kun mkhyen pa ste/_don yod par grub pa zhes bya ba'i don to/_/bcu gnyis pa las
[\[26b.3\]]zhes bya ba la sogs pa la bcu las gnyis ma tshang ba ni gnyis te/_de rnams bskang ba bcu gnyis pa ni le'u brgyad pa zhes bya ba'i don to/_/bcu gnyis pa las gang gi lo grangs ston pa de la de skad ces bya'o/_/'di yang rigs gsum char la yang sbyar bar bya'o/_/de la brgyad pa las gti
[\[26b.4\]]mug gi rigs kyi bu mo ni lo bcu bzhi pa nas brtsams te lo bco brgyad pa'i bar du lnga gsungs pa yin no/_/sme sha can dang btso blag mkhan gyi sgra gnas brje bar bya'o/_/de bas na 'dir btso blag mkhan ni dri ma dag par byed pa yin no/_/de yang rnam par snang mdzad yin la de ni sems dag pa
[\[26b.5\]]'ba' zhig don gyis stong pa nyid rtogs par byed pas na sems kyi dri ma dag par byed pa'o/_/de'i bu mo ni de'i bdag nyid las skyes pa ste de ni spyan ma'o/_/bshang gci zhes bya ba la sogs pa la 'da' bar mi bya ba yin pa'i phyir don gyis na dam tshig go/_/sogs pa'i sgras ni thig skud dang sa tshon
[\[26b.6\]]dgye ba la sogs pa yang bsdu'o/_/gru bzhi ni phyi'i rim pa ste nang gi rim pa ni zlum po nyid yin no/_/de ru zhes bya ba ni bris pa'i dkyil 'khor du yid kyis dbus ma'i gdan la 'dug par gyur nas so/_/rdo rje dkyil 'khor ni rang gi sems dpa' gzhal yas khang ngo /_/de'i bsgom
[\[26b.7\]]pa ni rnam pa thams cad bsgom pa ste/_de rgyur gyur pa yis so/_/bu mo pang par bzhag nas rnam par bsgom par bya'o/_/ci zhig tu bsgom zhe na/_de nyid las spyan gyi rnam pa can dang /_rigs lnga'i tshogs can dang /_pad+ma dang rdo rje gnyi ga'i nor bu rnam par dag pa'o/_/de nas dkyil 'khor
[\[27a\]]
[\[27a.1\]]lnga can 'khor lo ni/_/sangs rgyas gzugs su rnam par bsgom/_/dkyil 'khor lnga rang gi rigs kyi sngags kyi mchog bsdus pa sangs rgyas lnga'i ngo bo dang bcas pa gang la yod pa de la de skad ces bya'o/_/de bzhin du de yang yin la 'khor lo yang yin pas na zhes
[\[27a.2\]]bsdu bar bya'o/_/de yang pad+ma'i lte ba la rig ma bzhi yongs su gyur pa las byung ba'i dam tshig chen po'i dkyil 'khor ro/_/des de gtso bo nyid du mtshon pa'i sangs rgyas kyi gzugs te/_rang gi ye shes sems dpa' rnam par snang mdzad kyi gzugs su bsgom par bya'o/_/sangs
[\[27a.3\]]rgyas rnams kyi mchod pa de yang yin la/_bla na med pa'i bde ba nyid yin pa'i phyir gnas kyang yin pas na mchod pa'i gnas te/_gang de rnams zhu bar gyur pa'o/_/nyams dga' sngags kyi 'khor lo can gyi zhes bya ba ni ye shes kyi dkyil 'khor can te yang de nyid du zhu bar gyur pa'i phyir
[\[27a.4\]]ro/_/rig ma dang bcas pa'i mchog dang po'i gsang ba ste de yang de nyid du zhu ba'i phyir gsang ba'o/_/rnam par snang mdzad sku chen po/_/zhes bya ba ni sngags dang mtshan ma la sogs pa bskyed pa'i rim gyis rnam par snang mdzad kyi phyag rgya chen po thob par gyur pa de nyid do/_/sku gsung thugs
[\[27a.5\]]ni rdo rje can/_/zhes bya ba ni rdo rje lngas byin gyis brlabs pa'o/_/sngags ni rigs kyi rig pa de nyid de/_de lhan cig skyes pa la spyan du bsgoms pas thob pa'o/_/bsam gtan ni rnam par mi rtog pa'i bde ba ste/_bsam gtan gyi sngags kyi sgo nas sbyor ba ni bskul ba ste/_rim
[\[27a.6\]]gyis rgya mtsho'i rlabs bzhin du rgyas pa'o/_/'di tsam ni 'dir mngon par rtogs pa yin no/_/ji ltar 'gyur ba de'i 'bras bu ni sangs rgyas zhes bya ba la sogs pa gsungs te/_sangs rgyas ni rnam par snang mdzad do/_/'od ni 'od zer te/_che ba'i bdag nyid do/_/sa bcu'i dbang phyug tu gyur
[\[27a.7\]]pa nyid kyis ni cung zad dman pa nyid kyi phyir sangs rgyas 'od 'drar 'gyur ba'o/_/'dir ni bu mo'i rigs bstan la brgyad pa las ni na tshod gsungs so/_/kha dog ni bsgre bar bya ste phyi rol gyi ni tsam pa ltar dkar skya'o/_/spyan ni zla ba ltar dkar mo'o/_/ut+pal mthing ga zhes bya ba la sogs pa
[\[27b\]]
[\[27b.1\]]gtum pa nyid kyi phyir sme sha can te mi bskyod pa'o/_/de'i bu mo ni mA ma kI'o/_/'dir ni bu mo'i rigs dang kha dog gsungs pa yin no/_/na tshod ni brgyad pa las lo grangs bcu gnyis pa nas bzung ste bcu drug pa'i bar du gsungs pa yin no/_/rdo rje sems dpa' ni mi bskyod
[\[27b.2\]]pa'o/_/de'i sbyor ba ni rnam par snang mdzad kyi gnas su bsgoms pas so/_/sbyor ba'i cho ga de nyid ni byas nas zhes bya ba la dben pa'i gnas su zhes bya ba la sogs pa nas bzhag nas rnam bsgom pa zhes bya ba de'i bar ni cho ga yin par shes par bya'o/_/des bsgrub par bya ba dang sgrub
[\[27b.3\]]par byed pa dag dang /_pad+ma dang rdo rje dag yang dag par sbyor ba byas nas dkyil 'khor lnga can zhes bya ba la sogs pas gsungs pa gang yin pa'i las de rnams brtsam par bya'o/_/dam tshig ni lam mo/_/shin tu 'da' dka' ba zhes bya ba ni cho ga 'dis nges par 'di dag grub pa'i
[\[27b.4\]]phyir ro/_/rdo rje sems dpa' ni mi bskyod pa'o/_/de dang 'od 'drar 'gyur ba ni sa bcu'i dbang phyug nyid yin pa'i phyir de las cung zad dma' ba nyid kyi phyir ro/_/rgyal ba'i chos rnams thams cad mtshungs/_/zhes bya ba la rgyal po ni byang chub sems dpa'i dbang rnams dang ldan pa'i phyir ro/_/
[\[27b.5\]]chos thams cad dang mtshungs pa yin gyi dman pa ni ma yin no/_/'dod pa ni bde ba chen po'i rgya mtsho'o/_/des thar pa ni sa bcu pa'i sgrib pa las grol ba ste/_thabs gsum pa'i 'bras bu zhes bya ba'i don to/_/der sgrub pa ni de thob par byed pa'i phyir ro/_/rdo rje chos ni zhes bya ba la sogs
[\[27b.6\]]pa la rdo rje chos ni 'od dpag tu med pa'o/_/de rnams bsgom pa ni snga ma bzhin no/_/gsung gis chags par mdzad pas ni gar mkhan ni 'od dpag tu med pa'o/_/de'i bu mo ni gos dkar mo ste/_lo nyi shu lon pa nas brtsams te lo grangs bcu drug lon pa'i bar du'o/_/rab mdzes
[\[27b.7\]]shing zhes bya ba ni dbyibs dang kha dog gnyis kyis so/_/rdo rje chos kyi bdag ces bya ba ni 'od dpag tu med pa dang mnyam pa'o/_/sa bcu la ni gnas par 'gyur/_/zhes bya ba ni yan lag drug gi bsnyen pas mos pa spyod pa nas nye bar sgrub pas rab tu dga' ba la sogs pa lhag pa'i bsam
[\[28a\]]
[\[28a.1\]]pa dag pa'i sa bdun rtogs nas/_sgrub pa 'dis mi g.yo ba la sogs pa rnam par smin pa'i sa gsum thob pa'i phyir ro/_/gsung gi dam tshig ni 'od dpag tu med pa'i chos thams cad do/_/kun gyi mchog ste byang chub sems dpa' thams cad kyi dam pa'o/_/rgya
[\[28a.2\]]mtsho dang 'dra ba'i bde ba chen po ni dam pa yin la de'i mnga' bdag ni de thob par byed pa'i phyir ro/_/'dod chags kyi rigs kyi bu mo gang yin pa de nyid ni rin po che dang las kyi rigs dag gi yang yin te des de dag bsdus pa'i phyir ro/_/de ltar shes shing rigs gsum las btso blag mkhan
[\[28a.3\]]la sogs pa'i bu mo bsgrub par bya ba yin no/_/yang na bram ze rgyal rigs rje'u rigs kyi bu mo ni rdo rje chos bdag ces bya ba la rdo rje ni thugs kyi dbang phyug go/_/chos ni gsung gi dbang phyug go/_/bdag ni sku'i dbang phyug ste/_de'i rnal 'byor la de skad ces bya'o/_/'dir yang grangs ji lta ba
[\[28a.4\]]bzhin du sbyar ba'i phyir sku thog mar blta bar bya'o/_/yang na dmangs rigs las byung ba ste/_gtsang sbra gtsor byed pa dang mtshon cha gtsor byed pa dang /_bzo dang las gtsor byed pa'i dmangs rigs rnams go rims bzhin du sbyar ro/_/gsang ba thob par byed pa ni rigs gsum gyi dngos grub
[\[28a.5\]]thob par byed pa'o/_/sgrub pa rtsom pa dang dngos grub kyi dus ni rdo rje nyi ma zhes bya ba la sogs pa gsungs te/_rdo rje nyi ma ni sprin gyis ma bsgribs pa'i nyi ma gsal bar 'char ba nub pa'i dus su sgrub pa la 'jug pa'i phyir ro/_/skya rengs ni nyi ma'i kha lo pa ste/_de ltar na kha cig ni re thun bzhis
[\[28a.6\]]grub pa yin no zhes zer ro/_/gzhan dag na re rdo rje nyi ma ni dam tshig gi nyi ma ste/_rig pa'i me tog ces bya ba'i don to/_/skya rengs ni de nyid kyi sar pa ste/_de ltar na thun bzhi'i sbyor bas zla ba phyed kyi nang du 'grub par 'gyur ro zhes zer ro/_/gnyi ga la yang skya rengs 'char ba'i dus su bde ba chen po'i
[\[28a.7\]]rgya mtsho'i rlabs de yod na 'grub par 'gyur ro zhes bya bar sbyar ro/_/'dir tshigs su bcad pa ni/_sngags pas rdo rje bar bar du/_/cung zad kyang ni bskyod par bya/_/nor bur gnas pa'i phaT kyis ni/_/yid las byung ba dgag par bya/_/byang chub sems ni mi 'pho na/_/rgyun mi 'chad par snang ba yin/_/cig car bde
[\[28b\]]
[\[28b.1\]]mchog skye bar 'gyur/_/de yi rang bzhin 'gro spros pas/_/brtan la khyab byed bde zhi ba'i/_/go 'phang mchog ni thob par 'gyur/_/byang chub sems ni 'pho 'gyur zhing /_/sems brgyal bas ni thob mi 'gyur/_/bsgom pa mchog gis zhes bya ba ni bde ba'i mchog bsgom pas so/_/rgyan rnams
[\[28b.2\]]zhes bya ba la sogs pa la/_rdo rje sems dpa'i mchog ni rigs gsum gyi rig pa gang yang rung ba'o/_/sangs rgyas ni rdo rje 'dzin pa'o/_/dpag tshad brgya yi khyon tsam du/_/zhes bya ba ni lhan cig skyes pa'i 'od kyis so/_/spros na ni 'jig rten gyi khams thams cad khyab par byed pa
[\[28b.3\]]yin no/_/'di'i 'og ma'i tshigs su bcad pa gsum gyis go rims bzhin du las kyi dam tshig dang bza' ba'i dam tshig dang bcas pa nyid las grub po zhes gsungs pa yin no/_/'dod pa dang thar pa ni thabs gsum pa'i 'bras bu yin no/_/de'i dam tshig gi rdo rje ni dbyer mi phyed pa'i
[\[28b.4\]]dam tshig go/_/de ston par mdzad pa nyid kyi phyir de skad ces bya'o/_/rig pa'i brtul zhugs kyi 'og tu ni bu mo sgrub pa yin no/_/de gnyi ga yang bu mo rnyed pa las 'gyur ro/_/gang gi tshe yang de 'brel pa rnams las mang du bslangs kyang ster bar ma gyur pa de'i tshe de rengs par bya'o/_/de bas
[\[28b.5\]]na bu mo de rengs pa'i don du sngags dang rgyud las 'jug pa ni/_de nas zhes bya ba la sogs pa gsungs te khyab par byed pa nyid kyi phyir dang /_yang dag pa'i ye shes nyid yin pa'i dam tshig chen po ste me long lta bu'i ye shes so/_/de las byung ba'i rdo rje khro bo ni dpal gshin rje mthar byed do/_/
[\[28b.6\]]de la dmigs pa'i ting nge 'dzin la de skad ces bya'o/_/de bzhin gshegs pa thams cad kyi rdo rje kun du skrag par byed pa ni dgra bo skrag par byed pa'o/_/khro bo ni gshin rje mthar byed de nyid do/_/de'i sngags la yang de skad ces bya'o/_/oM hrIHSh+TIHzhes bya ba la sogs pa la/_'joms pa
[\[28b.7\]]pos sel cing med par byed pas na hrIHste gshin rje mthar byed ces bya ba'i don to/_/mche ba yang de yin la gdug pa rnams 'dul bar byed pa'i phyir rtsod par byed pa yang yin pas Sh+T+r-iH'o/_/bi kr-i tA na na zhes bya ba ni snga ma bzhin no/_/sarba sha trUM zhes bya ba ni mngon par 'dod pa'i bu
[\[29a\]]
[\[29a.1\]]mo'i khyo gnyis la sogs pa'o/_/nA sha ya zhes bya ba ni bu mo ster bar byed pa'i sems kyis ma mthong bar gyis shig pa'o/_/staM b+ha ya zhes bya ba ni khyo gzhan la sbyin par bya ba'i bu mo la sogs pa'o/_/hUM hUM phaT phaT ces bya ba ni bgegs rnams choms shig choms shig_/ltung
[\[29a.2\]]bar gyis shig_/ltung bar gyis shig ces bya ba'i don to/_/swA hA zhes bya ba ni snga ma dang 'dra'o/_/sngags kyi yi ge ni yi ge nyi shu rtsa bzhi pa yin no/_/tsher ma'i me la zhes bya ba ni po son cha dang /_tsher ma can la sogs pa'i shing las sbar ba'i me la'o/_/bu mo'i ming dang tshig tu bcad par oMHhrIHSh+T+riH
[\[29a.3\]]bi kr-i tA na na kan+ya che ge mo stab+ha ya hUM hUM phaT phaT swA hA zhes bzla'o/_/gru gsum zhes bya ba ni me thab gru gsum du'o/_/stong rtsa brgyad ces bya ba ni sreg blugs stong las brgyad lhag pa'o/_/tshul bzhin du zhes bya ba ni gshin rje mthar byed ser po'i sbyor bas me thab kyi me la de nyid bsgoms te/_de'i zhal
[\[29a.4\]]gdangs shing ljags hUM dang ldan pa la sbyin sreg bya zhing bu mo de dang /_sbyin pa po'i spyi bor gnas pa'i sna tshogs rdo rje la ri rab dang mnyam pa'i gshin rje mthar byed ser po g.yon brkyang ba'i zhabs kyis mnan par bsam par bya'o zhes bya ba'i don to/_/don gyi phyir zhes bya ba ni thob pa'i don du'o/_/gnon
[\[29a.5\]]par gyur zhes bya ba ni ci nas kyang bu mo gzhan la mi sbyin par ro/_/bskal pa grangs med gsum du yang /_/zhes bya ba ni gal te dus de srid kyi bar du bu mo de nyid du 'gyur zhing 'tsho zhes bya bar dgongs so/_/gal te 'di sangs rgyas la sogs pa yang yin par 'gyur zhing gal te de yang 'das na ni ste/_de gzhan
[\[29a.6\]]la byin nam len par byed na zhes bya ba'i don to/_/'dir man ngag las sbyor ba gzhan dag kyang bshad par bya ste/_dur khrod kyi ras la dug dang khrag dang ske tshe dang lan tshwas me'i dkyil 'khor de'i dbus su pad+ma 'dab ma brgyad pa dang de'i lte bar sngags dang spel ba'i bu mo'i ming bris pa/_dug dang grog mkhar gyi
[\[29a.7\]]sa dang /_khrag dang /_ske tshe dang lan tshwa las byas pa'i gzugs brnyan gyi snying gar bcug nas bkug cing thod pa kha sbyar gyi nang du bcug ste/_bskul ba'i tshig dang ldan pa'i sngags brjod la/_nyi ma gsum gyi bar du khros pas tsher ma'i me la bsros na de ltar rengs par 'gyur ro/_/tshig 'phrog pa la sogs
[\[29b\]]
[\[29b.1\]]pa la ni che ge mo'i ba rtsa ga ma na ma ga ma naM ba staM b+ha ya zhes bya ba'i bskul ba'i tshig gi khyad par gyis 'gyur ro/_/de la sbyor ba ni dur khrod kyi ras la ba bla dang rdo rgyus dang srin lag gi khrag gis sna tshogs rdo rjes mtshan pa'i dbang gi dkyil 'khor dang de la sngags dang spel ba'i bsgrub par bya ba'i ming
[\[29b.2\]]bris pa chu'i ngogs gnyis kyi sa las byas pa'i gzugs brnyan gyi kha la sogs par bcug ste/_bkug cing kham phor kha sbyar la gnas par bya'o/_/bcu bzhi'am yang na tshes brgyad la/_/zhes bya ba la mar ngo'i zhes bya ba ni lhag ma'o/_/dur khrod ces bya ba ni mi shi ba bsregs ma thag
[\[29b.3\]]pa'i gnas las so/_/blangs nas zhes bya ba ni gshin rje gshed kyi sbyor bas blangs nas so/_/sngags btab na zhes bya ba ni de'i sbyor ba nyid kyis hrIHSh+T+riHzhes bya ba'i sngags stong rtsa brgyad mngon par bsngags pa byas na'o/_/cho ga bzhin zhes bya ba ni gshin rje gshed kyi sbyor ba nyid kyis gnas
[\[29b.4\]]la sol ba de dang /_oM hrIHSh+T+r-iHbi kr-i tA na na che ge mo ya k+Sh+ya che ge mo ka naM da dA tu hUM hUM phaT phaT swA hA/_zhes bya ba'i sngags dang spel zhing bskul ba'i tshig dang ldan pa'i gnod sbyin la sogs pa gang yin pa'i ming bri bar bya'o/_/ster bar 'gyur te de nyid ster bar byed ces bya ba'i don to/_/gzhung la la
[\[29b.5\]]las ni 'dul byed 'gyur zhes 'byung ste/_der ni de nyid kyi bu mo la gags byed pa de'i bu mo ster ba'i phyir 'dul bar byed par 'gyur ro zhes bya ba'i don to/_/rtag tu zhes bya ba ni nges par ro/_/zhar la sbyor ba gzhan yang bstan pa'i phyir sngags shes pa yis zhes bya ba la sogs pa gsungs te/_gang
[\[29b.6\]]yang rung ba'i dgra bo'i gzugs brnyan de bzhin du mngon par bsngags pa'i sol ba de nyid kyis byas nas ni bkug la'o/_/bsam gtan dag gis zhes bya ba la/_bdag nyid gshin rje gshed nyid dang /_sol ba mtshon cha nyid dang gzugs brnyan bsgrub bya nyid de 'dis 'di'i mgo gcad par bya'o zhes
[\[29b.7\]]mos par bya'o zhes bya ba'i don to/_/bris na ni zhes bya ba ni sol ba des gzugs brnyan gyi mgul du'o/_/'chi bar 'gyur ba zhes bya ba ni mgo bcad pas so/_/tho ba zhes bya ba la sogs pa la/_bsam gtan sbyor ba yis zhes bya ba la/_bdag nyid ni gshin rje gshed dang /_phyag na rdo rje de'i
[\[30a\]]
[\[30a.1\]]rang bzhin can gyi rdo rje tho ba dang /_bsgrub bya mdun du bsams nas tho ba phab na zhes bya ba ste/_tho ba de bsgrub par bya ba'i lus la phab na'o/_/nges par ltung bar 'gyur ro zhes bya ba ni bsgrub par bya ba de nges par 'chi bar 'gyur ro/_/hUM zhes bya ba la sogs pa la/_gnod mdzes
[\[30a.2\]]la sogs pa'i sbyor bas hUM las byung ba'i rdo rje 'bar ba lag tu bsams la de gdug pa'i steng du bab pa gang yin pa de nyid kyis de 'jig par byed par 'gyur ro zhes bya ba'i don to/_/rdo rgyus zhes bya ba la sogs pa la sogs pa'i sgras ni btsag gam ba bla dag gis so/_/lag par sta re zhes bya ba
[\[30a.3\]]ni/_bdag nyid gnod mdzes la sogs pa'i lag par hUM las byung ba'i sta re bsams la des de'i mid pa bcad par rnam par bsgoms na mgo bcad pa nyid du 'gyur ro/_/sangs rgyas zhes bya ba la sogs pa la sku la sogs pa rdo rje rin chen gyi mchog go/_/yang na'i sgra ni 'das ma thag pa'i
[\[30a.4\]]sangs rgyas la blta bar bya'o/_/snad 'gyur ba zhes bya ba ni/_gal te bsnun par gyur pa zhes bya ba'i don to/_/la dor ba gsungs pa 'di ni sbyor ba la bstod pa'i don to/_/char ches pa'am dkyil 'khor bri ba ni char gcad pa'i phyir/_las kyi zhes bya ba la sogs pa gsungs pa la
[\[30a.5\]]don ni rdo rje 'chang chen po ser ba'i sbyor ba dang ldan pas dkyil 'khor gyi khang pa dang /_grong dang grong khyer la sogs pa'i steng gi bar snang la yi ge ha las byung ba'i sna tshogs rdo rje ser po 'bar ba mngon par 'dod pa'i phyogs khebs par gnas pa de'i dbus su hUM las byung ba'i rdo rje chen po rtse mo gyen
[\[30a.6\]]du bltas pa bskal pa'i me dang 'dra bar nges par bsams la/_de'i lte bar de nyid kyi sbyor bas 'dug la rang gi ba spu'i bu ga nas byung ba'i rdo rje phra mo lta bu'i 'od zer ser po'i tshogs kyis nam mkha'i ngos khebs par bsam par bya'o/_/de lta bus ni mngon par 'dod pa'i gnas las phyi rol nyid du
[\[30a.7\]]char 'bab kyi nang du ni ma yin no/_/'di tsam thams cad kyis kyang sngags pa'i mthu bstan par 'gyur ro/_/gang gi tshe thams cad du char gcod par 'dod pa de'i tshe nam mkha'i gtos khyab pa'i sna tshogs rdo rje las/_rdo rje'i nang du chud pa'i rang gi rdo rje 'dzin pa'i rdo rje'i 'od zer rnams spros pas klu thams cad
[\[30b\]]
[\[30b.1\]]yongs su bskams par bsam par bya'o/_/yang na rdo rgyus la sogs pas dur khrod kyi ras kyi pad+ma 'dab ma brgyad la klu brgyad po rang gi sa bon dang de'i lte bar phaT dang spel ba'i chu lha bris nas bkug ste/_ras gnyis pa la sna tshogs rdo rje ser po 'bar ba'i lte bar khro bo'i rdo rje 'greng ba hUM gis mtshan
[\[30b.2\]]pa bris la/_de'i steng du khas phub ste kha sbyar byas la rdo leb kyis mnan te bzhag na char gcod par 'gyur ro zhes bya ba 'di yin no/_/dkyil 'khor dag gis zhes bya ba la sogs pa la/_rlung la sogs pa zhes bya ba'i rlung dang char dang ser ba dang thog 'bab pa dang sa g.yo ba la sogs pa'o/_/mche
[\[30b.3\]]ba'i phyag rgya bcings nas su/_/zhes bya ba ni bdud rtsi thab sbyor gyi phyag rgya chen po rdo rje me ltar 'bar ba 'jig pa'i dus ltar snang ba ri rab kyi tshad tsam khro bo'i lta bas bgegs kyi gnas rtogs par byed pa can brtan por byas nas zhes bya ba'i don to/_/gdug pa'i dgra ni bgegs mthar byed do/_/
[\[30b.4\]]de yang 'chad par 'gyur ba'i yi ge phaT de de brjod par bya'o/_/brjod pa'i rjes thogs nyid la 'byin pa'i rlung spros pa las khro bo'i rigs kyis bgegs rnams bzlog par bsam mo zhes bya ba'i don to/_/rlung la sogs pa sprul par gyur pa 'gag par 'gyur te rnam par dengs par 'gyur
[\[30b.5\]]ro/_/'jig par 'gyur zhes bya ba ni sprul pa rnams so/_/mngon spyod kyang sngags 'di nyid kyis bya ba ni/_sangs rgyas zhes bya ba la sogs pa gsungs so/_/sngags de nyid ni de la zhes bya ba la sogs pa gsungs te/_sngags kyi gsang ba ni gsang sngags so/_/de rnams kyi snying po ni gces
[\[30b.6\]]pa'o/_/de de ltar na bu mo rnyed pa'i phyir zhar las byung ba'i cho ga dang bcas pa bshad nas de byas kyang rung ma byas kyang rung /_bu mo rnyed pa dang lhan cig zla ba drug gi bar du rig pa'i brtul zhugs spyad nas sngar bsnyen pa dang nye bar sgrub pa dag gis khyad par thob pa can gyis le'u'i rtsom par gsungs
[\[30b.7\]]pa'i cho gas bu mo de bsgrub par bya'o/_/cho ga de nyid kha bskang ba'i phyir ye shes zhes bya ba la sogs pa gsungs pa la ye shes sems dpa' ni rdo rje sems dpa'o/_/de'i sbyor ba ni der lhag par mos pa'o/_/dbus su zhes bya ba ni dam tshig chen po'i dkyil 'khor gyi dbus kyi gdan la'o/_/
[\[31a\]]
[\[31a.1\]]gzugs ni rdo rje sems dpa'i sku bsgom par bya'o/_/ji ltar zhe na ye shes sems dpa'i sbyor ba yis te bskyed par bya ba'i rdo rje 'dzin pa ye shes sems dpa'i rigs lngas bskor ba'i rigs kyi bdag po mdun gyi nam mkha' la lta'o/_/de'i rab sbyor ni de nyid dbus
[\[31a.2\]]kyi gdan la dgod par bya'o/_/sngags zhes pa ni rigs dang rigs kyi bdag po'i rig pa yongs su shes pas so/_/gnas bzhi ru zhes bya ba ni de'i logs kyi ba dan re re la'o/_/bud med ces bya ba ni rang rang gi rigs kyi sngags kyi mchog bsdus pa las byung ba'i rig pa'i rgyal
[\[31a.3\]]mo'o/_/de la rigs gnyis bsdus pa las byung ba ni gos dkar mo'o/_/pad+ma ni rig pa'i pad+ma'o/_/de rgyas pa ni rang gi rdo rje bcug pas kha phye ba byas nas so/_/sngags 'di zhes bya ba ni dam pa dang po'i snying po gnyis pa'o/_/de nyid gsungs pa hUM zhes pa'o/_/ci 'dra zhe na/_'od
[\[31a.4\]]zer lnga ni rab tu 'bar ba ste/_sangs rgyas lnga'i rnam pa'i 'od zer can te/_sangs rgyas lnga'i rnam par 'od 'phro bas 'od zer lnga po de dag zhugs pas ye shes lnga'i rang bzhin gyis khyad par du 'phags par snang bas na rab po/_/yang zhu bar gyur pas na 'bar ba'o/_/rdo rje can gyi sbyor ba
[\[31a.5\]]bsgom/_/zhes pa ni rdo rje can ni rang gi rdo rje'o/_/de'i sbyor ba ni zhu ba'i ye shes de nyid kyis de'i nang du dgang zhing ldan pa'o/_/dbab ces bya ba ni zhu ba'i ye shes de nyid dgod pa'o/_/rang lus ngag sems rdo rje la/_/zhes bya ba ni dkyil 'khor dang lhan cig pa'i ye shes kyi bdag nyid can gyi sku la
[\[31a.6\]]sogs pa la go rims bzhin du dbang bskur ba gsum gyis so/_/byang chub thob par 'gyur zhes pa ni sangs rgyas lnga'i ye shes kyi 'khor lo yab dang yum zhu ba'i dkyil 'khor gyi rnam par sangs rgyas thams cad kyi chos mnyam pa nyid mthong nas/_de lha mo bzhi'i glus bskul ba dang /_
[\[31a.7\]]zhu ba bsdus pa las byung ba'i rang gi sngags kyi mtshan mar byung ba la sogs pa'i rim gyis rdzogs nas bdag nyid rdo rje 'chang du bskyed cing cho ga bzhin du sku la sogs pa'i byin gyis brlabs pa bsam par bya'o zhes bya ba'i don to/_/'bras bu ni de zhes bya ba la sogs pa gsungs pa la/_de ni
[\[31b\]]
[\[31b.1\]]zhes bya ba ni sgrub pa po'o/_/ston ka'i zla ba ltar dkar ba nyid kyi phyir/_rnam par snang mdzad 'od 'dra zhing ngo /_/sa bcu'i dbang phyug nyid du gyur pa'i phyir rgyal po che'o/_/chos thams cad rnam pa thams cad du mkhyen pa'i phyir sangs rgyas so/_/sku gsum po rtag pa nyid brnyes pa'i phyir sku gsum
[\[31b.2\]]rdo rje 'dzin to/_'di bskyed pa'i don gyi cho ga phal cher thun mong nyid du mjug bsdu ba'i phyir sems dpa' thams cad ces bya ba la sogs pa gsungs te dam par gyur pa nyid kyis na sems dpa' ste bzang po nyid do/_/'di dag ni sems dpa' thams cad yin pas na/_sems dpa' thams cad
[\[31b.3\]]ni kun du bzang po ste/_sangs rgyas dang rdo rje 'dzin pa la sogs pa'i rig pa'i skyes bu rnams so/_/de rnams bskyed pa ni bskyed pa'i don gyi cho ga ste/_'dis bskyed pa yin pa'i phyir ro/_/de la dmigs pa'i ting nge 'dzin la yang de skad ces bya'o/_/de nyid ni rdo rje ste dbyer mi phyed pa nyid kyi phyir ro/_/de ltar
[\[31b.4\]]dngos grub kyi mchog gsungs nas dngos grub phra mo mi snang ba rnam pa mang po ni bzhin bzang zhes bya ba la sogs pa gsungs te/_cho ga bzhin zhes bya ba ni rig pa'i brtul zhugs dang /_mi snang ba'i dngos grub kyi mtshan ma thob pa dang dkyil 'khor bri ba la sogs pa ni 'dir cho ga yin no/_/
[\[31b.5\]]mchod pa zhes bya ba ni gsang ba'i mchod pa ste/_cho ga bzhin zhes bya ba dang sbyar ro/_/'jam dpal dang de'i rig pa'i gzugs bskyed pa la sogs pa ni 'dir cho ga yin te/_rab tu dben pa'i gnas nyid du dngos grub thams cad bsgrub par bya'o zhes bya ba 'di nyid khong du chud pa yin pas
[\[31b.6\]]'dir gnyis ka lha nyid kyi gzugs su yin gyi sems can gsum pa mi snang ba ni dben pa'i don to/_/gsang ba zhes bya ba ni byang chub kyi sems so/_/bza' bar bya zhes bya ba ni phan tshun za ba ste cho ga bzhin zhes bya ba dang sbyar ro/_/'dir cho ga ni man ngag las zhes bya'o/_/bza' ba
[\[31b.7\]]zhes bya ba ni 'bras chan la sogs pa'o/_/gzhug par bya zhes bya ba ni pad+ma la'o/_/cho ga bzhin du zhes bya ba ni 'bar ba dang /_bsreg pa la sogs pa'i mngon par 'dus byas pas so/_/bsngags nas ni zhes bya ba ni yi ge gsum gyis lan brgya rtsa brgyad kyi bar du'o/_/bskul na ni
[\[32a\]]
[\[32a.1\]]zhes bya ba ni mngon par bsngags nas so/_/mi mthong zhes bya ba ni de nyid du zos pas so/_/kha sbyar sbyor ba ni kham phor kha sbyar du gzhug pa'o/_/ri lu'i sgrub pa ni le'u bcu gnyis pa'i rjes su 'brangs nas shes par bya'o/_/de la ga bur ni byang chub kyi sems so/_/
[\[32a.2\]]tsan+dan ni rkang ngo /_/gi wang ni khrag dang bcas pa'i sha'o/_/a ka ru ni bshang ba'o/_/gur kum ni rig ma'i me tog go/_/de ltar 'jam dpal gyi sbyor bas mi snang bar gsungs nas/_de las gzhan pa'i sbyor bas kyang gsungs pa ni rdo rje 'dzin pa zhes pa la sogs pa la rdo rje 'dzin
[\[32a.3\]]pa zhes bya ba ni lha rnams kyi'o/_/byin brlabs nas zhes bya ba ni brtan par byas nas so/_/de 'dra'i zhes bya ba ni de dang 'dra'o/_/rdo rje 'gro bar zhes bya ba ni thogs pa med par 'gro ba'o/_/stong gsum bgrod pa'i zhes bya ba ni logs su'o/_/'dod khams gnas pa'o zhes bya ba ni tshangs pa'i
[\[32a.4\]]'jig rten gyi bar du'o/_/lha'i longs spyod ces bya ba ni lha'i bdag pos bsrungs pa yang ngo /_/brtul zhugs zhes bya ba ni khyim thab kyi brtul zhugs kyis bsrungs pa yang ngo /_/gzugs khams gnas pa la zhes bya ba ni/_mi gtsang ba la sogs pa'i ting nge 'dzin gyis 'dod chags
[\[32a.5\]]dang bral ba yang ngo /_/'di ltar stobs chen ni thogs pa med pa'i nus pa dang ldan pa'o/_/dam tshig gis mi snang bas des ni rdo rje chen po ni shin tu bzlog par dka' ba'o/_/de ston par mdzad pa nyid kyi phyir de skad ces bya'o/_/de nas zhes bya ba ni dngos grub mchog dang phra mo bstan zhing thos pa'i
[\[32a.6\]]rjes thogs la'o/_/'phrul pa ni rab tu dgyes par rnam par g.yo ba'o/_/yid la dbang ba rnams zhes bya ba ni dgongs pa dang bcas pa ste/_'gro ba 'dul ba'i phyir 'di rnams kyis mnyes pa dang ngo mtshar ston par byed pa yin gyi/_don dam par ni ma yin no zhes bya ba'i don to/_/'di
[\[32a.7\]]zhes bya ba ni mi snang ba'i che ba'i bdag nyid do/_/gsang gnas mi 'gyur zhes bya ba ni gsang ba gsum gyi gzhir gyur pa'i thar pa ste/_kun du bzang po'i sangs rgyas kyi mya ngan las 'das pa zhes bya ba'i don to/_/de ltar dngos grub mchog dang phra mo la bstod nas de dag nyid kyi lam dag la
[\[32b\]]
[\[32b.1\]]tshigs su bcad pa'i phyir phyi mas bstod pa yin te chos kyi sgra ni lam gyi tshig yin te/_gnyi ga dang 'brel ba'i phyir ro/_/de la ngo bo nyid kyis dag pa ni gnyis su 'dzin pa'i gnyen po nyid yin pa'i phyir ro/_/shin tu dri med ni sgrib pa thams cad kyi gnyen po yin pa'i phyir ro/_/'dir rig pa'i
[\[32b.2\]]skyes bu bsgom pa ni le'u bcu bdun pa las/_de nas ston pa rdo rje 'dzin/_/sangs rgyas kun gyis phyag byas pa/_/zhes bya ba la sogs pas mdor brjod cing /_rgyas par ni le'u dang po las 'dod chags chen po'i tshul zhes bya ba nas brtsams te/_zhal gsum pa lta bur snang bar gyur to zhes
[\[32b.3\]]bya ba'i bar du gsungs so/_/de la dbang bskur ba dang rig pa'i brtul zhugs ma gsungs pas de dag gi skabs dbye ba'i phyir/_de nas zhes bya ba la sogs pa gsungs te/_de nas ston pa rdo rje 'dzin gyis bka' stsal pa zhes bya bar sbyar ro/_/ston pa la sogs pa ni rnal 'byor pa'i gnas skabs
[\[32b.4\]]drug yin no/_/de ston par mdzad pa nyid kyi phyir tshig de dag gis bcom ldan 'das bstan pa yin no/_/dang por rig ma dang bcas pa'i mchog dang po'i tshul gyis rnal 'byor pa ston par 'gyur ro/_/de nas bskyed pa yin te sgrib pa med pa nam mkha'i dbyings dag pa'i tshul du thams cad kyi sa bon nyid yin
[\[32b.5\]]pa'i phyir ro/_/de nas byed pa yin te dkyil 'khor gyi bdag po'i tshul du bya ba'i gzhi nyid yin pa'i phyir ro/_/de nas mi 'gyur che yin te/_sku la sogs pas byin gyis brlabs pa'i phyir ro/_/de nas dag pa'i rdo rje yin te/_sangs rgyas kyi cod pan gyis dbang bskur ba'i phyir ro/_/de nas 'di
[\[32b.6\]]la chos chen po yod pas na chos chen po ste/_rig pa'i brtul zhugs rnyed pa'i phyir ro/_/rdo rje'i gsung ni 'chad par 'gyur ba'i gsang ba ston pa'o/_/sems dpa' rdo rje zhes bya ba la sogs pa la sangs rgyas kyang yin la rdo rje 'dzin pa yang yin pas na ste/_mi bskyod pa zhes bya ba'i don to/_/
[\[32b.7\]]de rnams mnyes 'gyur ni dgyes par 'gyur ba'o/_/sems dpa' rdo rje ni mchog dang po'o/_/de'i sbyor ba ni spyi bor yang dag par sbyor ba'o/_/des na 'di ni nges par gzung ba dang bcas pa yin te/_mi bskyod pa nyid kyi mchog dang po la yin gyi gzhan ni ma yin no zhes bya ba'i don to/_/rdo rje 'dzin ni
[\[33a\]]
[\[33a.1\]]byang chub kyi sems 'dzin pa byang chub sems dpa' rnams te/_dkyil 'khor gyi bdag po zhes bya ba'i don to/_/de rnams mnyes par byed pa ni sangs rgyas rab tu dbye ba dang /_byang chub kyi rab tu dbye ba ste gang zhig rang gi rigs yin pa de des dbang bskur ba'i phyir
[\[33a.2\]]ro/_/gang zhig gang gi byang chub kyi rigs kyi rig pa yin pa des de la brtul zhugs sbyin pa'i phyir ro/_/rdo rje zhes bya ba la sogs pa la rdo rje ni mi bskyod pa ste/_mchog dang por nges pa nyid yin pa'i phyir ro/_/spyan gyi gzugs ni spyan gyi sku'o/_/sogs pa'i sgras ni mA ma kI dang gos
[\[33a.3\]]dkar mo dang sgrol ma'i gzugs bsdu'o/_/de dag gis ni gtsug tor mnyes par byed pa ste/_'khor los sgyur ba drug po mnyes par byed par ro/_/de la mi bskyod pas ni de las gzhan pa lnga po dag la dbang bskur ro/_/rtag pa dang rdo rje 'dzin pa dag dang /_nga rgyal dang 'dod chags
[\[33a.4\]]dang don yod pa ni go rims bzhin du spyan la sogs pas rig pa'i brtul zhugs bya'o/_/gtsug tor rnams dkyil 'khor gyi bdag po yin yang rung /_dkyil 'khor pa yin yang rung /_mnyes par byed pa ni khyad par gyi tshig med pa'i phyir ro/_/dkyil 'khor pa lhag pa rnams kyis
[\[33a.5\]]dbang du mdzad nas/_khro bo'i nang nas zhes bya ba la sogs pa gsungs te/_sangs rgyas rdo rje ni mi bskyod pa ste/_des dbang bskur ba'i don du bsgoms pa'o/_/rig pa'i rgyal po ni mig la sogs pa yin la/_de nyid ni chos rnams te/_dkyil 'khor gyi bdag po'i mchog la
[\[33a.6\]]gnas pa nyid kyi phyir ro/_/rig pa'i rgyal mo ni dga' ma bzhi'o/_/de rnams kyi sbyor ba ni ting nge 'dzin te/_de dag la des zhes bya ba'i don to/_/thams cad 'dod can ni rdo rje'i bdag po drug ste/_de rnams kyi ting nge 'dzin ni thams cad 'dod can sngags rnams la'o/_/gdon mi za ba'i ye
[\[33a.7\]]shes ni don yod par grub pa'o/_/phyogs gzhan ni sngags rnams zhes bya ba la sogs pa gsungs te/_dkyil 'khor pa dang /_rigs mi shes pa thams cad kyi spyi bor ni mi bskyod pa nyid bsgom par bya ste/_des mtshan ma'i dri ma thams cad 'khrud par byed pa'i bsam gtan gyi
[\[33b\]]
[\[33b.1\]]bdag nyid kyis thams cad dbang bskur ba nyid kyi phyir zhes bya bar dgongs so/_/de skad du gtsug tor la sogs pa'i tshig 'di dag ni le'u bco brgyad pa las/_'khor los sgyur rgyal drug po dang /_/zhes bya ba nas brtsams te/_bsam gtan rdo rjes thams cad kyi/_/dbang bskur ba
[\[33b.2\]]ni rab tu bsngags/_/zhes bya ba'i bar gyis 'chad par 'gyur ro/_/de la bsam gtan rdo rje ni mi bskyod pa yin te des thams cad la yin gyi mchog dang pos ni ma yin no zhes bya ba'i don to zhes gsungs so zhes bya ba ni dngos grub mchog gi dam tshig nye bar bsdu ba yin no/_/de'i zhar
[\[33b.3\]]la gnod sbyin mo la sogs pa'i dngos grub phra mo rnams kyi dam tshig kyang gnod sbyin mo zhes bya ba la sogs pa gsungs te/_gnod sbyin mo rnams kyi sngags rgyud ni gnod sbyin mo la sogs pa'i sngags kyi rgyun te/_de rnams kyi spyi bor brtag par bya ba ni bsgom pa'o/_/sbyor ba ni ting nge
[\[33b.4\]]'dzin no/_/sngags ni lha rnams so/_sbyor ba yang yin la sngags kyang yin no/_/shis pa ni bsngags pa'o/_/bskul ba ni rang gi 'khor los sgyur ba rnams yang dag par sbyor ba'o/_/dbang bskur ba ni khyab par byed pa nyid yin pa'i phyir ro/_/dam tshig chen po ni brtul zhugs dang dbang
[\[33b.5\]]bskur ro/_/de ston par mdzad pa la de skad ces bya'o/_/bsam gtan zhes bya ba la sogs pas ni mjug bsdu ba'o/_/'di yis ni zhes bya ba ni/_sems dpa' rdo rje sbyor ba yis/_/zhes bya ba la sogs pa la thams cad kyis gsungs zhes bya bar sbyor ro/_/ci gsungs she na/_
[\[33b.6\]]bsam gtan rdo rje zhes bya ba ste/_ting nge 'dzin brtan pos sngags rnams mnyes par byed pa gang yin pa de'i dkyil 'khor dag ste/_snying po bsdus pa'o/_/dam tshig chen po ni rdo rje 'chang chen po'o/_/de'i sgrub par byed pa ni mnyes par byed pa ste/_de'i bka' sgrub par byed pa'i phyir ro/_/
[\[33b.7\]]rang gi dngos grub nges par bya ba la sogs pa'i don du snod la dbab par bya ba yin pa de'i phyir/_de'i dbang du mdzad pa ni de nas zhes bya ba la sogs pa gsungs pa la/_ston pa zhes bya ba ni de'i bkas lha thams cad snod la 'bebs par mdzad pa'i phyir ro/_/de ci'i phyir zhe na/_gang gi phyir
[\[34a\]]
[\[34a.1\]]mchog tu gtso bo'o/_/de yang ci'i phyir zhe na/_gang gi phyir chos rnams kun dbang phyug ste grub pa'i sngags rnams rab tu mdzad pa po'o/_/de yang ci'i phyir zhe na/_gang gi phyir sku dang gsung dang thugs yongs su dag pas te/_rnam pa thams cad du skyon mi
[\[34a.2\]]mnga' ba'o/_/ye shes ni 'bebs pa'i las grub pa'o/_/de nyid ni brtan pa nyid yin pa'i phyir rdo rje'o/_/de 'chad par mdzad pa la yang de skad ces bya'o/_/bka' stsal pa ni bka' stsal par gyur pa'o/_/bsam gtan rdo rje zhes bya ba ni 'bebs pa'i ting nge 'dzin mi phyed pa'o/_/rab
[\[34a.3\]]bya ba zhes bya ba ni khyad par du bya ba ste/_bdag nyid rdo rje 'chang dmar po la sogs pa'i rnam pa dang /_snod dang lha dag kyang ji ltar 'chad par 'gyur ba bzhin du zhes bya ba'i don to/_/bzlas dang zhes bya ba ni dbab pa'i sngags so/_/sngags kyi sbyor bas so zhes bya ba ni yi ge ha la sogs
[\[34a.4\]]pa'i gnas ji lta ba bzhin du chu'i dkyil 'khor la sogs pa la dgod pas so/_/de las cir 'gyur zhe na/_rdo rje sems dpa' zhes bya ba la sogs pa gsungs so/_/'di la gsung gi las mnga' bas na gsung gi las te/_ji skad du gsungs pa de bzhin du mdzad pa'o/_/de ji ltar
[\[34a.5\]]bka' yin pa de bzhin du ste/_'di slu bar mi mdzad ces bya ba'i don to/_/snod la babs par gyur na bsgul ba dang rengs pa la sogs pa dang dkyil 'khor bri ba la sogs pa'i las rnams sna tshogs te rmad du byung ba byed par 'gyur ro/_/rdo rje chos zhes bya ba la sogs pa la rdo rje chos ni
[\[34a.6\]]'od dpag tu med pa'o/_/de'i rang bzhin can gyi snod thams cad dmar por yi ge a las bsams la'o/_/sku gsung thugs kyi rdo rje la/_/zhes bya ba ni de nyid kyi mgo bo dang lkog ma dang snying gar ro/_/gnas gsum du ni rigs brtag go zhes bya ba ni ji skad du gsungs pa'i chu dang rlung
[\[34a.7\]]dang dbang chen gyi dkyil 'khor la gnas pa'i yi ge hA dang aHdang hUM bsgom par bya'o zhes bya ba'i don to/_/dbab pa'i cho ga thams cad ni byas na zhes bya ba ni de nas dbab par bya ba'i lha gnod mdzes kyis bkug la snod kyi lus la bcug ste/_snod kyi yang rkang pa'i 'og tu rlung dang me'i
[\[34b\]]
[\[34b.1\]]dkyil 'khor la gnas pa'i yi ge dz+haiM dmar pos bteg pa dang /_rigs gsum gyi 'od zer dmar pos lus thams cad la 'gengs par gyur par rnam par bsams la bdug spos gtul te/_dril bu dkrol nas A be sha ya staM b+ha ya/_ra ra ra ra/_tsa la ya tsa la ya hUM hUMHaHdz+haiM zhes
[\[34b.2\]]bya ba la sogs pa'i sngags bzla bar bya'o zhes bya ba'i don to/_/gdon mi za bar grub ces bya ba ni nges par babs par 'gyur ro zhes bya ba'i don to/_/'di 'grub pas cir 'gyur zhe na/_de'i phyir bsgul ba dang zhes bya ba la sogs pa gsungs pa la/_spyod pa rnam pa gsum ni
[\[34b.3\]]bskul ba'o/_/g.yo 'gul med pa nyid ni rengs pa'o/_/lkog tu gyur pa'i ye shes pa ni lha chen po'o/_/de gsum dang 'phags pa'i sa bzhi pa dag kyang ste/_'phags pa'i sa ni sangs rgyas dang byang chub sems dpa' thams cad kyi spyod yul lo/_/de'i yul can gyi ye shes ni
[\[34b.4\]]'phags pa'i sa ste/_'di la bzhi pa de yod pas na de skad ces bya'o/_/ngo mtshar rnam pa bzhi po de ni rdo rje grub pa 'di yis bya'o/_/de yang de ltar byas na rtag par grub ste gsungs pa'i cho gas nges par 'grub par 'gyur ro zhes bya ba'i don to/_/snod kyi mtshan nyid ni bu mo zhes bya
[\[34b.5\]]ba la sogs pa gsungs so/_/sngon du bya ba bstan pa'i phyir cho ga zhes bya ba la sogs pa gsungs pa la/_thams cad byas na ni zhes bya ba ni sems brtan par bya ba dang lhag par gnas pa la sogs pa'o/_/las rnams ni dbab pa'i cho ga'o/_/dpyas par 'gyur zhes bya ba ni bzhad
[\[34b.6\]]gad nyid du 'gyur ba'o/_/snying po'i sngags kyi yi ge'i tshig ni zhes bya ba la thugs rdo rje la sogs pa'i de kho na nyid ston pas na snying po'o/_/byang chub kyi sems de'i rgyu mthun pa yin pa'i phyir sngags so/_/don yod pa nyid yin pa'i phyir yi ge'o/_/de rnams 'di dag la gnas pas ni
[\[34b.7\]]tshig go/_/nam mkha'i khams kyang zhes bya ba ni snod gzhan la smos kyang ci dgos zhes pa'o/_/rdo rje sems dpa' bdag nyid kyang /_/zhes bya ba ni lha gzhan dag la smos kyang ci dgos zhes pa'o/_/'di ni zhes bya ba ni yi ge hUM la sogs pa gsum mo/_/gsang tshig brtan pa'o zhes bya ba
[\[35a\]]
[\[35a.1\]]ni thugs rdo rje la sogs pa'i rtag tu gnas yin no zhes bya ba'i don to/_/bsgul bar byed par bshad ces bya ba la/_de yang gsum ste/_'gul ba dang /_g.yo ba dang /_dran pa'o/_/dran pa zhes bya ba ni blo la gnas par smra bar 'gyur ba ste/_bslang ba zhes bya ba'i
[\[35a.2\]]don to/_/'di ni zhes bya ba ni yi ge dz+hai'o/_/bsgul ba thams cad kyi zhes bya ba la/_gsum char yang ston par byed ces bya ba ni lhag ma'o/_/'di zhes bya ba ni yi ge dz+hai de nyid do/_/gsang ba yin par zhes bya ba ni rdo rje las kyi ngo bo nyid ces bya ba'i don to/_/khru brgyad tsam mam lnga tsam
[\[35a.3\]]du 'phar zhes bya bar sbyar ro/_/rdo rje rgyal po ni gsang ba'o/_/'jigs shing skrag pa ni g.yo ba'o/_/snga ma bzhin du zhes bya ba la sogs pa la/_snod ji lta ba bzhin du 'od dpag tu med par byas nas cho ga gsungs pa de bzhin du yi ge ha las rnam par snang mdzad dmar po'am/_yi ge hUM
[\[35a.4\]]las mi bskyod pa dmar por byas nas zhes shes par bya'o zhes bya ba'i don to/_/gsang ba ni bcas pa'o/_/gang gi tshe snod la babs nas ring du 'bar ba de'i tshe de'i steng du rdo rje ser po rdo rje la ri rab/_de'i steng du dbang chen gyi dkyil 'khor/_de'i steng du rdo rje rtse lnga pa ser po/_de'i steng du
[\[35a.5\]]dang po'i dbyangs yig ser po/_/de'i steng du rnam par snang mdzad ser po bsgoms na nges par ldog par 'gyur ro/_/babs pa'i lce la AHdmar po 'bar ba'i phreng ba 'khrigs par bsams la/_brU hi badzra zhes brjod na dge ba dang mi dge ba rnams ston par byed do/_/mthar oM khyed
[\[35a.6\]]kyis 'gro ba'i don kun mdzad/_/rjes su mthun pa'i dngos grub stsol/_/sangs rgyas yul du gshegs nas ni/_/slar yang gshegs par mdzad du gsol/_/zhes gsol ba btab la snyim pa'i me tog gtor te/_hUM hAHAHdz+hai muHzhes bya bas slar gshegs su gsol ba dang /_snod
[\[35a.7\]]la sogs pa yang bsrung bar bya'o/_/mngon spyod bya ba'i phyir bdud rtsi thab sbyor gyi rtog pa ni de nas zhes bya ba la sogs pa gsungs so/_/gsung ni zhes bya ba ni gdug pa'i las ston pa'o/_/ci'i phyir de ltar ston zhe na/_gang gi phyir rgyal po ste/_rgyal po ni ma rungs pa rnams tshar gcod par
[\[35b\]]
[\[35b.1\]]byed pa de bas na'o/_/ci gnod sbyin rnams kyi rgyal po yin nam zhe na ma yin no zhes gsungs pa ni de bzhin gshegs pa kun gyi bdag go/_/'o na ji ltar gdug pa'i las can yin zhe na/_de ltar ni ma yin no zhes gsungs pa ni sku gsum zhes bya ba la sogs pa la sku la sogs pa'i
[\[35b.2\]]gnas kyi las de dag gis yongs su dag pa ni sku dang gsung dang thugs kyi phrin las yongs su dag pa can zhes bya ba'i don to/_/de ltar na dam pa'i chos yun ring gnas par bya ba'i phyir dang /_skye bo mang po la phan par bya ba'i phyir dang /_bsgrub par bya ba de nyid dmyal ba la sogs
[\[35b.3\]]pa las bzlog par bya ba'i phyir dang /_sngags dang phyag rgya dang ting nge 'dzin gyi stobs kyis yongs su dag pa'i sangs rgyas kyi zhing du skye bar 'gyur ba'i sa bon gdab pa'i don du phrin las mdzad pa dang ston pa de'i phyir de bas na 'di ni drag po dang 'dra bar snang ba'i phyir drag po yin gyi
[\[35b.4\]]thugs rje chen po las byung ba nyid kyi phyir mi dge ba ni ma yin no/_/bsgrub par bya ba la sogs pa skye bo mang po la phan 'dogs pa chen po nyid yin pa'i phyir yang bsod nams kyi phung po rgya chen po dang ldan pa yin no/_/sems can gdug pa ma yin pa rnams la ni zhe sdang dang chags pa med
[\[35b.5\]]du zin kyang mchod sbyin gyi don du phyugs gsod pa dang 'dra bar gti mug las byung ba'i mi dge ba yin te/_gdug pa ma yin pa rnams la ni gsod pa ni snying rje med par 'gyur ba'i phyir dang /_de rnams kyis 'di sangs rgyas kyi zhing du bskyed pa'i sa bon bskyed pa yang mi srid pa ste/_
[\[35b.6\]]sangs rgyas kyi bkas ma gnang ba nyid kyis na dam tshig las 'das pa'i phyir ro/_/rtse gcig ma gyur pa yis kyang /_/zhes bya ba la sogs pa la/_rtse gcig pa ste/_dmigs pa gcig la sems de gnas pa thob pa ste/_'gog pa'i bzlas pa'am/_rdo rje bzlas pas rdzogs pa'i
[\[35b.7\]]sngags pa yin no/_/cig shos rtse gcig ma gyur pa ni grangs kyi bzlas pa rdzogs pa'i sngags pa yin la/_des kyang gdug pa thams cad rnam par gzhig pa'i las 'di dag byed pa yin na/_snga ma dag gis lta smos kyang ci dgos/_kyang gi sgras ni gsum char las kyang 'grub par
[\[36a\]]
[\[36a.1\]]'gyur ro zhes bya bar dgongs pa'o/_/ji ltar bya zhe na/_brtul zhugs brtan pa ste/_thos pa dag dang dad pa dang snying rje dang /_rang gi lhar mos pa dang /_gzugs brnyan la bsgrub byar mos pa dang /_rang gi dam tshig bskyang ba la sogs pas ni brtul
[\[36a.2\]]zhugs yin te/_de rnams brtan pa zhes bya ba'i don to/_/sbyor ba gzhan gyis mi bya'o zhes bya ba ni lha gang gi sngags yin pa de ni sbyor ba nyid kyis bya'o/_/brtul zhugs brtan pa ma yin pa'am/_sbyor ba gzhan gyis byas na 'grub par mi 'gyur ro zhes bya ba'i don to/_/phub sogs
[\[36a.3\]]las zhes bya ba la sogs pa'i sgras ni bsgrub par bya ba'i rkang rjes kyi sa la sogs pa ste lhag ma ni dbyig sngon gyi sngags dang 'dra'o/_/ro bsregs thal ba yis zhes bya ba ni ro bsregs pa de nyid na gnas pa'i sa dang thal ba dang bsgrub par bya ba'i rkang rjes kyi sa dang bcas pas so/_/lhag
[\[36a.4\]]ma ni dbyig sngon gyi sngags dang 'dra'o/_/skra bshig gcer bur zhes bya ba ni gnyi ga la sbyar bar bya'o/_/de 'ba' zhig ni ma yin gyi/_stong rtsa brgyad du bzlas pas kyang zhes bya ba ni/_stong rtsa brgyad dam brgya rtsa brgyad bzlas pas kyang zhes pa ste/_mang po lta smos kyang ci dgos zhes bya
[\[36a.5\]]ba'i don to/_/dkyil 'khor zhes bya ba la sogs pas ni sbyin sreg gi sbyor ba gsungs pa yin no/_/dkyil 'khor gru gsum zhes bya ba ni me'i dkyil 'khor te/_dur khrod dang rigs pa'i sa'i cha la sogs pa'i ro bsregs pa'i spre sa dang thal bas me'i dkyil 'khor bris la de'i dbus su me thab gru
[\[36a.6\]]gsum la bdud rtsi thab sbyor gyi zhal du sbyin sreg bya'o zhes bya ba'i don to/_/sha gsum char bsdus pa'am re re dang gzugs brnyan byas nas bris pa'i sngags snying gar bcug pa'i sbyor ba sna tshogs kyis so/_/byas pa la zhes bya ba la sbyin sreg ces bya ba ni lhag ma'o/_/sha chen gyis ni zhes
[\[36a.7\]]bya ba la sbyin sreg ces bya ba ni lhag ma'o/_/rdo rje las byung zhes bya ba la rdo rje ni zhe sdang chen po ste/_de las byung ba'i khro bo'i dbang po rang nyid lta bu zhes bya ba'i don to/_/ni ni gang gi phyir ro/_/sha chen gyi gzugs brnyan gyi sbyin sreg 'di ni drag po'i las thams cad kyi nang nas mi bzad pa yin no/_/
[\[36b\]]
[\[36b.1\]]chos mchog can zhes bya ba ni ting nge 'dzin brtan pa dang ldan pa'o/_/tsher ma'i shing las sbar ba'i me ni tsher ma'i me'o/_/rgyun gyis 'bab pa'i chu bo'i 'gram gnyis po de'i 'gram gnyis sa yis kyang zhes bya ba'i ngogs gnyis kyi sa yis kyang ngo /_/de yang mgo byang phyogs su bstan zhing
[\[36b.2\]]gan rkyal du bzhag pa de'i yan lag kun til 'bru tsam gyis nang dgang bar bya'o/_/gang gis dgang bar bya zhe na/_dug las byung ba'i tsher ma yin te/_sbrul dang sdig pa dang /_sang ko tsa dang /_nya rwa can la sogs pa'i tsher ma'am dug gis byugs pa'i bil ba la sogs pa'i tsher mas dgang
[\[36b.3\]]bar bya'o/_/bskul ba'i tshig dang zhes bya ba ni sarba big+h+nAM zhes bya ba bton la che ge mo mA ra ya zhes bya ba'i bskul tshig dang ldan pa'i sngags bzla bar bya'o zhes bya ba'i don to/_/drag po'i 'khrul 'khor bri ba'i ched kyi snag tsha ni ske tshe zhes bya ba la sogs pa gsungs pa la 'bru mar zhes bya ba
[\[36b.4\]]ni yungs mar ram snum chen po'o/_/da du ra'i ka'i khyad par ni rim gsum pa sngon po can no/_/sol ba ni ro bsregs pa'i sol ba'am/_ro bsregs pa'i me bslangs pas bsreg pa'i myos par byed pa'i sol ba'o/_/lhag ma ni gzhan gyis mi thub pa'i sngags kyi skabs su gsungs pa
[\[36b.5\]]ni srin po la sogs pa 'dzin pa dang 'dra'o/_/'dir yang che ge mo rAk+Sha sai grA ha ya zhes bya ba ni bskul tshig yin no/_/ling+ga ni bsgrub par bya ba'i gzugs brnyan no/_/de bya ba'i phyed kyi rdzas ni rus phye zhes bya ba la sogs pa gsungs so/_/khyad par 'gyur zhes bya ba srin po rnams kyis so/_/
[\[36b.6\]]ling+ga zhes bya ba ni bshad ma thag pa'i rdzas ske tshe gtso bor gyur pa'i bshang gci sbyar ba yin te/_byas pa'i bsgrub par bya ba'i gzugs brnyan zhes bya ba'i don to/_/tsha ba chen pos btab par 'gyur/_/zhes bya ba ni che ge mo ma hA dA ge na grA ha ya zhes bya ba'i bskul tshig dang ldan pa'i sngags bzla bar
[\[36b.7\]]bya'o/_/sngags gang gis drag po'i sbyor ba de dag dang 'chad par 'gyur ba de ni de la 'di ni zhes bya ba la sogs pa gsungs te/_de bzhin gshegs pa thams cad ni khro bo chen po'o/_/de thams cad kyi dam tshig ni bsdus pa ste/_bdud rtsi thab sbyor la bya'o/_/de'i snying po ni grub pa'i sngags so/_/
[\[37a\]]
[\[37a.1\]]na maHzhes bya ba la sogs pa la/_hu lu hu lu zhes bya ba ni rmo bas na gshol te/_sna tshogs su snang ba'i sems bskyed la/_mtshan ma'i rnam par rtog pa thams cad nub par bya ba'i phyir/_rmos shig rmos shig pa'i don te/_kha kha khA hi khA hi zhes bya ba'i bar
[\[37a.2\]]du'o/_/tiSh+Tha tiSh+Tha zhes bya ba la sogs pa ni snga ma dang 'dra'o/_/dzI bI ta an+ta ka ra ya zhes bya ba ni bod pa'i don gyis bzhi pa'o/_/swA hA'i gnas su yi ge hUM phaT sbyar te don ni snga ma bzhin no/_/sbyin sreg yang na zhes bya ba la yang na'i sgra ni bzlas pa yang ste/_gnyi ga ji skad du bshad
[\[37a.3\]]pa bzhin no/_/yang na bsam gtan dag ni 'chad par 'gyur ba'o/_/ji lta bu zhe na lus dang ngag sems 'jig pa ste/_gsum pa de bya'o/_/ma yengs par sems kyis te/_dus de srid kyi bar du yid rtse gcig pas so/_/rdo rje sems dpa' zhes bya ba ni bdud rtsi thab sbyor ro/_/sta
[\[37a.4\]]re tho ba phyag na bsnams/_/zhes bya ba ni pad+ma dang ral gri'i gnas su'o/_/bsam gtan de nyid ni de la zhes bya ba la sogs pa gsungs te/_drag po chen po'i las la gnas pa'i khro bo la de skad ces bya'o/_/de'i dam tshig ni bsam gtan no/_/bsad par ni zhes bya ba ni nam mkha'i
[\[37a.5\]]dbyings kyi yul can la nye bar btags pa'i phyir ro/_/de yis zhes bya ba ni bsgrub par bya ba yis te/_nam mkha' khyab pa de rnams lag na dgra sta thogs pa des dum bur byed pa'i phyir ro/_/bsams na zhes bya ba ni de ltar bsgoms na'o/_/rdo rje 'dzin pa nyid kyang zhes bya ba ni gal te
[\[37a.6\]]bsgrub pa bya ba de rdo rje 'dzin pa'i dngos po yin na yang 'gyur ro/_/sangs rgyas gnod byed ces bya ba ni bshad ma thag pa'i rim pas so/_/mdun zhes bya ba ni mdun la sogs su'o/_/gtum pa ni gnod pa byed pa can nyid yin pa'i phyir ro/_/mchu ring ba zhes bya ba ni bya kang ka la sogs
[\[37a.7\]]pa'o/_/sbrul nag ces bya ba ni yi ge khaM las byung ba'o/_/dug gi mchog ni dam tshig ces bya ba ni ha la ha la la sogs pa'i khams gsum du gtogs pa'i dug dag gi tshogs ni dug gi mchog ste/_de'i dam tshig go/_/'di la bsdus pa yod pas na de skad ces bya'o/_/de'i kha na gnas
[\[37b\]]
[\[37b.1\]]pa'i yi ge hrI'i 'od zer rnams kyis de'i khar rdo rje nyid du dug gi tshogs sdud par byed pa'i phyir ro/_/'phral bar bsams nas zhes bya ba ni che ge mo zo shig ces lung bsgo ba can des dpral bar sos 'dzin pa'i nang na khyad par 'phags pa zhes bya ba ste/_khyad par can du gyur pa zhes bya ba'i don
[\[37b.2\]]to/_/phyogs bcu'i sems can thams cad gang yin pa de rnams la yams sam/_gnod par byed pa rnams 'jigs pa gang yin pa de rnams nges par 'bebs pa'i mchog ste shin tu'o/_/dgra'i zhes bya ba ni dgra la'o/_/bsgul ba zhes bya ba ni gsod pa'o/_/tho ba zhes bya ni g.yas kyi
[\[37b.3\]]gsum par gzhag pa'o/_/gsheg pa ci 'dra ba zhe na/_gtub pa'o/_/sta re sogs zhes bya ba la/_dang po nyid du len cing 'dzin pa ni dang po'i sogs te/_gang la g.yon pa'i phyag gsum pas dang po sta re 'dzin pa gang la mnga' ba de la de skad ces bya'o/_/rdo rje can ni bdud rtsi thab sbyor
[\[37b.4\]]gyis so/_/mngon spyod la kha sbyar dbye ba la sogs pa sngon du bya ba'i bla ma'i man ngag las shes pa gang yin pa de tshigs su bcad pa gnyis kyis bstan par bya ba'i phyir bsrung ba zhes bya ba la sogs pa gsungs te/_bsrung ba'i don du dang por yongs su gzung ba ni kha sbyar la sogs pa'o/_/
[\[37b.5\]]sngags rnams ni bsrung ba'i sngags so/_/lha rnams ni srung bar byed pa'i lha rnams so/_/de rnams rang gi snying ga las byung ba'i rdo rje lcags kyu phyag na bsnams pa'i lha rnams kyis bkug pa rnams g.yon logs su gzhag ste/_bdud rtsi thab sbyor gyi phur bus kA ya bAg tsit+ta badzra zhes bya ba
[\[37b.6\]]bton la/_che ge mo'i rak+Sha saM pu ta diM rak+Sha man+t+ra de ba ta shu zhes bya ba bcug la/_oM g+ha g+ha zhes bya ba la sogs pa'i sngags brjod cing bsnun par bya'o/_/dam tshig ni ting nge 'dzin to/_/rdo rje phung pos zhes bya ba ni bsgrub par bya ba'i lus la'o/_/dkyil 'khor zhes bya ba ni 'dus pa'i dkyil
[\[37b.7\]]'khor gyi rnam pas so/_/bsad bdag nyid gtogs zhes bya ba ni bsgrub par bya ba'i nyes pa bsgrags pa dang /_de la khros nas khro bo'i gzugs su byas te/_de bsad nas bsad pa'i 'og tu bdag nyid gtogs te/_rang gi dkyil 'khor du byon nas zhugs par bsam par bya'o/_/ston pa
[\[38a\]]
[\[38a.1\]]sangs rgyas zhes bya ba la sogs pa la/_gal te bsgrub par bya ba sangs rgyas la sogs par gyur pa de lta na yang cho ga 'dis 'chi bar 'gyur ro zhes la dor ba gsungs pa yin no/_/rdo rje chen po'i dam tshig ni ji skad du gsungs pa'i bsam gtan no/_/des gdug
[\[38a.2\]]pa'i las can gyi khro bo la de skad ces bya'o/_/de ston par mdzad pa nyid kyi phyir bcom ldan 'das la yang de skad ces bya'o/_/cho ga 'di dag thams cad ni sngags gzhan dag dang yang gdug pa'i las rnams la sbyar bar bya'o/_/bdud rtsi thab sbyor gyi rtog pa'o/_/yid bzhin gyi nor bu'i rang
[\[38a.3\]]bzhin can gyi sangs rgyas thams cad gcig tu gyur pa'i phyir thub pa chen po'o/_/don yod pa'i rang bzhin nyid kyis thams cad du rtog pa spros pa'i phyir rdzogs sangs rgyas so/_/lhag ma ni snga ma bzhin no/_/las phran tshegs kyi dngos grub ni ye shes rdo rje'o/_/de ston par mdzad
[\[38a.4\]]pa la yang de skad ces bya'o/_/de la bka' stsal pa yang rdzogs par sangs rgyas pa nyid kyi phyir ro/_/rdo rgyus kyi sbrul la sogs pa las/_sbrul la sogs pa'i bya ba 'byung ba'i the tshom bsal ba'i phyir/_e ma'o zhes bya ba la sogs pa gsungs te/_ngo bo nyid kyis dag pa ni rang
[\[38a.5\]]bzhin gyis kun nas dag pa'o/_/rdo rje'i theg pa zhes bya ba ni theg pa chen po ma lus pa bsdus pa ni pha rol tu phyin pa drug yin la de rnams bsdus pa ni thabs dang shes rab yin zhing de dag kyang bsdus pa ro gcig pa de ni byang chub kyi sems yin te/_de yang rdo rje sems dpa'i ting nge 'dzin yin
[\[38a.6\]]la de nyid ni rdo rje yin no/_/rdo rje yang de yin la theg pa yang yin pas na rdo rje theg pa ste/_sngags kyi theg pa zhes bya ba'i don to/_/bla na med ces bya ba ni theg pa thams cad kyi mchog nyid du gyur pa'i phyir ro/_/de ci'i phyir zhe na/_ma skyes pa'i zhes bya ba la sogs pa gsungs te/_gzhan du na
[\[38a.7\]]rdo rgyus kyi sbrul la sogs pa las gdug pa'i sbrul la sogs pa'i las rnams ma skyes pa rnams de las gang gi phyir rgyal ba bden pa gsung ba rnams kyis skye ba bstan pa'i phyir te/_rdo rje theg pa chen po 'di'i 'di che ba'i bdag nyid yin pas na/_'di ni the tshom gyi gnas ma yin no zhes bya bar
[\[38b\]]
[\[38b.1\]]dgongs so/_/rdo rgyus dag ces bya ba la sogs pa la khro bo'i lha nyid kyi sbyor ba dang ldan pas rdo rgyus dang dur khrod kyi sol ba dag la yi ge khaM brgya rtsa brgyad kyis mngon par bsngags pa byas nas de dag gis ji skad gsungs pa'i sbrul nag po bri bar bya'o/_/dug bsam zhes bya ba ni yi ge khaM gis
[\[38b.2\]]so/_/ci 'dra ba zhig ce na/_mi bzad par ni gyur pa yi/_/sreg pa'i me yi kha dog bzhin/_/bsgoms na zhes bya ba ni de ltar bsgoms na'o/_/'gul bar gdon mi za zhes bya ba ni yi ge khaM nyid kyis bsgrub par bya ba la 'dzin pa'i phyir bskul na gnas las 'gro bar 'gyur ro zhes bya ba'i don
[\[38b.3\]]to/_/de yis zhes bya ba ni sbrul gyi khar bsgoms pa'i yi ge hrI'i 'od zer gyi lcags kyus sbrul gyi khar 'bab par 'gyur ba'o/_/reg ma thag tu zhes bya ba ni gal te reg na'o/_/de lta ma yin na ni che ge mo b+hak+Sha ya khaM zhes bya ba'i bskul ba'i tshig des bsgrub par bya ba'i dpral bar sos 'dzin par
[\[38b.4\]]bsam par bya'o/_/de yis 'di 'dzin pa dang 'chi ba ni snga ma bzhin no/_/sdig pa zhes bya ba la sogs pa la rab tu zhes bya ba ni bskyed par bya ba'o/_/ji ltar bya zhe na/_cho ga bzhin du ste yi ge khaM gis mngon par bsngags pa'i tshon gyis bris pa bzhin no/_/de bzhin du sbyor ba 'byung ba'i mtshan
[\[38b.5\]]nyid gang yin pa ste/_de dag gis dug bskyed pa dang dug gtong ba dang /_dug dgug pa la sogs pa ni snga ma bzhin no/_/lta ba zhes bya ba la sogs pa rdo rje ni mche ba'o/_/sogs pa'i sgras ni gnas pa'i dug rnams so/_/gzhan yang dug ces bya ba ni sbyor ba rnams so/_/ye shes rdo rje
[\[38b.6\]]zhes bya ba ni rnam par snang mdzad dkar po'i rnal 'byor byas la/_lag pa g.yas par oM las byung ba'i 'khor lo'i lte bar oM gnas pa 'od zer dkar po'i phreng ba can bsam par bya ba de ni 'dir ye shes rdo rje ste/_de byabs pa las dug drangs nas nam mkha' la spro bar bya'o/_/de bzhin du bu ram gyi
[\[38b.7\]]kham phor la sogs par bya'o/_/dug gi dam tshig rdo rje ni dug spro ba bstan pa'o/_/de ston par mdzad pa nyid kyi phyir de skad ces bya'o/_/gso ba'i rdo rje ni gso bar bstan pa'o/_/de'i don gyi snying po ni yi ge hUM dkar po'o/_/snying po 'di zhes bya ba ni mi bskyod pa dkar po'i rnal 'byor ram/_rdo rje sems
[\[39a\]]
[\[39a.1\]]dpa'i rnal 'byor byas nas snying ga'i zla bar sa bon de nyid kyi las rdo rje rtse lnga pa dkar po de'i lte bar rnam par bsam par bya'o/_/de nas de'i 'od zer dkar po bsil ba'i tshogs kyis bsgrub par bya ba'i lus la khyab par byas la/_dug kha dog nag po de de'i snying ga dang lkog
[\[39a.2\]]ma dang /_dpral ba dang mgo bor bsdus la langs par zhes bya ba lan gnyis lan gsum bsam par bya'o/_/de nas thams cad snying gar bsdus pa thams cad skyug pa nyid du bsgrub par bya ba la bsam par bya'o/_/gang gzhan nad du zhes bya ba ni shu ba dang /_'brum bu la sogs pa'o/_/pad+ma
[\[39a.3\]]chen po zhes bya ba ni 'od dpag tu med pa dkar po'i sbyor ba dang ldan pas AHdkar po las byung ba'i pad+ma dkar po'o/_/de'i zhes bya ba ni lag pa g.yas pa'i mthil gyi'o/_/sdud pa na ni zhes bya ba ni byabs pa'i skad cig la nad pa la zhugs pa'i 'od zer rnams rgyas par byas nas bsdus
[\[39a.4\]]pa na ni'o/_/dam tshig gnag ces bya ba la dam tshig ni 'od zer gyi tshogs so/_/de'i nag po ni dug bsdus pa'i phyir te bsam pa zhes bya bar sbyar ro/_/bskul ba na ni zhes bya ba ni khu tshur phyi rol du bkrol bas dug thag ring bar drang ba na'o/_/dkar po dang 'dra zhes bya ba ni dug las nges par thar
[\[39a.5\]]pa nyid kyi phyir ro/_/gzhan dag na re de'i zhes bya ba ni nad gnas su bsdu ba'i sngags kyi'o/_/bskul ba na ni phyogs su 'od zer spro ba'i phyir zhes 'chad do/_/gsang ba ni pad+ma'i don gyis so/_/gsang chen ni yi ge AHde nyid kyis so/_/ye shes dri med ni 'od zer gyi las kyis so/_/phyi'i
[\[39a.6\]]nad ni rims la sogs pa'o/_/nang gi nad ni sdig pa la sogs pa'o/_/nad rnams gso ba rdo rje'i don dang snying po la sogs pa'i don ni sngar dang 'dra'o/_/'dod pa ni sdug pa ste phul du byung ba'i yul yin pa'i phyir ro/_/dad pa ni gus pa'o/_/de'i yon tan ni khyad par can no/_/de thob par
[\[39a.7\]]'gyur ba ni de'i yul can yin pa'i phyir ro/_/yi ge'i tshig ces bya ba la/_sngags de rnams kyi 'bras bu rnam par snang mdzad la sogs pa'i gzugs so/_/de 'dra ba'i gzugs ni zhes bya ba la bdag nyid kyi gzugs ni de rnams kyi gzugs khro bo thams cad gnag pa'i 'bar ba'i phreng ba
[\[39b\]]
[\[39b.1\]]'khrigs pa'o/_/nad kyi rgyu'i sdig pa ni nad de de bskul ba ni bsgrub par bya ba'i lte ba la bsams pa'i dzi na dzika la sogs pa'i sngags kyi 'od zer 'bar ba rnams kyis bsgrub par bya ba'i lus dang /_ngag dang yid khyab pa rnams kyis bkang ba ste/_de rgyur gyur pa rnams kyis so/_/gang du
[\[39b.2\]]bskul bas she na/_rang gi lus ngag sems gnas las te/_bsgrub par bya ba'i lus la sogs pa nyid ni sdig pa'i gnas yin la de las de rnams kyis so/_/de'i lus la sogs par gtogs pa'i sdig pa nag po yi ge kaM gis de'i snying gar bsdus pa ni dam tshig kyang yin la de
[\[39b.3\]]byung ba yang de nyid yin no/_/de nas lte ba yan chad du 'od zer 'bar ba'i sngags kyis rim gyis bteg cing yi ge khaM yang snying ga las gong bur byung ste/_rang gi lha'i rnam pa thams cad dkar por yongs su gyur pa'i rang gi sngags snying gar phyin nas gnas pa la yi ge khaM yang sna rtse las byung ba nyid na
[\[39b.4\]]gnag cing mi sdug pa'i spre'u la sogs pa'i rnam par yongs su gyur nas byung bar bsam par bya'o/_/spre'u dang 'dra bar yongs su gyur pa'i dam tshig la de skad ces bya zhing /_khyi dang 'dra bar gyur pa'i byung ba de la'ang de skad ces bya'o/_/de byung ba dag tu rnam par bsam pa ni rnam par brtag
[\[39b.5\]]par bya'o/_/yang na zhes bya ba gsungs pa'i phyir gnag cing mi sdug pa gcer bu yi dgas kyi gzugs su yongs su gyur pa'ang rung /_'khor lo'am zhes bya ba ni rnam par snang mdzad kyi phyag tu'o/_/rdo rje'ang rung zhes bya ba ni mi bskyod pa dang 'od dpag tu med pa dag la'o/_/bsgoms nas
[\[39b.6\]]zhes bya ba ni 'bar ba rnam par bsams nas so/_/rdo rje go 'phang ni sku rdo rje la sogs pa'i nga rgyal te de'i gnas so/_/lus la sogs pa'i tshogs ni lus dang ngag sems dam tshig rnams so/_/des ni zhes bya ba ni 'khor lo la sogs pas ni'o/_/rab tu rtsol zhes bya ba ni bsgrub par bya
[\[39b.7\]]ba'i nad nye bar zhi bar bya ba'i phyir ro/_/sangs rgyas sprin dag ces bya ba ni phyogs rnams nas lhags te/_sku la sogs par zhugs nas gnas pa dag go/_/rdo rje rnams kyi rgyal po ni rdo rje sems dpa' ste de'i sprin bsam par bya'o/_/bsgom par bya zhes bya ba ni de ltar bsgoms pas so/_/sangs
[\[40a\]]
[\[40a.1\]]rgyas zhes bya ba ni sangs rgyas rnams so/_/khros par zhes bya ba la ni'i sgras ni bsnun par ni'o/_/de la zhes bya ba ni spre'u la sogs pa dang 'dra bar byung ba'i nad la'o/_/nad kyi rigs las skyes par gang grags pa de yang 'jig par 'gyur ro/_/brgya rtsa brgyad pa ni brgya
[\[40a.2\]]dang brgyad bzlas pa ste de'i sbyor bas yin gyi bsam gtan yan gar bas kyang ma yin no/_/yang na zhes bya ba ni phyogs gzhan no/_/bdag gi sngags rgyal gyis zhes bya ba ni rang gi 'dod pa'i lha dang ting nge 'dzin dang sngags kyis so/_/rdo rje'i bsam gtan ni bshad ma thag pa'i bsam gtan
[\[40a.3\]]no/_/dam tshig ni ting nge 'dzin to/_/las kyi dngos grub phra mo'o/_/de de ltar na dngos grub mchog dang dman pa gsungs nas dngos grub phra mo rnams kyang gsungs pa yin te/_dngos grub tu mtshungs pa'i phyir ro/_/da ni tshogs kyi lam la gnas pa'i rnal 'byor pas bzlas pa dang bsgom
[\[40a.4\]]pa la brtson pa rnams kyis ni dngos grub kyi mtshan ma'i rmi lam dag mthong bar 'gyur la/_mthong nas kyang sngon du bsnyen pa la 'jug par 'gyur ba gang yin pa de bstan pa'i skabs dbye ba'i phyir de nas zhes bya ba la sogs pa gsungs te/_'dod dang thar pa ni thabs gsum pa'i 'bras bu'o/_/
[\[40a.5\]]rdo rje che ni rnam par snang mdzad la sogs pa dang 'dra ba'i sku la sogs pa ste/_dngos grub dman pa rnams zhes bya ba'i don to/_/de dag rgyas par bshad ma thag pa'i tshul du ston par mdzad pa'i bcom ldan 'das la/_'dod dang thar pa rdo rje chos/_/zhes bya'o/_/dngos grub rnam pa gnyis po
[\[40a.6\]]de nyid ni ye shes yin la/_de 'dren par mdzad pas na ye shes kyi kyo ba yang de yin la/_dngos grub kyi mtshan nyid yin pa'i phyir rmi lam chen por snang ba'i 'od po che yang yin pas na de skad ces bya'o/_/de de ma thag tu ston par mdzad pa nyid kyi phyir bcom ldan 'das la yang de skad ces bya'o/_/
[\[40a.7\]]de la rang bzhin gyis slu ba'i rmi lam la yongs su ston zhe na/_'ga' zhig the tshom du gyur pa de bsal ba'i phyir chos rnams zhes bya ba la sogs pa gsungs te/_gnyis med kyang gnyis su snang bas bslad pa'i rnam par rig pa tsam gyis lus can gzhan gyi dbang gi mtshan nyid can gyi
[\[40b\]]
[\[40b.1\]]chos rnams thams cad ni rmi lam lta bu'o/_/kun du brtags pa nyid yin pa'i phyir skye ba dang bral ba'i rang bzhin gyis gzung ba dang 'dzin pa'i mtshan nyid can gang yin pa de dang ldan pa'i phyir ngo bo nyid kyis ma skyes shing ngo /_/gnyis kyi rang bzhin de dag nyid kyis dag pa ste/_stong pa
[\[40b.2\]]de nyid 'di dag la yod pas na de skad ces bya ste/_de dag ni gnyis kyis stong pa'i yongs su grub pa'i rang bzhin no zhes bya ba'i don to/_/e ma'o de lta bu'i rnam pa can gyis ni chos thams cad ni ji ltar rmi lam gyi la yid brtan du med pa de bzhin du gzhan dag tu yang 'khrul pa tsam yin
[\[40b.3\]]no/_/'on kyang 'khrul pa'i rdo rje rab tu gsungs te/_bag chags brtan pos shin tu brtan par gyur pa ni 'khrul pa'i rdo rje yin la/_de nyid don byed pa la mi slu ba'i phyir 'jig rten gyi tha snyad kyi tshul du gsungs pa ni tshad mar brjod de/_ji ltar yul dang dus dang rnam pa tha dad pa yin na yang /_
[\[40b.4\]]chu zla dang ni rmi lam bden pa dang nags tshal stug po la sogs pa'i 'khrul pa ni 'khrul pa'i rdo rje yin pa de bzhin du dngos grub kyi mtshan ma'i rmi lam de dag kyang yin pa'i phyir/_'di la som nyi bya bar rigs pa ma yin no zhes bya bar dgongs so/_/bsam gtan zhes bya ba la sogs pa la
[\[40b.5\]]tshigs su bcad pa 'dis ni bstan pa'o/_/bsam gtan bzlas pa'i don ni dmigs pa'o/_/de la brtson pa ni sems brtan par gyur pa can no/_/yang na bsam gtan bzlas pa'i don ni 'bras bu yin te/_/dngos grub rnam pa gnyis so/_/de ni mthong ba de las gzhan pa gang yin
[\[40b.6\]]pa de la de skad ces bya'o/_/de yang dbye ba mthong zhes bya ba ste dngos grub kyi dbye ba'o/_/rnam pa gnyis ni bdag nyid la sangs rgyas la sogs pa'i gzugs su mthong ba ni dngos grub mchog yin la gzhan mthong ba ni dngos grub dman pa yin no zhes bya ba'i don to/_/de la zhes bya ba ni/_
[\[40b.7\]]de dag gi nang nas so/_/rmi lam gyi dam tshig gi gnas nyid ni rtogs pa'i mtshan ma yin la/_de dang de'i dngos grub mchog gi yul nyid yin pa'i phyir chen po yang yin pas na/_rmi lam chen po'i dam tshig gi gnas so/_/byang chub nyid ye shes kyi mchog yin la de thob pas bdag
[\[41a\]]
[\[41a.1\]]nyid ces bya bar sbyar ro/_/sangs rgyas 'od ni bzang por zhes bya ba ni rab tu grags pa'i sangs rgyas kyi sku mdog dang mtshan dang dpe byad rnams kyis rnam par mdzes pa'o/_/sangs rgyas rdzogs longs spyod pa'i sku yang zhes bya ba ni yongs su dag pa'i sangs rgyas
[\[41a.2\]]kyi zhing du gtso bo 'ba' zhig tu'o/_/mchod par byed pa zhes bya ba ni bdag nyid la'o/_/gzugs dang /_sangs rgyas byang chub sems dpa' yis/_/mchod pa byas par zhes bya ba ni rang gi gzugs la'o/_/ye shes chen po ni sku rdo rje la'o/_/rdo rje sems dpa' ni thugs rdo rje la'o/_/rdo rje
[\[41a.3\]]chos ni gsung rdo rje la'o/_/sku rdo rje la sogs pa'i dngos grub la nges pa nyid kyi phyir na gsang ba'o/_/rdo rje yang de yin la bsod nams mdzad pa nyid kyi phyir grags pa chen po yang yin pas na'o/_/rdo rje can zhes bya ba ni rdo rje 'chang ba'o/_/gzugs zhes bya ba ni rang gi lus so/_/'di 'dra ba
[\[41a.4\]]zhes bya ba ni sangs rgyas dang byang chub sems dpa' rnams kyis phyag byas par gyur pa'o/_/sku gsung thugs kyi dngos grub ni rnam par dag pa'i mthar thug pa'o/_/de ni rdo rje 'dzin pa'i mtshan nyid de las skye ba ste/_rig pa chen po'i skyes bu'i gzugs su gyur to zhes bya ba'i don to/_/
[\[41a.5\]]lha rnams kyi bu mo dang khye'u dang bu mo dag yid du 'ong ba de rnams kyang mngon du phyogs par gyur pa'am/_nye bar gnas pa'am gang na gnas par mthong na'o/_/chos kyi 'khor los sgyur ba'i zhes bya ba ni chos ston pa'i phyir ro/_/bsam gtan rdo rje ni ting nge 'dzin gyi rdo rje'o/_/de la gnas pa ni sems
[\[41a.6\]]brtan par gyur pa'o/_/de nyid kyis na de las byung ba'i phyir dam tshig sbyor ba yang de ltar mthong bar 'gyur ro/_/dbang bskur ba zhes bya ba 'dir bdag nyid ces bya ba ni lhag ma ste bsam gtan dam tshig can dag gis zhes bya bar sbyar ro/_/de bzhin du mchod pa byas pa yang zhes bya ba 'dir yang ngo
[\[41a.7\]]zhe'o zhes bya ba ni dngos grub kyi mchog gi mtshan ma yongs su rdzogs zhes bya ba'i don to/_/yang gsungs pa zhes bya ba ni dngos grub dman pa'i mtshan ma'i tshigs su bcad pa 'og ma gnyis so/_/rdo rje las byung zhes bya ba la/_rdo rje ni byang chub kyi sems so/_/'dir ni de thob pa can gyi byang chub
[\[41b\]]
[\[41b.1\]]sems dpa' nyid la rdo rje zhes bshad do/_/de yang dag par 'byung ba ni yang dag par skyes pa'o/_/sna tshogs pa'i zhes bya ba ni bdag nyid byang chub sems dpar gyur pa'am/_byang chub sems dpa'i mdzad pa chen po la 'jug par gyur pa'am/_gzhan sangs rgyas dang byang chub
[\[41b.2\]]sems dpa' mngon sum du gyur pa'am/_bu mo dang khye'u yid du 'ong ba'am/_de lta bu'i rigs gzhan 'ga' zhig mthong nas zhes bya ba'i don to/_/dri ma med ces bya ba ni bsngags pa'o/_/bla na med par zhes bya ba ni gong na med pa nyid de dgag pa dang 'dra ba dang ldan pa'i rigs pas
[\[41b.3\]]'jig rten las 'das pa'i sangs rgyas dang byang chub sems dpa' dang 'dra ba zhes bya ba'i don yin gyi rnam pa thams cad du ni ma yin no/_/'o na ci yin zhe na/_sku gsung thugs kyi rdo rje las skyes pa ste/_sku'i rdo rje'am/_gsung gi rdo rje'am/_thugs kyi rdo rje'i sku dang gsung dang
[\[41b.4\]]thugs rdo rje las skyes pa'o/_/gdol pa zhes bya ba la sogs pa la gang gi tshe gdol pa mo'am khyi mo'am rgod ma la sogs pa rnams dang /_bdag nyid sbyor bas rdo rje slob dpon te/_brtag pa'i blos mthong bar gyur pa de'i tshe thugs kyi gsang ba 'grub par 'gyur ro/_/mi bskyod pa
[\[41b.5\]]ni blo ldan mi bskyod pa'i zhes bya ba gang yin pa ni tshigs su bcad pa'i don yin no/_/dngos grub kyi mtshan ma rnams so/_/ji ltar dngos grub kyi mtshan ma'i rmi lam rnams bsgoms pa'i stobs las ma bsams par 'byung ba de bzhin du dngos grub rnams kyang yin no zhes nges par bya
[\[41b.6\]]ba'i phyir dngos grub nye ba'i ched du rmi lam gyi mtshan ma mthong ba rnams kyis rmi lam brtag par bya ba yin pa de'i phyir/_de la zhes bya ba la sogs pa gsungs pa la de la zhes bya ba ni rmi lam gyi mtshan ma de mthong ba yod na'o/_/rmi lam gyi rnam par dpyad pa ni chos thams cad mnyam
[\[41b.7\]]pa nyid kyi ye shes kyis rmi lam rnam par dpyad par bya ste/_sems la dmigs so/_/de'i snying po ni snying po bsdus pa ste nam mkha' rdo rje'o/_/'di ni zhes pa 'chad par 'gyur ba'i tshigs su bcad pa'i don gyi tshul lo/_/de nyid ni rang sems zhes bya ba la sogs pa gsungs te/_don ni 'di na
[\[42a\]]
[\[42a.1\]]byang chub sems dpa' rmi lam mthong na rmi lam de nyid la mnyam par gzhag pa'i sems rab tu 'jog ste rnam par dpyod par byed do/_/rmi lam 'di la ni gzung bar bya ba'i don ci yang med la gzung bar bya ba med pas 'dzin pa yang med do/_/'on kyang gnyis med pa la
[\[42a.2\]]gnyis su snang ba'i sems tsam 'di ni 'khrul pa tsam yin te/_rmi lam 'di ji lta ba bzhin du yang dag pa ma yin pa'i kun du rtog pa sems tsam gyi lus can gyi chos thams cad gnyis su med pa la gnyis su snang ba yin no zhes bya ba 'di yin no/_/de ltar na rmi lam lta bu nyid yin pa'i phyir chos
[\[42a.3\]]thams cad ni sems tsam nyid yin pa de ltar de rnams sems su dmigs pa ste/_yang dag pa la so sor rtog pa gang yin pa 'di ni sems la dmigs pa zhes bya bar brjod do/_/'di la chos rnams thams cad rab tu gnas pa ste rang gi sems snang ba yin no zhes bya ba ni lhag ma ste/_gzugs
[\[42a.4\]]dang tshor ba la sogs pa'i chos snang ba gang yin pa de thams cad gzugs dang tshor ba la sogs pa'i rnam pa can gyi rang gi sems nyid yin gyi sems las phyi rol du gyur pa'i sems kyis gzung bar bya ba'i don ma yin pa de ltar ni de rnams sems su dmigs pa la yang dag pa ji lta ba bzhin du
[\[42a.5\]]snang ngo zhes bya ba'i don to/_/de'i 'og tu gzung ba med pas 'dzin pa yang yod pa ma yin pa de ltar na gnyis su med pa'i phyir gnyis su med par snang ba tsam gyi mtshan nyid can gnyis kyis stong pa nyid kyi chos thams cad ro gcig pa gnyis su snang ba'i 'khrul pa'i rgyu mtshan yongs su
[\[42a.6\]]spangs nas yang dag pa'i yid la byed pas yid la byed pa de nyid kyis rjes su 'gro ba'i phyir lhun gyis grub pa mngon par 'du mi byed pa spros pa'i mtshan mar snang ba thams cad dang bral bas gnyis kyis stong pa'i spros pa med pa de la sems mnyam par 'jog go/_/de ni spros pa med pa
[\[42a.7\]]rnam par mi rtog pa 'jig rten las 'das pa'i ye shes don dam pa'i byang chub kyi sems yin par bshad do/_/de nyid ni nam mkha' rdo rje ste/_chos thams cad nam mkha' dang 'dra bar mthong ba'i phyir nam mkha' yang de yin la/_byang chub kyi sems nyid yin pa'i phyir/_rdo rje yang yin pa de
[\[42b\]]
[\[42b.1\]]ltar na nam mkha' rdo rje'o/_/nam mkha' rdo rje'i gnas zhes bya ba la ni'i sgra ni yang gi don te/_nam mkha'i rdo rje la yang chos rnams thams cad rab tu gnas pa'o/_/chos med chos nyid med pa ste/_re zhig chos kyi tshul du snang ba ma yin te/_chos thams cad kyi rgyu mtshan nub pa na de
[\[42b.2\]]la stong pa nyid tsam du snang ba'i phyir ro/_/chos nyid kyi tshul du yang ma yin te/_ltung ba'i chos can rgya shug gi 'bras bu khar gzhong gis rten par byed pa na de rnams kyi rten du gyur pa yin la/_stong pa nyid ni rtag pa nyid yin pa'i phyir rnam pa ji ltar yang bya ba ma yin pa de bas na 'di'i
[\[42b.3\]]ni 'ga' zhig gi yang brten pa ma yin pa de ltar na 'di ni 'ga' zhig gi yang chos nyid ma yin no/_/chos rnams kyi ni stong pa nyid chos nyid yin no zhes gsungs pa gang yin pa de la don ni 'di'i rang bzhin zhes bya ba yin gyi/_brten pa'i yon tan ni ma yin no zhes bya ba'i don to/_/
[\[42b.4\]]de nas zhes bya ba la sogs pa la ngo mtshar du gyur pa ni chos rnams rang bzhin med pa la'o/_/rmad du gyur pa ni nam mkha'i rdo rjes nam mkha' rdo rje mthong ba la'o/_/sku dang gsung dang thugs ni chos thams cad do/_/de rnams kyi dam tshig ni yang dag pa'i de kho na nyid dang yang dag
[\[42b.5\]]par rtogs pa zhes bya ba'i don to/_/de dag gi the tshom ni de bzhin gshegs pa thams cad kyi ste de gcod pa'o/_/ngo mtshar dang rmad du gyur pa ni the tshom las gyur pa yin pa de'i phyir zhus pa ni bcom ldan 'das zhes bya ba la sogs pa yin te/_don ni chos rnams ngo bo med pa la/_
[\[42b.6\]]chos kyi de nyid kun bshad pa gang yin pa de dang de ni ngo mtshar yin te/_rang bzhin med par ma grub pa'i phyir ro zhes bya bar dgongs so/_/ngo mtshar las byung ba nam mkha' la ni nam mkha' bsgom zhes bya ba ni nam mkha' rdo rjes nam mkha' bsgom pa ni shin tu ngo mtshar dang ldan pa'o/_/
[\[42b.7\]]gang gi tshe rang gi sems nyid chos thams cad yin pa de'i tshe sna tshogs pa nyid yin na ci'i phyir nam mkha'i rdo rje yin/_'on te rang gi sems nyid nam mkha'i rdo rje nyid yin pa de'i tshe sna tshogs pa nyid med pa yin pas na ji ltar na de nyid chos thams cad yin/_'on te nam mkha'i rdo rje nyid chos
[\[43a\]]
[\[43a.1\]]thams cad du 'gyur ba de lta na yang nam mkha'i rdo rjes nam mkha'i rdo rje nyid rig par bya ba yin no zhes bya ba ni rigs pa ma yin te/_rang nyid la byed pa 'gal ba'i phyir ral gri'i so rnon pos kyang ral gri'i so rnon po de nyid gcod par mi byed pa lta bu'o/_/de bzhin du
[\[43a.2\]]nam mkha' rdo rje rnam pa med pa yin na yang de ji ltar de bzhin nyid la dmigs pa can yin/_de la dmigs pa can yin na yang nga ni thams cad du gtogs pa dang /_thams cad kyi rjes su lta ba yin no zhes rnam par rtog par thal bar 'gyur ro zhe na/_de la re zhig dang por shin tu ngo
[\[43a.3\]]mtshar du gyur pa nyid gsal ba'i phyir de nas zhes bya ba la sogs pa gsungs pa la/_sku dang gsung dang thugs ni sku la sogs pa ro gcig pa'i byang chub kyi sems so/_/de nyid ni rdo rje ste/_de gang gi phyag na bsnams pa de la de skad ces bya'o/_/chos zhes bya ba ni gzugs can no/_/mi ldan te
[\[43a.4\]]zhes bya ba ni ldan pa nyid du rtag tu mi snang ba ste/_nam mkha' mtha' yas skye mched thob pa rnams ni rnam pa thams cad du gzugs kyi 'du shes las 'das nas nam mkha' mtha' yas tsam du snang ba'i phyir ldan pa yang ma yin no/_/mi ldan pa yang ma yin te zhes bya ba ni mi ldan pa nyid rtag
[\[43a.5\]]tu snang ba ma yin te/_gzugs mthong ba rnams kyis nam mkha' nyid la gzugs thams cad mthong ba'i phyir ro/_/nam mkha' ni 'di snyam du yang mi sems so zhes bya ba ni nam mkha' la rnam par rtog pa med pa'i phyir ro zhes bya bar dgongs so/_/'gro zhing rgyun mi 'chad par mthong ba ni
[\[43a.6\]]rjes su lta ba'o/_/de dang ldan pas na rjes su lta ba can te/_nga ni mtha' yas pa dang 'ba' zhig tu mthong bar bya ba yin no zhes bya ba'i don to/_/de bzhin du zhes bya ba ni gzugs can gyi rdzas dang nam mkha'i tshul du'o/_/rmi lam zhes bya ba ni rmi lam lta bur snang ba'i phyir te sems de la dmigs
[\[43a.7\]]pa ni sems tsam yin pa'i phyir ro/_/rmi lam dang mtshungs pa de rnams kyi dam tshig ni ro gcig pa'i ye shes te/_nam mkha' rdo rje'o/_/de las byung ba ni der ro gcig par gyur pas snang bar shes par bya'o/_/de 'di skad du sems la dmigs pa las chos thams cad sems tsam du shes par gyur
[\[43b\]]
[\[43b.1\]]pa yin na yang blo 'khrul pa'i phyir rang gi sems mtshan nyid kyi rgyu mtshan yang dag pa ma yin pa dang ldan pa snang ngo /_/nam mkha' rdo rje ni de rnams dang bral ba yin te/_yid la mi byed pas yongs su spong zhing de rnams nub pas yang dag pa la so sor rtog pa'i stobs bskyed pa'i phyir lhun gyis grub
[\[43b.2\]]pa'i nam mkha'i rdo rje shin tu 'khrul pa med par skyed pa'i phyir ro zhes bstan par 'gyur ro/_/de bas na sems la dmigs pa la sna tshogs par snang zhing nam mkha' rdo rje la ni ro gcig pa yin pa de ltar na 'di 'gal ba ci zhig yod/_sems ji lta bur gyur pa skye ba de lta bur gyur pa
[\[43b.3\]]nyid du snang ba ste/_gsal ba'i mtshan nyid can nyid yin pa'i phyir ro/_/de ltar gsal bar gyur pa nyid kyis 'di de ltar gyur pa'i bdag nyid du rig pa de'i phyir ji ltar 'di ni de ltar gyur pa 'byung ba 'gal ba med pa de bzhin du de lta bur gyur pa'i bdag nyid rig pa yang yin pa'i phyir rang rig
[\[43b.4\]]pa la yang 'gal ba yod pa ma yin no/_/dgongs pa nges par 'grel pa las kyang byams pas gsol pa/_bcom ldan 'das ting nge 'dzin gyi spyod yul gyi gzugs brnyan gal te sems de las tha dad pa ma lags na/_sems de nyid kyis sems de nyid la ji ltar rtogs par bgyid
[\[43b.5\]]lags/_bcom ldan 'das kyis bka' stsal pa/_byams pa de la chos gang yang chos gang la yang rtog par mi byed mod kyi/_'on kyang de ltar skyes pa'i sems gang yin pa de de ltar snang ngo zhes gsungs pa dang /_gnyis su gyur pa la rag las pa'i gcod par byed pas gcad par
[\[43b.6\]]bya ba rnam pa gnyis su byed pa de'i phyir bdag nyid gcod pa 'gal ba yin pa de ltar na dpe dang 'dra ba ma yin no/_/'di ltar chos thams cad la gnyis kyis stong pa nyid du yang dag par rig pa nyid dmigs pa yin gyi gzung ba nyid ni ma yin no/_/mtshan ma nyid kyis dben pa nyid ni nam mkha'
[\[43b.7\]]rdo rje'i rnam pa yin te/_de nyid kyis de yang dag par rig pa 'grub pa'i phyir dang /_rnam pa gzhan gyis grub pa ma yin pa'i phyir te/_dper na bum par snang bas dben pa mthong bas sa phyogs su bum pas stong pa nyid du 'grub kyis gzhan gyis ni ma yin pa lta bu'o/_/theg pa chen po bsdus
[\[44a\]]
[\[44a.1\]]pa las kyang /_byang chub sems dpa' rnams kyis shes/_/rnam rtog med pa'i dmigs pa ni/_/chos rnams brjod du med pa nyid/_/bdag med de bzhin nyid kyang de/_/byang chub sems dpa' rnams kyis shes/_/byang chub sems dpa'i rnam pa'i'o/_/shes bya
[\[44a.2\]]dmigs pa de nyid la/_/mtshan ma med pa gang yin pa'o/_/zhes bshad do/_/'o na ji ltar rnam par mi rtog pa'i ye shes 'di rnam pa med pa zhes bya zhe na/_gnyis kyi rnam pas stong pa nyid kyi phyir ro/_/ji ltar na dmigs pa med pa zhes bya zhe na/_gzung ba'i don gzhan la mi rtog pa'i
[\[44a.3\]]phyir ro/_/de ltar na rnam par mi rtog pa de nyid nam mkha' rdo rje chos thams cad du gtogs pa de ni de bzhin nyid rig cing nyams su myong ba na yang 'di ltar nga ni thams cad du gtogs pa la thams cad kyi rjes su blta'o snyam du yang rnam par rtog par mi byed do/_/de de ltar na shin tu ngo mtshar du gyur pa
[\[44a.4\]]mdor bsdus pas gsal nas rgyas par ngo mtshar du gyur pa gsal ba'i phyir bcom ldan 'das zhes bya ba la sogs pa gsungs te/_'dir ni gzung ba med par ston par byed do/_/gzugs kyi phung po las gzhan gzung bar bya ba'i rdzas nyid du yod pa ma yin no zhes bya ba de ni rab tu grags pa
[\[44a.5\]]yin la/_gzugs kyi phung po ni yod pa ma yin no zhes ma grags pa de 'dis dngos su brjod par bya'o/_/'di lta ste zhes bya ba ni tshig rtsom pa'o/_/dper na zhes bya ba ni ji ltar rab tu grags pa'o/_/de gang zhe na/_nam mkha'i gzugs can ma yin pa bltar mi snang ba ste/_gzugs kyi phung po'i
[\[44a.6\]]rang bzhin med pa'i phyir gzugs can ma yin pa'o/_/de nyid kyi phyir mig gi rnam par shes pa 'dis bltar snang ba med pa'i phyir bltar mi snang ba ste/_nam mkha' la ni gzugs can gyi rdzas med pa'i mtshan nyid yin pa'i phyir ro/_/de bzhin du zhes bya ba ni nam mkha' dang 'dra ba nyid du chos thams cad
[\[44a.7\]]gzugs can ma yin zhing bltar mi snang bar shes par bya ste/_gcig dang du ma'i rang bzhin dang bral ba'i gzugs kyi phung po dang skye mched bcu dang khams bcu po don dam par yod pa nyid ma yin pa'i phyir ro zhes bya bar dgongs so/_/gal te gzhan gyi sems la sogs pa gzung ba yod pa nyid kyi phyir ro zhe na/_
[\[44b\]]
[\[44b.1\]]ji ltar snang ba ni med pa nyid yin pa'i phyir dang /_ji ltar yod pa nyid ni mi snang ba'i phyir te/_de dag kyang gzung ba ma yin pa de ltar ni skyon yod pa ma yin no/_/'dzin pa med par ston pa'i phyir/_bcom ldan 'das zhes bya ba la sogs pa gsungs te/_stong pa nyid du gsungs pa gang yin pa de 'di lta ste/_dper
[\[44b.2\]]na mdo sde gzhan dag tu rab tu grags pa'i chos thams cad rgyas pa de mdor bsdus nas lus dang ngag dang sems kyi dam tshig gi de kho na nyid de bzhin du rig par bya'o/_/ci 'dra ba zhig ce na/_thams cad kyi rjes su song ba ste/_chos thams cad la yod pa'i phyir ro/_/ngo bo nyid gcig pa ni zhes bya ba ni ji ltar
[\[44b.3\]]gzung ba de dang de'i rang bzhin gyis stong pa de bzhin du 'dzin pa'i rang bzhin gyis kyang stong ste/_gzung ba med na 'dzin pa yang mi rung ba'i phyir ro/_/'dzin pa'i rang bzhin gang gis she na gang lhag mar gyur pa'i phung po bzhi dang khams brgyad dang skye mched bcu gnyis so/_/de ltar ni rnam par shes
[\[44b.4\]]par byed pas na rnam par shes pa ste/_de yang don gyi rang gi ngo bo tsam 'dzin pa yin la/_don de nyid kyi khyad par 'dzin pa'i sems las byung ba'i tshor ba dang 'du shes dang 'du byed dag yin no/_/de ltar na gzung ba dang 'dzin pa'i rang bzhin med pa'i phyir rang bzhin gzhan gang zhig lus na gang gis de
[\[44b.5\]]ngo bo nyid gcig pa yin snyam pa la de'i phyir 'di lta ste sems kyi ngo bo nyid do zhes gsungs te/_gsal ba'i mtshan nyid can gyi sems 'di nyid ni thog ma med pa nas gnyis su rtog pa'i bag chags kyis bslad pa'i phyir gnyis med kyang gnyis kyi rnam par byung ba yin te/_rmi lam la sogs pa
[\[44b.6\]]lta bu'o zhes bya ba'i don to/_/gzhung 'di tsam gyis ni sems la dmigs pa la chos thams cad kyi de kho na nyid sems tsam nyid ces snang ba ci 'dra ba yin pa de rab tu bsgrubs pa yin no/_/nam mkha'i rdo rjer snang ba ci 'dra ba yin pa de rab tu bsgrub pa'i phyir lus dang zhes bya ba la sogs pa gsungs
[\[44b.7\]]te/_lus dang ngag dang sems kyi khams ni chos thams cad snang ba'i lus can rnams kyi rang bzhin yin te/_yongs su grub pa'i ngo bo nyid 'di ni gnyis kyis stong pa nyid yin no/_/nam mkha'i khams ni rang bzhin te/_dag pa'i nam mkha'o/_/de dag gnyi ga yang gnyis su med cing
[\[45a\]]
[\[45a.1\]]gnyis su dbyer med pa ste/_khyad par med do zhes bya ba'i don to/_/chos kyi rang gi mtshan nyid rnams ni gnyis po brdzun pa'i mtshan ma'o/_/khyad par nyid kyis yongs su grub pa ma yin pa nyid do zhes bya bar dgongs so/_/'di tsam gyis ni chos thams cad rang gi
[\[45a.2\]]mtshan nyid du yod pa ma yin no zhes bya ba rab tu 'grub pa yin no/_/chos nyid kyang mtshan nyid ji lta ba bzhin du yod pa ma yin no zhes rab tu bsgrub pa'i phyir bcom ldan 'das zhes bya ba la sogs pa gsungs pa la 'di lta ste zhes bya ba ni de'i phyir ro/_/nam mkha'i khams la gnas te zhes bya ba
[\[45a.3\]]ni nam mkha' lta bu'i chos kyi dbyings la gnas pa'o/_/ji ltar na nam mkha' lta bu yin zhe na/_dper na zhes bya ba gsungs te/_'das ma thag pa nyid du ji ltar rab tu bsgrubs pa'o/_/ji ltar de rnams de la gnas she na/_nam mkha' dang 'dra ba'i tshad med pa dang rtag pa de'i nang du tshad yod pa
[\[45a.4\]]dang /_mi rtag pa de rnams 'dus pa nyid kyi phyir ro/_/de yang zhes bya ba ni chos kyi dbyings so/_/'dod pa'i khams la sogs pa la gnas pa ma yin pa ni nang du 'dus pa ma yin te/_tshad med pa'i phyir dang /_rtag pa nyid kyi phyir ro/_/de las cir 'gyur zhe na/_chos gang zhes bya ba la sogs
[\[45a.5\]]pa gsungs so/_/rtag par mi nus so zhes bya ba ni brtan par nus pa ma yin la/_brtan par nus pa nang du 'gyur ba'i mtshan nyid can yin pa'i phyir te/_dper na khar gzhong gis rgya shug gi 'bras bu lta bu'o zhes bya bar dgongs so/_/gang gi phyir 'ga' zhig ltar yang brtan
[\[45a.6\]]par bya ba ma yin pa de'i phyir 'ga' zhig gi yang chos nyid ma yin no zhes bstan par 'gyur ro/_/de bas na zhes bya ba la sogs pas ni mjug bsdu ba yin te/_gang gi phyir mtshan nyid can ji lta ba bzhin du chos ma yin pa de bas na rang dang spyi'i mtshan nyid dag gis chos thams cad ni ngo bo nyid med pa yin te/_
[\[45a.7\]]ngo bo nyid med pa gang gis spros pa'i rgyu mtshan thams cad nub pa'i dri ma med pa nam mkha'i rdo rje la snang ngo zhes bya bar dgongs so/_/nam mkha' rdo rje ni byang chub kyang ma yin byang chub kyi sems kyang ma yin pa de bas na 'di bsgoms pas cir 'gyur zhe na/_bcom ldan 'das zhes bya ba la sogs pa gsungs te/_
[\[45b\]]
[\[45b.1\]]'di lta ste zhes bya ba ni nam mkha'i rdo rje nyid de byang chub kyi sems so/_/dper na zhes bya ba ni ji ltar rab tu grags pa'i theg pa chen po la'o/_/ci'i phyir de byang chub kyi sems yin zhe na/_gang gi phyir de bzhin gshegs pa thams cad kyi ye shes te/_sangs rgyas kyi chos thams cad do/_/de rnams
[\[45b.2\]]'byung ba ni bskyed pa'o/_/rdo rje'i gnas ni rdo rje 'chang chen po'i go 'phang ste/_bla na med pa'i byang chub po/_/de byed pa ni thob par byed pa ste/_rgyu zhes bya ba'i don to/_/sangs rgyas rnams kyi sku dang gsung dang thugs gang yin pa de la dmigs pa can gyi sems ma yin nam/_de ci'i phyir nam
[\[45b.3\]]mkha'i rdo rje yin zhe na/_de'i phyir byang chub kyi sems zhes bya ba la sogs pa gsungs te/_don dam par byang chub kyi sems ni lus la sogs pa la dmigs pa can ma yin te/_'khrul pa med pa nyid yin pa'i phyir ro zhes bya ba'i don to/_/sangs rgyas rnams kyi sku dang gsung yang yod
[\[45b.4\]]pa ma yin te/_gzung ba med pa'i phyir ro/_/thugs kyang yod pa ma yin te/_'dzin pa med pa'i phyir ro/_/sku la sogs pa'i rnam par rig pa'i mtshan nyid can gyi sku dang gsung dang thugs sangs rgyas rnams kyi longs spyod rdzogs pa dang sprul pa can gang yin pa de yang dag pa'i 'jig
[\[45b.5\]]rten pa rnam par rtog pa'i rang bzhin nyid yin pa'i phyir gtso bo'i byang chub ma yin no/_/dmigs pa dang bcas pa'i byang chub kyi sems kyang gtso bo ma yin no zhes bya ba thugs la bzhag nas/_chos gang zhes bya ba la sogs pa gsungs pa la/_chos gang zhes bya ba ni sems kyi rgyun rnam
[\[45b.6\]]par byang bar gnas gyur pa'o/_/khams gsum na mi gnas pa zhes bya ba ni kun nas nyon mongs pa'i chos yang dag pa ma yin pa kun du rtog pa'i rang bzhin can thams cad ni khams gsum pa yin la/_de la mi gnas pa ni de'i rgyu mtshan du mi gnas pa ste/_kun nas nyon mongs pa
[\[45b.7\]]can gyi chos thams cad kyi sa bon ni der 'phags pa'i lam gyis yongs su zad pa'i phyir ro/_/de la skye ba med de zhes bya ba ni de la kun nas nyon mongs pa'i chos 'byung ba ni yod pa ma yin te/_sa bon med pa nyid kyi phyir ro zhes bya ba'i don to/_/'di ni zhes bya ba la sogs pa la gang gnas
[\[46a\]]
[\[46a.1\]]yongs su gyur pa'i mtshan nyid can gyi chos gang yin pa 'di ni kun nas nyon mongs pa can gyi sa bon thams cad zad pa yin pas na rnam par dag pa yin la/_lus dang gnas dang longs spyod du snang ba'i rnam par rtog pa rnams nub pa'i phyir nam mkha' dang mnyam pa ste/_
[\[46a.2\]]'di nyid ni de bzhin gshegs pa thams cad kyi ye shes 'byung ba'i rdo rje'i gnas yin no/_/de bas na de byed pa nam mkha'i rdo rje ni byang chub kyi sems kyi mchog yin no zhes dgongs so/_/gang gi tshe de nyid rdo rje'i gnas yin pa de'i tshe de bzhin gshegs pa rnams mdzad pa med pa dang /_sku la
[\[46a.3\]]sogs pa mi mnga' ba yin na de rnams kyi sku dang gsung gi khyad par sna tshogs pas de rnams kyis 'gro ba ma lus pa'i don mdzad pa gzhan dag gis ji ltar dmigs par 'gyur zhe na/_de'i phyir bcom ldan 'das zhes bya ba la sogs pa gsungs pa la/_rmi lam zhes bya ba ni gnyid log
[\[46a.4\]]pa'o/_/khams gsum du rmi lam zhes bya ba ni khams gsum gyi rnam par rtog pa dang 'gro ba la sogs pa'i las rmi lam du mthong ba'o/_/de rnams kyang zhes bya ba ni rmi lam du ston pa'i rnam par rtog pa la sogs pa'i phyir ro/_/rmi lam lta bu zhes bya ba ni dang po'i rmi lam mthong zhing
[\[46a.5\]]rmi lam gyi bya ba'i rang bzhin can gyi bya ba de la ji ltar gnyid log pa dang skyes bu dag la 'dod pa'i rtog pa med cing g.yo 'gul med pa de bzhin du sems las rmi lam gyi khams gsum pa phyi rol na med bzhin du ste/_rang gi bya ba la smra bar 'dod pa med pa de bas na 'di ni rmi lam lta bu'o/_/
[\[46a.6\]]g.yo 'gul med pa de bas na 'di ni rmi lam dang 'dra ba'o/_/rmi lam las byung ba zhes bya ba ni rmi lam dang lhan cig ro gcig pa ste/_gzung ba dang 'dzin par snang ba dag ni brdzun pa nyid kyis na der snang ba dag ni ro gcig pa nyid yin pa'i phyir ro/_/rmi lam la bdag med pa'i gnas zhes bya ba ni
[\[46a.7\]]rmi lam mthong ba rnams kyis bdag med pa'i gnas 'di ni bdag med pa'i tshul gang yin pa de rtogs par bya ste mthong bar gyur pa de rnams kyang mthong bas na 'khrul pa'i rgyu mtshan tsam nyid kyis mi rtog pa nyid dang /_g.yo 'gul med pa nyid kyi phyir dang /_snang ba tsam nyid yin pa'i phyir ro/_/de la
[\[46b\]]
[\[46b.1\]]rdo rje'i tshig 'di gsungs pa gang yin pa de la sangs rgyas rnams kyi sku gang yin zhe na/_chos kyi sku zhes bya bar smra ste/_der sangs rgyas kyi chos thams cad kyi sa bon gyis yongs su gang ba nyid kyi phyir sangs rgyas kyi chos rnams skyed par byed pa yin pa de bas na chos rnams kyi ston pa yin pa de
[\[46b.2\]]ltar na chos kyi sku zhes bya'o/_/sangs rgyas kyi chos rnams kyang rnam pa gnyis te/_de la la la ni don dam pa mthong ba'i phyir rnam pa med pa nyid kyis 'jig rten las 'das pa yin la/_la la ni chos kyi longs spyod nyid kyi phyir ram/_gzhan gyi don gyi phyir rnam pa dang bcas pa nyid kyis dag
[\[46b.3\]]pa 'jig rten pa yin te/_rnam par mi rtog pa'i rgyu mthun pa dang gnyis su mngon par zhen pa med pa nyid kyi phyir dang /_gnyis kyis stong pa nyid la rtag tu 'khrul pa med pa'i phyir dag pa yang yin la rnam pa dang bcas pa yin pa nyid kyi phyir 'jig rten pa yang yin pas na dag pa 'jig rten pa'o/_/
[\[46b.4\]]'jig rten pa'i rnam par rtog pa thams cad ni sangs rgyas rnams kyis shin tu spang bar 'dod do/_/mchog tu gnas gyur pa kun nas nyon mongs pa thams cad kyi sa bon zad pa can gang yin pa de ni mya ngan las 'das pa yin la/_de nyid ni zag pa med pa'i dbyings yin zhing de ni yang dag
[\[46b.5\]]par rdzogs pa'i sangs rgyas dang nyan thos dang rang sangs rgyas rnams kyi rnam par grol ba'i sku ma yin no/_/gang gi tshe yang dag par rdzogs pa'i sangs rgyas rnams kyi de nyid chos kyi sku yin pa de'i tshe nyan thos dang rang sangs rgyas dag gi yang yin par 'gyur ba'am/_yang na 'ga'
[\[46b.6\]]zhig gi yang rnam par grol ba'i sku chos kyi skur mi 'gyur la/_de la sangs rgyas kyi chos rnams med pa ni nam mkha'i me tog dang 'dra bar des skye ba mi rung ba'i phyir ro zhe na/_de'i phyir bcom ldan 'das zhes bya ba la sogs pa gsungs te/_de bzhin du sangs rgyas kyi chos thams
[\[46b.7\]]cad kyang rjes su rtogs par bya'o zhes bya bar sbyar ro/_/de ltar ni dper na yid bzhin gyi nor bu rin po che ni rin po che thams cad kyi gtso bo yin zhing yid bzhin gyi nor bu rin po che'i yon tan dang ldan gyi gzhan dag ni ma yin no/_/de bzhin du sangs rgyas kyi rnam par grol ba'i sku ni rnam par
[\[47a\]]
[\[47a.1\]]grol ba'i sku thams cad kyi gtso bo yin zhing sangs rgyas kyi chos thams cad kyi sa bon sngon gyi tshogs kyi stobs bskyed pa'i mtshan nyid can dang ldan pa yin gyi gzhan dag ni ma yin no/_/ji ltar yid bzhin gyi nor bu rin po che de ni mngon par 'du byed pa med par don du gnyer ba
[\[47a.2\]]rnams la gser ram rin po che'am dngul bsams pa tsam gyis 'byor bar byed kyi gzhan dag gis ni ma yin no/_/de bzhin du sangs rgyas rnams kyi rnam par grol ba'i sku yang mngon par 'du mdzad pa med par sems can skal ba dang ldan pa rnams kyi don du rang gi sku dang gsung dang thugs
[\[47a.3\]]sems can gyi skal ba tsam gyis skyed par mdzad kyi gzhan dag gis ni ma yin no/_/ji ltar gser dang rin po che dang dngul de dag gi don du gnyer ba rnams kyi sems la yang mi gnas yid bzhin gyi nor bu la gnas pa yang ma yin pa de ltar na yang de dag las 'byung bar 'gyur ro/_/de
[\[47a.4\]]bzhin du sangs rgyas rnams kyi sku dang gsung dang thugs ni sangs rgyas rnams kyi rnam par grol ba'i sku la yang mi gnas pa sems can gyi rgyud la gnas pa yang ma yin pa de ltar na yang de dag las 'byung bar 'gyur ro/_/chos thams cad ces bya ba ni chos thams cad la yang de bzhin du rjes
[\[47a.5\]]su rtogs par bya ste/_yid bzhin gyi nor bu dang gser la sogs pa'i tshul du rgyu dang rkyen rnams la yod pa ma yin bzhin du chos thams cad 'byung bar 'gyur te/_sangs rgyas kyi chos 'ba' zhig ni ma yin no zhes bya ba'i don to/_/de bas na chos kyi sku ni yod de de yang yang dag par rdzogs pa'i
[\[47a.6\]]sangs rgyas rnams nyid kyi yin gyi nyan thos dang rang sangs rgyas rnams kyi ni ma yin no zhes bya ba ston par 'gyur ro/_/bcom ldan 'das gang zhes bya ba la sogs pa la de ngo mtshar ro zhes bya ba ni zab pa nyid kyi phyir ro/_/nam mkha'i khams ni chos kyi sku'o/_/de'i rjes su 'brang ba ni bsdus
[\[47a.7\]]pa ste/_'di dag la de nyid du sa bon 'gog pas ni shin tu 'gog pa yod pa'i phyir de skad ces bya'o/_/chos thams cad kyis zhes bya ba ni kun nas nyon mongs pa rnams kyi'o/_/rjes su 'brang ba zhes bya ba ni chos kyi sku de nyid du rtag pa'i sa bon gyis gnas pas de nyid las rtag tu 'byung ba'i
[\[47b\]]
[\[47b.1\]]phyir ro/_/de bzhin gshegs pa thams cad kyi ye shes 'byung ba rdo rje'i gnas nyid ni byang chub kyi gtso bo yin la/_de byed pa nam mkha'i rdo rje nyid ni 'jig rten las 'das pa'i byang chub kyi sems yin te/_sems la dmigs pa ni sbyor ba las byung ba'i byang chub kyi sems yin no zhes
[\[47b.2\]]bya ba der gnas so/_/de la rmi lam gyi mtshan ma mthong bas nges par dngos grub phra mo la sems la dmigs pa bsgom par bya ba yin la/_dngos grub mchog la ni de'i sngon du 'gro ba'i nam mkha' rdo rje yin no/_/de la de dag gi gdams ngag brjod par bya ba yin la/_dang po'i
[\[47b.3\]]skabs dbye ba'i phyir de nas zhes bya ba la sogs pa gsungs te/_zhabs gnyis la phyag 'tshal ba ni gdams ngag gnyis la gus pa'i phyir te/_sngags kyi rdo rje ni sngags kyi lha rnams te/_de rnams kyi dngos grub bo/_/de rnams kyi mdor bsdus pa ni rnam pa mang po'o/_/mdor
[\[47b.4\]]bsdus pa'i dngos grub ni dngos grub rnam pa mang po'o/_/gnas pa ni de la gnas pa'i phyir ro/_/'byung ba ni de'i bdag nyid du 'dus pa thob pa'i phyir te/_gnas pa dang 'byung bar 'gyur ro zhes bya ba'i don to/_/'di snyam du 'dir sems la dmigs pa ni dngos grub nye bar bya ba'i phyir
[\[47b.5\]]sgom par byed pa yin na de yang rigs pa ma yin te/_de ni rang gi sems bsgom pa yin na rang gi sems las grub pa yang ma yin no/_/'o na ci yin zhe na/_lha rnams kyi sku dang gsung dang thugs las yin te/_gzhan du na bsgom pa de don med pa'i phyir ro/_/de bas na dngos grub
[\[47b.6\]]'di lha'i sku dang gsung dang thugs nyid la gnas pa dang /_de las byung ba yin no snyam na/_de dgag par bya ba'i phyir bcom ldan 'das zhes bya ba la sogs pa gsungs te/_sgrub pa pos thob par bya ba'i dngos grub rnams lha rnams kyi sku gsum la mi gnas pa nyid yin no/_/ci'i phyir
[\[47b.7\]]zhe na zhes bya ba ni rgyu gang las kyang ma yin no zhes bya ba'i don to/_/sa bon gzhan dag las 'bras bu gzhan 'byung ba ni med do zhes bya bar dgongs so/_/'o na gang la gnas she na/_'on kyang zhes bya ba la sogs pa gsungs te/_sangs rgyas kyi chos thams cad ces bya ba ni sangs rgyas
[\[48a\]]
[\[48a.1\]]kyi chos kyi rang bzhin sna tshogs pa rnams so/_/'dir rdo rje'i sgras ni lha'i sku dang gsung dang thugs la bya bar bshad do/_/bdag gi lus dang ngag dang sems nyid rdo rje yin te/_bdag gi lus dang ngag dang sems nyid la lha'i sku dang gsung dang thugs kyi tshul du
[\[48a.2\]]mos pas bsgom pa'i phyir ro/_/de la gnas pa'i rgyu dang dngos grub kyi gnas skabs kyi 'bras bu ni las de dang tha mi dad pa'i phyir ro zhes bya bar dgongs so/_/lha'i sku la sogs par mos pa ni dngos grub kyi rang bzhin yin la/_de'ang shin tu ring du gnas pa ma yin nam/_de
[\[48a.3\]]bas na de dag ni rang gi lus la sogs pa la gnas pa ma yin no zhe na/_lus dang zhes bya ba la sogs pa gsungs te/_'di nyid du snang bar gyur pa ni 'di las gzhan pa 'dod pa'i khams la sogs pa la gnas pa ni mi rigs te/_gang du snang ba de nyid du gnas pa'i phyir te tshad
[\[48a.4\]]mas grub pa nyid kyi phyir ro zhes bya bar dgongs so/_/'on kyang tha dad pa med pa'i phyir rang gi lus la sogs pa la gnas pa ni bla ste/_'byung ba ni ma yin te/_lha'i sku la sogs pa ni rang gi sems kyi yul nyid yin pa'i phyir ram rang gi sems la snang ba'i phyir dang rten dang brten
[\[48a.5\]]pa dag tha dad pa'i phyir ro zhe na/_de'i phyir sems kyang zhes bya ba la sogs pa gsungs te/_gsal ba'i bdag nyid can gyi sems las tha mi dad pa nyid kyi phyir lus kyi khams su snang ba yin gyi rten dang brten pa nyid kyis ni ma yin no zhes bya bar dgongs so/_/de nyid gsal
[\[48a.6\]]bar bya ba'i phyir/_de ci'i phyir zhe na zhes bya ba la sogs pa gsungs pa la de zhes bya ba ni de dag la ste/_sems dang sems la de dag ni mi gnas pa nyid ni dper na steng dang 'og gi nam mkha' rten dang brten pa'i ngo bo nyid dag cing stong pa ni gzugs can ma yin pa nyid kyis thogs
[\[48a.7\]]pa med pa nyid kyi phyir ro/_/de bzhin du lus la sems dang ngag la sems ni sems tsam nyid yin pas na thogs pa med pa nyid kyi phyir ro/_/de bas na rang gi lus dang ngag dang sems rang gi lha'i sku dang gsung dang thugs ni rang gi sems nyid yin te/_de'i bdag nyid las ma gtogs par
[\[48b\]]
[\[48b.1\]]rang gi sems snang bar mi rung ba'i phyir ro/_/de bas na rang gi sems nyid la dngos grub rnams gnas pa dang 'byung ba yin pa de ltar na sems la dmigs pa ni rigs pa yin no/_/'dis ni rang gi lus dang ngag dang sems la rang gi lha'i sku dang gsung dang thugs kyi tshul du mos shing
[\[48b.2\]]gnyi ga'i sku dang gsung dang thugs rang gi sems tsam nyid du mos par bya'o/_/'di ni 'dir sems la dmigs pa yin la 'di nyid ni 'dir dngos grub phra mo'i gdams pa yin no zhes gsung bar 'gyur ro/_/dngos grub mchog la ni chos kyi sku yang bsgrub par bya ba nyid yin pa'i phyir
[\[48b.3\]]snga ma bzhin du sems la dmigs pa bsgoms nas nam mkha'i rdo rje bsgom par bya'o/_/de la gdams ngag gi skabs dbye ba'i phyir de nas zhes bya ba la sogs pa gsungs so/_/'di snyam du gang gi tshe nam mkha' rdo rje la gnas pa dang byung ba yin na/_de'i tshe lha bsgoms pa don med do
[\[48b.4\]]zhes sems na rdo rje 'chang zhes bya ba la sogs pa la/_rang gi lus dang ngag dang sems la rang gi lha'i sku dang gsung dang thugs kyi tshul dang /_rang gi sems tsam nyid du snang ba las gnas pa dang /_'byung ngo zhes bya ba ni lan gyi don yin no/_/'di tsam gyis ni snga ma bzhin
[\[48b.5\]]du sems la dmigs pa gsungs pa yin no/_/bcom ldan 'das zhes bya ba la sogs pa gsungs pa la/_gang la gnas zhes bya ba ni de ltar sems tsam nyid du mthong ba na/_ci de nyid la gnas shing brten pa yin nam/_ci nam mkha'i dri ma med pa lta bu'i stong pa nyid
[\[48b.6\]]la 'gyur grang na/_gang gi tshe de nyid la yin pa de'i tshe de nyid de kho na nyid kyi mchog yin pa de ltar na/_ci'i phyir nam mkha'i rdo rje yin la/_yang na stong pa nyid la yin pa de'i tshe lha'i sku dang gsung dang thugs su snang ba tsam yang med pa'i phyir gang la dngos grub tu 'gyur zhes bya ba bsam
[\[48b.7\]]pa'o/_/nam mkha' la gnas zhes bya ba ni nam mkha' lta bu'i stong pa nyid la ste/_stong pa nyid ni de kho na nyid kyi mchog yin gyi rnam par rig pa tsam ni ma yin no zhes bya bar dgongs so/_/de ltar ni dngos po rnams gsal ba tsam gyis rang gi rang bzhin yin te/_sgro ma btags pa nyid
[\[49a\]]
[\[49a.1\]]kyi phyir ro/_/gnyis kyi rgyu mtshan gang yin pa de yang brdzun pa'i ngo bo yin te/_blo'i 'khrul pas sgro btags pa nyid kyi phyir ro/_/de bas na sems tsam nyid ni de kho na nyid kyi mchog ma yin te/_de mthong ba na yang dkar po la sogs pa'i rnam pa med pa
[\[49a.2\]]bzhin du snang ba'i phyir ro/_/gnyis kyis stong pa nyid ni mchog yin te/_'khrul pa'i rgyu mtshan thams cad nub pas de mthong ba'i phyir ro/_/'o na sngags kyi tshul la ci'i phyir lha'i sku la sogs pa bsgoms she na/_pha rol tu phyin pa'i tshul la pha rol tu phyin pa lnga bsgoms pas
[\[49a.3\]]kyang ci dgos/_nam mkha'i gang la gnas zhes bya ba ni stong pa nyid ni chos rnams kyi chos nyid yin pas ni de rnams nyid la gnas kyi de med par de mi mthong na gang las nam mkha' rdo rje yin zhes bya bar bsams pa'o/_/gang na'ang mi gnas zhes bya ba ni ji ltar nam mkha' gang la
[\[49a.4\]]yang mi gnas pa de bzhin du nam mkha' lta bu'i stong pa nyid kyang ngo /_/de ni 'di ni chos gang gis kyang brtag par mi nus so zhes bya ba 'dir rab tu bsgrubs pa yin no/_/gzhan yang rang gi mtshan nyid dag brdzun gyi rnam pa'i khyad par can nyid yin pa'i phyir de dag la de gnas pa ma yin no/_/
[\[49a.5\]]de nyid kyi phyir chos thams cad kyi rang gi mtshan nyid snang ba med pa na snang ba'i chos gang la yang mi gnas par snang ba yin pa de ltar na nam mkha' rdo rje'i rigs pa yin no/_/gal te 'o na chos nyid kyang chos nyid kyi rang gi mtshan nyid du mi snang ngo zhe na de ni 'dod pa yin no/_/de ltar na chos med chos
[\[49a.6\]]nyid med par nam mkha' rdo rje snang ste/_rang dang spyi'i mtshan nyid kyi rgyu mtshan rnams ni der nub pa'i phyir ro/_/de bas na gnyis kyis stong pa gsal ba tsam nyid 'ba' zhig dri ma med pa mtha' yas pa'i nam mkha' lta bur chos thams cad dang /_rang gi lha'i sku la sogs pa rnams nam
[\[49a.7\]]mkha' rdo rje la snang zhing de nyid lha rnams kyi yang de kho na nyid kyi mchog mthong ba yin no/_/de nyid kyi phyir chos kyi sku yang sku gzhan dag dang sangs rgyas kyi chos thams cad yongs su rdzogs pa yin no/_/dang por byang chub kyi sems snang ba med pa la sems mnyam par 'jog pa ni rgyu'i
[\[49b\]]
[\[49b.1\]]rtsa ba nyid yin pa'i phyir ro/_/de nas lha'i sku la sogs par de nyid snang ba'i phyir ro/_/de nas de'i rang gi lus la sogs pa nyid yod na rang gi lus la sogs pa nyid du de ltar snang ba'i phyir ro/_/de nas de'i rang gi sems tsam nyid yod na rang gi sems nyid de ltar snang ba'i phyir ro/_/de nas de'i
[\[49b.2\]]gnyis su med pa'i stong pa nyid yod na/_de nyid ni de kho na nyid kyi mchog yin no zhes bya ba 'di ni nam mkha' rdo rje bsgoms pa yin te/_'di ni 'dir dngos grub kyi mchog la gdams pa yin no/_/ngo mtshar du gyur pa ni sems la dmigs pa la'o/_/rmad du gyur pa zhes bya ba ni nam mkha'
[\[49b.3\]]rdo rje la'o/_/rang gi sems kyi chos nyid la gnas nas zhes bya ba la/_rang nyid kyi sems nyid yin pas na rang gi sems te/_chos thams cad sems tsam nyid du mthong ba'o/_/de rnams kyi chos nyid ni rang dang spyi'i mtshan nyid stong pa nyid do/_/de la gnas pa ni sems kyi ting nge
[\[49b.4\]]'dzin te/_'das ma thag pa'i nam mkha' rdo rje'i gdams ngag thob pa'o/_/des sems shing zhes bya ba ni mngon du byed pa'o/_/cang mi smra bar zhes bya ba ni ngag gi rnam par rtog pa med par ro/_/'dir dang por rmi lam rnam par dpyad pa'i snying po'i tshigs su bcad pa ni mdo yin la/_
[\[49b.5\]]de nas tshigs su bcad pa nyid kyis ni rgal ba yin zhing de nas rgyas pas ni gzhung btsugs pa yin la/_de nas gdams ngag yin no zhes bya ba ni bsdus pa'i don yin no/_/sems thams cad ces bya ba la sogs pa la sems kyang yin la thams cad kyi dam tshig kyang yin pas sems thams
[\[49b.6\]]cad kyi dam tshig ste/_yid kyi ting nge 'dzin rnams so/_/de rnams kyi snying po ni stobs brtan par 'gyur ba'o/_/de'i rdo rje ni mtshan ma'o/_/de rnams 'byung ba ni skyes pa'o/_/don de gsal bar byed pas le'u la yang de skad ces bya'o/_/don de nyid kyi phyir 'di ltar le'u 'di ni bsnyen pa'i le'u zhes
[\[49b.7\]]dngos kyi ming yin par rigs kyi/_bsgrub pa dang po bstan pas gtso bor gyur pas ni ma yin no/_/gsang ba 'dus pa'i bshad sbyar snyim pa'i me tog ces bya ba las le'u bco lnga pa'o//_//bcu drug pa ni sgrub pa'i le'u yin pa de bas na 'dir slob dpon gyi las dang /_dngos grub dang /_brtul zhugs dang /_sdom pa
[\[50a\]]
[\[50a.1\]]rnams bstan par bya'o/_/de la bris pa'i dkyil 'khor nyid du ni dngos grub kyi sgrub pa dang /_slob dpon gyi bya ba yin pa de bas na/_dang po bri ba'i dkyil 'khor gyi skabs dbye ba'i phyir de nas zhes bya ba la sogs pa gsungs te/_de bzhin gshegs pa thams cad kyi sku dang
[\[50a.2\]]gsung dang thugs de rnams kyi dam tshig ste/_go bar byed pa ni le'u bzhi pa las/_de bzhin gshegs pa kun zhi ba/_/zhes bya ba la sogs pa gsungs te/_dkyil 'khor gsol ba 'debs pa'i tshigs su bcad pa bzhi zhes bya ba'i don te/_/des gsol ba btab nas so/_/de bzhin gshegs
[\[50a.3\]]pa thams cad kyi rdo rje rin chen zhes pa la/_dga' ba rgyas par byed pas na rin chen no/_/nyon mongs pa zad par byed pas rdo rje ste/_gzugs rdo rje la sogs pa'o/_/de nyid mchod pa yin la de'i bkod pa ni gang dag gis nam mkha' khyab pa'i tshogs so/_/rdo rje thams cad ni sangs
[\[50a.4\]]rgyas dang byang chub sems dpa' thams cad do/_/de rnams kyi dkyil 'khor de nyid seng ge'i rgyal po dang 'dra bas na/_seng ge'i dam tshig gi rgyal po'o/_/de'i so sor spros pa de so so'i mtshan ma'i rnam par bsdus pas ni ji lta ba bzhin du bkod pa ni bkod pa'o/_/de la dmigs pa'i ting nge
[\[50a.5\]]'dzin la de skad ces bya'o/_/sangs rgyas thams cad kyi rdo rje'i sku ni rtag pa'i sku ste/_rnam par snang mdzad yin la/_de'i dkyil 'khor ni gsang ba 'dus pa rten dang bcas pa bris pa'i sku'i dkyil 'khor ro/_/mchog ces bya ba ni sku rdo rje de ni de bzhin gshegs pa thams cad kyi yin pa'i
[\[50a.6\]]phyir ro/_/thugs kyi rdo rje de ni rdo rje 'chang gis sprul pa'i ting nge 'dzin gyi dkyil 'khor ro/_/de dang 'dra ba ni de dang mtshungs pa'o/_/dkyil 'khor rnams ni kun gyi zhes bya ba gsang ba gsum po 'dus pa ste/_de la lha mo rnams ni gsung gi gsang ba'o/_/khro bo rnams ni thugs
[\[50a.7\]]kyi gsang ba'o/_/lhag ma rnams ni sku'i gsang ba'o/_/mchog ces bya ba ni gsang ba de rnams de bzhin gshegs pa nyid yin pa'i phyir ro/_/khru ni bcu drug ces bya ba ni logs re re zhing khru bzhi'am khru bcu drug pa nyid do/_/'di ni sgrub pa'i dkyil 'khor gyi tshad yin no/_/dbang bskur ba
[\[50b\]]
[\[50b.1\]]la sogs pa'i dkyil 'khor ni logs re re zhing khru gang nas brtsams te/_khru stong gi bar yin no/_/sku yi rdo rje rab tu gnas/_/zhes bya ba ni de'i bdag po can zhes bya ba'i don to/_/'khor lo ni bri bar bya zhes bya ba ni de'i dkyil 'khor gyi phyed kyi tshad tsam rdo rje'i thig btab nas ka ba
[\[50b.2\]]brgyad kyis mdzes par byas pa'i re'u cha brgyad pa nang gi dkyil 'khor zlum po'o/_/rdo rje'i cho ga zhes bya ba ni thig gdab pa la sogs pa nas dbang bskur ba'i mthar thug pa'i bar du sbyar bar bya ste/_de kho na nyid bsdus pa dang /_dpal mchog dang po la sogs pa'i rgyud gzhan dag las
[\[50b.3\]]spyir gsungs pa'i bya ba 'gal ba med pa can 'dir yang bya ba nyid yin pa'i phyir cho ga'o/_/gsang ba 'dus pa khyad par du gsungs pa ni 'gal ba nyid yin pa'i phyir rdo rje ste/_cho ga dang lhan cig pa'i rdo rje ni rdo rje'i cho ga'o/_/des thig gdab cing bri bar bya'o/_/de bzhin du ji srid dbang
[\[50b.4\]]bskur ba dang /_sngags dang ting nge 'dzin sbyin pa'i bar du rdo rje cho ga yis zhes bya bar sbyar ro/_/de ma lus par yang dkyil 'khor gyi cho gar blta bar bya'o/_/phyag rgya ni mtshan ma'i phyag rgya'o/_/de nyid ni rdo rje'i gnas te/_sngags rnams kyi de kho na nyid dgod par bya'o/_/ci 'dra ba zhig
[\[50b.5\]]ce na/_gsang ba'i mchog ste/_mchog ni dam tshig go/_/yang na mchog ni phyag rgya chen po la sogs pa gzugs so/_/gsang ba ni bstan par bya ba ma yin pa ste/_bri bar bya ba ma yin no zhes bya ba'i don to/_/rnam par snang mdzad gnas ni 'od zer dang bcas pa'i 'khor lo'o/_/mi bskyod pa la
[\[50b.6\]]sogs pa zhes bya ba ni de'i ngos kyi re'u cha rnams la ste/_'od zer dang bcas pa'i rdo rje dang nor bu dang pad+ma dang ral gri'o/_/sku gsung thugs rdo rje mchog rnams grwa kun du zhes bya ba ni sku'i mchog dang gsung gi mchog dang /_rdo rje thugs kyi mchog dang rdo rje'i mchog rnams ni go rims bzhin du spyan
[\[50b.7\]]dang mA ma kI dang /_gos dkar mo dang /_sgrol ma yin te/_de rnams ni go rims bzhin du nang gi dkyil 'khor gyi me la sogs pa'i mtshams dag la dgod par bya'o/_/khro bo rnams ni zhes bya ba ni gshin rje gshed la sogs pa'o/_/lha mo rnams ni mang po'i tshig dang sogs zhes bsdus par 'gyur te/_des
[\[51a\]]
[\[51a.1\]]na mchod pa'i lha mo drug gzung ste/_bzhi ni phyi'i grwa bzhir ro/_/dbang ldan dang me mtshams gnyis su ni/_reg bya dang chos kyi dbyings kyi rdo rje ma dag rim bzhin no zhes kun dga' snying po'i zhal snga nas gsungs so/_/'di gnyis rtsa ba'i sgo'i ngos gnyis su ste/_de dag
[\[51a.2\]]grwa dang nye bas grwa zhes bya'o zhes ye shes zhabs kyi'o/_/sgo'i ngos rnams kyang grwa yin pas phyi rim gyi grwa bcu gnyis su skye mched bcu gnyis te/_gleng gzhi'i gzhung dang dkyil 'khor chen po'i bstod pa las de dag smos pa'i phyir ro zhes gzhan dag 'dod do/_/de la rgyal mo rnams kyi spyan dang /_
[\[51a.3\]]rdo rje dang /_pad+ma dang /_ut+pa la sngon po'o/_/mchod pa rnams kyi ni/_me long dang /_pi wang dang /_dri'i dung dang /_ro'i snod dang /_gos sna tshogs dang /_chos 'byung ba zhes bya ba bri bar bya'o/_/sa'i snying po la sogs pa ni/_'khor lo dang /_rdo rje sngon po dang /_nor bu dang /_pad+ma dang /_ral gri dang /_
[\[51a.4\]]rdo rje bzang po rnams so/_/khro bo rnams kyi 'bar ba dang bcas pa'i tho ba dang /_dbyig pa dang /_pad+ma dang /_rdo rje kha gyes pa'i rnam pa'o/_/rdo rje gsang ba rab bsgoms pas/_/zhes bya ba ni pad+ma dang rdo rje las byung ba'o/_/gsung rdo rje thams cad kyi ngo bo ni chos kyi ngo bo nyid kyi gsang ba gsum mo/_/de spros pa
[\[51a.5\]]ni sprin te/_so sor spros pa'i sprin no/_/de rnams kyi bkod pa ni re re zhing mtshan ma'i rnam par bsdus nas gnas ji lta ba bzhin du dgod pa'o/_/lhag ma rnams ni snga ma'i rjes su 'brangs nas shes par bya'o/_/rdo rje'i bsgoms pas zhes bya ba ni bsgom par bya ba'i don bstan par bsgoms pas so/_/
[\[51a.6\]]rdo rje chos ni 'od dpag tu med pa ste/_'di la rgyal po chen po de mnga' bas na de skad ces bya'o/_/rig pa'i dbang po ni 'od dpag tu med pa ste/_de'i ngo bo nyid yin pa'i phyir rig pa'i dbang po'o/_/'od dpag tu med pa de nyid kyi rang gi sku dang rang gi dkyil 'khor gang yin pa de dag ni gnas te bzhi'o/_/
[\[51a.7\]]gsung gi rdo rje ni 'od dpag tu med pa ste/_/de'i yon tan de rnams skyed par mdzad pa ste/_mthong ba dang 'jug pa la sogs pas de'i sa bon btab pa dang gsol ba gdab pa'i phyir ro/_/dbab par bya zhes bya ba ni dkyil 'khor sar pa bri bar bya'o/_/'khor lo chen po ni dbus ma'i dkyil 'khor ro/_/
[\[51b\]]
[\[51b.1\]]phyag rgya thams cad ni thams cad kyi mtshan ma'o/_/phyag rgya chen po ni mtshan ma chen po'o/_/de nyid du zhes bya ba ni le'u bzhi pa las gsungs pa gang yin pa de nyid du'o/_/rdo rje'i gnas ni mtshan ma dgod pa'o/_/kun nas sprin ni dkyil 'khor gyi bdag po thams cad kyi dkyil 'khor spros pa'o/_/
[\[51b.2\]]de rnams kyi tshogs ni rang gi mtshan ma'i rnam pa ji lta ba bsdus nas gnas ji lta ba bzhin du dgod pa'o/_/brtan pa nyid kyi phyir rdo rje'o/_/de la dmigs pa nyid kyi phyir de skad ces bya'o/_/rab tu gsang ba'i dkyil 'khor ni dkyil 'khor gyi de kho na nyid do/_/de ji ltar na mchog tu gsang ba yin
[\[51b.3\]]zhe na/_de bzhin gshegs pa thams cad kyi bdag po dkyil 'khor gyi bdag po'i tshul du byang chub sems dpa' rnams kyang 'dir bskyed pa'i phyir ro/_/de yang rdo rje 'dzin zhes bya ba la sogs pa la dkyil 'khor yang lha'i dkyil 'khor yin la/_gnas kyang de'i rten gyi 'khor lo yin pas na
[\[51b.4\]]dkyil 'khor gyi gnas so/_/ji lta bu zhe na/_sku gsung thugs kyi gsang ba las byung ste/_de bzhin gshegs pa'i gsang ba gsum las skyes shing gsum gyis yang dag par bsdus pa zhes bya ba'i don to/_/rten gyi dkyil 'khor yang sku'i gsang bas bsdus pa'i phyir ro/_/'di 'dra ba'i
[\[51b.5\]]dkyil 'khor gyi gnas su de 'gyur ba ni bdag por 'gyur ba yin te/_gang yin pa'i gzugs te/_mtshan ma de'i dbus su legs bris pa'o/_/rdo rje 'dzin mchog ji lta bu zhig ce na/_de bzhin gshegs pa thams cad kyi gsang ba'i bdag po nyid yin pa'i phyir rdo rje 'dzin pa yang de yin la/_
[\[51b.6\]]sangs rgyas dang byang chub sems dpa' rnams kyi nang nas gang yang rung ba nyid yin pa'i phyir mchog kyang yin pa de ltar na rdo rje 'dzin mchog ste/_rin po che dang /_don yod pa dang /_sems dpa' dang /_'jam pa'i rdo rje la sogs pa'i dkyil 'khor de dag tu 'gyur ro zhes bya ba'i don to/_/
[\[51b.7\]]sangs rgyas bcom ldan 'das de rnams dang byang chub sems dpa' rnams kyang kun nas bzang ba'i gzugs can yin te/_skyes pa dang /_bud med dang /_khro bo la sogs pa'i dbye bas sna tshogs par ston pa yin pa la 'dir the tshom mi bya'o/_/mu stegs pa'i lha rnams kyang rgyud 'dir dkyil
[\[52a\]]
[\[52a.1\]]'khor gyi bdag po ma yin zhing dkyil 'khor pa yang ma yin te/_tshigs su bcad pa ni rdo rje 'dzin mchog gang yin pa'o zhes bya ba 'dis ni 'khor de dang 'khor lo'i dbang phyug sangs rgyas dang /_de'i sras ji ltar 'dod pa bzhin du gsungs/_sku la sogs pa'i rdo rje'i
[\[52a.2\]]gnas ni gsang ba'i dkyil 'khor ro/_/de'i ye shes dang de'i gsang ba ni don dam pa'o/_/dkyil 'khor thams cad 'byung ba ni thig gis bkod pa dang tshon dgye ba'o/_/de la dmigs pa'i ting nge 'dzin la de skad ces bya'o/_/dkyil 'khor thams cad ni sku la sogs pa'i gsang ba rnams so/_/
[\[52a.3\]]de gsal bar byed pa'i yi ge gsum po la de skad ces bya'o/_/rdo rje'i dkyil 'khor ni gsang ba gsum gyi dkyil 'khor ro/_/de'i sngags ni de shes par byed pa'i phyir ro/_/snying po'i tshig ni de kho na nyid ston par byed pa'i phyir ro/_/yi ge ni yi ge gcig nyid yin pa'i phyir ro/_/gnas ni rjod par
[\[52a.4\]]byed pa yin pa'i phyir ro/_/de bas na yi ge gsum po 'di dag gis dkyil 'khor gyi thig gdab pa dang tshon dgye ba dag pa'o zhes bya bar dgongs so/_/thig gdab pa dang tshon dgye ba gang yin pa de dang de dag slob dpon rang nyid kyis rtag tu bya'am zhe na/_de'i phyir rdo rje'i zhes bya ba la sogs pa
[\[52a.5\]]gsungs te/_sngags ni rang gi lha nyid do/_/sngon du bsnyen pas brtan par byas pa'i sems ni sems dpa'o/_/yun ring por rig pa'i brtul zhugs can nyid yin pa'i phyir sngags sgrub pa'i sems dpa' 'di la yod pas na sngags kyi sems dpa' ste/_bsnyen pa mthar phyin pa dang rig pa'i
[\[52a.6\]]brtul zhugs mthar phyin pa can gyi sgrub pa po la sngags kyi sems dpa' zhes gsungs so/_/des thig gdab pa dang /_tshon rtsi dgye ba rang nyid kyis mi bya'o/_/byas na byang chub rnyed par dka'/_/zhes bya ba ni rang nyid byed na/_de'i byang chub ni thob par dka'o zhes bya ba'i don to/_/gang gi phyir de lta yin
[\[52a.7\]]pa/_de bas dam tshig tshul shes pas/_/zhes bya ba ni dam tshig ni bshad ma thag pa'i tshigs su bcad pa'i don to/_/tshul ni le'u bco lnga pa las gsungs pa'i lha dbab pa la sogs pa'i cho ga'o/_/de dag shes pa yin pas na shes pa'o/_/sngags kyi lha rnams zhes bya ba ni/_rigs kyi tshig gcig pa
[\[52b\]]
[\[52b.1\]]can no/_/lo bcu gnyis lon pa'i khye'u dang bu mo dag lhag par gnas pa ci rigs par lha dang lha mo'i gzugs de dag la ye shes kyi lha gnyis dag phab nas te/_bcug nas so zhes bya ba'i don to/_/byin gyis brlab pa'i gnas ni mig dang sku la sogs pa byin gyis brlab pa'o/_/rnam par brtag pa ni
[\[52b.2\]]de dag nyid 'dra ba ste/_gzhug par bya'o zhes bya ba ni lhag ma'o/_/sku dang gsung dang thugs kyi dkyil 'khor rnams go rims bzhin du lha dbab par bya ba gnyis po go rims gang dang gang yin pa de ni rgyal chen zhes bya ba la sogs pa gsungs so/_/sku'i dkyil 'khor gnas zhes bya ba ni lha gnyis
[\[52b.3\]]po de dag nyid de/_go rims bzhin du sku'i dkyil 'khor dang de'i rten gyi dkyil 'khor ro zhes bya ba'i don to/_/rang gi chos ma dang zhes bya ba ni rang gi btsun mo 'dod chags dga' ma dang lhan cig go/_/gzhung la la las ni rang gi chos ma yin zhes 'byung ste/_de ni byed pa'i tshig med pa can yin no/_/
[\[52b.4\]]'di ni zhes bya ba ni lha de dag gi snyoms par zhugs pa'o/_/sngags rnams thams cad kyi gsang ba zhes bya ba ni gsung gi dkyil 'khor rten dang bcas pa'i de kho na nyid do/_/rdo rje sems dpa' ni mi bskyod pa'o/_/rdo rje thams cad kyi zhes bya ba ni thugs kyi dkyil 'khor rten dang bcas pa'i 'o/_/
[\[52b.5\]]snyoms par 'jug pa rnams kyis dbab pa byas pas cir 'gyur zhe na/_de ltar byas nas zhes bya ba la sogs pa gsungs te/_yid la dbang ba nyid ces bya ba ni lha drug go/_/gshegs te zhes bya ba ni mngon sum du bab pa'o/_/gsang ba rnams kyi mchog ces bya ba ni sku la sogs pa'i dkyil 'khor ro/_/
[\[52b.6\]]kyang gsungs so zhes bya ba ni bris pa'i dgos pa dang dkyil 'khor bsgrub pa dang sgrub pa'i mchod pa'o/_/sngags kyi dngos grub kyis zhes bya ba bsgrub pa'i phyir grub pa ste/_sngags kyi sems dpas zhes bya ba'i don to/_/rdo rje bri ba'i gsang ba ni rdo rje gsang ba ste/_sku rdo rje la sogs pa babs
[\[52b.7\]]pas bris pa'i dkyil 'khor ro/_/rmad po che zhes bya ba ni de mthong na lha dang mi rnams kyi yid dga' bar byed pa'o/_/khro bo'i rgyal po ste gnod mdzes rdo rjes so/_/mchod par bya zhes bya ba ni rang dang rang gi gnas su bkod la mig dang sku la sogs pa byin gyis brlabs pa dang dbang bskur bar byas nas
[\[53a\]]
[\[53a.1\]]so/_/dam tshig gi mchod pa dus gsum pa ni thun mtshams su'o/_/rdo rje dri med gsum dag gis ni rdo rje can te de ni dkyil 'khor gyi bdag po'o/_/rdo rje yi ni sbyor bas bya/_/zhes bya ba ni dkyil 'khor pa nyid kyis so/_/kyang gsungs so zhes bya ba ni lha bshos rnams so/_/sngags rnams zhes bya ba ni
[\[53a.2\]]lha rnams so/_/bshang ba la sogs pa ni mi'i bdud rtsi lnga'o/_/tshigs su bcad pa ni lnga pa'i khyad par gsungs pa yin no/_/des de ltar sgrub pa'i dkyil 'khor ji ltar bri ba de bzhin du gsungs pa yin no/_/dam tshig gi dkyil 'khor yang ma grub tu zin kyang bri bar bya'o/_/de'i phyir ma grub pa'i dbang du mdzad
[\[53a.3\]]nas thig gdab pa'i zhes bya ba la sogs pa gsungs te/_de'i tshe sku dang gsung dang thugs kyi dkyil 'khor bri bar bya ba'i phyir go rims bzhin du bdag nyid rnam par snang mdzad dam yang na rdo rje 'od po che zhes bya ba 'od dpag tu med par bdag nyid bsgoms nas su'o/_/rdo rje mi 'chir grags slob ma/_/zhes
[\[53a.4\]]bya ba ni thig skud 'dzin par 'os pa'i slob ma bdud rtsi thab sbyor nyid du bsgom par bya'o/_/gzhan dag na re bdag nyid rnam par snang mdzad dam/_dkyil 'khor gyi bdag po gzhan dag tu bsgoms nas/_slob ma rdo rje sems dpa' 'am bdud rtsi thab sbyor 'od zer 'bar ba can bsgom par bya'o zhes zer ro/_/las ni
[\[53a.5\]]dkyil 'khor bri ba'o/_/de la brtson pa gang yin pa de ni/_sangs rgyas kun gyis nges bsten pa/_/bsgom par bya ste de ni sangs rgyas thams cad kyis goms par mdzad pa yin no zhes bsam par bya'o/_/sangs rgyas zhes bya ba la sogs pa la rgyal chen zhes bya ba ni rgyal po chen po'o/_/rdo rje thig skud ni tshon gyi bye brag gis thig skud
[\[53a.6\]]sangs rgyas dang kha dog mtshungs pa'o/_/de dag chud par dgod pa ni sku'am ye shes kyi thig gi rnam par nang du chud par dgod pa ste bstim par bya'o/_/thig skud kha dog lnga par so so so sor btsos la thugs kyi dkyil 'khor bri bar bya ba'i phyir lag pa g.yon pa'i mthil du sor mo'i rtse mo nas brtsams te/_mthe bo'i rtsa ba'i bar du
[\[53a.7\]]dkar po dang ser po dang dmar po dang ljang gu dang nag po rim bzhin du dgod do/_/sku'i dkyil 'khor gyi don du ni nag po dang ser po dang dmar po dang ljang gu dang dkar po rnams so/_/gsung gi dkyil 'khor gyi don du ni dkar po dang ser po dang nag po dang ljang gu dang dmar po'o/_/rin po che'i dkyil 'khor gyi don du ni dkar po dang
[\[53b\]]
[\[53b.1\]]nag po dang dmar po dang ljang gu dang ser po'o/_don yod par grub pa'i dkyil 'khor gyi don du ni dkar po dang ser po dang dmar po dang nag po dang ljang gu rim bzhin du bzhag la/_de rnams la dus thams cad du de bzhin gshegs pa lnga dang kha dog mthun pa'i sa bon bsams la/_de bzhin gshegs pa lnga'i rang
[\[53b.2\]]bzhin can 'bar ba'i srad bu de bsam par bya'o/_/de nas ye shes kyi thig cho ga bzhin du bkug la bcug ste cho ga bzhin du bsgril bar bya'o zhes bya ba'i don to/_/rnam pa nyi shu rtsa lngar ni/_/tshon rtsi dag kyang rnam par bsgom par bya'o/_/thig skud 'ba' zhig la ni ma yin no zhes bya ba ni kyang gi sgra'i don to/_/rdul tshon kha dog
[\[53b.3\]]lnga pa snod so sor bzhag la de bzhin gshegs pa thams cad kyi sa bon gyis de bzhin gshegs pa thams cad dang kha dog mthun pa'i rang bzhin can du byas nas 'bar ba'i lta bas sbyar te/_oM badzra tsi tra sa ma ya hUM zhes mngon par bsngags te/_thugs dang sku dang gsung dang nor bu dang sna tshogs kyi dkyil 'khor du ji ltar thig
[\[53b.4\]]gdab pa bzhin du tshon gyi gzhi la pany+tsa re khA'i don du rdul tshon phyi rol nas brtsams pa'i rim gyis kun gyi nang du lnga pa bya ba'i tshul gyis dgye bar bya'o/_/'dir tshigs su bcad pa ni/_dkar dang ser dang dmar dang ljang /_/nag po mi bskyod dkyil 'khor du'o/_/nag dang ser dang dmar dang ljang /_/dkar po rgyal po'i dkyil 'khor
[\[53b.5\]]du'o/_/dkar dang ser dang nag dang ljang /_/dmar po dpag med dkyil 'khor du'o/_dkar dang nag dang dmar dang ljang /_/ser po nor bu'i dkyil 'khor du'o/_/dkar dang ser dang dmar dang sngo/_/ljang dang sna tshogs dkyil 'khor du'o/_/thig dang rdul tshon dgye ba dag_/phyi rim nang rim bzhin brtsam bya/_/zhes bya ba gsungs
[\[53b.6\]]pa yin no/_/'dir yang dkyil 'khor bsgrub pa snga ma dang 'dra'o/_/de ltar dkyil 'khor chen po gsungs nas/_bsdus pa'i dkyil 'khor 'di ni zhes bya ba la sogs pa gsungs pa la sngags rnams zhes bya ba ni lha rnams so/_/rdo rje ni rdo rjes mkhregs par gyur pa ste ci rigs par bsdus pa zhes bya ba'i don to/_/hUM ni bsgom
[\[53b.7\]]par bya/_sku dang gsung dang dam tshig mchog_/bsgom par bya zhes bya ba ni gang gi don du rtogs par bya ste/_yi ge hUM du brtag pa dang sku la sogs pa brtag par bya ba'i don to/_/de la hUM ni mi bskyod pa'o/_/sku ni rnam par snang mdzad do/_/gsung ni 'od dpag tu med pa'o/_/dam tshig ni don yod par grub pa'o/_/mchog ni rin chen 'byung
[\[54a\]]
[\[54a.1\]]ldan te/_/nam mkha' thams cad nyid yin pa'i phyir ro/_/gnas lnga dag tu zhes bya ba ni dbus su bdag po byas la de'i logs rnams su sangs rgyas bzhi dkyil 'khor chen po dang 'dra bar bya ba'o zhes bya ba'i don to/_/thams cad du bri ba'i dkyil 'khor la ji lta ba bzhin du bsam pa'i dkyil 'khor yang
[\[54a.2\]]yin no/_/de ltar du byas na ni zhes bya ba ni ji ltar gsungs pa'i cho gas bri bar byas na'o/_/rdo rje gsum po ro gcig pa'i byang chub kyi sems ni rdo rje mi phyed gsum ste/_de las skyes pa ni sangs rgyas dang byang chub sems dpa' rnams zhes bya ba'i don te/_rdo rje sems dpa' zhes bya ba ni rdo rje sems dpa' nyid las so/_/'jigs
[\[54a.3\]]shing zhes bya ba ni dam tshig las 'das pa'i 'jigs pa'o/_/des skrag pa ni rab tu 'dar ba'o/_/gzhan dag na re gnas lnga dag tu zhes bya ba ni ji lta ba'i rigs kyi dkyil 'khor rnams su'o/_/sngags rnams zhes bya ba ni ye shes kyi lha rnams kyi'o/_/rdo rje hUM ni bsgom par bya ba ni gnod mdzes rgyal pos dgug par bsgom pa'o/_/
[\[54a.4\]]de nas sku dang gsung dang dam tshig mchog bsgom par bya ba ni sku la sogs pa'i byin gyis brlabs pa'o/_/de ltar byas pas byin gyis rlob par byed ces zer ro/_/bum pa'i dgod pa bstan par bya ba'i phyir rdo rje bum pa zhes bya ba la sogs pa gsungs pa la/_sngags rgyud bdag pos zhes bya ba ni lha gang gi bum pa gang yin pa de'i
[\[54a.5\]]sngags kyis de la bzlas pa'i phyir dang /_rgyud sde 'bru lnga la sogs pas byin gyis brlabs pa'i phyir dang /_bdag po ste rang gi lha'i rang bzhin du bskyed pa'i phyir ro/_/dkyil 'khor gyi bdag po gang yin pa de nyid ni rdo rje sems dpa' yin la/_ting nge 'dzin gnas zhes bya ba ni de'i rnal 'byor dang ldan pa'i slob dpon no/_/ci
[\[54a.6\]]zhig brtag par bya zhe na/_de nyid dgod pa'o/_/brten pa'i blos ni zhes bya ba ni ci rigs par bdag nyid dam bum pa la sogs pa la lha la sogs pa'i mos pa brtan pa'o/_/sbyin sreg gi cho ga bstan par bya ba'i phyir dngos grub ces bya ba la sogs pa gsungs te/_'dod pa'i zhes bya ba ni don du gnyer ba'o/_/sngags shes pas ni zhes bya
[\[54a.7\]]ba ni rgyud mang po shes pa ste/_de nyid kyi cho ga lhag ma rnams bsgre ba shes pa'i phyir ro/_/bsreg bya khyad par can ni bshang gci zhes bya ba la sogs pa gsungs so/_/rdo rje gang ba'i sbyin sreg ni dgang blugs so/_/rdo rje mi phyed gsum ni dkyil 'khor gyi bdag po'o/_/'khor lo de'i dkyil 'khor pa rnams so/_/dbus su zhes bya ba
[\[54b\]]
[\[54b.1\]]ni 'bar ba'i me thab kyi dbus su'o/_/rang gi lha'i gzugs zhes bya ba ni bdag tu mos par byas pa'i dkyil 'khor gyi bdag po'i dkyil 'khor pa thams cad kyis yongs su bskor ba'o/_/zhal du zhes bya ba ni de rnams kyi zhal te/_de'i sa bon gyi byin gyis brlabs pa'i ljags la'o/_/kyang gsungs zhes bya ba ni
[\[54b.2\]]'chad par 'gyur ba'i tshigs su bcad pa'o/_/dbang po gnyis kyi sbyor ba yis/_/zhes bya ba ni me la bzhugs pa'i dkyil 'khor gyi lha rnams snyoms par 'jug pa nyid du bsam pa'o/_/brgya rtsa brgyad zhes bya ba ni nye bar mtshon pa tsam ste/_lan 'ga' stong rtsa brgyad dam dpag tu med pa'o/_/slob ma
[\[54b.3\]]gzhug pa'i cho ga bstan pa'i phyir rnam par snang mdzad kyis zhes bya ba la sogs pa gsungs pa'o/_/slob ma zhes bya ba ni sngon du bya ba byas pa'i slob ma'o/_/rnam snang mdzad kyi sbyor ba yis/_/zhes bya ba ni yi ge oM las rnam par snang mdzad du byas pa'o/_/rdo rje gsum las byung zhes bya ba ni sku la sogs pas
[\[54b.4\]]byin gyis brlabs pas te/_sku'i dkyil 'khor du gzhug par bya'o zhes pa ni lhag ma'o/_/AHni lus dang ngag sems la bsgoms nas zhes bya ba ni 'jug pa de la dbab par bya ba'i phyir de'i snying ga'i mtshan ma'i lte ba'i dbus su bde ba chen po'i sku mdog dmar po bsams la rdo rje de brdabs pa las
[\[54b.5\]]byung ba'i dbyangs yig tha ma kha dog dmar po dpag tu med pa spros pa'i tshul gyis de'i lus dang ngag dang sems thams cad la bsgoms nas so/_/ci zhig byed ce na/_de'i 'od zer rnams kyis de dag bsgyur bar bya'o zhes bya ba ni lhag ma'o/_/de las cir 'gyur zhe na/_rdo rjes gzung bar bya zhes bya ba gsungs te/_
[\[54b.6\]]sku rdo rjes slob ma de byin gyis brlab par bya ste dbab par bya'o zhes bya ba'i don to/_/de bzhin du thugs kyi dkyil 'khor la sogs pa la yang dkyil 'khor gyi bdag po'i sbyor bas 'jug pa la dbab pa ni/_rgyal chen zhes bya ba la sogs pa gsungs pa la/_rgyal chen ni 'od dpag tu med pa ste shin tu zhen pa
[\[54b.7\]]yin pa'i phyir ro/_/rdo rje sems dpa' ni mi bskyod pa'o/_/sku gsung thugs kyi dam tshig ni yi ge AHlas ji skad du bshad pa'i khyad par bya'o/_/de la 'di ni zhes bya ba la sogs pa la 'jug pa'i phyir rdo rje dam tshig ni 'da' bar dka' ba'i sngags so/_/dam tshig thams cad ni lha thams cad do/_/de
[\[55a\]]
[\[55a.1\]]rnams kyi lus dang ngag dang sems kyi dam tshig ni gsang ba gsum gyi dkyil 'khor ro/_/de rnams kyi sngags kyi rdo rje ni mi phyed pa'i sngags so/_/'di ni zhes bya ba ni yi ge lnga po 'di nyid do/_/de ci'i phyir zhe na/_de bzhin gshegs pa lnga'i snying po rnams kyis thams cad
[\[55a.2\]]bsdus pa'i phyir ro/_/de bas na 'di nyid brjod pas dkyil 'khor thams cad du 'jug pa dang 'jug par byed par 'gyur ro/_/zhugs pa ni slob ma la ci rigs par cho ga ji lta ba bzhin du dbang bskur ba sbyin par bya'o/_/'dir tshigs su bcad pa ni/_phreng ba'i dbang bskur dang po ste/_/phreng
[\[55a.3\]]gtor spyi bor bcing phyir ro/_/chu dang cod pan rdo rje dang /_/bdag po dang ni ming dang gnyis/_/'di drug rig pa'i dbang bskur yin/_/slob dpon zhes bya bdun pa ste/_/slob dpon zhes bya 'di rnam gsum/_/rdor gsang ye shes kyis bshad do/_/de la rig pa'i dbang bskur ba drug kyang rgyud
[\[55a.4\]]gzhan dag dang 'dra ba nyid kyi phyir ma bshad do/_/slob dpon gyi dbang bskur nyid kyang khyad par rnam pa gsum dang ldan pa'i phyir bshad par bya ba yin no/_/de nyid kyi bstan pa ni de la 'di ni zhes bya ba la sogs pa gsungs te/_rdo rje chen po'i dbang bskur ba dang gsang ba dang ye shes kyi gsang ba zhes
[\[55a.5\]]bya ba zlas dbye ba'i tshig bsdu ba'o/_/ji ltar bstan pa bzhin du bshad par bya'o zhes bya ba'i rigs pas rdo rje chen po bstan pa dang po nyid bshad pa ni kun gyis zhes bya ba la sogs pa gsungs pa la/_sangs rgyas kun gyis zhes bya ba ni 'dus pa'i dkyil 'khor nang du chud cing zhu ba'i dam tshig
[\[55a.6\]]gi ye shes kyi chus gang ba'i rin po che'i bum pa phyag na bsnams pa rnams kyis so/_/sil snyan dri la sogs pa nyid dam tshig yin te/_dbang bskur ba'i yo byad 'di nyid yin pa'i phyir ro/_/de rnams kyi sprin tshogs ni nam mkha' khyab pa ste/_chen po dang bcas pa'i rig pa'i tshogs rnams
[\[55a.7\]]kyi phyag na bsnams pa'o/_/rdo rje sku gsum sngags kyis ni zhes bya ba ni yi ge gsum gyis so/_/yungs kar zhes bya ba ni snying po'i sa bon gyi thig le las byung ba'i 'od zer rnams kyis so/_/brdeg par bya zhes bya ba ni bskul bar bya'o/_/yang na zhes bya ba ni phyogs gzhan no/_/sangs rgyas zhes
[\[55b\]]
[\[55b.1\]]bya ba ni nam mkha'i ngos na bzhugs pa rnams so/_/rdo rje sems dpa'i ting nge 'dzin gyis zhes bya ba ni ting nge 'dzin brtan pos snyoms par 'jug pa yis so/_/dam tshig mchog rnams kyis zhes bya ba ni sangs rgyas de dag nyid kyi thugs ka'i sa bon gyi 'od zer gyi sgo las byung ba'i rig pa'i rgyal mo
[\[55b.2\]]rnams kyis so/_/gzugs rdo rje ma la sogs pa'i yo byad rnams ni snga ma bzhin no/_/slob ma zhes bya ba ni slob dpon du dbang bskur bar 'os pa'o/_/rnam par snang mdzad ces bya ba ni dkyil 'khor gyi bdag po'i gzugs su'o/_/sku gsung thugs kyi rdo rje can/_/zhes bya ba ni sku rdo rje
[\[55b.3\]]la sogs pa'o/_/dgod par bya zhes bya ba ni de nyid kyi spyi bo dang lkog ma dang snying ga rnams su'o/_/dbang bskur ba thams cad kyi gsang ba zhes bya ba ni dbang bskur ba gsum char yang rdzogs par byed pa'i de kho na nyid do/_/de gang zhig yin zhe na/_slob dpon thams cad kyis rdo rje'i tshig tu
[\[55b.4\]]smra bar bya zhes bya ba gsungs te/_slob dpon thams cad kyis rdo rje'i tshig gi tshigs su bcad pa'i tshul gyis dbang bskur ba'i skad cig la brjod par bya'o/_/tshigs su bcad pa de nyid ni sangs rgyas rnams ni zhes bya ba la sogs pa gsungs te/_sgrib pa'i dri ma 'khrud pa'i phyir 'dis dbang bskur
[\[55b.5\]]bar byed pas na dbang bskur ba'o/_/gang gi sgrib pa zhe na/_phyir mi ldog pa nyid dang dngos grub thams cad kyi'o/_/rdo rje chen po zhes bya ba ni byang chub kyi sems chen po'o/_/sbyin zhes bya ba la slob ma 'di la zhes bya ba ni lhag ma'o/_/de yang gang yin zhe na/_sangs rgyas rnams ni thams cad kyi gsang
[\[55b.6\]]ba gsum ste/_gsang ba 'dus par ro gcig pa'o/_/ji lta bu zhig ce na/_rdo rje las byung ste dang po'i dbang bskur ba ni lha thams cad kyi rdo rje las byung ba yin la gnyis pa ni ster ba po'i 'o/_/gsum pa ni yab kyi'o/_/ji ltar na dang po nyid rdo rje chen po'i dbang bskur ba yin gyis gzhan dag ma yin
[\[55b.7\]]nam zhe na/_'dir rgya che ba nyid ni chen po nyid yin te/_phyag rgya chen po dang 'dra'o/_/de yang sku'i dbang bskur ba nyid yin pa'i phyir ram ster ba po du ma yin pa'i phyir ro/_/tshigs su bcad pa gang gis gsol ba 'debs pa can gyi slob ma la dbang bskur ba re re stsol ba de'i skabs dbye ba'i phyir/_
[\[56a\]]
[\[56a.1\]]de la 'di ni zhes bya ba la sogs pa gsungs te/_slob ma thams cad kyis rdo rje 'chang chen po la gsol ba 'debs pa gang yin pa de'i cho ga gsung ba ni thabs kyi de kho na nyid de tshigs su bcad pa'i rang bzhin no/_/byang chub rdo rje ni rdo rje 'chang ba'o/_/mchod chen zhes bya ba'i
[\[56a.2\]]tshig ni dga' ston chen po ste/_mngon par 'dod pa'i dbang bskur ba zhes bya ba'i don to/_/nam mkha' rdo rje ni rdo rje 'chang ba yin la/_'dir ni slob dpon nyid nam mkha' rdo rje ste/_nam mkha' rdo rje dang mtshungs pa nyid kyi phyir ro/_/ji ltar stsal ba bzhin zhes bya ba'i tshig las de bzhin du stsol
[\[56a.3\]]cig ces bya bar shes par bya'o/_/de tshe zhes bya ba ni gsol ba btab pa'i de ma thag tu'o/_/stsol bar mdzad pa ni slob dpon gyis so/_/lha yi gzugs kyi sbyor ba yis/_/zhes bya ba ni rdo rje rnam snang gi tshigs su bcad pa bstan pa yis so/_/snying gar zhes bya ba ni slob ma'i ye shes sems dpa'i snying ga'i
[\[56a.4\]]zla ba la'o/_/bdag po gzhag par bya zhes bya ba ni rdo rje sems dpa'i dga' ba'i bde ba la bzhugs par bsams la de nas dbang bskur ba sbyin par bya'o/_/rdo rje zhes bya ba la sogs pa la cho ga bzhin zhes bya ba ni cho ga bzhin du bcug la'o/_/dam tshig kyang zhes bya ba ni deng khyod de bzhin
[\[56a.5\]]gshegs pa thams cad kyi rigs su zhugs kyis zhes bya ba la sogs pa rgya cher gsungs pa'o/_/kyang gis ni dbab pa yang ste/_phreng ba dkyil 'khor du dor la de yang de'i spyi bor bcings nas/_de nas sngags kyi yi ge'i tshig byin la zhes bya ba de ni de nyid kyi mig dag la 'bar ba dang bcas
[\[56a.6\]]pa'i oM dkar po bsgom par bya'o zhes bya ba'i don to/_/de nas mig dbye ba'i sngags kyis gdong g.yogs dgrol zhing de la dkyil 'khor dag ni bstan par bya ba ni gshin rje gshed nas brtsams te/_dkyil 'khor gyi bdag po'i bar du'o/_/de nas chu dang cod pan dang rdo rje dang bdag po dang ming gi
[\[56a.7\]]dbang bskur ba sbyin la rdo rje chen po'i dbang bskur ba sbyin par bya'o zhes bya ba ni lhag ma'o/_/de nas zhes bya ba ni rdo rje chen po'i dbang bskur ba'i 'og tu'o/_/dam tshig ni 'da' bar bya ba ma yin pa'i phyir ro/_/gsang ba ni bsgrag par bya ba ma yin pa'i phyir ram sba bar bya ba'i don nyid yin pa'i phyir ro/_/
[\[56b\]]
[\[56b.1\]]don de yang bla ma'i man ngag las shes par bya'o/_/rdo rje'i lam ni byang chub kyi lam mo/_/'di dag gis ni zhes bya bas ni dam tshig bzhi po yis so/_/sems can thams cad ces bya ba ni de'i skal ba dang ldan pa rnams so/_/bskul bar bya zhes bya ba ni 'jug par bya ba'o/_/'di skad kyang gsungs so zhes bya
[\[56b.2\]]ba ni rdo rje'i lam ni zhes bya ba la sogs pa'i tshigs su bcad pa'o/_/de tshe zhes bya ba ni dam tshig bzhi bsgrags nas so/_/sngags kyang sbyin par bya zhes bya ba ni de'i 'dod pa'i lha'i sngags so/_/sngags kyis bskul ba smras pa yis/_/zhes bya ba la sngags ni sngags bzlas pa'o/_/bskul ba ni sbyin pa bsgrag
[\[56b.3\]]pa'o/_/smras pa ni blangs par brda sprad pa ste/_dkyil 'khor du rang nyid kyis brgya rtsa brgyad bzlas la/_bcom ldan bdag gis stsal lags kyis/_/'di la 'go bar mdzad du gsol/_/zhes slob dpon gyis brjod cing slob mas kyang mgo bo btud la/_bcom ldan bdag gis gzung lags kyis/_/bdag
[\[56b.4\]]la 'go bar mdzad du gsol/_/zhes brjod par bya'o zhes bya ba'i don to/_/sngags kyi rgyal po'i ting nge 'dzin dang zhes bya ba ni sngags de nyid kyis ting nge 'dzin kyang sbyin par bya ba ste/_dbu gsum dang phyag drug pa la sogs pa dang ldan pa sbyin par bya'o/_/gsang ba'i sbyin pa brtsam par bya/_/zhes bya ba de
[\[56b.5\]]ltar 'di la rig pa'i dbang bskur ba drug dang rdo rje chen po'i dbang bskur ba dang sngags dang sngags kyi ting nge 'dzin kyang sbyin pas de'i 'og tu gsang ba brtsam par bya ste/_gsang ba'i dbang bskur ba sbyin par bya'o zhes bya ba'i don to/_/'dir dam tshig ni khu ba'am zhes bya ba la sogs pa gsungs so/_/de nas shes rab
[\[56b.6\]]dang ye shes kyi dbang bskur ba sbyin par bya ba'i phyir rnam pa 'di bzhi zhes bya ba la sogs pa gsungs pa la rnam pa bzhi ni bzhi po'o/_/'di zhes bya ba ni 'di rnams so/_/gsang chen ni shes rab ye shes so/_/de la snod du rung ba ni gsang ba'o/_/ji ltar zhe na/_phyi rol gyi rig ma rnams de'i tshul du bsgoms pa'i phyir
[\[56b.7\]]zhes dgongs so/_/gang dag gi gsang ba yin zhe na/_rdo rje can ni kun gyi ste/_/kun ni mchog dang po'i gzugs can gyi dang dam tshig sems dpa'o/_/rdo rje ni rang gi lha'i rang bzhin gyi ye shes sems dpa'o/_/de dang ldan pa ste de dang ldan par bsgoms pa'i slob ma rnams zhes bya ba'i don to/_/bzhi pa gang zhe na/_sngags
[\[57a\]]
[\[57a.1\]]kyi zhes bya ba la sogs pa gsungs pa la bud med ni lha mo bzhi ste/_de'i gzugs so/_/sngags kyi 'khor lo ni lha rnams bsdus pa'i dkyil 'khor du gnas pa gang yin pa'o/_/sngags kyi rdo rje gsum gyi gzugs/_/zhes bya ba ni mngon par mi shes pas da ltar gzhung du byas pa
[\[57a.2\]]yin no/_/'o na bya ba gang gis gnas she na/_sems dpa' don spyod ces bya ba la sems dpa' ni rdo rje sems dpa' ste/_lha rnams kyi dkyil 'khor gyi bdag po'o/_/de'i don ni bya ba ste/_sems can thams cad bla na med pa'i go 'phang thob par byed pa'o/_/de'i spyod pa ni bcom ldan 'das de nyid dang lhan
[\[57a.3\]]cig nan tan du byed pa ste gti mug dga' ma la sogs pa zhes bya ba'i don to/_/'dis ni rdo rje sems dpa' bsdus pa'i dkyil 'khor yang bshad pa yin no/_/de la zhes bya ba la sogs pa la rdo rje dkyil 'khor yang de yin la thams cad kyang yin te de rnams kyi sngags so/_/de rnams mnyes par bya ba yang yin la sba bar
[\[57a.4\]]bya ba nyid yin pa'i phyir gsang ba yang yin pas na'o/_/yid ches pa ni yid rton par byed pa nyid do/_/de lta bas na slob ma de the tshom med par zad par byed pa'i dpyad pa'o/_/rdo rje gsang ba'i tshig dag ste/_/de ni ji ltar mna' bsgags pa la sogs pa gus par gyur pa'o/_/sgrub pa'i dkyil 'khor du ni don yang yin te/_
[\[57a.5\]]yid ches pa zhes bya ba ni sngags kyi che ba'i bdag nyid yid ches pa'i yan lag skyes bu'i rang gi byed pa'o/_/mkhas pas zhes bya ba ni sngags kyi sems dpa'o/_/ci lta zhe na/_bshang gci bya ba dang zhes bya ba gsungs te/_de ma thag tu 'chad par 'gyur ba dang ngo /_/rdo rje gsang ba'i tshig dag gis/_/zhes bya ba ni
[\[57a.6\]]snod la babs pa'i sku rdo rje la sogs pa btsun mo dang bcas pa bris pa'i dkyil 'khor du sngar ji skad gsungs pa'o/_/bshang ba la sogs pa'i dbang du bya ba de nyid ni sngags rnams zhes bya ba la sogs pa gsungs pa la/_sngags rnams kun gyi zhes bya ba ni dkyil 'khor pa thams cad dang 'brel ba ste/_de las de
[\[57a.7\]]rnams spros te bsdus pa'i gzugs rin po che phra bas byin gyis brlabs pa'i thig le zhes bya ba'i don to/_/'bar ba ni bshang ba la sogs pa la yi ge oM bsgoms pa las de nyid la 'bar ba spro bar bsgom pa'i phyir ro/_/sngags chen po ni yi ge oM mo/_/de'i rdo rje rin po che'o/_/de nyid ni rig pa'i skyes bu ste/_des rdo rje ni
[\[57b\]]
[\[57b.1\]]bshang ba la sogs pa 'bar ba'o/_/de ston par mdzad pas na bcom ldan 'das la yang de skad ces bya'o/_/de nas sngags kyi sems dpa' des sgrub pa'i dkyil 'khor du ci zhig bsgrub par bya zhe na/_dngos grub ces bya ba la sogs pa gsungs te/_dngos grub dman pa thams cad dang dam tshig chen po ste/_rdzogs
[\[57b.2\]]par byang chub pa chen po'o/_/sgrub pa ni sgrub pa'i dkyil 'khor du bya ba ste/_tshig rkang pa gnyis pa ni bstan pa'o/_/tshigs su bcad pa phyed dang gnyis kyis bshad pa ni nan tan yan lag drug gi bsnyen pa la sogs pa'o/_/sangs rgyas byang chub ni bco lnga pa las gsungs pa'i sa bcu pa'i dbang phyug nyid do/_/nyid dag
[\[57b.3\]]ces bya ba ni mngon sum du gyur pa nyid yin gyi 'dra ba tsam ni ma yin no/_/kyang gi sgras ni mi snang ba la sogs pa yang sbyar te/_mi snang ba ni ri lu la sogs pa'o/_/stobs ni rig pa 'dzin pa'i bdag po'o/_/brtson 'grus ni mngon par shes pa lnga'i mtshan nyid can gyi mthu'o/_/rdo rje 'gugs pa ni sangs rgyas la sogs
[\[57b.4\]]pa 'gugs pa'o/_/mchog dag ni dam par gyur pa'i sangs rgyas dang byang chub sems dpa' rnams dang 'dra ba ste/_rdo rje gsum zhes bya ba'i don to/_/dngos grub dman pa 'di dag ni le'u bcu gnyis par bstan pa yin no/_/lhan cig 'khod ces bya ba ni lhan cig gnas pa ste/_dkyil 'khor gyi dbus su mtshan
[\[57b.5\]]thog thag bzhag pas so/_/de ltar rdzas de grub par gyur na mthu chen po dang ldan par 'gyur ro/_/de la zhes bya ba la sogs pa la gsang ba'i rdo rje ni rigs gsum gyi khro bo rnams so/_/de nyid ni mngag gzhug pa ste/_bka' bsgo ba thams cad byed pa'o/_/de lta bur gyur pa de rnams kyi rab tu bsgrub pa ni
[\[57b.6\]]rdzogs par byed pa'o/_/de'i don gyi tshig gi mchog ni gsang ba'i khro bo de rnams kyi sa bon gyi tshig yin te/_sangs rgyas thams cad nang du chud pa'i phyir mchog ste dam pa'o/_/hri ni zhes bya ba la sogs pa la rang gi 'dod pa'i lha'i sbyor ba dang ldan pas mdun gyi nam mkha' la/_yi ge hri 'bar ba'i phreng ba can
[\[57b.7\]]dang /_sangs rgyas kun gyis nam mkha' yongs su khyab par byed pa rnam par bsgom par bya'o/_/sku gsung thugs kyi gnas ni sku la sogs pa'i dngos po thams cad do/_/der ni sngags la zhes bya ba ni yi ge hri la'o/_/dbab par bya zhes bya ba ni bsdu bar bya ba'o/_/sku dang gsung dang thugs kyi sngag
[\[58a\]]
[\[58a.1\]]rdo rje ni sku la sogs pa'i gsang ba dang gnyis su med par gyur pa'i yi ge hri'o/_/de'i byin gyis brlabs pa ni brtan par byed pa'o/_/de'i don gyi tshig ni sngags te a khaM kha'o/_/gzhung kha cig la ni a khaM pa'o/_/phyag na rdo rje ni bgegs mthar byed dam/_gnod mdzes rgyal po'o/_/_
[\[58a.2\]]phyag na pad+mo ni pad+ma mthar byed do/_/gzhan gyis mi thub pa ni gshin rje gshed dam shes rab mthar byed do/_/bsgoms nas zhes bya ba ni yi ge hri de las byung ba bka' nod par rnam par bsams nas so/_/gsang ba'i gnas zhes bya ba ni gsang ba'i gnas nyid de thugs kyi gsang ba zhes bya ba'i don
[\[58a.3\]]to/_/de gang yin zhe na/_de la zhes bya ba la sogs pa gsungs pa la rdo rje ni mngag gzhug pa'i khro bo rnams te/_de rnams kyi gsang ba'i gnas so/_/nyi ma zhes bya ba la sogs pa la mngag gzhug pa'i snying gar nyi ma 'bar ba la gnas pa 'od zer gyi phreng ba can gyi mi bskyod pa la sogs pa gang yang
[\[58a.4\]]rung ba'i rigs kyi dbye bas bsam par bya'o/_/snying pos zhes bya ba ni oM las byung ba'i rtse gsum la sogs pas so/_/bskul bar bya zhes bya ba ni brdeg par bya ba'o/_/sdug bsngal chen po yis zhes bya ba ni sdug bsngal mi bzad par byed pas so/_/'od chen thams cad ces bya ba ni nam mkha'
[\[58a.5\]]khyab pa'i ye shes kyi mngag gzhug pa'o/_/rdo rje thams cad ni ye shes kyi mngag gzhug pa'o/_/de rnams kyi snying po rdo rje ste/_rtse gsum la sogs pa spros pa yis so/_/bskul ba ni brdegs pa'o/_/aM ni dam tshig gi mngag gzhug pa'i thugs kyi gsang ba'i snying ga'i nyi ma la bsam par bya ba'i sngags so/_/ji ltar
[\[58a.6\]]bskul bar bya zhe na/_mdung rtse che dang zhes bya ba la sogs pa gsungs te/_cho ga bzhin zhes bya ba ni yi ge oM nyid las mdung rtse la sogs pa spros pa dang dam tshig gi mngag gzhug pa la byin gyis brlabs la bdag la grub par gyur cig ces bya ba'i bsam pas brdeg pa ni 'dir cho ga yin no/_/sangs rgyas
[\[58a.7\]]byang chub ces bya ba ni sangs rgyas kyi thabs kyi mngag gzhug pa'o/_/sa phyogs gang du mngag gzhug pa bsgrub par bya ba dang /_dus ji srid nas 'grub par 'gyur ba de ni nyams dga' ba'i zhes bya ba la sogs pa'i tshigs su bcad pas gsungs pa yin no/_/mngag gzhug pa grub par gyur nas
[\[58b\]]
[\[58b.1\]]cir 'gyur zhe na/_ri rab ces bya ba la sogs pa gsungs te/_rdo rje can nyid byang chub ste/_/de yi don gyi 'khor rnams so/_/'gro bar 'gyur zhes bya ba ni/_rdzu 'phrul gyis 'gro bar 'gyur ro/_/thos 'gyur zhing zhes bya ba ni/_de na bzhugs pa'i sangs rgyas rnams so/_/
[\[58b.2\]]sangs rgyas sa yang zhes bya ba ni/_mthar 'tshang rgya ba nyid do/_/dam tshig rdo rje'i bzhad pa yang de yin la chen po yang yin pas na'o/_/de la dam tshig ni dam tshig gi mngag gzhug pa'o/_/de'i rdo rje ni thugs kyi gsang ba'o/_/de'i bzhad pa ni snying gar gnas pa'i yi
[\[58b.3\]]gi A~Mlas byung ba'i mdung la sogs pa'i tshogs so/_/de yang nam mkha' khyab pas na chen po yin te/_ye shes kyi mngag gzhug pa'i rigs kyi snying po skul bar byed pa nyid kyis khyab par byed pa nyid yin pa'i phyir ro/_/de ston par mdzad pa nyid kyi phyir bcom ldan 'das
[\[58b.4\]]la yang de skad ces bya'o/_/mngag gzhug pa sgrub pa rnam pa gnyis las gcig bshad nas gnyis pa bshad pa'i phyir/_de la zhes bya ba la sogs pa gsungs pa la de la zhes bya ba ni snga ma bzhin du bskyed pa'i dam tshig gi mngag gzhug pa'o/_/mngag gzhug pa thams cad kyi gsang ba'i rdo rje ni sku
[\[58b.5\]]dang gsung dang thugs kyi gsang ba'o/_/de rnams kyi gsang ba ni de kho na nyid do/_/de gang yin zhe na/_rdo rje sems dpa' zhes bya ba la sogs pa la mi bskyod pa dang /_'od dpag tu med pa dang rnam par snang mdzad kyi'o/_/dgod pa zhes bya ba ni snying ga dang lkog ma dang spyi bor 'bar ba'i phreng ba can 'di
[\[58b.6\]]rnams rnam par dgod pa yis so/_/bskul zhes bya ba ni grub pa'i phyir sad par bya ba'o/_/de la zhes bya ba ni gsang ba gsum dgod par byas par ro/_/rdo rje ni de nyid kyi gsang ba'o/_/de rnams kyi ye shes kyi 'khor lo ni de dag nyid kyi snying ga'i sngags kyi 'od zer gyi sprul pa rnams re re zhing nam mkha'
[\[58b.7\]]khyab pa'i ye shes kyi mngag gzhug pa'i rigs gsum pa'o/_/de rnams kyi dam tshig gi gnas bzhi ni dam tshig gi gnas bzhi ste/_dam tshig ni ye shes kyi 'khor lo yin la de'i gnas ni las rnams so/_/dam tshig bskul ba ni AHla sogs pa'i rang gi de kho na nyid kyis sad pa'o/_/dam tshig
[\[59a\]]
[\[59a.1\]]gtong ba ni AHla sogs pa'i 'od zer pho nya'i gnas su gyur pa rnams gtong ba'o/_/dam tshig bod pa ni 'od zer de dag nyid kyis dgug pa'o/_/dam tshig bcing ba ni bkug pa de nyid yi ge AHla sogs pa la bsdus te 'jog pa'o/_/de nas dam tshig gi tshig 'di
[\[59a.2\]]dag gis ci zhig byed ce na/_mkha' dbyings zhes bya ba la sogs pa gsungs te/_ye shes kyi khro bo'i 'khor lo'i rang bzhin nyid yin pa'i phyir chos kyi dbyings su ro gcig pa'i rdzogs pa'i byang chub kyi sems ni nam mkha'i khams kyi rang bzhin nyid yin pa'i phyir mkha' dbyings so/_/mtha'
[\[59a.3\]]yas pa nyid kyi phyir rgya chen no/_/rang bzhin gyis 'od gsal ba nyid yin pa'i phyir dag pa'o/_/rnam pa thams cad du gzung ba dang 'dzin pa'i rnam pa dang bral ba nyid kyi phyir chos rnams thams cad rnams spangs pa'o/_/de gong bu'i tshul gyis zhes bya ba ni rdo rje gsum du bsdus pa'o/_/rdo rje nyid
[\[59a.4\]]ni ngo mtshar du gyur pa'i tshul can nyid yin te/_de dang ldan pas na rdo rje rmad byung gzugs can te/_nam mkha' khyab par byed pa'i sangs rgyas thams cad kyi bu gcig pa ni gsang ba gsum bsdus pa de rnams kyis bskyed pa nyid kyi phyir ro/_/de gang yin zhe na/_dam tshig gi mngag gzhug pa'o/_/
[\[59a.5\]]de ston par mdzad pa nyid kyis ni bcom ldan 'das la yang de skad ces bya'o/_/mngag gzhug pa sgrub pa 'di la yang de nyid 'bras bu yin te/_gzhan du ma gsungs pa'i phyir ro/_/mngag gzhug pa sgrub pa'o/_/rdo rje lus med kyi sbyor ba ni sangs rgyas zhes bya ba la sogs pa gsungs te/_'ong gi
[\[59a.6\]]sgras ni lha dang mi'i dbang po'i bu mo la sogs pa'o/_/'di zhes bya ba ni 'chad par 'gyur ba'i bsam gtan no/_/bsgrub par bya ba'i lus dang ngag dang yid ni rdo rje gsum mo/_/de dbang du byas nas mdun du 'jog pa'i phyir rdo rje mchog gsum 'dzin pa'o/_/rdo rje 'jam pa zhes bya ba ni zla ba dmar
[\[59a.7\]]po la gnas pa sku dang thugs dang na bza' dang rgyan dang phreng ba dmar po'o/_/mda' lnga zhes bya ba la sogs pa la bsgrub par bya ba kha dog dmar zhing gos med pas 'jigs par 'gyur ba mdun du bsams te/_de nyid 'ben du byas nas tsaM las byung ba'i gzhu dmar po lag pa g.yon pas gzung la gzhu'i
[\[59b\]]
[\[59b.1\]]rgyud 'dren par byed pa can sor mo lnga'i nang na gnas pa'i yi ge raM las byung ba'i mda' ut+pa la dmar po kha ma bye ba'i mde'u dang ldan pa'i mda' lnga ltong 'dzin par byed pa'i g.yas kyi khu tshur cod pan gyi mthar 'jog pa ni mda' lnga'i sbyor ba dag gis ni dbu rgyan rtse mor ro/_/des yang dag spro ba ni mda' lnga las
[\[59b.2\]]mda' lnga 'byung zhing spro ba bsam par bya'o/_/de nas mda' las byung bas ci zhig byed ce na/_gnas lnga dag tu rab tu dbab pa ste/_bsgrub par bya ba'i mig gnyis dang /_snying ga dang lte ba dang gsang ba rnams su'o/_/rdo rje khro bos zhes bya ba ni 'bar zhing chags pa dang bcas pa'i yi ge hUM ngam yi ge
[\[59b.3\]]maM gyis so/_/brgyal ba ni myos te dbang du gyur pa'i phyir ro/_/de zhes bya ba ni bsgrub par bya ba'o/_/byis pa'i gzugs kyang de yin la/_sangs rgyas thams cad kyi blo yang yin pas na byis pa'i blo ste 'jam dpal lo/_/de'i grags chen ni grags pa dang ldan pa'i mda'o/_/gsang ba'i bskul ba
[\[59b.4\]]dag gis zhes bya ba ni gnad du bsnun pa yis so/_/sngags rnams kun ni lha thams cad do/_/de rnams kyi rab gsang ba ni nang gi nor ro/_/sgrub pa pos don bya ba yin la blo ni bsgrub par bya ba rnams kyi bsam pa yin pas na don gyi blo yin zhing de gang las dbyer mi phyed par 'gyur ba de ni rdo rje don gyi
[\[59b.5\]]blo ste/_rdo rje lus med kyi sbyor ba'o/_/de ston par mdzad pa nyid kyi phyir bcom ldan 'das la yang de skad ces bya ste/_rdo rje lus med do/_/mchog dang zhes bya ba ni phyag rgya chen po'i gzugs so/_/nam mkha'i dbyings ni chos 'byung ba'i nang du chud pa'i gzhal yas khang ngo /_/ji ltar bsam par
[\[59b.6\]]bya zhe na/_sngags kyi rdo rje hUM la sogs te/_dbyangs kyi yi ge thams cad las byung ba'i zla ba'i dkyil 'khor la gsal ba'i yi ge thams cad kyis yongs su bskor ba mchog dang po'i snying po ste de las rdo rje'o/_/de'i dbus su snying po de nyid do/_/sogs pa smos pas ni spro ba dang bsdu ba dang rdo rje 'dzin pa
[\[59b.7\]]bskyed pa 'dod chags chen po'i tshul la sogs pa'i rim gyis dkyil 'khor gyi bdag po dang /_dkyil 'khor pa rnams sprul pa dang /_dkyil 'khor gyi bdag po la sogs pa de rnams kyi rdo rje gsum la sogs pa bsgoms te/_sku rdo rje la sogs pa dang /_ye shes sems dpa' dang cod pan la
[\[60a\]]
[\[60a.1\]]rigs kyi bdag po dang /_rig pa dang yang dag par sbyor ba ci rigs par bsgom par bya'o zhes bya ba'i don to/_/cho ga bzhin du zhes bya ba ni slob ma gzhug pa'i cho ga bzhin du'o/_/bstan zhes bya ba ni sprul pa'i dkyil 'khor 'di bstan pa'o/_/oM ni mig gi dbus bsams nas/_/zhes
[\[60a.2\]]bya ba ni sngags kyi yi ge'i tshig byin la zhes sngar gsungs pa gang yin pa'o/_/sprul pa'i dkyil 'khor yang dag par bstan pa'o/_/bkres skom zhes bya ba ni bkres pa dang skom pa rnams kyis so/_/nyon mongs ches zhes bya ba ni ngal ba chen po yin te/_de rgyur gyur pas rnam bsams nas te zhi ba'i don du'o/_/
[\[60a.3\]]don rnams thams cad 'byor zhes bya ba ni gzugs kyi phung po la dbang thob pa'i phyir ro/_/baM zhes bya ba ni bum pa dkar po lta bu'o/_/kha'i nang du zhes bya ba ni ma mchu dang 'byar zhing cung zad khas sbub pa'o/_/bza' bar bya ba kun zhes bya ba ni bza' bar bya ba dang btung ba la sogs pa'o/_/yid bzhin nor bus
[\[60a.4\]]brgyan pa ste/_/zhes bya ba ni zla ba phyed pa'i rang bzhin can phyed bkab pa'i thig le'i gzugs can gyi yid bzhin gyi nor bus rnam par brgyan pa ste/_bum pa bzang po nyid yin pa'i phyir ro/_/ye shes rdo rje ni ting nge 'dzin bstan pa'o/_/de las byung ba ni bskyed pa'o/_/zhi ba ste nyon mongs pa med pa bkres pa la
[\[60a.5\]]sogs pa'i sdug bsngal spang ba gang yin pa de 'dra ba'i yi ge baM bsams nas so/_/oM ni lce la 'dug par bsam/_/lce'i rtse mo la yi ge oM bsam pa kha der gtad par bya ste/_bza' ba dang btung ba la sogs pa rngub pa'i phyir ro zhes bya ba'i don to/_/yid bzhin gyi nor bu rdo rje 'di nyid ni ting nge 'dzin to/_/
[\[60a.6\]]de ston par mdzad pa la yang de skad ces bya'o/_/zas kyi yid bzhin nor bu'o/_/dpa' bo chen po'i rdo rje yang de yin la de bzhin gshegs pa yang yin pa ste/_de'i rdo rje bsgoms pa ni sku gsum bsgom pa'o/_/de'i dam tshig gi mchog ni sa bon gyi mchog go/_/rdo rje gsung las zhes bya ba ni rdo rje gsung la sogs
[\[60a.7\]]pa las so/_/bsgom pa ni sangs rgyas zhes bya ba la sogs pa gsungs pa la/_sangs rgyas dkyil 'khor ni zla ba'i dkyil 'khor ro/_/rdo rje gsum ni zla ba dang rdo rje dang baM gyi'o/_/de rnams kyi sku'i sbyor ba ni nam mkha' khyab par byed pa'i rgyal ba'i sku bsdus pa ste des bskyed pa'o/_/des ci zhig byed ce na/_skabs
[\[60b\]]
[\[60b.1\]]nyid yin pa'i phyir dpa' bo rdo rje'o/_/ser ba zhes bya ba ni gser lta bu'o/_/rdo rje 'gying ba zhes bya ba ni phyag na gnas pa'i rdo rje 'bar ba lta bu'o/_/rang snang ba'i rig mas 'khyud pas rdo rje dang /_ral gri dang nor bu dang pad+ma bsnams pa'o/_/'di ni rnam par bsam zhes bya ba ni sa bon gyi yi ge baM snying ga'i
[\[60b.2\]]zla ba rdo rje'i lte ba la gnas pa zla ba'o/_/bsams nas zhes bya ba ni de lta bu'i yi ge baM gyi rnam par bsams nas so/_/thams cad brtsam par bya zhes bya ba ni bsgrub par bya ba ma yin pa'i las kyang brtsams nas de nges par 'grub par 'gyur ro zhes bya bar dgongs so zhes bya ba'i don to/_/rdo rje
[\[60b.3\]]dpa' bo'i rlabs ni brtson pas gzengs bstod pa'i sngags kyi 'od zer rnams te de rnams kyi phreng ba'o/_/de la dmigs pa'i ting nge 'dzin la yang de skad ces bya'o/_/dpa' bo'i rdo rje'o/_/kun nas dbyangs ni sngags thams cad de sangs rgyas dang byang chub sems dpa' zhes bya ba'i don to/_/de'i rdo rje
[\[60b.4\]]ni tsun+da'i rnam par bsdus pa'o/_/de la dmigs pa'i ting nge 'dzin la yang de skad ces bya'o/_/rdo rje chen mo ni skul byed ma de nyid de de'i bsgoms pa'i don gyi tshig ni sa bon no/_/rdo rje gsum gyi zhes bya ba ni rdo rje sems dpa' la sogs pa'i byang chub sems dpa' rnams so/_/lus dang ngag dang sems
[\[60b.5\]]zhes bya ba ni nyi ma dang pad+ma dang yi ge tsuM mo/_/rab tu bsgom zhes bya ba ni rab tu brtags nas bsgom pa ste/_nyi ma'i gdan dang nyi ma'i 'od mnga' ba thabs kyis 'khyud pa pad+ma dkar po dang ral gri dang nor bu dang 'khor lo bsnams pa'o/_/rdo rje sems dpa' zhes bya ba ni mi bskyod pa'i cod pan can no/_/
[\[60b.6\]]sngags kyi tshig ces bya ba ni snying ga'i nyi ma la bzlas pa'i sngags kyi yi ge tsuM ma/_yang na oM tsa le tsu le tsun+de swA hA zhes bya ba'o/_/de la sdig pa rnams bskyod cing sel bar mdzad pas na tsa le'o/_/de rnams kyang mi phyed pa'i phyir ldem zhing yang dag par ldem pas na tsu le'o/_/dkar po'i chos rnams
[\[60b.7\]]kyis 'bar bar byed cing gsal bar byed pas na tsun+de'o/_/tsun+da'i don gyi yi ge tsuM mam/_yang na tsa le tsu le tsun+de'i don gyi yi ge gsum mo/_/rdo rje ni sngags thams cad do/_/de rnams kyi dam tshig ni bsdus pa ste/_de nyid ni skul byed ma'o/_/de'i ye shes ni sa bon te/_de'i 'od zer ni phreng ba'o/_/de dag
[\[61a\]]
[\[61a.1\]]la dmigs pa'i ting nge 'dzin la yang de skad ces bya'o/_/sdig pa thams cad 'jig pa'o/_/bsam pa thams cad ni nor thams cad kyi bsam pa'o/_/de'i rdo rje'i longs spyod ni nges par rdzogs par byed pa ste/_dpal gnod gnas so/_/de la dmigs pa'i ting nge 'dzin
[\[61a.2\]]la ni de skad ces bya'o/_/ting nge 'dzin de nyid ni ting nge 'dzin rdo rje'o/_/de'i tshul ni thabs so/_/sangs rgyas dkyil 'khor ni zla ba'i dkyil 'khor ro/_/rdo rje bsgom pas zhes bya ba ni zla ba de la sa bon gang ba de'i lte bar rdo rje ste dzaM bsgoms pa'o/_/sangs rgyas kun zhes pa ni sangs rgyas thams
[\[61a.3\]]cad do/_/dbab par bya zhes bya ba ni yi ge dzaM la bsdu ba'o/_/dzaM b+ha ni gnod sbyin chen po zhes bya ba ni ser po'am nag po zla ba'i gdan dang /_zla ba'i 'od yod pa mi thung gsus pa che ba rang snang ba'i rig mas 'khyud pa lag pa g.yas gnyis na sa bon gang ba dang ral gri thogs pa/_g.yon pa gnyis
[\[61a.4\]]na rin po che skyug pa'i ne'u le dang pad+ma thogs pa'o/_/thor tshugs dang dbu rgyan dang rdo rje can ni sku rdo rje can la sogs pa ste/_de dag dang ldan pa'o/_/gnas lnga dag tu zhes bya ba ni cod pan gyi steng gi bar snang la'o/_/cho ga yis zhes bya ba ni lnga po yang rang gi rig pa rjes su mnyes pa'i cho gas gnas pa'o/_/
[\[61a.5\]]rdo rje bdud rtsi'i chu zhes bya ba ni de dag nyid kyi dga' ba byung ba'i rgyun mi 'chad pa'o/_/dbu la zhes bya ba ni spyi bor dbang bskur ba'i phyir ro/_/rdo rje sems dpa'i zhes bya ba ni mi bskyod pa'i'o/_/cho ga yis zhes bya ba ni chu de nyid kyis bskyed pa'o/_/de bzhin du rdo rje sems dpa' la sogs pa'i sbyor ba dang ldan
[\[61a.6\]]pas snod la sogs par rmugs 'dzin gyi mdzod spu ru gnas pa yi ge dzaM ser po'i 'od zer rnams kyis sgrub pa po kun du 'gengs par byed par bsams la lag pa g.yas pa'i sor mo'i rtsa ba rnams la rdo rje chu de bdud rtsir mos par byas la phyi'i chu de'i spyi bor sngags bzla zhing sbyin par bya'o/_/sngags ni oM dzaM b+ha
[\[61a.7\]]la dza len+d+rA ya swA hA/_rdo rje rgya mtsho ni byang chub kyi sems kyi rgya mtsho ste dpal gnod gnas so/_/de la rdzas bsgrub pa ni nor thob pa la'o/_/de'i don gyi tog gi dpal ni rgyal mtshan mdzes pa'o/_/de'i 'bras bu nyid kyis de gsal bar byed pa nyid kyi phyir ro/_/rdzas sgrub pa'o/_/mi zad pa'i 'dod pa ni rdo rje 'dod pa ste/_de rnams kyi nye bar longs spyod pa'o/_
[\[61b\]]
[\[61b.1\]]de'i don gyi dpal ni de sgrub par byed pa nyid yin pa'i phyir ro/_/de yang khyad par can gyi gnod sbyin mo yin no/_/de la dmigs pa'i ting nge 'dzin la yang de skad ces bya'o/_/gnod sbyin mo thams cad kyi tshig ni bsdus pa'o/_/de las skyes pa'i rdo rje ni gnod sbyin mo gcig gi gzugs so/_/de'i dam
[\[61b.2\]]tshig ni sa bon no/_/mkha' dbyings rdo rje ni de'i mdun gyi nam mkha'o/_/rin chen bzhi las byas zhes bya ba ni shar dang lho dang nub dang byang gi ngos rnams shel dang in+d+ra nI la dang pad+ma rA ga dang margad la sogs pa'i ri bo'o/_/kun du 'khrigs zhes bya ba ni khyab pa'o/_/rdo rje gsum gyi sbyor bas
[\[61b.3\]]dbab ces bya ba ni ji skad du bshad pa'i ri bo'i phug gi dbus kyi pad+ma la 'dug pa zla ba'i mtshan ma'i yi ge k+Sh+NiM ni rdo rje sbyor ba gsum ste/_de la sbyor ba des dbab par bya ste/_k+Sh+NiM gi 'od zer rnams kyis bkug nas yi ge k+Sh+NiM la gzhug par bya'o zhes bya ba'i don to/_/gzugs gcig dag ni zhes bya ba ni rgyud
[\[61b.4\]]gzhan dag gi rjes su 'brangs nas longs spyod ldan ma la sogs pa gnod sbyin mo'am/_gzhan gang yang rung ba'i gzugs so/_/de la longs spyod dang ldan pa ni/_rin po che'i ri'i phug de nyid na g.yon pas dpag bsam gyi shing de la brten pas g.yas par gdugs dkar po thogs pa gser gyi
[\[61b.5\]]mdog can ma yid du 'ong ba'i gzugs dang ldan pa dar la bab cing sgeg pas rnam par rol pa'i kha 'dzum pa can dar la'i stod g.yogs dang smad g.yogs can rgyan thams cad kyis brgyan pa/_kha dog lnga'i me tog phreng bas skra phyed 'khyil pa'i mgo brgyan pa'o/_/las gsum zhes bya ba la sogs pa
[\[61b.6\]]la rang nyid 'jam pa'i rdo rje'i ting nge 'dzin la gnas te/_gnod sbyin mo de'i bsam gtan bsgom par bya'o/_/ji lta bu zhig ce na las gsum ste/_las gsum po 'di la yod pa'i phyir ro/_/ji ltar na las gsum yin zhe na/_rdo rje'i bye brag gis te/_sku la sogs pa'i dbye bas so/_/khro bo
[\[61b.7\]]zhes bya ba ni gshin rje gshed do/_/sngags kyi tshig ces bya ba ni yi ge k+Sh+NiM ngo /_/rdo rje sbyor ba zhes bya ba ni snyoms par 'jug pa'i bde ba la yang dag par sbyor ba ste/_'di dag ni go rims bzhin du de'i lus dang ngag dang yid kyi las rnams yin no/_/gnod sbyin mo thams cad kyi mnyam pa nyid ni bsdus pa ste/_
[\[62a\]]
[\[62a.1\]]de gnas pa ni bde ba dang yid bde ba'o/_/de bsgom pa yang yin la brtan pa nyid kyis na rdo rje yang yin pa'i phyir de skad ces bya'o/_/gnod sbyin mo'i sgrub pa'i thabs so/_/rdo rje'i sngags thams cad ni sangs rgyas dang byang chub sems dpa' rnams te/_de rnams kyi dngos
[\[62a.2\]]grub po/_/de'i rnam par 'phrul pa ni mthu'o/_/de la dmigs pa nyid kyi phyir dang dbyer mi phyed pa nyid kyi phyir ting nge 'dzin la de skad ces bya'o/_/dngos grub phra mo zhes bya ba ni dngos grub dman pa'i bya ba'i khyad par ro/_/sku dang gsung dang thugs yang dag par grub pa ni thob pa'i khyad par ro/_/sangs
[\[62a.3\]]rgyas gzugs ni mtshan la sogs pa'o/_/de 'dzin pa dang 'dra bar 'od byed pas na sangs rgyas gzugs 'dzin 'od bzang po'o/_/'dzam bu chu bo'i gser 'od 'dra/_/zhes bya ba ni lus gser gyi mdangs dang ldan pa'o/_/de ltar su zhig 'gyur zhe na/_dngos grub phra mo dag la gnas pa rnams so/_/
[\[62a.4\]]de ltar thun mong gi khyad par gsungs nas thun mong ma yin pa'i rdo rje 'chang ba'i gtso bo ni thugs kyi rdo rje gtso bor gyur pa'o/_/rig pa 'dzin pa'i gtso bo ste/_gsung rdo rje ni gtso bo yin te/_cig shos kyis ni gzhan rnams la ni sku rdo rje gtso bo'o/_/bshad ma thag pa'i tshogs gang gis gnod
[\[62a.5\]]sbyin mo grub pa de ni gnod sbyin gyi rgyal po'o/_/sogs pa smos pas ni bcu gnyis pa las gsungs pa'i rig pa 'dzin pa ste/_de rnams kyi dngos grub ni gnod sbyin rgyal po la sogs pa grub pa na'o/_/dngos grub mchog gi bya ba'i khyad par ni/_de la zhes bya ba la sogs pa gsungs te/_thams
[\[62a.6\]]cad zhu ba'i rang bzhin gyis bcom ldan 'das ni rdo rje thams cad yin la/_de'i dngos grub gsum pa'i 'bras bu'o/_/de'i gzugs dang gsang ba dang sngags kyi dngos grub rnams ni sku dang thugs dang gsung gi khyad par ro/_/thams cad ni ma lus pa'o/_/sngags kyis grub cing zhes bya ba ni
[\[62a.7\]]sngags te ngag gi bya ba grub pa'o/_/mdzes pa'i gzugs ni mtshan dang dpe byad dang ldan pas 'jig rten khams ni thams cad du mthong ba nyid kyis dga' bar 'gyur zhes bya bar sbyar ro/_/'dod pa yis zhes bya ba ni 'dod pa tsam gyis 'grub cing zhes bya bar sbyar ro/_/thams cad kyi mchog bstan pa'i
[\[62b\]]
[\[62b.1\]]phyir gtsug tor zhes bya ba la sogs pa gsungs te/_yid bzhin nor bu'i bdag por gyur pa gang yin pa de ni dngos grub thams cad kyi rtse mo yin te/_chos thams cad la dbang bskur ba'i chos kyi sku'i mtshan nyid can gyi sangs rgyas kyi byang chub ni yid bzhin nor bu'o/_/de'i bdag po ni gtso
[\[62b.2\]]bo yin te/_de thob pa nyid kyi phyir ro/_/sangs rgyas byang chub byed pa'i mchog_/ces bya ba ni sangs rgyas byang chub de'i thabs phyi ma'o/_/sangs rgyas rdo rje rab bsgom pa'i/_/zhes bya ba la sangs rgyas ni dkyil 'khor gyi bdag po'o/_/de'i rdo rje ni gsang ba gsum po yin la de rnams bsgom pa ni
[\[62b.3\]]dkyil 'khor thams cad kyi rnam par rab tu phye nas bsgom pa ste/_sgrub pa chen po zhes bya ba'i don to/_/dngos grub thams cad ston par mdzad pa'i phyir bsam pa thams cad yongs su rdzogs pa de yin la mi slu ba nyid yin pa'i phyir rdo rje yang yin pas na'o/_/dngos grub mchog 'dod pa rnams
[\[62b.4\]]kyis ni yan lag drug gi bsnyen pa dang nye bar bsgrub pa'i 'bras bu la gnas pas rig pa'i brtul zhugs zla ba drug gi bar du spyad la/_de'i 'og tu bsgrub pa brtsam par bya ba de'i phyir 'di'i rig pa'i brtul zhugs brtan pa'i phyir/_de nas zhes bya ba la sogs pa gsungs te/_de bzhin
[\[62b.5\]]gshegs pa thams cad ni sku rdo rje la sogs pa'o/_/de rnams kyi sku dang gsung dang thugs ni sku la sogs pa dang 'dra ba'o/_/de dag nyid ni rig pa'i don gyi brtul zhugs yin la/_de yang dag par len pa'i spyod pa nyid ni bla ma las yang dag par blangs pa sngon du 'gro ba can gyis nyams su
[\[62b.6\]]len pa'o/_/rang tshul nyid kyi zhes bya ba ni lugs ma dang byas pa la sogs pa'i gzugs dang bcas pa nyid kyis so/_/sku dang gsung dang thugs kyi rig pa'i brtul zhugs zhes bya ba la/_ral pa dang thor tshugs la sogs pa'i sku'i brtul zhugs so/_/gnyi ga lha la sogs par mos pa
[\[62b.7\]]ni gsung gi brtul zhugs so/_/rang gi rig ma dang gnyis su med pa'i sbyor ba las byung ba'i shes rab kyi ye shes ni thugs kyi brtul zhugs so/_/thor tshugs dbu rgyan ni lugs ma dang byas pa la sogs pa'i mi bskyod pas brgyan pa'o/_/kha dog dkar po 'dra ba ni dkar zhing snum pas yan
[\[63a\]]
[\[63a.1\]]lag bcos pa'o/_/cho ga bzhin du thams cad ces bya ba ni lag tu 'khor lo dkar po rtsibs brgyad pa dang /_rgyan dang gos srab cing yang la mdzes pa'o/_/dpung pa dag la dpung rgyan g.yas pa'i ril bu gsum ste/_lus dang ngag dang sems bsrung ba'i phyir sangs rgyas
[\[63a.2\]]thams cad kyis yang dag par gtad pa'o/_/sngags kyi sdom pa ni 'chad par 'gyur ba'i sdom pa'i tshigs su bcad pa ste/_des bla ma las yang dag par mnos pa'o/_/rgyan rnams kun ni rin thang med pa shin tu mdzes pa'o/_/spyan gyi go 'phang ni gzugs so/_/longs spyod ni rin po che'i cod
[\[63a.3\]]pan la sogs pa'o/_/rdo rje ni cod pan la 'od dpag tu med pa'o/_/mtshan ma ni lag pa'i 'khor lo'o/_/phyag rgya'i cho ga ni phyag rgya chen po la sogs pa bsgom pa'i cho ga'o/_/sngags kyi cho ga ni bzlas pa'i cho ga'o/_/sngags kyi rab tu sbyor ba ni sngags kyi rgyud de de rnams la legs par
[\[63a.4\]]bslabs pa ni slob mar yang dag par byas pa zhes bya ba'i don to/_/sangs rgyas 'gyur zhes bya ba ni rnam par snang mdzad du'o/_/zla ba drug gis zhes bya ba ni brtul zhugs kyi dus su'o/_/rtag tu gzhan gyis zhes bya ba la sogs pa 'di ni sngags kyi sdom pa'i tshigs su bcad pa'o/_/rku ba ni rang gi lha'i
[\[63a.5\]]cha lugs 'dzin pa'o/_/bsad pa ni lhar mos pas tha mal pa'i nga rgyal lo/_/'dod chags rdo rje ni ji skad du bshad pa'i rig pa dang /_gnyis su med par sbyor ba las byung ba chos kyi dbyings so sor rtog pa bsgom pa'o/_/de nyid ni gnas te bla na med pa'i bde ba'o/_/de la spyad pa ni longs spyod
[\[63a.6\]]pa'o/_/sdom pa 'dis ni kun du bsdams/_/zhes bya ba ni nga yi sdom pa 'di rnams yang dag par blangs pas na kun du bsdams pa'o/_/rnam par snang mdzad kyi rig pa'i brtul zhugs gsungs nas 'od dpag tu med pa dang mi bskyod pa dag gis gsungs pa la/_'dod chags rdo rje ni 'od dpag tu
[\[63a.7\]]med pa'o/_/de'i lcags kyu mo ni 'gugs par byed pa ste gos dkar mo'o/_/yon tan ska rags zhes bya ba 'di sangs rgyas kyi yon tan nyid kyi ska rags mnga' bas na de skad ces bya'o/_/gsung gi rdo rje ni 'od dpag tu med pa'o/_/thugs mchog ni mi bskyod pa'o/_/'di ni zhes bya ba ni bshad ma thag pa'i
[\[63b\]]
[\[63b.1\]]rig ma gnyis so/_/rnam pa kun du zhes bya ba ni gnyi ga'i ral pa dang cod pan la sogs pa'i rnam pa thams cad snga ma dang rjes su mthun par go sla ba'o/_/yon tan dang ldan pa'i phyir rig ma ma rnyed pa'am/_sgrub pa po'i phyi'i rig ma 'ga' zhig gis rgyab kyis phyogs na ji ltar bya zhe na/_bsam
[\[63b.2\]]gtan zhes bya ba la sogs pa gsungs la yang na zhes bya ba ni phyogs gzhan zhes bya ba'i don to/_/rang gi phyag rgya'am zhes bya ba'i sgras ni nges par gzung ba ste/_lhan cig skyes pa'i rang gi snang ba kho na yin gyi phyi rol gyi ni ma yin no zhes bya ba'i don to/_/de nyid kyi phyir bsam gtan zhes bya ba gsungs
[\[63b.3\]]te/_yid kyi rang bzhin can zhes bya ba'i don to/_/bsam zhes bya ba ni snga ma bzhin du spyan la sogs pa'i gzugs su'o/_/yig gsum rdo rje can zhes bya ba ni rnam par snang mdzad la sogs pa'i yi ge gsum mo/_/de rnams kyi rdo rje ni sku la sogs pa dang 'dra ba'i ral pa dang /_cod pan la sogs
[\[63b.4\]]pa de dang bdag nyid ldan pa'o/_/gal te phyi rol gyi rig ma ma mthong ba de'i tshe ji ltar sangs rgyas rnams mnyes par 'gyur zhe na/_de ltar zhes bya ba la sogs pa gsungs te/_de rnams ni thams cad mkhyen pa nyid yin pa'i phyir de rnams kyi rang bzhin can gyi rig ma dang sems brtan par gzigs pa na/_
[\[63b.5\]]shin tu mnyes par 'gyur ro zhes bya bar dgongs so/_/rdo rje zhes bya ba ni bsnyen pa dang nye ba'i sgrub pa dag gis rdo rje gsum du grub pa'o/_/'das dang zhes bya ba ni bskyod pa'am nyams pa'o/_/rdo rje'i yi ge ni 'dod pa dang thar pa'o/_/'jig par 'gyur ba ni 'jig pa thob par 'gyur ba ste/_'grub
[\[63b.6\]]par mi 'gyur ro zhes bya ba'i don to/_/rdo rje gsum gyi ye shes ni rtog pa'o/_/de'i don ston cing goms pa gang la yod pa de la de skad ces bya'o/_/tshul chen yin pa ni thabs chen po yin pa'o/_/rdo rje gsum gyi ye shes 'byung /_/zhes bya ba ni skyes pa'o/_/rig pa'i brtul zhugs nyid ni dam tshig gi de
[\[63b.7\]]kho na nyid de/_dam tshig gi mchog go/_/de nyid ni rdo rje ste/_dngos grub kyi sgrib pa thams cad 'jig par byed pa nyid kyi phyir ro/_/de ston par mdzad pa nyid kyi phyir bcom ldan 'das la yang de skad ces bya'o/_/dngos grub thams cad kyi don gyi dkyil 'khor te/_de'i rdo rje ni gsang ba'i las rnams so/_/de
[\[64a\]]
[\[64a.1\]]rnams kyi mngon par byang chub pa ni ma lus par yang dag par rtogs pa'o/_/de'i don gyi le'u la de skad ces bya'o/_/gsang ba 'dus pa'i bshad sbyar snyim pa'i me tog las le'u bcu drug pa'o//_//bcu bdun pa ni sgrub pa chen po'i le'u yin pa de bas na 'di ni
[\[64a.2\]]sangs rgyas dang byang chub sems dpa' rnams kyi de kho na nyid rdo rje 'chang chen po'i rang bzhin gyi ting nge 'dzin gsum dang dam tshig ni brjod par bya ba yin no/_/de la ji ltar de bzhin gshegs pa thams cad kyis bcom ldan 'das la gsol ba btab pa dang /_ji ltar ston par mdzad pa de gnyi ga'i skabs
[\[64a.3\]]dbye bar bya ba'i phyir de nas zhes bya ba la sogs pa gsungs pa la/_de bzhin gshegs pa thams cad ni sngags kyi lha thams cad de de rnams kyi sku dang gsung dang thugs so/_/de rnams kyi rdo rje ni de bzhin nyid do/_/de'i rang bzhin can nyid yin pa'i phyir rdo rje 'dzin pa la yang de skad ces bya'o/_/rang
[\[64a.4\]]bzhin gyis 'od gsal ba nyid yin pa'i phyir/_rtag tu de bzhin du gnas pa ni de bzhin gshegs pa'o/_/de la gsol ba btab pa ni de lta bur gyur pa de nyid ston pa nyid du'o/_/ji ltar zhe na mi bskyod ces bya ba la sogs pa gsungs te/_lnga pos bsdus pa'i de bzhin gshegs pa thams cad ni
[\[64a.5\]]lnga po de dag yin la/_de dag gi de kho na nyid gsum ni rdo rje gsum po yin zhing de kho na nyid kyang de bzhin nyid yin pa de bas na/_de lta bur gyur pa'i bdag nyid can ston par mdzad pa'i bcom ldan 'das khyed la phyag 'tshal lo zhes bya ba ni bsdus pa'i don to/_/yan lag gi don brjod par bya ba
[\[64a.6\]]yin te/_de la bsdus pa'i don ni 'di yin te/_tshigs bcad so so zhing khyod phyag 'tshal zhes pas ni phyag gi mchod pa bstan la bod pa'i tshig thams cad nyid kyis ston pa yin no/_/de la dang pos ni bcom ldan 'das mi bskyod pa la sogs pa'i de kho na nyid kyi tshul du ston pa yin la/_lnga pos ni de nyid
[\[64a.7\]]bshad pa yin no/_/ji ltar bshad ce na/_gcig gis ni mtshan nyid yin la bzhis ni mtshan nyid kyi rigs pas so/_/bdun pas ni sku rdo rje la sogs pa'i gsang ba'i tshul gsungs pa yin la/_bstod pa lnga pa'i brgyad pas ni rdo rje 'chang gi bdag nyid can gyi gsang ba'i tshul nyid du gsungs pa yin no/_/
[\[64b\]]
[\[64b.1\]]dbyangs dang ston pa dang gsung zhes bya ba tshigs bcad kyi bdun pas ni gsol ba 'debs pa ste/_ston par mdzad ces bya ba'i don to/_/ci zhig ston ce na/_skabs nyid yin pa'i phyir bdag nyid kyi de kho na nyid do/_/spros pa'i rgyu mtshan thams cad kyis rnyog par bya bar mi nus pa nyid kyi phyir mi
[\[64b.2\]]bskyod pa yang de yin la/_brtan pa yang yin pa'i phyir rdo rje yang yin pa de ltar na mi bskyod pa rdo rje'o/_/sna tshogs pa ye shes tsam du mthong bas na ye shes chen po ste/_ye shes chen po ni mi bskyod pa zhes bya ba'i mtshan nyid do/_/mtshan nyid de'i rigs pa ni rdo rje dbyings dang mkhas pa che dang /_
[\[64b.3\]]rdo rje gsum mchog dang dkyil 'khor gsum zhes bya ba rnams so/_/rdo rje ni zhi gnas bzhi ste/_des sems 'dzin pas na rdo rje dbyings so/_/de kho na nyid rig pa'i lhag mthong bzhi ni de rnams kyis mkhas pa che'o/_/de nyid snying po bsdus pas dkyil 'khor te/_dbye ba gsum gyi dkyil 'khor
[\[64b.4\]]dang bsdus pa ste/_bzhi par bsdus pa'i dkyil 'khor dag ni dkyil 'khor gsum mo/_/rdo rje gsum dang de bzhin du bzhi pa dag gi tshogs yang dag par bsdus pa ni rdo rje gsum mchog go/_/thugs kyi gsang ba yin pa'i phyir rdo rje'o/_/khyab par gsal ba'i byang chub rtog pa gang yin
[\[64b.5\]]pa de ni rnam par snang mdzad de rang gi don la a NI rkyen byas pas rnam par snang mdzad do/_/rang bzhin sna tshogs ye shes tsam gyis snang ba yin pas dag pa che ste/_'di ni de'i mtshan nyid do/_/de'i rigs pa ni rdo rje zhi ba dang /_dga' ba che dang rang bzhin 'od gsal dang /_mchog gi mchog
[\[64b.6\]]ces bya ba rnams so/_/rdo rje ni 'byung ba'i dbang po dang /_'byung ba las gyur pa'i dbang po rnams so/_/de gnyi ga lnga par bsdus pa ni rdo rje zhi ba'o/_/gnyis med par chos kyi dang sna tshogs pa'i gzugs kyis rol pas na dga' ba che'o/_/rang bzhin gyis 'od gsal ba ni gdan rnam pa lnga'o/_/
[\[64b.7\]]de rnams kyi mchog ni 'dus pa ste/_de bas na mchog gi mchog go/_/sku'i gsang ba yin pa'i phyir rdo rje'o/_/sems kyi rin po che yin pas na rin chen no/_/nor gyi bdag po yin pas na rgyal po ste/_rin chen rgyal po'o/_/dus gsum gyi sangs rgyas rnams dang 'brel ba'i sku dang gsung dang
[\[65a\]]
[\[65a.1\]]thugs bsdus pa'i zab mo yang bsdus pas na rab ni rab tu zab ste/_de bas na shin tu zab pa 'di la yod pas rab tu zab mo ste/_'di ni mtshan nyid do/_/rigs pa ni rdo rje dang /_nam mkha' dri ma med dang /_rang bzhin dag pa dang /_gos pa med ces bya ba rnams te/_mkha'
[\[65a.2\]]dang mtshungs par rig bya rnams bsdus pas na rdo rje mkha'o/_/shin tu rnam par dag pa'i chos kyi dbyings nang du chud pa'i nam mkha' dri ma med pa 'di la yod pas na nam mkha' dri ma med do/_/rang bzhin zhes bya ba la rang ni bdag ste sku'o/_/de rnams kyi rang bzhin ni rang gi mtshan nyid do/_/dag
[\[65a.3\]]pa ni de rnams bsdus pa'i stong pa nyid de/_de'i phyir rang bzhin dag pa nyid do/_/phra mo gsum po bsdus pa de rnams dmigs pas na gos pa med pa'o/_/gsung gi gsang ba yin pa'i phyir gsang ba'o/_/'od kyi snang ba dpag tu med pas so sor rtog pa 'di la yod pas na 'od dpag tu med
[\[65a.4\]]de tshig dang po mi mngon pa'o/_/brtan pas rdo rje ste/_rdo rje yang yin la 'od dpag tu med pa yang yin no/_/mchod pa ni rgyal po yin la shin tu mchod pas na rgyal po che'o/_/ji ltar na shin tu mchod pa yin zhe na/_rin po ches chos thams cad mnyam pa nyid du gzhag pa la/_de rnams dang de
[\[65a.5\]]dag gi ming dang blo rnams mi dmigs pas yang dag par mtshon pa'i phyir ro/_/'di ni mtshan nyid do/_/rigs pa ni mi rtog dang nam mkha' rdo rje 'dzin dang /_'dod chags dang /_pha rol phyin pa brnyes zhes bya ba'o/_/rang gi snying ga'i sngags tsam du blta bas na rnam par mi rtog pa'o/_/der nam
[\[65a.6\]]mkha' ni sngags kyi thig le'o/_/der sems kyis rin po che 'dzin pas na nam mkha' rdo rje 'dzin no/_/de'i rjes la rang gi sngags su sngags gsum po rim bzhin du bcug ste/_gsang ba gsum dang de bsdus pa'i nor bur gyur pa'i mtshan nyid la shin tu chags pas 'dod chags so/_/de nas sngags
[\[65a.7\]]rnams bsdus pa'i thig le la sems kyi rin po che nges par bya ste/_yun ring du brtan par gyur pa'i mtshan nyid ni mchog tu song bas na pha rol tu phyin pa brnyes so/_/gsung gi gsang ba yin pa'i phyir rdo rje'o/_/thams cad du 'gro ba'i don grub pa nyid la yod pas na don yod grub pa ste/_tshig tha
[\[65b\]]
[\[65b.1\]]ma mi mngon pas na don yod do/_/de yang yin la brtan pa'i phyir rdo rje yang yin te/_des na don yod rdo rje'o/_/ma lus par rtogs pas na rdzogs sangs rgyas te/_'di ni mtshan nyid do/_/rigs pa ni bsam pa thams cad rdzogs mdzad pa dang yang dag pa dang ngo bo nyid dang /_las byung zhes bya ba
[\[65b.2\]]rnams so/_/'dzin pa'i stobs kyis phyogs thams cad du 'gengs pa'i nus pa rnyed pa ni bsam pa thams cad rdzogs par mdzad pa'o/_/phyogs thams cad du gang bar gyur kyang ting nge 'dzin gyi skyon rab tu g.yo ba dang spros pa med pas dag pa'o/_/ji ltar na phyogs gang ba yin zhe na spros pa'i phyir
[\[65b.3\]]ro/_/de nyid gsungs pa ngo bo nyid ces bya ba ste rang rang gi ngo bo ste/_bdag nyid kyi phyogs rnams su shin tu mthug por gyur pa 'di la yod pas na ngo bo nyid do/_/kun du spro ba mthar phyin pa 'byung bas na las byung ngo /_/gsung gi gsang ba nyid yin pas na rdo rje'o/_/rdo rje sems dpa' nyid yin pas na
[\[65b.4\]]sems dpa' ste/_tshig dang po mi mngon pa'o/_/gsang ba gsum po'i rdo rje 'di dag gi rdo rje rnams kyi sems dpa' de ni rdo rje sems dpa'o/_/sems dpa' ni snying po ste ba bla dang lhang tsher gyi snying po lta bu'o/_/gsang ba rnams kyi snying po yang gang yin zhe na/_de ma thag pa'i rdo rje gsang ba'i
[\[65b.5\]]tshigs su bcad pas brjod par bya ba gang yin pa'o/_/mdor bsdus na de rnams kyi shin tu rnam par dag pas shin tu rnam par dag pa'i de bzhin nyid de ni de rnams kyi snying po'o/_/bskul bar zhes bya ba ni sgra rab tu sbyar ba'o/_/zhi ba zhes bya ba ni dag pa'o/_/rdo rje ni de bzhin gshegs pa
[\[65b.6\]]rnams sam/_de'i gsang ba rnams so/_/de'i longs spyod ni yang dag par rdzogs pa'i byang chub ste/_longs spyod rdzogs pa'i sku'am 'khor rnams gang dag la mnga' ba de dag ni rdo rje 'chang zhes bya ba'i don to/_/dkyil 'khor gyi bdag po zhes bya ba'i bar du'o/_/de yang zhes bya ba ni
[\[65b.7\]]bstod par bya ba gang yin pa'o/_/rdo rje 'chang 'dra ni rdo rje 'chang dang mtshungs par ro/_/de nas zhes bya ba la sogs pa la sangs rgyas kun te chos bzhed pa rnams la de bshad pa'i phyir rjes brtse ba'o/_/rdo rje ni rdo rje 'chang ba'o/_/de'i gsang ba ni de kho na nyid do/_/de'i gsung ni bka'o/_/dag pa'i don
[\[66a\]]
[\[66a.1\]]dang ldan pa nyid kyi phyir dag pa'o/_/rdo rje gsung ni gnod par byed pa ma yin pa nyid kyi phyir ro/_/sangs rgyas rnams kyi gsang ba gsum ni sangs rgyas thams cad do/_/de rnams kyi chos kyi dbyings te de bzhin nyid gang yin pa de nyid ni yi ge ste thar pa'i mchog go/_/
[\[66a.2\]]ci'i phyir yi ge yin zhe na/_gang gi phyir dag pa nyid ni bag chags dang bcas pa'i sgrib pa thams cad yongs su zad pa'i phyir ro/_/ci'i phyir mi 'gyur chen po yin zhe na/_gang gi phyir sngar yang de zad pa'i phyir ro/_/rang bzhin nyid kyis 'od gsal ba ni dri ma rnams de'i rang bzhin ma yin pa
[\[66a.3\]]nyid kyis der glo bur ba nyid yin pa'i phyir ro/_/ci 'dra bar zhe na mkha' dbyings bzhin du dri ma med pa ste/_glo bur ba'i mun pa dang sprin la sogs pa dang bral ba bzhin du'o/_/de nyid ni rdo rje 'chang gi de kho na nyid yin pas de ltar na ngo mtshar zhes bya ba'i don to/_/'di tsam gyis ni sku rdo rje la
[\[66a.4\]]sogs pa'i mtshan nyid kyi de kho na nyid gsungs te/_de kho na nyid gang gis mthong ba ni de dag 'grub par 'gyur ro/_/dam tshig gi de kho na nyid brjod par bya ste/_gang zhig la spyod na nges par 'grub par 'gyur ba'o/_/des ni sku rdo rje la sogs pa dam tshig tshigs su bcad pa gsum gyis gsungs
[\[66a.5\]]pa ni de nas zhes bya ba la sogs pa gsungs te/_sku rdo rje la sogs pa'i dam tshig ni 'da' bar bya ba ma yin pa'i las te/_des de rnams nges par grub pa'i phyir ro/_/de rnams ni rdo rje 'chang ba'i bka' 'di las 'da' bar mi mdzad do/_/de ci'i phyir zhe na/_'di ltar de ni phyag na rdo rje dang de bzhin
[\[66a.6\]]gshegs pa thams cad kyi bdag po yin pas so/_/ji ltar bza' bar bya ba'i dam tshig yin zhe na/_lus la sogs pa mi gtsang ba'i gnyen po sku rdo rje la sogs pa'i sbyor ba'i me rnams la/_de rnams sreg pa'i phyir ro/_/de la sha ni lus kyi phyogs gcig yin pas na sku'i 'o/_/bshang
[\[66a.7\]]gci ni nam mkha' dang rlung gi 'bad pa las byung ba nyid kyis na ngag dang chos mthun pa'i phyir gsung gi'o/_/cig shos gnyis ni sems kyi khyad par las byung ba nyid kyi phyir thugs kyi'o/_/dam tshig bzhi ni zhes bya ba ni bcu drug pa las khyod kyis srog chags zhes bya ba la sogs pa gang gsungs pa'o/_/
[\[66b\]]
[\[66b.1\]]bsrung bar bya zhes bya ba ni gzhig par mi bya ba'o/_/sangs rgyas zhes bya ba ni sku rdo rje'i sbyor ba la gnas pa'o/_/ye shes rgya mtsho yis zhes bya ba ni rgya mtsho lta bu yis te/_thams cad rang gi sems tsam du mthong bas zhes bya ba'i don to/_/de'i rnal 'byor pa nyid yin pa'i phyir gsung gi rdo rje yang dag
[\[66b.2\]]yin la/_gsum po dmigs su med pas chos thams cad yang dag par mtshon pa'i phyir yi ge chen po yang yin pa de ltar na/_gsung gi rdo rje yi ge che'o/_/thugs kyi rdo rje'i rnal 'byor pa nyid yin pa'i phyir rdo rje sems dpa' yang de dag yin la thams cad nam mkhar byed pa'i phyir rdzu 'phrul
[\[66b.3\]]chen po yang yin pa de ltar na/_rdo rje sems dpa' rdzu 'phrul ches so/_/rtag pa ni rgyun du 'dod par bya ba'o/_/bsrung bar bya ba ni ma nyams par ro/_/rdo rje 'dzin gyis zhes bya ba ni sangs rgyas dang byang chub sems dpa'i rnal 'byor pa thams cad kyis so/_/'bras bu ni 'dir gang zhig ces bya ba la sogs
[\[66b.4\]]pas gsungs te/_gang zhig ste srung ba po'i sku gsung thugs su gtogs pa ste sangs rgyas su 'gyur ro/_/ji lta bu zhe na 'od po che ste mthu che ba'o/_/gang zhe na rdo rje sems dpa' ste/_rdo rje 'chang chen po'o/_/yang na go rims bzhin du sangs rgyas dang byang chub sems dpa' 'od po che dang rdo rje sems dpa'
[\[66b.5\]]ni de'i sku la sogs par gtogs par 'gyur te/_de bzhin gshegs pa rnams kyi sku dang gsung dang thugs kyi rdo rje zhes bya ba'i don to/_/ji ltar rdo rje dam tshig gi mthus dman pa'i zas kyi dngos grub gsungs nas/_theg pa dman pa la mos pa rnams kyi ni de nas zhes bya ba la sogs pa gsungs
[\[66b.6\]]te/_rang sangs rgyas nyid don du gnyer ba ni sangs rgyas kyi don zhes gsungs so/_/de rnams kyi dam tshig ni bsgrub par bya ba 'da' bar bya ba ma yin pa'i las so/_/de rnams kyi bsgrub par bya ba yang gang yin zhe na/_sngags dang phyag rgya dang dam tshig gi mthu las byung ba'i sku rdo rje'o/_/rdo rje sku la rab
[\[66b.7\]]tu gnas/_/zhes bya ba ni rnam par snang mdzad kyi rnal 'byor pas rnam par rig pa tsam nyid du mos pa la gnas par byas nas so/_/lus kyis zhes bya ba ni spros pa las sangs rgyas kyi sku spros pas byas pa yin no/_/ston pa zhes bya ba ni sems can thams cad la chos kyi sbyin pa byed pas/_skal ba ji
[\[67a\]]
[\[67a.1\]]lta ba bzhin du tshul khrims dang /_ting nge 'dzin dang shes rab kyi phung po skyed par byed pa'i phyir ro/_/sems can gzung ba ni mgu bar byed pa'o/_/tshul khrims te lus dang ngag dang sems kyis legs par spyod pa'o/_/de nyid kyis ni sbyor ba 'di ni bud med kyi gzugs kyis sbyor
[\[67a.2\]]ba med pa yin par shes par bya'o/_/nyan thos zhes bya ba ni nyan thos don du gnyer ba rnams so/_/de rnams kyi bslab pa nyid dam tshig ste/_sku rdo rje la sogs pa bsgrub par bya ba rnams kyis 'da' bar bya ba ma yin pa'i las so/_/dge ba bcu'i las kyi lam zhes bya ba ni srog gcod pa la
[\[67a.3\]]sogs pa bdun las ji srid 'tsho'i bar du ldog cing yang dag par blangs pa ni bdun yin la/_gnod sems dang brnab sems dang log par lta ba gsum po yang spong ba'o/_/byed pa zhes bya ba ni ji srid 'tsho'i bar du ma nyams par byed pa'o/_/ye shes spangs pa rnams zhes bya ba ni chos la bdag
[\[67a.4\]]med pa'i ye shes spangs pa yin gyi/_gang zag la bdag med pa'i ye shes ni legs par gnas pa nyid yin no/_/'di dag la ni 'bras bu dman pa ste/_rang gi sdug bsngal zad pa tsam la mos pa don du gnyer ba nyid yod pa de la de skad ces bya'o/_/thams cad kyi zhes bya ba ni rnal 'byor pa
[\[67a.5\]]thams cad de ji ltar 'dod pa'i bud med spangs te/_sku rdo rje la sogs pa zhi ba'i rnal 'byor pa'i zhi ba zhes bya ba'i don to/_/log pa'i theg pa la mos pa rnams kyi rdo rje dam tshig ni tshangs pa'i dam tshig ces bya ba gsungs te/_tshangs pa nyid don du gnyer ba'i bsgrub par bya ba rnams 'da' bar bya
[\[67a.6\]]ba ma yin pa'i las so/_/gti mug lam gyis zhes bya ba la sogs pa la oM las byung ba'i tshangs pa ser po gdong bzhi pa ral pa dang cod pan can phyag drug pa/_phyag gnyis kyis rang snang la 'khyud pa/_lha mo zhal gcig pa phyag gnyis pa lha mo rdo rje zhi ba mo dang snyoms par 'jug pa dang phyag
[\[67a.7\]]lhag ma rnams kyis bgrang phreng dang dbyug pa dang spyi blugs dang pad+ma bsnams pa/_ngang pa'i rgyab tu sna tshogs pad+ma dang zla ba'i gdan la gnas pa'i tshangs par bdag nyid bsams la/_de bzhin gshegs pa thams cad kyi yon tan rin po ches bdag nyid brgyan par bya'o zhes bya ba'i bsam pa ni gti mug
[\[67b\]]
[\[67b.1\]]gi lam mo/_/des sangs rgyas kyi byang chub thob par byed pa'i las gong rnams byed pa ni sngags pa'o/_/rang bzhin ci 'dra ba zhig ce na/_'jigs shing mi sdug pa ste/_yun ring po'i ngan 'gros 'jigs pas na mi sdug pa'o/_/las de yang dgu pa las ji skad du/_nam mkha' khyab pa'i de
[\[67b.2\]]bzhin gshegs pa thams cad kyi rin po che'i rgyan thams cad oM gyi phyogs la des bdag nyid brgyan par bya'o zhes gsungs pa lta bu'o/_/sku'i rdo rje nyid du 'gyur ba ste/_'dis ni zhes bya ba ni lhag ma'o/_/drag po nyid don du gnyer ba'i dam tshig ni khams gsum zhes bya ba la sogs pa
[\[67b.3\]]gsungs te/_'dod chags lam gyis zhes bya ba ni snga ma'i rjes su 'brangs nas shes par bya'o/_/lha chen po'i yi ge a las byung ba thal ba'i mdog can zhal gcig pa spyan gsum pa/_zla ba phyed pa dang ldan pa'i ral pa dang cod pan can/_phyag drug pa phyag gnyis kyis 'khyud pa dkar
[\[67b.4\]]mo phyag gnyis pa dang snyoms par 'jug pa/_phyag lhag ma rnams kyis rtse gsum pa dang ral gri dang nor bu dang pad+ma bsnams pa/_stag gi pags pa bsnams pa khyu mchog dkar po'i rgyab tu sna tshogs pad+ma dang zla ba'i gdan gyi steng du dbang phyug chen por bdag nyid bsgoms la/_de bzhin gshegs
[\[67b.5\]]pa thams cad kyi rig ma la nye bar longs spyod pa'i bsam pa ni 'dod chags kyi lam mo/_/bud med kun zhes bya ba ni bud med thams cad do/_/khams gsum dag na gnas pa'i zhes bya ba ni nam mkha' khyab par byed pa'o/_/rdo rje las byung zhes bya ba ni de bzhin gshegs pa thams cad dang
[\[67b.6\]]yang dag par ldan pa'o/_/sna tshogs dngos po zhes bya ba ni dga' ba dang mgu ba dang bde ba la sogs pa'i rnam pas so/_/spyad pa ni zhes bya ba ni yi ge as de rnams las phrogs nas longs spyod pa'o/_/gsung gi rdo rje nyid du 'gyur ba ni snga ma'i rjes su 'brangs nas shes par bya'o/_/sems can
[\[67b.7\]]zhes bya ba la sogs pa la/_zhe sdang sbyor bas zhes bya ba ni snga ma'i rjes su 'brangs nas zhes bya ba ste/_yi ge hUM las byung ba zar ma'i me tog lta bu rin po che'i cod pan can/_phyag drug pa phyag gnyis kyis 'khyud par rdo rje dga' byed lha mo ser mo dang snyoms par 'jug pa/_phyag lhag ma rnams kyis 'khor
[\[68a\]]
[\[68a.1\]]lo dang dbyig pa dang khra bo dang dung dang pad+ma bsnams pa/_na bza' ser po bsnams pa/_nam mkha' lding gi rgyab tu sna tshogs pad+ma dang zla ba'i gdan gyi steng du khro bo mig dmar zhing gdug pa'i lta ba can gyi khyab 'jug tu bdag nyid bsgom par bya'o zhes bya ba ni zhe sdang gi sbyor ba'o/_/
[\[68a.2\]]sbyor ba 'dis sems can las byung ba ji snyed pa ni sems dang ldan pa rnams sems can zhes bya ba'i don to/_/de thams cad dbyer med sku gsum la gnas pa ni/_sku dang gsung dang thugs ro gcig pa de kho na nyid dang de bzhin nyid ces bya ba nam mkha' lta bu gang yin pa'i tshul des gnas pa'o/_/
[\[68a.3\]]de ltar na bsam gtan rdo rje ste/_bsam gtan gyi bsam pa brtan po 'dis yi ge hUM brjod cing sems can de dag thams cad dang po nyid du nam mkha'i ngos la blta zhing gsad par bya ste/_de kho na nyid des blta bar bya'o zhes bya ba'i don to/_/rdo rje mkha' dbyings bdag nyid kyang /_/zhes bya ba ni
[\[68a.4\]]rdo rje 'chang chen po yang ste/_gzhan sangs rgyas dang byang chub sems dpa' dang nyan thos dang rang sangs rgyas dang /_lha dang lha ma yin dang mi dang /_dud 'gro dang yi dgas dang /_dmyal ba lta smos kyang ci dgos te/_gzung ba dang 'dzin par dmigs par bsdus pa 'di dag thams cad gsal bar
[\[68a.5\]]bya ba nyid yin pa'i phyir ro/_/thugs kyi rdo rje nyid du 'gyur ro zhes bya ba ni snga ma'i rjes su 'brangs nas shes par bya'o/_/gal te mu stegs pa'i sbyor ba'i sku rdo rje la sogs pa nyid ji ltar rnyed par 'gyur zhe na/_de nas zhes bya ba la sogs pa gsungs te/_ji skad du bshad pa'i tshangs pa la sogs pa
[\[68a.6\]]dang gzugs mthun pa ni rdo rje gsum gyi dam tshig ste sku rdo rje la sogs pa'i phyag rgya chen po yin gyi 'di ni tshangs pa la sogs pa'i gzugs nyid ni ma yin te/_mtshan nyid mi mthun pa'i phyir ro/_/'di'i don gsal bar byed pa'i tshigs su bcad pa la yang de skad ces bya'o/_/tshangs pa la
[\[68a.7\]]sogs pa dang mthun pa 'di gang yin pa de ni sku rdo rje la sogs pa nyid yin te/_'gro ba 'dul ba'i dbang du mdzad pa'i phyir ro zhes bya ba'i tshigs su bcad pa'i don to/_/gnod sbyin mo la sogs pa sgrub pa la ni de rnams kyi rdo rje dam tshig dang bcas pa'i tshigs su bcad pa lngas gsungs pa yin te/_bud
[\[68b\]]
[\[68b.1\]]med ni gnod sbyin mo rnams so/_/'di rnams kyis zhes bya ba ni khrag dang sha dang 'dod pa rnams kyis te/_ci rigs par bsgoms pa dang de dag rang nyid kyis phyi rol bsten pa rnams kyis so/_/dka' ba ni 'da' bar dka' ba'o/_/phra ma dang ldan pa'i phyir phra ma can no/_/de dag ces bya ba ni de klu'i
[\[68b.2\]]rgyal po'o/_/'dis ni zhes bya ba ni phra ma la sogs pa rnams kyis de snga ma bzhin no/_/rdo rje sa 'og ces bya ba ni sa 'og gi bu mo bsgrub pa'o/_/thod pa dang 'bru mar ni mi bya'o/_/zhag ni glang po dang rta la sogs pa'i'o/_/'byung po kun gyis zhes bya ba ni 'byung po dang yi dgas la sogs pa'i
[\[68b.3\]]yang ngo /_/dag byed ces bya ba ni de kho na nyid du mos pa'i yi ge gsum gyis dag par byas pa'i phyir ro/_/rdo rje mkha' 'gro ma ni gau rI dang tsau rI la sogs pa zhes bya'o/_/chang ni 'bru'i chang dang sbyar ba'i chang ngo /_/sbyor ba yis zhes bya ba ni dpal sangs rgyas thams cad dang mnyam par sbyor ba la
[\[68b.4\]]sogs pa grags pa'i sku mdog dang /_mtshan ma dang /_sngags la sogs pa dang /_dbu gsum dang phyag drug la sogs pa'i ting nge 'dzin gyis so/_/gsad bya zhes bya ba ni bsgoms pa'i sems can thams cad do/_/gnas kyi mtshan nyid kyis zhes bya ba ni sngags dang mtshan ma rnams kyis
[\[68b.5\]]so/_/ngo bo nyid kyis zhes bya ba ni mngon sum nyid du'o/_/kun 'byung ba zhes bya ba ni mi la sogs pa'i khyad par gyis 'byung ba'o/_/rnam par spyod ces bya ba ni lhan cig skyes pa'i mthu yis so/_/dam tshig ma lus pa zhes bya ba ni de rnams nyid yongs su brnyes par byed pa'o/_/dngos grub
[\[68b.6\]]kun nyid la phan 'dod pa ni gnyen te de'i don du'o/_/tshangs pa la sogs pa ni 'jig rten pa nyid yin pa'i phyir khams gsum pa yang yin la/_sku rdo rje la sogs pa ni 'jig rten pa nyid yin pa'i phyir rdo rje yang yin zhing thams cad kyang de dag nyid la de dag kyang yin pas na'o/_/de rnams
[\[68b.7\]]kyi rjes su 'brang ba ni rdo rje 'chang ba chen po'i nang du chud pa ste/_rdo rje'i sngags las skyes pa yin pa'i phyir dang /_mi bskyod pa la sogs pas rgyas btab pa yin pa'i phyir ro/_/de la dmigs pa'i ting nge 'dzin la yang de skad ces bya'o/_/lus kyi dngos grub kyi phyir dam tshig gi rdo rje ni lus kyi las
[\[69a\]]
[\[69a.1\]]thams cad ro gcig pa'o/_/de gsal bar byed pa'i tshigs su bcad pa la yang de skad ces bya'o/_/lus kyi thams cad ni lus kyi las thams cad do/_/rnam gsum zhes bya ba ni dge ba dang mi dge ba dang lung du ma bstan pa'o/_/de ni rtag par rdo rje las ni 'byung bar bya
[\[69a.2\]]ste/_skad cig de las spros pa'i tshul du gang las sku rdo rje kun 'byung ba de bzhin du bya'o/_/spro ba de dag gcig tu byas pa'i phyir sems can thams cad sangs rgyas skur byed pa ni bya ba ste/_sku rdo rje'i sbyor ba la gnas nas zhes bya ba ni lhag ma'o/_/gnas ni thabs su bya ba'o/_/ma lus pa
[\[69a.3\]]ni ngag gi las so/_/ji lta bu zhe na/_khams gsum dri med dkyil 'khor te/_spros pa'i ngag rdo rje dang gcig tu byas pa'i phyir dri med do/_/dkyil 'khor ni 'jig rten gsum gyi dkyil 'khor ro/_/'di las zhes bya ba ni dbang du byas pa'i phyir ro/_/tshig gi dngos grub kyi gnas kyang de yin la/_
[\[69a.4\]]yid 'ong ba yang yin pas na'o/_/'dir yang gsung gi rdo rje'i sbyor ba la gnas nas zhes bya ba ni lhag ma'o/_/yid de sems kyi rdo rje'i rang bzhin kun bsgom par bya'o/_/rdo rje brtan pa ni thugs rdo rje ste/_de rnams kyi 'dzin pa ni spro zhing gcig tu byed pa'i tshul gyis 'byin pa yin pa de ltar na rdo rje brtan
[\[69a.5\]]pa 'dzin pa yis so/_/rdo rje gsum mi phyed 'khor lo ni thugs rdo rje yin la/_de dang ldan pa ste de'i rnal 'byor pa zhes bya ba'i don to/_/sbyor ba gang las las thams cad dge ba ni kun du mdzes dga'o de ston par mdzad pa la de skad ces bya'o/_/'dir rnal 'byor pa thams cad ni rdo rje 'chang ba'i rnal
[\[69a.6\]]'byor pa yin pas/_gal te de sangs rgyas la sogs pa la phyag ma byas na smad pa nyid du 'gyur ba dang tshogs gnyis kyang myur du rdzogs par mi 'gyur ro/_/yang na phyag byed pa de'i tshe rdo rje 'chang ba'i nga rgyal 'dor bar 'gyur ba de bas na 'dis thabs gang gis phyag bya zhe na/_de'i phyir de nas zhes bya ba la
[\[69a.7\]]sogs pa gsungs te/_thams cad ni sangs rgyas la sogs pa la phyag 'tshal bar bya'o/_/sngags ni lha'i rnal 'byor pa phyag byed pa'o/_/de rnams kyi rdo rje ni dmigs su med pa'o/_/de nyid ni snying po ste khyad par 'phags pa'i dam tshig go/_/de gsal bar byed pa'i tshigs su bcad pa la de
[\[69b\]]
[\[69b.1\]]skad ces bya'o/_/phyag 'tshal na ni zhes bya ba ni phyag 'tshal ba na'o/_/ma rung zhes bya ba ni mi snang ba ste de rnams dang bdag nyid dang phyag byed pa mi dmigs pa stong pa nyid du ro gcig pa'i ye shes zhes bya ba'i don to/_/rang gi lha la ji ltar phyag bya zhe na/_de nas zhes bya ba la sogs pa
[\[69b.2\]]gsungs te/_de bzhin gshegs pa thams cad ni phyag bya ba'i rang gi lha ste/_de'i sku dang gsung dang thugs so/_/de rnams kyi bsam gtan ni rang gi lus dang ngag dang yid dag la'o/_/de nyid ni dam tshig go/_/rdo rje sems dpa' ni rang gi lha nyid de de'i bsam gtan no/_/rdo rje gsum sbyor bas
[\[69b.3\]]zhes bya ba ni de'i sku dang gsung dang thugs rnams gcig tu gyur pa'i phyir ro/_/gang du zhe na/_sku gsung thugs kyi dkyil 'khor la ste/_rang nyid kyi thams cad la'o/_/sngags zlos pas ni rang gi lha'i rnal 'byor ro/_/bla ma dang slob dpon dang rgan rabs la sogs pa la ji ltar phyag bya
[\[69b.4\]]zhe na/_de nas zhes bya ba la sogs pa gsungs te/_sngags dang rdo rje bsgrub pa'i bla ma dang rgan rabs la sogs pa la rang gi lha nyid kyi rnam par bsgom pa'o/_/de'i dam tshig ste/_de'i sku dang gsung dang thugs dang rang gi lus dang ngag dang yid gcig tu byed pa'o/_/de nyid ni sdom pa ste/_
[\[69b.5\]]phyag bya ba'i dus su nges par bya ba'i cho ga'o/_/sems can khams rnams ni zhes bya ba ni bla ma dang rgan rabs la sogs pa'o/_/bsam gtan rdo rjes bskul bar bya zhes bya ba ni bsam gtan las byung ba'i rang gi lha'i rnam par sbyor bar bya ba'o/_/rdo rje gsum phyag 'tshal mchog mchog_/
[\[69b.6\]]ces bya ba ni rang gi lus dang ngag dang yid kyis gong nas gong du phyag 'tshal ba'o/_/de gang yin zhe na/_rdo rje las byung zhes bya ba smos te/_de nyid kyi sku dang gsung dang thugs 'byung ba ste/_ro gcig par gyur pa'o/_/gang du zhe na/_skabs nyid yin pa'i phyir rang gi lus dang ngag dang yid
[\[69b.7\]]la'o/_/de dag gis kyang 'da' bar bya ba nyid ma yin pas na dam tshig go/_/de de ltar na phyag bya ba ni rnam pa gnyis te/_'khor gsum mi dmigs pa'am rdo rje 'byung bas so/_/de nas zhes bya ba la sogs pa la dngos grub kyi mchog la thabs bzhi ni bsnyen pa la sogs pa yin no/_/
[\[70a\]]
[\[70a.1\]]de rnams kyi dam tshig ni dus so/_/de'i tshe sdom pa ni nges par bya ba'i cho ga'o/_/gnyis po ni rab tu grags pa nyid yin no/_/rdo rje ni byang chub kyi sems so/_/ye shes kyi nyi mar byas pa de dag gis re res yongs su gang ba dbul zhes bya ba ni lha bshos kyi bsam pas so/_/
[\[70a.2\]]rdo rje thams cad mi snang bar mos pa ni dngos grub phra mo'i nye bar mtshon pa yin no/_/de nas mchod rdzas zhes bya ba ni de'i dus su byung ba'i byang chub kyi sems so/_/rdo rje ni thabs te de rdzogs par byed pa'o/_/de nas zhes bya ba la sogs pa la nam mkha' ni mi bskyod pa'o/_/de'i rdo rje rigs
[\[70a.3\]]'dzin rnams kyi dam tshig yin no/_/sku gsung thugs kyi rdo rje ni/_/zhes bya ba ni bdag nyid kyi'o/_/bsam gtan zhes bya ba ni mi bskyod pa khros pa'i'o/_/rdo rje gsum gyi dam tshig ste/_/zhes bya ba ni rdo rje rigs 'dzin rnams kyis so/_/sngags 'chang ba ni sngags pa'o/_/las dang
[\[70a.4\]]po pa ni ma grub pa ste/_de rnams kyi dam tshig go/_/sku'i rdo rje zhes bya ba ni lhag ma ste zhes bya ba dang sbyar bar bya'o/_/phyi rol zhes bya ba ni phyi rol du 'gro ba la'o/_/rdo rje 'dzin pa ni thugs rdo rje la'o/_/rdo rje chos zhes bya ba ni gsung gi rdo rje'i sbyor ba'o/_/mdo gdon cho ga'i bya ba la/_/zhes bya
[\[70a.5\]]ba ni klog pa'o/_/de la zhes bya ba 'di ni 'dir thugs rdo rje'i sbyor ba ni sems kyi dri ma bsal bar bya ba'i phyir ro/_/bde bar gshegs pa'i sku dang gsung gi sbyor ba lhag ma bdag nyid kyi lus dang blo rgyas par bya ba'i phyir ro/_/yang na phyi rol du 'gro ba ni 'chag pa ste/_de ltar na sbyor ba gsum po 'di
[\[70a.6\]]dag go rims bzhin du phyi'i don la dmigs pa dang sna tshogs su snang ba la dmigs pa dang brjod bya dang rjod pa la dmigs pa'i gnyen por rig par bya'o/_/de skad ces bka' stsal to zhes bya ba ni sku'i las la sogs pa nas mdo gdon pa'i bar gyi sbyor ba'o/_/sbyor ba de nyid ni ngo bo nyid dag
[\[70a.7\]]pa yang yin la rdo rje 'chang ba'i bdag nyid yin pa'i phyir rdo rje yang yin pas na'o/_/de ston par mdzad pa'i phyir bcom ldan 'das la yang de skad ces bya'o/_/'di man chad ni sbyor ba dang po'i ting nge 'dzin bstan to/_/sbyor ba de yang yan lag bzhi can yin no/_/yan lag bzhi ni snying po mnyam pa nyid
[\[70b\]]
[\[70b.1\]]kyi ye shes dang mnyam pa nyid kyi che ba'i bdag nyid kyi ye shes dang snying po che ba'i bdag nyid kyi ye shes dang /_rig pa'i skyes bu bsgom pa'o/_/de la bcom ldan 'das cang mi gsung bar gyur pa ni snying po mnyam pa nyid kyi ye shes kyi mdo yin no/_/de ni de nas zhes bya ba la sogs pa gsungs te/_
[\[70b.2\]]rdo rje 'dzin pa thams cad ni rig pa'i skyes bu thams cad do/_/de rnams kyi rang gi sku dang gsung dang thugs kyi rdo rje dang snying po mnyam pa nyid rdo rje zhes bya ba ni drug pa'i bsdu ba'o/_/rang gi sku dang gsung dang thugs rdo rje dang snying po zhes bya ba ni zlas dbye ba'o/_/rang gi sku dang gsung dang thugs nyid ni sku la
[\[70b.3\]]sogs pa dmigs su med pa'i rdo rje yin te/_rang gi sems tsam nyid kyis ji ltar snang ba bzhin du med par snang ba'i phyir ro/_/snying po ni sgrib pa med pas dag pa'i nam mkha'i khams so/_/de dag mnyam pa nyid ni khyad par med pa nyid de/_gnyi ga yang yang dag pa'i ye shes nyid yin pa'i phyir ro/_/_
[\[70b.4\]]de'i ye shes la yang de skad ces bya'o/_/de nyid ni brtan pa nyid kyis na rdo rje'o/_/de ltar ma yin par dgongs nas zhes bya ba ni mngon sum du mdzad nas so/_/cang mi gsung bar gyur pa ni de nyid la mnyam par 'jog pa'i phyir ro/_/phyag 'tshal ba ni cang mi gsung bas bstan pa'i de kho na nyid
[\[70b.5\]]chen po la thos par 'dod pa'i phyir ro/_/bzhugs pa ni btang snyoms su mdzad cing dus 'da' bar mdzad pa'o/_/rtag pa nyid yin pa'i phyir yi ge yang de yin la thob par bya ba nyid yin pa'i phyir tshig kyang yin te/_rdo rje 'chang dag gi sku dang gsung dang thugs rdo rje dmigs su med pa ni rang gi sems tsam nyid
[\[70b.6\]]kyis ji ltar snang ba bzhin du med pa nyid du snang ba'o/_/de nyid ni ngo bo nyid de snang ba 'di la yod pas na'o/_/de yang de yin la yi ge'i tshig kyang yin pas na'o/_/de la ngo bo nyid med pa'i yi ge'i tshig dpyad nas te/_ngo bo nyid med pa ni sgrib pa med pas dag pa nam mkha'i dbyings kyi ye shes te/_snang ba
[\[70b.7\]]med pa nyid yin pa'i phyir ro/_/de nyid ni yi ge'i tshig yin te/_brtan pa nyid kyi phyir dang thob par bya ba nyid yin pa'i phyir ro/_/de nyid 'di yin pa ci'i phyir zhe na/_don dam pa'i ye shes nyid du de mnyam pa nyid kyi phyir ro/_/snying po mnyam pa nyid kyi ye shes kyi mtshan ma'i mtshan nyid ni bzhi
[\[71a\]]
[\[71a.1\]]ste/_ma skyes pa'i mtshan nyid dang ma thob pa'i mtshan nyid dang thob par mi dmigs pa'i mtshan nyid dang sems can thams cad dang thun mong pa'i mtshan nyid do/_/de dag nyid bstan par bya ba'i phyir rigs kyi bu zhes bya ba la sogs pa gsungs te/_ma skyes pa zhes bya ba
[\[71a.2\]]ni ji ltar snang ba bzhin du ma skyes pa ste/_gcig dang du ma nyid dang bral bas ji ltar snang ba bzhin du med pa nyid kyi phyir ro/_/sgrib pa med par dag pa nam mkha'i dbyings kyi don ni nam mkha'i rdo rje'o/_/de la rtog pa las byung ba ni de yongs su gcod par byed pa nyid kyi phyir ro/_/log par gzung
[\[71a.3\]]ba ni dag pa 'jig rten pa'i ye shes te de ni don dam pa'i yul nyid du yang dag par 'dzin pas na gzung ba ste/_de nyid kyis na dag pa'o/_/med pa'i rnam par snang ba nyid kyis 'khrul pa nyid kyi phyir log pa ste/_de nyid kyis na 'jig rten pa'o/_/des 'di la zin pa yod pas na de skad ces bya'o/_/
[\[71a.4\]]gal te log par gzung ba yin na ji ltar dpal rdo rje rtse mo las dkyil 'khor gyi bdag po ngo bo nyid kyi skur gsungs she na/_der don ni ngo bo nyid kyi phyag rgya yin no zhes bya ba yin gyi rang nyid ngo bo nyid ni ma yin no zhes bya ba 'di yin no/_/de skad gsungs pa na tshangs pa la sogs pa'i log pa'i rnam
[\[71a.5\]]par rtog pa skyes pa de bsal bar bya ba'i phyir 'jam dpal la sogs pas gsol ba ni rdo rje 'chang ba'i sku rdo rje la sogs pas ston pa'i gsung de nyid rdo rje'i tshig nyid yin te/_mi slu ba nyid yin pa'i phyir rdo rje yang yin la byang chub sgrub par byed pa nyid kyi phyir tshig yin no/_/slu ba nyid kyis bskyed
[\[71a.6\]]pa ni phyin ci log kun 'byung ba des mi rtag tu gsol ba ni mi 'grub par gsol ba'o/_/de zhes bya ba ni gsung rdo rje'i tshig nyid do/_/de ci'i slad du zhe na/_de bzhin gshegs pa thams cad kyi rdo rje dbyings ni sgrib pa med pa'i nam mkha'i dbyings so/_/de'i ngo bo nyid ni rang bzhin no/_/de'i spyod
[\[71a.7\]]pa ni don dam pa'i ye shes dang bdag dang gzhan gyi bya ba'o/_/der 'gro zhing rjes su 'gro ba'i ngo bo nyid kyis 'jug pa ni 'gro ba yin la de'i rgyu mthun pa'i sku rdo rje la sogs pa'i ngo bo nyid kyis 'jug pa ni rjes su 'gro ba yin te/_de gnyi ga ni 'gro ba dang rjes su 'gro ba zhes gsungs so/_/de
[\[71b\]]
[\[71b.1\]]de lta bur 'gyur ba'i gsung rdo rje'i tshig nyid ni phyin ci log kun 'byung ba ni ma yin no zhes bya bar dgongs so/_/de zhes bya ba ni phyin ci log kun 'byung bar rtog pa ste/_ci'i slad du zhe na/_chos thams cad ni rdo rje 'chang ba'i sku rdo rje la sogs pa'o/_/de rnams kyi mtshan nyid kyi ngo bo nyid ni
[\[71b.2\]]sngar bshad pa'i dmigs su med pa'i ngo bo nyid do/_/bcom ldan 'das de bzhin gshegs pa rnams kyis bstan pa mi shes pa ste/_bcom ldan 'das kyis sku rdo rje la sogs pa yod pa nyid dang /_de bzhin gshegs pa rnams kyis ni med pa nyid du bstan pa yin no zhes shes nas so/_/rdo rje
[\[71b.3\]]nyid chos yin la de rnams kyi de kho na nyid ni yin pa nyid do/_/gsang ba'i yi ge rnams ni yod pa nyid du 'chad par mdzad dam snyam pa'o/_/de ltar tshangs pa la sogs pa mi bden pa'i rnam par rtog pa 'jam dpal la sogs pas bsal ba yin no/_/dang po'i mtshan nyid bstan nas gnyis
[\[71b.4\]]pa dang gsum pa'i dbang du mdzad de de nas zhes bya ba la sogs pa gsungs te/_byang chub sems dpas mi shes so zhes bya ba'i skabs yin pa de'i phyir/_bka' stsal pa ni byang chub sems dpa' khyed rnams lta ci smos te/_nged kyis kyang mi shes shing mi dmigs so/_/ci zhig ce na sku
[\[71b.5\]]dang gsung dang thugs rdo rje rnams kyi byang chub thob pa ste/_sku la sogs pa dmigs su med pa yin na de thob pa yang dmigs su med pa'i phyir ro zhes bya bar dgongs so/_/ci zhig thob nas she na/_sku dang gsung dang thugs rdo rje'i gsang ba ste/_ji lta ba bzhin du snang ba ma yin pa de kho na nyid do/_/
[\[71b.6\]]de nyid ni yi ge'i gnas te/_de'i yod pa ni yod pa nyid las rtag tu mi 'gyur ba'i phyir ro/_/ji ltar snang ba'i sku la sogs pa'i rdo rje ni 'gyur ba nyid yin te/_de'i 'og tu med pa na yod pa nyid las rtag tu 'gyur ba yin pa'i phyir ro/_/de nyid kyis na gnas pa ma yin te/_med pa ni thob par mi nus
[\[71b.7\]]pa nyid kyi phyir ro/_/de ltar na 'di ni ma thob pa'i mtshan nyid yin no/_/de ci'i slad du zhe na zhes bya ba ni sangs rgyas rnams kyi rang gi sku la sogs par snang ba'i ye shes ni skye ba yang yin la/_sku la sogs pa rnyed pa yang mi dmigs pa yin no zhes bya ba de gnyi ga'i rgyu gang las yin gang las kyang ma yin te/_
[\[72a\]]
[\[72a.1\]]'gal ba nyid kyi phyir ro zhes bsams pas so/_/skye ba med pa la sogs pa ni lan yin te/_ngo bo nyid med par mi 'gyur ba'i gnas ni sgrib pa med pa dag pa'i nam mkha'i dbyings sangs rgyas rnams kyi ngo bo nyid kyi sku ste chos kyi sku'o/_/de las byung ba ni mnyam pa
[\[72a.2\]]nyid du skyes pa ste/_de'i rgyu mthun pa yin pa'i phyir ro/_/sku la sogs pa'i mi dmigs pa'i rang bzhin nyid yin pa'i phyir sku rdo rje la sogs pa skye ba med par mthong ba ni skye ba med pa'i rdo rje'o/_/de rnams kyi mngon par byang chub pa ni thob pa'o/_/dgongs pa ni 'di ltar 'jig rten na ji
[\[72a.3\]]ltar mthong ba'i nus pas ji ltar mthong ba'i don la nges pa skye bar 'gyur ba de bzhin du sangs rgyas rnams kyang ngo bo nyid med pa'i mi 'gyur ba yang dag par gzigs pas sku la sogs pa'i snang ba med pa nyid du gzigs pa nyid ni de'i stobs kyis dag pa 'jig rten pa'i sku rdo rje la sogs pa'i rang
[\[72a.4\]]bzhin gyis nges pa skye bar 'gyur ro zhes bya ba 'di yin no/_/sku la sogs pa med pa nyid du dmigs pa gang yin pa de ni de rnams kyi mi dmigs pa yin no/_/de nyid ni thob pa mi dmigs pa nyid yin pa de ltar na thob pa ni mi dmigs pa'i mtshan nyid yin no/_/mtshan nyid bzhi pa bstan
[\[72a.5\]]pa'i phyir rigs kyi bu zhes bya ba la sogs pa gsungs te/_byang chub ni ngo bo nyid med pa mi 'gyur ba'i gnas te de la gnas pa'o/_/'di rnams kyi sangs rgyas te mngon par rdzogs par sangs rgyas pa yin la/_rdo rje ni sku la sogs pa'i yin pa de ltar na sangs rgyas rdo rje'o/_/sku la
[\[72a.6\]]sogs pa'i rdo rje ni gsang ba gsum mo/_/ye shes ni byang chub ste de gnyis thob pa'o/_/sku gsum rdo rje'i chos nyid ces bya ba la 'dir rdo rje ni ye shes tsam ste thogs pa med pa'i phyir ro/_/sangs rgyas rnams kyi ye shes kyi de bzhin nyid dang sku la sogs pa'i de bzhin nyid gang yin pa de nyid
[\[72a.7\]]ni sems can thams cad kyi yin no/_/de bas na snang bar gyur pa med pa nyid kyi phyir chos kyi rang bzhin nyid kyis sangs rgyas rnams dang sems can rnams ni ye shes mnyam pa dang /_sku dang gsung dang thugs mnyam pa yin no/_/de ltar na mtshan nyid bzhi po yin no/_/de nas zhes bya ba la sogs
[\[72b\]]
[\[72b.1\]]pa la de ltar cang mi gsung bar ston par byed pa snying po mnyam pa nyid kyi ye shes de bzhin gshegs pa rnams kyis rgya cher rnam par bkrol nas zhes bya ba ni de nas kyi sgra'i don yin no/_/'di skad gsungs so zhes bya ba ni snying po mnyam pa nyid kyi ye shes kyi tshigs su bcad pa ste/_rtog par smra
[\[72b.2\]]bar byed pa zhes bya bar sbyar ro/_/gang zhe na rdo rje las byung ba ste/_sku rdo rje la sogs pa'i rnam par 'dres pa'o/_/smra bar byed pa ni rjod par byed pa'o/_/de la ci'i phyir rtog pa zhes bya zhe na/_rnam pa rnams ni rang nyid brdzun pa nyid kyi phyir ro/_/don gang la de rtog ce na/_rang bzhin dag cing bdag
[\[72b.3\]]med pa ste sangs rgyas thams cad kyi sku dang gsung dang thugs rdo rje ro gcig par 'gyur ba'i shes bya'i cha de nyid kyi ngo bo nyid la'o/_/rang bzhin ni gnas yin te de ni byang chub bo/_/ye shes kyi cha dag pa ni ye shes kyi cha dag pa'o/_/rang bzhin dag la ni rang bzhin dag pa ste/_byang chub kyi sems
[\[72b.4\]]zhes bya ba'i don to/_/de nyid ni bdag med pa ste/_dam tshig chen po'i bdag nyid kyang de bzhin nyid du ro gcig pa'i phyir te de la'o/_/ji lta bu zhe na chos ni dkyil 'khor pa rnams yin la/_dbyings ni rten gyi dkyil 'khor yin te ro gcig par byed pa'i phyir chos kyi dbyings kyang de yin la/_chags pa'i
[\[72b.5\]]gnas phung po dang khams la sogs pa ro gcig par byed pa'i phyir gnas med pa yang yin pa de ltar na chos kyi dbyings ni gnas med pa ste/_sgrib pa med cing dag pa'i nam mkha'i dbyings kyi dngos po'i mtshan nyid can gyi snying po'i don yin no zhes bya ba'i bar du'o/_/de'i bdag nyid can gyi dag pa mthong
[\[72b.6\]]ba'i stobs kyis ji ltar mthong ba'i don nges pa'i tshul du de 'byung ba'i phyir ro zhes bya bar dgongs so/_/smra ma yin ni de la rtog pa zhes pa mi brjod de med pa la mos pa'i phyir snying po dang don mtshungs pa nyid dang snying po'i rgyu mthun pa nyid kyis snying po las khyad par med pa'i phyir ro zhes bya bar dgongs so/_/
[\[72b.7\]]snying po mnyam pa nyid kyi ye shes gsungs nas che ba'i bdag nyid kyi ye shes kyi skabs dbye ba'i phyir de nas zhes bya ba la sogs pa gsungs te/_bdag po'i 'byin pa dang sdud pa la dbang du gyur pa nyid kyi phyir ro/_/de ston par mdzad pa la de skad ces bya ste/_de nyid kyis na phyag 'tshal ba yin no/_/ji ltar
[\[73a\]]
[\[73a.1\]]zhes bya ba ni gang du'o/_/de bzhin gshegs pa thams cad ni rdo rje 'chang ngo /_/de'i sku la sogs pa'i rdo rje ni gsang ba gsum ste/_'di lta ste bcom ldan 'das dang dkyil 'khor pa'i chos rnams dang sangs rgyas kyi zhing yongs su dag pa ste/_de rnams kyi dngos grub ni grub pa'o/_/yang
[\[73a.2\]]dag par 'byung ba ni rgyu'i gnas skabs kyis bsdus par gyur pa'o/_/gnas pa ni rgyu'i gnas skabs kyi mthar thug pa ste/_de ma thag pa'i 'bras bu'i gnas skabs skye ba'i phyir ro/_/gang gi tshe snying po mnyam pa nyid med pa de'i tshe de'i bsgom pa don med par 'gyur ro zhes bya bar dgongs so/_/de
[\[73a.3\]]bzhin gshegs pa thams cad kyi bdag po ni chos kyi sku brnyes pa'i phyir ro/_/rdo rje 'dzin pa ni gsang ba gsum brnyes pa'i phyir ro/_/de gsal bar mdzad pa la yang de skad ces bya'o/_/rang gi sku dang gsung dang thugs kyi rdo rje snying pos mnyam pa nyid de ni ye shes te de skad ces bya'o/_/de'i rgyud ni
[\[73a.4\]]rgyun mi 'chad par 'jug pa'o/_/de nyid ni brtan par gyur pa thob pa'i phyir rdo rje ste de nyid la gnas pa'o/_/rgyud de nyid las yang dag par byung ba zhes bya ba'i don gyis shes par bya'o/_/dngos grub thams cad ni rdo rje 'chang ba'i dngos grub sna tshogs pa'o/_/rdo rje'i ye shes ni dkyil 'khor
[\[73a.5\]]pa'i chos rnams so/_/khams gsum ni yongs su dag pa'i sangs rgyas kyi zhing ngo /_/snying po che ba'i bdag nyid kyis ye shes kyi dbang du mdzad nas de bzhin gshegs pa thams cad kyis zhes bya ba la sogs pa gsungs te/_de bzhin gshegs pa thams cad ni dam tshig chen po'i dkyil
[\[73a.6\]]'khor gyi dbang phyug go/_/sku la sogs pa dngos grub ni de nyid kyi dkyil 'khor pa'i chos rnams thob pa'o/_/khams gsum pa thams cad ni dam tshig gi dkyil 'khor chen po'o/_/gang na gnas zhes bya ba ni ji de lta nyid kyi pad+ma'am ji zhu ba'i snying po la yin/_gal te snying po la ma
[\[73a.7\]]yin na de'i tshe snying po'i rgyu mthun pa'i snying po mnyam pa nyid kyi ye shes la yang dngos grub dang /_rdo rje ye shes dang khams gsum pa mi gnas pa de bas na/_dngos grub de gang la 'gyur zhes bsams pa'o/_/de bzhin gshegs pa thams cad ni dkyil 'khor gyi bdag po'o/_/rdo rje ni
[\[73b\]]
[\[73b.1\]]dkyil 'khor pa rnams so/_/ye shes ni rten gyi dkyil 'khor ro/_/de rnams kyi bdag po ni sdud par mdzad pa'o/_/de ston par mdzad pa la de skad ces bya'o/_/nam mkha' ni snying po de nyid de de la gnas pa ni de nyid du zhu ba'i phyir ro/_/gang na gnas zhes bya ba ci de yab yum la gnas sam/_
[\[73b.2\]]ci de dag nyid la thim par 'gyur grang na/_phyogs dang po ltar na ni sgrib pa med par mi 'gyur ro zhes bsam pa la'o/_/rdo rje ni sngar bsdus pa thams cad de rig pa dang bcas pa'i mchog dang pos sam/_de rnams bsdus nas 'dzin par mdzad pa'i phyir rdo rje 'chang ba ste/_sgrib pa med cing
[\[73b.3\]]dag pa'i nam mkha'i dbyings so/_/de ston par mdzad pa'i bcom ldan 'das la yang de skad ces bya'o/_/gang na yang ma yin no zhes bya ba ni de dag kyang de nyid du zhu ba'i phyir ro/_/ngo mtshar ni mnyam pa nyid kyi rdo rje la'o/_/rmad du gyur pa ni snying po rdo rje la'o/_/de nyid kyis ni e ma'o rdo rje e
[\[73b.4\]]ma'o rdo rje zhes bya ba gsungs so/_/rdo rje'i zhes pa ni rdo rje 'chang ba'i'o/_/bstan pa 'di dag gang yin pa de yang ngo mtshar to/_/ci'i phyir zhe na gang du zhes bya ba la sogs pa gsungs pa la/_gang du zhes bya ba ni snying po dang rdo rje mnyam pa nyid rdo rje gang la'o/_/lus dang ngag dang sems med ces
[\[73b.5\]]bya ba ni go rims bzhin du lus la sogs pa ni rnam par rtog pa med pa'i phyir dang rnam par rtog pa dmigs su med pa'i phyir ro/_/de ru gzugs ni rnam par bsgom pa ni sku dang gsung dang thugs su snang bar te/_rim bzhin du de kho na nyid ro gcig pa dang lus dang ngag dang sems su snang bas so/_/
[\[73b.6\]]rig pa'i skyes bu bsgom pa'i dbang du mdzad nas/_de nas zhes bya ba la sogs pa gsungs te/_yi ge gsum brnyes pa'i phyir rdo rje gsum yang de yin la mchog chen po yang yin pas na'o/_/dam pa nyid yin pa'i phyir mchog ni byang chub sems dpa' rnams so/_/shin tu dam pa nyid yin pa'i
[\[73b.7\]]phyir mchog chen ni sangs rgyas rnams so/_/de rnams kyi mchog ni tshogs so/_/de rnams kyi rdo rje gsum ni gsang ba gsum mo/_/de rnams kyi dbang phyug mchog ni 'byin pa'i mchog go/_/rig pa'i skyes bu bsgom pa'i dngos grub ni dngos grub kyi thabs yin pa'i phyir ro/_/nam mkha'
[\[74a\]]
[\[74a.1\]]dbyings ni chos 'byung ba'o/_/de la rdo rje ni gzhal yas khang ngo /_/de'i dbus na gnas pa ni dbus ma'i gdan la gnas pa'o/_/sangs rgyas ni mngon par byang chub pa rnam pa lnga dang ldan pa'i mchog dang po'o/_/de'i dkyil 'khor ni snying po bsdus pa ste/_'dod chags
[\[74a.2\]]chen po'i tshul la sogs pa'i cho ga las grub pa'i sgrib pa med cing dag pa'i nam mkha'i dbyings so/_/bsgom par bya zhes bya ba ni glu bzhis bskul ba la sogs pa'i rim gyis so/_/rdo rje'i sku ni zhes bya ba ni rnam par snang mdzad do/_/rdo rje zhes bya ba ni mi bskyod pa'o/_/sku gsum las byung ba zhes bya
[\[74a.3\]]ba ni sku rdo rje la sogs pa'i sku gsum gyis byin gyis brlabs pa'o/_/rnam par 'phro ba ni 'od zer lnga spros pa'i phyir ro/_/spyi bor rdo rje dang phyag tu 'khor lo 'dzin par mdzad pas ni rdo rje 'khor lo 'dzin to/_/thams cad 'di ni zhes bya ba ni mthun par bsgres pa ste/_bud med dang skyes pa'i rnam pa dang
[\[74a.4\]]ldan pa'i bdag nyid can la 'dir phyag rgya chen po blta bar bya'o/_/de nyid kyi phyir rig pa'i skyes bu rdo rje gsang bas zhes bya ba gsungs te/_rig ma dang yang dag par ldan pa'i skyes bu ni rig pa'i skyes bu'o/_/de'i rdo rje ste 'khor los sgyur ba'i spyi bo dang gsang ba ni gnas ji lta ba bzhin du gsum mo/_/de ston
[\[74a.5\]]par mdzad pa la de skad ces bya'o/_/dbyings gyur pa zhes bya ba ni khams gsum gyi lha mo bzhi las rigs kyi dbye bas gcig go/_/mnyes par byed pa zhes bya ba ni mdun du bskyed nas cho ga ji lta ba bzhin du sbyar bas so/_/rdo rje sku ni gsum gyis mtshan/_/zhes bya ba ni rdo rje dang sku gsum gyi gnas ji lta ba
[\[74a.6\]]bzhin du mtshan pa'o/_/char 'bebs pas na khyu mchog ste/_bde ba chen pos bdag dang gzhan la dbang bskur bar mdzad pa'i phyir ro/_/byang chub ni bsnyen pa'i 'bras bu'o/_/sems dpa' ni nye bar bsgrubs pa'i 'bras bu ste/_de dag dang ldan pas na byang chub sems dpa'o/_/grags chen rnams ni rig
[\[74a.7\]]pa'i brtul zhugs legs par spyad pas so/_/zhag bdun gyis gzi chen po zhes bya ba ni rgyu'i nus pa shin tu phul du byung bas so/_/de bas rgyu'i stobs chung bas zla ba phyed na'o/_/de bas kyang chung bas ni zla ba phyed na'o/_/de bas kyang shin tu chung bas ni phyed dang gnyis kyis te/_de bzhin 'grub pa'o/_/
[\[74b\]]
[\[74b.1\]]sku gsum dngos grub ni 'dod pa'i thar pa'o/_/sku dang gsung dang thugs ni sku rdo rje la sogs pa'o/_/rdo rje ni ye shes sems dpa'o/_/de rnams bsdus pa ni gnas ji lta ba bzhin du bzhi char yang bkod pa'o/_/gsang ba'i thugs ka'i zla ba dang mtshan ma'o/_/gsang chen ni mtshan ma'i lte
[\[74b.2\]]ba'i zla ba la sa bon no/_/de gsal bar byed pa'i gzhung la yang de skad ces bya'o/_/sku gsung thugs ni sems dpa' gsum gyis brlabs pa'o/_/de rnams kyi dam tshig ni thugs su chud pa ste/_'di rnams kyi so so'i rang gi thugs ka'i sa bon no/_/sku gsum ni mi phyed pa nyid kyi phyir
[\[74b.3\]]phyag rgya chen po ste/_ye shes sems dpa'o/_/de'i don ni rang gi sa bon no/_/de'i bstan pa ni 'byin pa po ste/_de nyid kyi ngos gsum du de nyid las dbye ba gsum gyi sngags spros pa'o/_/thams cad ces pa ni sngags bdun po de dag bsgom pa'o/_/cho ga bzhin zhes pa ni so so'i gdan gyi mtshan
[\[74b.4\]]ma rnams kyi nang du gnas pa'i gdan rnams la'o/_/'bras bu ni skad cig gis zhes bya ba gsungs te/_/dus kyi skad cig gis zhes bya ba'i don to/_/sangs rgyas zhes bya ba ni sa bcu'i dbang phyug nyid do/_/sgrub pa'i cho ga lhag ma rnams dang brtul zhugs dang dbang bskur ba'i spros pa rnams ni
[\[74b.5\]]bco lnga pa las gsungs so/_/de de ltar na yan lag drug pa'i rig pa'i skyes bu bsgom pa ni bskyed pa dang byin gyis brlabs pa dang /_dbang bskur ba dang brtul zhugs dang /_gsang ba dang gsang chen dang sdom pa zhes bya ba yan lag drug go/_/de la sdom pa ni khyu mchog gi sgras gsungs
[\[74b.6\]]so/_/de bas na 'dir rig pa'i skyes bu bsgom pa ni rnal 'byor gyi lus yin la snying po mnyam pa nyid kyi ye shes ni phyin ci ma log pa'i don yin zhing che ba'i bdag nyid kyi ye shes gnyis ni sgrub pa'i sbyor ba las kyang sgrub pa chen po'i sbyor ba dang 'dra bar tshogs yongs su rdzogs par grub pa'i
[\[74b.7\]]phyir ro/_/sgrub pa'i sbyor ba la gdams pa'o/_/gal te zhes bya ba la sogs pa la gsang ba 'dus pa'i rnal 'byor la ni phyi rol gyi lag pa'i phyag rgya bcing bar mi bya'o zhes bya ba'i don to/_/mtshan ma 'dzin pa'i khu tshur gyi phyag rgya ni/_yid kyi nyid yin pa'i phyir bkag pa med do/_/gal te
[\[75a\]]
[\[75a.1\]]rgyud gzhan dag tu lag pa'i phyag rgya la sogs pa med par dngos grub yod pa ma yin pa de ltar 'dir yang yin no zhe na sngags rnams zhes bya ba la sogs pa gsungs te/_rgyud gzhan dag tu ni de rnams bcing ba ni dam tshig yin la 'dir yang ma bcings pa nyid dam tshig
[\[75a.2\]]chen po yin no zhes bya ba'i don to/_/gsang ba 'di ni zhes bya ba ni sku rdo rje'i sbyor bas bza' ba'o/_/rdo rje gsum 'byung zhes bya ba ni rigs gsum gyi thun mong ngo /_/khams gsum pa ni lha yul dang mi yul dang sa 'og go/_/nyams dga' ba ni yid du 'ong ba'i rnam par bsgom pa'i phyir ro/_/
[\[75a.3\]]dran pa rnams zhes bya ba ni spyan la sogs pa'i ngo bor bsam pa'o/_/gsung gi rdo rje zhes bya ba ni gsung gi rdo rjes rnam par spros pa'i rang gi lus kyis te/_spyad ces bya bar sbyar ro/_/dam tshig kun zhes bya ba ni phyogs bcu na bzhugs pa'i sangs rgyas dang byang chub sems dpa' rnams so/_/
[\[75a.4\]]rdo rje gsum gyi bdag nyid can du bsgom pa'i rang gi lus ni rdo rje gsum sku'o/_/de la gnas pa ni nang du 'dus pa'o/_/de tshim pa dag tu bya ba ni mchog tu bde ba dang yid bde ba thob pa can du bya ba'o/_/gang gis she na rdo rje gsum gyi dam tshig ste/_de'i sku dang gsung dang thugs ro gcig par
[\[75a.5\]]gyur pa yis so/_/ji lta bus she na thugs kyi rdo rje ste/_rang gi byang chub kyi sems kyi rnam pas so/_/sku rdo rje la sogs pa'i dam tshig rnams la smad pa dang dgag pa dang dman pa'i 'du shes kyi gnyen por go rims bzhin du bdud rtsi myang ba dang chos kyi longs spyod dang bla na med pa'i mchod pa'i 'du
[\[75a.6\]]shes bskyed pa'i phyir te/_dam tshig yin no/_/de bzhin gshegs pa thams cad kyi gsang ba'i rdo rje ni sba bar bya ba'i dkyil 'khor ro/_/de ltar na 'di ni rdzogs pa'i rim pa'i rnal 'byor yin te/_sgrub pa dang sgrub pa chen po'i rnal 'byor dag las langs nas 'di ltar yang dang yang du mos par
[\[75a.7\]]byas te 'dir bdag gi pha dang ma ni thabs dang shes rab bo/_/de dag sbyor ba las byung ba'i sa bon gang yin pa de ni byang chub kyi sems so/_/de yongs su gyur pa ni bdag nyid do/_/de bas na bdag gi mdor na phung po lnga rnams ni gang dag yin pa de dag sangs rgyas lngar ni sangs rgyas thams cad
[\[75b\]]
[\[75b.1\]]mdor bsdus pa'i rang bzhin no zhes bya ba'i don to/_/bdag gi lus dang ngag dang yid gang yin pa de dag ni rdo rje rnams so/_/skye mched nyid dag pa ste mig la sogs pa drug po gang yin pa de dag nyid ni byang chub sems dpa'i dkyil 'khor mchog ste byang chub sems dpa' thams cad kyi mdor
[\[75b.2\]]bsdus pa'i rang bzhin no/_/khams gsum pa nyid ni dam tshig gi 'khor lo yin te/_yang dag pa'i ye shes kyi rang bzhin can rten gyi dkyil 'khor yin no/_/phyi rol gyi sa la sogs pa gang yin pa de ni spyan la sogs pa yin pa de'i phyir de'i rang bzhin can gyi khams
[\[75b.3\]]gsum ni bdag gi gzhal yas khang yin no/_/nam mkha' rdo rje ni nam mkha'o/_/de nyid ni bzhi po rnams kyi dbyings yin zhing dam tshig ni bsdus pa yin te/_chos 'byung ba zhes bya ba'i don to/_/de nyid rdo rje 'dzin par bshad pa ste gsungs so/_/rten dang brten pa'i
[\[75b.4\]]'khor lo gnyi ga yang nga'i yin pa de bas na nga nyid ni dkyil 'khor gyi dbang phyug yin zhing phyi rol gyi 'dod pa lnga ni nga nyid kyi mchod pa'i lha mo yin no zhes bya ba'i don gyis shes par bya'o/_/de bzhin gshegs pa thams cad ni brten pa po'i 'khor lo yin la/_gnas
[\[75b.5\]]ni rten gyi 'khor lo yin zhing de rnams kyi dbang phyug gi rnal 'byor pa yin no/_/de nyid ni dkyil 'khor rgya chen po'i rnal 'byor pa nyid yin pa'i phyir rdo rje sems dpa' chen po'o/_/de ston par mdzad pa la de skad ces bya'o/_/mnyam par ma bzhag pa'i rnal 'byor ro/_/de
[\[75b.6\]]bzhin gshegs pa thams cad kyi mnyam pa nyid du gnas pa ni gsang ba gsum gyi tshogs ro gcig gi tshul du mchog tu bde ba dang yid bde ba nyams su myang ba'o/_/de la dmigs pa'i ting nge 'dzin la de skad ces bya'o/_/de la ci'i phyir snyoms par 'jug ce na/_bla na med pa'i byang chub kyi
[\[75b.7\]]sems de ni byang chub rdo rje ste/_de nyid kyis dbang skur bar byed pa gang yin pa de ni slob dpon yin zhing de nyid ni dngos grub thams cad kyi snod yin gyi cig shos ni ma yin no zhes bstan pa'i phyir ro/_/ci'i phyir 'khor la gzigs she na/_dbang bskur ba'i che ba'i bdag nyid bstan pa ni sangs
[\[76a\]]
[\[76a.1\]]rgyas dang byang chub sems dpa' bskul bar bya ba'i don to/_/cang mi gsung bar gyur pa ni de rnams nyid kyi tshig gi go skabs dbye ba'i don to/_/de bzhin gshegs pa thams cad kyi sku dang gsung dang thugs te/_de rnams kyi rdo rje ni ro gcig par gyur pa'o/_/des gsang
[\[76a.2\]]ba 'dus pa'i dkyil 'khor du dbang bskur ba la de skad ces bya'o/_/byang chub kyi sems rdo rje ni rdo rje 'chang chen po'o/_/byang chub kyi sems dang slob dpon zhes bya ba ni rdo rje 'chang chen po dang rdo rje 'chang chen pos dbang bskur ba zhes bya ba'i don to/_/gnyis pa de ni gnyis su dbyer med de gnyi
[\[76a.3\]]ga yang byang chub kyi sems chen po'i rang bzhin nyid yin pa'i phyir ro/_/slob dpon la ni so so'i skye bo'i chos yod la/_rdo rje 'dzin pa chen po la ni dag pa'i sangs rgyas kyi chos mnga'o zhes tha dad par mtshan mar 'dzin pa ni gnyis su byed pa yin la sangs rgyas dang byang chub sems dpa' rnams la
[\[76a.4\]]ni gnyis su byed pa mi mnga' bas na gnyis su dbyer med pa'o/_/gal te de rnams la de dag gi gnyis su byed pa ci'i phyir spong zhe na/_rdo rje 'dzin pa chen po la byas pa drin du gzo ba'i phyir dang slob dpon nyid la gdul bya rnams spro ba bskyed pa'i phyir dang /_slob ma rnams kyang rdo rje 'chang
[\[76a.5\]]chen po dang /_bla ma la dad pa mnyam par bya ba'i phyir dang /_rdo rje 'chang gi nga rgyal brtan par byed pa'i phyir dang /_tshegs chung ngus tshogs bsags pas myur du 'grub par bya ba'i phyir ro/_/ji ltar zhe na/_rigs kyi bu zhes gsungs te bstan pa'o/_/ci zhe na de la de rnams kyis de
[\[76a.6\]]bzhin du blta ba'o/_/mdor yin gyi phyogs kyi dbye ba re re nas rgyas pa ni ma yin no/_/nas zhes bya ba ni 'di'i mthar thug pa'o/_/de gang yin zhe na/_/phyogs bcu'i zhes bya ba la sogs pa la thams cad ces bya ba ni thams cad nyid do/_/ci'i phyir de mchod par bya ba yin zhe na/_
[\[76a.7\]]de'i phyir ngag rdo rje zhes bya ba la sogs pa gsungs te/_ngag rdo rje ni mi phyed pa'i ngag go/_/de nyid ni don las mi 'gyur bas na yi ge'o/_/ci lta bu zhe na/_bdag cag ces bya ba la sogs pa gsungs te/_bdag cag ces bya ba nas thams cad mkhyen pa'i ye shes 'byung gnas yin
[\[76b\]]
[\[76b.1\]]pa'i bar du gsungs te/_byang chub nyid ster bar byed pas pha dang ma nas ston pa'i bar yin no/_/de bas na phan 'dogs pa'i zhing nyid yin pa'i phyir mchod par bya ba yin no zhes bya bar dgongs so/_/yon tan gyi zhing nyid kyang yin pas ni zhes ston par bya ba'i phyir 'di lta ste zhes bya ba
[\[76b.2\]]la sogs pa gsungs pa la 'di lta ste dper na zhes bya ba ni 'das ma thag par bstan pa'i zhing nyid ji lta bar ro/_/yang zhes bya ba yang 'chad par 'gyur ba'i yang de bzhin no zhes bya ba'i don to/_/de rnams kyis zhes bya ba la yang ni rim pa bzhin du sbyar te/_slob dpon zhes bya ba'i de ma
[\[76b.3\]]thag tu blta bar bya'o/_/ji snyed pa zhes bya ba ni re re'i bar du zhes bya ba'i don to/_/khyad par du 'phags so zhes bya ba la snga ma las 'di nyid ces bya ba ni lhag ma'o/_/sangs rgyas thams cad kyi ye shes ni gang de rnams kyi chos thams cad yin la snying por gyur pa ni 'dus pa nyid kyi phyir
[\[76b.4\]]dang rkang du gyur pa nyid kyi phyir ro/_/skye ba'i gnas su gyur pa ni rgyu'i gtso bo nyid yin pa'i phyir ro/_/thams cad mkhyen pa'i ye shes ni rnam pa thams cad kyi mchog mkhyen pa'o/_/de bzhin gshegs pa thams cad kyis mchod par bya ba nyid yin par thos nas byams pa skrag par gyur
[\[76b.5\]]pa'o/_/rdo rje 'dzin pa thams cad kyis mchod par bya ba nyid du yang gsungs pa de'i skabs dbye ba'i phyir de nas zhes bya ba la sogs pa gsungs pa/_rdo rje 'dzin pa thams cad kyi dngos grub kyi dam tshig ni thun mong gi rgyu nyid dam de kho na nyid de dang po'i rdo rje 'chang ngo /_/de la dmigs pa ni slob dpon
[\[76b.6\]]de dang 'dra ba'o/_/de la dmigs pa'i ting nge 'dzin la de skad ces bya'o/_/ci'i phyir snyoms par 'jug par mdzad ce na/_de nyid la snyoms par 'jug nas rdo rje 'dzin pa rnams kyis de la mchod par bya'o zhes bya bar bstan pa'i phyir ro/_/dus gsum gyi rdo rje ye shes ni de bzhin gshegs pa
[\[76b.7\]]thams cad kyi gsang ba gsum ro gcig pa'i ye shes so/_/de las 'byung ba ni rdo rje 'dzin par gyur to zhes bya ba'i don to/_/ston pa yin zhes bya ba ni phan 'dogs pa'i zhing nyid de/_sangs rgyas kyi ye shes kyi bdag po zhes bya ba ni yon tan gyi zhing nyid do/_/gal te de lta yin na yang mnyam pa nyid
[\[77a\]]
[\[77a.1\]]yin pa'i phyir ro/_/de rnams kyis mchod par bya ba ma yin no zhe na/_'dir de nyid ces gsungs te/_de nyid ni slob dpon no/_/bcom ldan 'das rdo rje 'dzin pa chen po ni mchog dang po yin zhing gang de dag thams cad skyed pa po dang ston pa yin te/_slob dpon dang mnyam pa nyid las
[\[77a.2\]]bdag nyid bye brag tu brtags nas/_de rnams kyis de la mchod par bya'o zhes bya ba'i don to/_/phan yon gzhan dag gi skabs dbye ba'i phyir de nas zhes bya ba la sogs pa gsungs te/_ci la gnas gang du 'byung zhes bya ba ni go rims bzhin du rgyu'i gnas skabs dang de mthar thug pas so/_/gsang
[\[77a.3\]]ba gsum ni dbang bskur ba'i sgrub pa'i byang chub kyi sems so/_/des dbang bskur ba'i phyir gang la de'i rang bzhin can gyi sku dang gsung dang thugs yod pa ste/_de yang 'di yin la rdo rje slob dpon yang yin pas so/_/de'i lus la sogs pa'i rdo rje la rang gi lha'i sku la sogs par snang ba'i rang gi
[\[77a.4\]]sems la yin gyi dbang ma bskur ba la ni ma yin no/_/lus dang ngag dang sems kyi gsang ba'i rdo rje rang gi sems de nyid do/_/de gang la gnas pa ni dmigs pa ste/_lus la sogs pa la'am ji ltar snang ba'i sems la zhes bya bar bsams pa'o/_/gang la'ang mi gnas so zhes bya ba la
[\[77a.5\]]sogs pa la ni ma yin te/_sems dang tha dad pa med pa'i phyir ro/_/ji ltar snang ba'i sems la yang ma yin te/_rang gi sems tsam nyid dang ji ltar snang ba bzhin du med pa nyid du de rnams snang ba'i phyir ro zhes bya bar dgongs so/_/cang mi smra bar 'khod pa ni brjod par bya ba yongs su rdzogs pa'i
[\[77a.6\]]phyir ro/_/dbang bskur ba'i phan yon no/_/gsang ba'i rdo rje ni gsang ba gsum pa ro gcig pa'i byang chub kyi sems so/_/de la dmigs pa nyid kyi phyir gsang ba'i rdo rje yang de yin la/_ting nge 'dzin kyang yin pas na'o/_/de las bzhengs pa ni so sor slar sad nas so/_/de bzhin
[\[77a.7\]]gshegs pa thams cad dang /_byang chub sems dpa' kun 'byung ba'i rdo rje ni ting nge 'dzin gyi tshogs so/_/ting nge 'dzin gyi bdag nyid can gyi dkyil 'khor chen po la de skad ces bya'o/_/sangs rgyas dkyil 'khor sbyor ba yis/_/bsam gtan rdo rje rab bskul bya/_/zhes pa ni sangs rgyas kyi
[\[77b\]]
[\[77b.1\]]rnal 'byor pa'i slob ma rnams dbang bskur ba'i phyir sangs rgyas gtso bor gyur pa'i sangs rgyas kyi dkyil 'khor gyi tshul gang yin pa des bsam gtan gyi dkyil 'khor la zhugs par bya zhes bya ba'i don to/_/rdo rje dkyil 'khor bsam gtan gyis/_/'khor lo can kun gzhug par bya/_/
[\[77b.2\]]zhes bya ba ni byang chub sems dpa'i rnal 'byor pa'i slob ma rnams dbang bskur ba'i phyir rdo rje ste/_byang chub sems dpa' de gtso bor gyur pa'i dkyil 'khor gyi bsam gtan te/_bsam gtan gyi rim pa gang yin pa des 'khor lo can thams cad dgod par bya'o zhes bya ba'i don to/_/de
[\[77b.3\]]nyid kyis zhes bya ba ni bri ba'i dkyil 'khor du gsungs pas so/_/slob dpon zhes bya ba ni ye shes sems dpa' de'i rang bzhin can gyi rdo rje 'chang de'o/_/snying gar zhes bya ba ni slob ma'i snying gar ro/_/dbang bskur ba'i gnas zhes bya ba ni dbang bskur ba'i don gyi cho gas so/_/gsum
[\[77b.4\]]gyis zhes bya ba ni bum pa dang gsang ba dang shes rab ye shes kyis dbang bskur ba'i cho ga rnams kyis so/_/ci'i phyir gsum por bya ba yin zhe na/_gsum po nyid kyis slob dpon du byed pa'i phyir ro/_/slob dpon gyis dbang bskur ba yang sngar phreng ba dang chu dang cod pan dang rdo rje dang bdag po dang
[\[77b.5\]]ming zhes bya ba rig pa'i dbang bskur ba drug po rgyud gzhan las gsungs pa'i cho ga nyid bri ba'i dkyil 'khor ram bsam gtan gyi dkyil 'khor du sbyin par bya ste/_khyad par gyi tshig med pa'i phyir ro/_/thams cad ces bya ba ni sangs rgyas thams cad do/_/byang chub ces bya ba ni rdo rje 'dzin pa'i
[\[77b.6\]]go 'phang ngo /_/ngo mtshar chen po'i dngos grub kun/_/ces bya ba ni dngos grub phra mo thams cad do/_/sku gsung thugs ni zhes bya ba ni sangs rgyas kyi chos thams cad do/_/dam tshig gi 'khor lo ni ting nge 'dzin gyi tshogs so/_/de nas bsam gtan gyi dkyil 'khor 'dir dbang bskur ji lta
[\[77b.7\]]bus ji lta bu la sbyin par bya ba ni brtan zhing mi 'gyur ba'i sems dang ldan pas brtan zhing mi 'gyur ba'i sems dang ldan pa la'o/_/de la slob dpon gyis sems brtan pa nyid ni sprul pa'i dkyil 'khor yongs su gsal bar mthong ba'o/_/sems mi 'gyur ba nyid kyang dkyil 'khor de nyid kyi
[\[78a\]]
[\[78a.1\]]dkyil 'khor gyi bya ba thams cad byed kyang de kho na nyid du mthong ba'o/_/slob ma'i sems brtan pa nyid ni bris pa'i dkyil 'khor las/_bla ma'i bsam gtan gyi dkyil 'khor khyad par du 'phags pa'am dman pa ma yin no zhes stobs dang ldan par mos pa'o/_/sems
[\[78a.2\]]mi 'gyur ba nyid ni bdag ni bla ma dam pa 'dis yang dag par dbang bskur bar 'gyur ba dang dbang bskur ba dang /_dbang bskur bar gyur pa yin no zhes dus gsum char la yang bdag dang gzhan gyis mi bskyod par nges pa'o/_/dam tshig nyams pa las bslang ba la sogs pa'i don du yang bsam
[\[78a.3\]]gtan gyi dkyil 'khor la yang dbang bskur bar bya'o zhes bya ba ni man ngag yin no/_/bsam gtan gyi dkyil 'khor ro/_/de bzhin gshegs pa thams cad kyi rdo rje ni sku dang gsung dang thugs so/_/de rnams kyi sbyor ba ni mnyam pa nyid do/_/rdo rje ni rdo rje 'chang ba ste/_de'i sku dang gsung dang
[\[78a.4\]]thugs so/_/de rnams kyi gsang ba ni snying po'o/_/de gang zhe na bcom ldan 'das rdo rje mkha' 'gro yin la 'dir ni sa bon la de skad ces bya'o/_/sha rus la sogs dkyil 'khor ni/_/zhes bya ba ni yi ge khaM las bsgrub par bya ba'i lus pags pa khong stong rus pa dang sha rnams khrag gcig
[\[78a.5\]]pur gyur pas yongs su gang ba'i rkyal ba'i rnam pa'o/_/rdo rje sems dpa'i sku dang gsung dang thugs gsum gang yin pa de rnams kyi snying po ni snying po bsdus pa ste/_rdo rje mkha' 'gro zhes bya ba'i don to/_/bsgom par bya zhes bya ba ni cho ga yis zhes bya ba 'og ma dang sbyar bar bya'o/_/de la nyi
[\[78a.6\]]ma'i dkyil 'khor la hUM hrIHkhaM zhes bya ba yi ge gsum yongs su gyur pa'i rtse mo gsum de'i lte ba'i 'od zer spro ba dang bsdu ba la sogs pa'i rim gyis bskyed pa dang mi bskyod pa'i cod pan gyis dbang bskur ba ni cho ga yin no/_/drag po ni gdug pa rnams tshar gcod pa'i dgongs pa can rnams
[\[78a.7\]]nyid yin pa'i phyir ro/_/mi sdug pa ni mche ba gtsigs pa dang /_ljags bskyod cing zhal 'gyur ba nyid kyi phyir dang /_dbu skra kham ser gyen du brdzes pa nyid kyi phyir dang /_thod pa dang rgyu ma'i phreng ba la sogs pas brgyan pa can nyid yin pa'i phyir ro/_/khros pa ni g.yon brkyang ba dang smin ma
[\[78b\]]
[\[78b.1\]]bsdus pa dang /_spyan dmar ba dang /_ha ha zhes bzhad pa dang ldan pa'i phyir ro/_/phyag bzhi po ni mtshon cha bsnams pa'i phyag dang /_rdo rje mkha' 'gro ma la 'khyud pa'i phyag dag dang bcas par phyag drug pa nyid do/_/phyag na thod pa bsnams par bsgom/_/zhes bya ba ni rtse gsum
[\[78b.2\]]dang rdo rje dam tshig dang phur bu drag po mchog dag gis bya ba 'og ma dang sbyar te/_bsnams pa zhes bya ba ni lhag ma'o/_/g.yas kyi phyag dag gis rtse gsum dang mi'i rus pa'i phur bu bsnams shing g.yon dag gis thod pa dang rdo rje kha T+wAM ga bsnams pa zhes bya ba'i don to/_/'od zer zhes bya ba
[\[78b.3\]]la sogs pa la kha dog lnga'i yi ge hrIH'i 'od zer 'phro zhing snang ba gang la yod pa de la de skad ces bya'o/_/bsam gtan rdo rje ni goms pa brtan par byas pa'i bsam gtan no/_/de'i sbyor ba ni phyag na bsnams pa'i mi'i rus pa'i phur bus bsgrub par bya ba'i lus kyi rkyal ba gnas lnga
[\[78b.4\]]dag la phug nas der zhugs pa'i 'od zer gyi sbu gus de las khrag drangs la des rang gi kha yongs su gang bar bsgom pa 'di ni sbyor ba yin no/_/des khrag drang ba'i mchog yin no zhes bya ba la 'grub par 'gyur ro zhes bya ba ni lhag ma'o/_/gdab par bya zhes bya ba ni bsgrub par bya ba
[\[78b.5\]]gsad par 'os pa sbyor ba 'di nyid kyis khrag gzhibs la rtse gsum gyis phug pas shi bar bsams na 'chi bar 'gyur ro/_/rdo rje mkha' 'gro'o/_/rdo rje kha zas kyi dam tshig gi bya ba ni de'i don gyi thabs so/_/sbyor ba yis zhes bya ba ni bsam gtan gyis so/_/cho ga bzhin du zhes
[\[78b.6\]]bya ba ni/_nam mkhar gnas pa bsam par bya/_/zhes bya ba la sogs pa'i cho ga bzhin du'o/_/yongs su brtag pa ni legs par sbyangs te de nas bza' bar bya'o/_/mchod pa'i yo byad lnga ni bdud rtsi lnga'o/_/dam tshig ni spyan la sogs pa'i gzugs yin la de 'dzin pa ni de ltar bsam
[\[78b.7\]]pa nyid kyi phyir ro/_/sems can gyi khams kyi ma ni bud med yin te/_thog ma med pa'i 'khor bar thams cad bud med las skyes pa nyid kyi phyir ro/_/rdo rje gsum ni rdo rje 'chang ba'o/_/de'i dam tshig ni rang gi lha'i rnam pas zhes pa'i don to/_/sdom pa'i rdo rje nyid kyis zhes bya ba ni/_
[\[79a\]]
[\[79a.1\]]sdom pa 'di nyid la sems brtan pa'i'o/_/lus dang ngag sems longs spyod ni/_/zhes bya ba ni ro gcig par khong du chud pa'o/_/gsang ba gsum gnas ni pad+ma'o/_/rdo rje ni rdo rje nyid do/_/bzang po ni kun du bzang po'o/_/'dir ni bsam pas thams cad
[\[79a.2\]]du/_/zhes bya ba ni bsam gtan 'di nyid kyis te spyad par bya'o zhes bya bar sbyar ro/_/rdo rje sems dpa' ni mi phyed pa'i gzi brjid de de'i don gyi sdom pa'o/_/spyi bor zhes bya ba ni spyi bo'i steng du'o/_/dkyil 'khor brtag par bya zhes bya ba ni bdud rtsi lnga'i rang bzhin stug cing rgya che ba'i
[\[79a.3\]]zla ba bsgom par bya'o/_/oM ni dbus su gnas bsams nas/_/zhes bya ba ni zla ba'i dbus su oM phra mo bsgom pa'o/_/bdud rtsi lnga po dbab par bya/_/zhes bya ba ni oM gyi 'od zer gyis thad kar khyab pa'i rim gyis zhu bar gyur pa dbus su bu ga can du byas pa/_bdud rtsi lnga'i rgyun bsil
[\[79a.4\]]zhing dkar ba'i rgyun gcig pa'i tshul du 'bab cing rtsa sbubs su rgyu bas lus thams cad khyab par bsam par bya'o zhes bya ba'i don to/_/gzhan dag na re zla ba'i dbus su rang bzhin gyis zhu ba'i bdud rtsi mgo bo'i dbus su bsams pa'o/_/oM gyi 'od zer gyis phug pa'i bu ga nas dbab
[\[79a.5\]]par bya'o zhes bya bar 'dod do/_/sngags 'dzin pa ni sngags grub pa'i'o/_/mchod rten dag gis zhes bya ba la sogs pa la sangs rgyas thams cad kyi sprul pa dang /_chos thams cad bshad pa dang /_mchod pa thams cad sprul pa dang /_de bzhin gshegs pa thams cad kyis bdag
[\[79a.6\]]nyid la byin gyis brlab pa ston pa'i dngos grub kyi mtshan mas sems can rnams shin tu 'dun par bya'o/_/mchod rten gyi las la sogs pas ni bya ba ma yin te/_'di ltar 'di ni grub pa ma yin no zhes the tshom du 'gyur ro zhes bya ba'i don to/_/gzhan dag sgrub pa las zhugs pa nyid 'dir
[\[79a.7\]]sngags 'dzin pa yin te/_de rnams kyi dam tshig ni 'di yin no zhes 'dod do/_/dug bsal ba la sogs pa'i don du gsang ba ni yi ge b+h+rUM mo/_de la dug bsal ba la ji ltar bya zhe na/_yi ge b+h+rUM las byung ba'i rnam par snang mdzad dkar po'i sbyor ba byas la lag pa g.yas pa'i mthil du yi ge b+h+rUM
[\[79b\]]
[\[79b.1\]]las byung ba'i 'khor lo rtsibs brgyad pa dkar po'i lte bar yi ge b+h+rUM dkar po 'od zer dkar po'i phreng ba can gyi gsang ba bzhag la de'i 'od zer 'jug pa dang 'byung ba'i bya bas dug gis zin pa'i lus can gyi dug bton par byed do/_/dug gnon pa la ji ltar bya zhe na/_de bzhin du thams
[\[79b.2\]]cad ser por bsgoms la yi ge b+h+rUM ser po 'od zer ser pos khyab pa can yang bsgom par bya'o/_/de'i 'od zer rnams kyis dug gis smas pa'i lus dgang bar bya'o/_/dug drang ba la ji ltar bya zhe na/_de bzhin du thams cad dmar por bsams la yi ge b+h+rUM dmar po 'od zer dmar po can
[\[79b.3\]]yang bsams nas de'i 'od zer rnams kyis khams gsum du gtogs pa'i dug bkug la gang du 'dod pa der dbab par bya'o/_/de nyid kyi phyir rdor gsum zhes bya ba la sogs pa gsungs te/_rdo rje ni sangs rgyas rnams te/_sangs rgyas gsum dang 'dra ba'i 'od zer gyi rgyu ba yis
[\[79b.4\]]so/_/las kyi gsang ba gsum 'byung ba ni rgyu'o/_/'dir 'di skad du 'od ni kha dog go/_/'od zer gyi phreng ba can ni 'od zer gyi phreng ba can no/_/dkar mo yang de yin la de yang yin te/_de dang ldan pa'o/_/'od zer ser po ste kha dog ser po'i 'od zer gyi tshogs gang la yod pa dang /_gang la 'od
[\[79b.5\]]zer ser po lta bu'i kha dog yod pa'o/_/rdor gsum 'od zer de rnams kyi dam tshig ste rgyu ba'o/_/'di las byung bas na 'byung ba zhes bya bar tshig sbyar bar bya'o/_/oM zhes bya ba la sogs pa la/_oM hu lu hu lu/_tiSh+Tha tiSh+Tha/_ban+d+ha ban+d+ha/_ha na ha na/_da ha da ha/_zhes bya ba ni snga ma bzhin no/_/oM a
[\[79b.6\]]mr-i ta zhes bya ba ni bdud rtsi thab sbyor la chos nyid kyi lus kyis bod pa'o/_/swA hA'i gnas su yi ge hUM phaT ni snga ma bzhin te/_sngags kyi yi ge nyi shu rtsa drug pa yin no/_/gro ga la sogs pa zhes bya ba la sogs pa'i sgras ni dar la sogs pa la yang ngo /_/'khor lo ni las kyi rdo rje la gnas
[\[79b.7\]]par zhes bya ba ni cho ga bzhin du rnam par snang mdzad kyi sbyor ba byas la skyes pa bsrung ba'i phyir ni gur gum dang /_bud med bsrung ba'i phyir ni gi wang gis sna tshogs rdo rje'i lte ba la gnas pa'i 'khor lo rtsibs brgyad pa bris la'o/_/haM ni dbus su bzhag nas su/_/zhes bya ba ni 'khor lo'i lte
[\[80a\]]
[\[80a.1\]]ba'i dbus su yi ge haM mgo gru gsum pa che ba zla ba phyed pa dang thig le gtsug tor dang ldan pa bris nas su'o/_/ming ni dbus su bri bar bya/_/zhes bya ba ni yi ge haM gi mgo'i dbus su snying po dang spel ba'i ming dzi na che ge mo'i rak+Sha ku ru dzika ces bya bar bri bar bya'o/_/
[\[80a.2\]]sngags kyi yi ge'i tshig rnams kyis brgyan te zhes bya ba ni 'khor lo'i shar la sogs pa'i phyogs kyi rtsibs kyi dbus dag tu de bzhin gshegs pa mi bskyod pa la sogs pa'i 'byin pa'i sngags dang /_me la sogs pa'i mtshams rnams kyi rtsibs kyi dbus su lha mo bzhi 'byin pa'i
[\[80a.3\]]sngags dang /_shar la sogs pa'i phyogs kyi rtsibs kyi mtha' dag tu ni gshin rje gshed la sogs pa 'byin pa'i sngags dang /_mtshams rnams su ni yi ge gsum bri bar bya'o/_/'khor lo'i mu khyud la ni oM hu lu hu lu/_tiSh+Tha tiSh+Tha/_a mo ka s+ya/_u pa dra pa ro kaM/_/ban+d+ha ban+d+ha/_
[\[80a.4\]]ha na ha na/_da ha da ha/_a mr-i te hUM phaT ces bya ba 'khor bar bri bar bya'o/_/de nas rang gi snying po las rnam par snang mdzad la sogs pa'i lha rnams kyi 'khor lo gnas ji lta ba bzhin du bskyed nas mu khyud la bkod pa'i yi ge re re las byung ba'i 'phags pa bdud rtsi thab sbyor gyi tshogs
[\[80a.5\]]kyis yongs su bskor bar bsams la/_rnam par snang mdzad kyi thugs ka'i zla ba la gnas pa'i rang gi ming las byung ba'i rdo rje'i lus dang ldan pa'i bsgrub par bya ba la/_haM las byung ba'i rdo rje'i go chas go bskon par nges par bsams la/_dam tshig 'khor lo'i ye shes kyi 'khor
[\[80a.6\]]lo nang du chud pa sngon du song ba can gyi mchod pa thams cad kyis mchod par bya'o/_/de ltar 'khor lo'i rnam pa 'di sngags kyi yi ge'i tshig rnams kyis brgyan te rtag tu gzhag par bya zhes bya ba ste/_kham phor la sogs pa'i kha sbyar gyi nang na gnas par byas la/_lha rnams kyi mchod pa
[\[80a.7\]]gnas la rtag tu gzhag cing rgyun du mchod par bya'o/_/'di ni zhes bya ba la sogs pa la gang gi phyir 'khor lo la sngags bkod pa'i lha thams cad kyi gsang ba gsum gyi dkyil 'khor gyi bsgrub par bya ba bsrung ba'i phyir mngon du phyogs pa yin pa de'i phyir 'dis 'tshe ba thams cad las bsrung
[\[80b\]]
[\[80b.1\]]bar 'gyur ro zhes bya ba'i don to/_/yang na 'khor lo bris la shar gyi rtsibs la oM/_me'i rtsibs la hu lu hu lu/_lho'i rtsibs la tiSh+Tha tiSh+Tha/_bden bral gyi rtsibs la ban+d+ha ban+d+ha/_nub kyi rtsibs la ha na ha na/_rlung gi rtsibs la da ha da ha/_byang gi rtsibs la a mr-i te/_dbang ldan gyi rtsibs la hUM
[\[80b.2\]]phaT/_'khor lo'i lte ba dang de bzhin du yi ge haM gi mgo'i nang du oM dzi na che ge mo rak+Sha ku ru dzika ces bri bar bya ste/_de ltar 'khor lo de ni sngags kyi yi ge'i tshig rnams kyis brgyan te rab tu gzhag par bya zhes bya ba ni snga ma bzhin no/_/sngags dgod pa 'di ni lha thams cad kyi gsang ba gsum gyi
[\[80b.3\]]gnas ni 'phags pa bdud rtsi thab sbyor te/_bsdus pa ni bsgrub par bya ba bsrung ba'i phyir kun nas byung ba'am mngon du phyogs pa'o/_/de bas na 'dis ni thams cad du bsrung bar 'gyur ro zhes bya ba'i don to/_/'khor lo rnam pa gnyis po 'di dag ni bsrung ba'i mchog yin no/_/bsrung ba'i 'khor
[\[80b.4\]]lo'o/_/any+dza na nyid ni gnas yin te/_dngos grub kyi thabs so/_/'di nyid ni rdo rje 'chang dang 'dra ba'i phyir rdo rje yin pa de ltar na rdo rje any+dza na'i gnas nyid do/_/tshil chen ni mar me'i don du'o/_/khrag dang bshang ba dang zhes bya ba ni lnga po dag gis nye bar mtshon pa'o/_/kun du bzang po
[\[80b.5\]]ni any+dza na de nyid do/_/de ston par mdzad pa nyid kyi phyir de skad ces bya'o/_/'dis ni 'di skad du rdo rje any+dza na'i dngos grub kyi ched du bzlas brjod 'bum byas pa mar gyi ngo'i bcu bzhi la phyi'i rig ma dang lhan cig tu 'dod pa'i lha dmar po'i sbyor ba dang ldan pas ji skad du bshad pa'i gnas gang yang
[\[80b.6\]]rung bar yid kyis rang gi dkyil 'khor yongs su brtags la de'i dbus su thod pa gsum kha sbub pa'i steng du bdud rtsi lnga dang ldan pa'i chang gis legs par byugs pa'i thod pa kha sbub tu bzhag la/_de'i 'og tu bdud rtsi lnga cung zad dang ldan pa'i tshil chen po bzhus pas bkang ba'i thod pa bdud
[\[80b.7\]]rtsi lnga dang bcas pa'i arga'i shing bal dang pad+ma'i skud pas dkris pa'i sdong bu can du mar me sbar la mtshan phyed kyi dus su thod pa gcig gi stan la 'dug cing thod pa gnyis la pus mo gnyis bzhag ste/_snyoms par 'jug pas gnas shing rang gi sngags zlos pas dud pa dbab par bya'o/_/de nas
[\[81a\]]
[\[81a.1\]]de dag bsdus la bdud rtsi lnga dang bcas pa'i snum chen po dang sbrus la ras sam dar bzang po la thum bur gtums la rig ma'i pad+mar bcug la de'i sbyor ba dang ldan pas gnas de nyid du dro ba dang du ba dang 'bar ba'i mtshan ma shes par bya ste/_rang gi sngags brgya rtsa brgyad bzla
[\[81a.2\]]bar bya zhing dro ba de nyid kyis mig bskus na thams cad du skad cig gis 'gro ba dang 'ong bar 'gyur ba dang sa la spyod pa'i sems can thams cad dbang du byed do/_/du ba 'thul bas ni nam mkha' la 'gro ba dang /_nam mkha' la spyod pa'i sems can dbang du byed do/_/'bar bas ni nam
[\[81a.3\]]mkha' thams cad du 'gro bar 'gyur ba dang /_sems can thams cad dbang du byed do/_/de ltar na dngos grub rnam pa gsum du 'gyur ro zhes bstan par 'gyur ro/_/rdo rje mig sman no/_/'di man chad ni sgrub pa chen po'i sbyor ba'i gdams ngag yin la de yang sbyor ba 'di la skal ba dang ldan
[\[81a.4\]]pa rnyed par dka' ba nyid dang /_'bras bu che ba nyid kyis gus pa bskyed nas brjod par bya ba yin no/_/de la rnyed par dka' ba'i dbang du mdzad nas de nas zhes bya ba la sogs pa gsungs te/_de bzhin gshegs pa thams cad kyi bdag po ni dkyil 'khor pa dang bcas pa'i dkyil 'khor gyi
[\[81a.5\]]dbang phyug go/_/de ston par mdzad pa'i phyir de skad ces bya'o/_/ldan zhes bya ba ni myur du de thob pa'i skal ba dang ldan pa zhes bya ba'i don to/_/de bzhin gshegs pa thams cad ni dkyil 'khor gyi dbang phyug go/_/de yang dang po'i sbyor ba'i bdag nyid can no/_/spyod pa ni de nyid kyis bdag dang gzhan
[\[81a.6\]]gyi don nan tan du byed pa'i dkyil 'khor gyi rgyal po mchog dang /_las kyi rgyal po mchog ste de bzhin gshegs pa thams cad dang lhan cig spyod pa'o/_/de nyid ni rdo rje ste rdo rje 'chang ba'o/_/de ltar na ting nge 'dzin gsum po ni go rims bzhin du rdo rje 'chang gi ngo bo nyid dang /_longs spyod
[\[81a.7\]]rdzogs pa dang sprul pa'i sku gsum yin no/_/yang na de nyid ni rdo rje yin te mi zad pa'i rin po che nyid yin pa'i phyir ro/_/'di ltar de bzhin gshegs pa ni rtag pa'i sku can yin te go rims bzhin du ngo bo nyid kyis rtag pa dang rgyun mi 'jig pas rtag pa dang rgyun gyis rtag pas so/_/'dir dad pa dang
[\[81b\]]
[\[81b.1\]]sgom pa gang yin pa de gnyi ga yi ge gsum gyi skal ba dang ldan no zhes bya ba ni dris pa dang po'i lan gyi don yin no/_/zhabs dag la phyag 'tshal ba ni gdams par gsol ba 'debs pa'o/_/mi gsung bar gyur pa ni gdams pa'i yul ston pa'o/_/yi ge gsum po de'i skal ba
[\[81b.2\]]yod pa 'dis ni skal ba dang ldan pas zhes gsungs pa nyid yin te/_de rnams kyis rnyed par dka' ba nyid kyang bstan pa'i phyir bcom ldan 'das zhes bya ba la sogs pa gsungs so/_/gang gi tshe bskal pa 'das she na/_bcom ldan 'das zhes bya ba la sogs pa gsungs te/_mar me mdzad mya
[\[81b.3\]]ngan las 'das pa nas 'od srungs mngon par sangs rgyas pa'i bar du ste de gnyi ga'i bar du zhes bya ba'i don to/_/ma gsungs so zhes bya ba ni ngas de'i tshe zhes bya ba 'og ma dang sbyar ro/_/skal ba med pa zhes bya ba ni de'i dus na zhes gong ma dang sbyar ro/_/gsang ba chen po'i gnas ni rdo rje 'dzin
[\[81b.4\]]chen po'i gnas so/_/de'i don ni sgrub pa'i thabs de nyid rgyud kyi rgyal po 'di'o/_/gal te ma gsungs pa de ltar na yang gzhan ston pa'i phyir de'i tshe de'i don grub par 'gyur ro zhes kha cig dogs pa la de bsal ba'i phyir 'bras bu chen po nyid ma bshad de zhes bya ba la sogs pa gsungs
[\[81b.5\]]te ma gsungs pa nyid yin no/_/'on kyang 'di khyad par 'di'i don chen po gzhan las grub pa ma yin pa gang yin pa de ni bcom ldan 'das zhes bya ba la sogs pa gsungs pa la/_skad cig thang cig yud tsam ni dus kyi skad cig ma'o/_/gal te skad cig de nyid dus ji tsam gyis yin zhe na/_gang+gA'i
[\[81b.6\]]zhes bya ba la sogs pa gsungs pa la/_gang yin pa zhes bya ba ni byang chub bo/_/'bad cing ni gang go cha'i brtson 'grus kyis so/_/brtsal ba ni sbyor ba'i brtson 'grus kyis so/_/de zhes bya ba ni byang chub de'o/_/tshe 'di nyid la zhes bya ba ni skye ba 'di nyid la'o/_/sangs rgyas zhes bya ba'i grangs ni bgrang ba
[\[81b.7\]]ste/_sgrub pas sa bcu'i dbang phyug nyid dang sgrub pa chen pos sa thams cad nyid du'o/_/de dag gis zhes bya ba ni gang dag de'i tshe gdul bya rnams kyis so/_/mi 'gyur ba ni thun mong yin no zhes bya ba ni mi 'gyur ba gsum ni thun mong nyid do/_/thun mong nyid ni rigs kyi bu zhes bya ba la sogs gsungs
[\[82a\]]
[\[82a.1\]]so/_/gsang ba'i mi 'gyur ba gsum rnam par dag pa ni ji ltar snang ba bzhin du med pa nyid yin pa de'i phyir de ltar snang ba ma thob cing ma mthong ba yin no/_/cang mi smra bar gnas par gyur pa ni mi 'gyur ba dmigs su med pa'i phyir ro/_/thams cad cang mi smra bar gyur pa ni bshad
[\[82a.2\]]pa'i skabs dbye ba'i don to/_/ston pa'i dbang du mdzad nas de nas zhes bya ba la sogs pa gsungs pa la/_de nas zhes bya ba ni mngon par byang chub pa rnam pa lnga'i 'dod chags chen po'i de ma thag tu'o/_/de bzhin gshegs pa thams cad ni phyogs bcu nas byon pa rnams so/_/de bzhin
[\[82a.3\]]gshegs pa thams cad ni rnam pa lnga las byang chub pa'i rdo rje 'dzin chen po'o/_/de'i sku dang gsung dang thugs ni thabs kyi sku ste/_der de bzhin gshegs pa lngar gyur nas bzhugs pa'o/_/rdo rje'i btsun mo ni rig ma dgu'i gzugs kyis de rnams spros pa'i'o/_/b+ha ga ni shes rab kyi sku der de
[\[82a.4\]]rnams ro gcig tu gyur pa'o/_/lha mo bzhi'i glu'i gzhung rim pa bzhin du sbyar bar bya ste/_cang mi gsung bar gyur to zhes bshad pa gang yin pa de'i rjes thogs la de nas brtsams te sems can thams cad kun du bzang po kun du bzang po zhes de bzhin gshegs pa thams cad kyi sku dang
[\[82a.5\]]gsung dang thugs rdo rjes dbang bskur bar gyur to zhes bya ba ni brjod par bya'o/_/gzhung 'di las ni 'di nyid du bshad par bya ba yin te/_de nas zhes bya ba ni snying po'i rdo rje la gnas pa'i de ma thag tu'o/_/de bzhin gshegs pa thams cad ni dkyil 'khor gyi dbang phyug go/_/de'i bdag po ni
[\[82a.6\]]rgyu'o/_/rdo rje ni de bzhin gshegs pa rnams kyi gsang ba'o/_/de 'dzin par mdzad cing bdag nyid la bstod par mdzad pas na rdo rje 'dzin pa'o/_/de rnams kyi ro gcig pa ston ka'i zla ba ltar dkar ba'i zhu ba gang yin pa de nyid ni rten dang brten pa skyed par byed pa dang skyed par byed pa zhu bas
[\[82a.7\]]na chen po yin pa de ltar na rdo rje 'dzin chen po ste/_snying po rdo rje zhes bya ba'i don to/_/de la bstod pa ni stod par byed pa ste/_yang dag pa'i yon tan brjod pas mchod par byed pa'o/_/dga' bas zhes bya ba ni de bzhin gshegs pa thams cad kyi bde ba dang yid bde ba'i snying po'i rdo rje de la
[\[82b\]]
[\[82b.1\]]yongs su mgu bas so/_/mA ma kIs zhes bya ba ni rang gi phyogs nas lhags te/_rang gi stan la bzhugs pa'i zhe sdang dga' ma'o/_/de bzhin gshegs pa thams cad kyi thugs gang yin pa de'i btsun mo ni so sor rtogs pas tshim par mdzad pa'i phyir ro/_/rdo rje'i thugs zhes bya ba
[\[82b.2\]]la/_rdo rje ni de bzhin gshegs pa thams cad do/_/de rnams kyi thugs ni gsang ba gsum zhu ba'i bdag nyid can gyi byang chub kyi sems so/_/gnas kyi dbang phyug ni dkyil 'khor gyi dbang phyug tu zhu ba'i phyir ro/_/sems can khams ni rten dang brten pa'i 'khor lo zhu ba'i phyir ro/_/
[\[82b.3\]]dga' ma rnams kyi yid du 'ong ba ni dga' bar byed pa ste/_de dag kyang zhu ba'i phyir ro/_/yul chen po nyid yin pa'i phyir don chen po'o/_/yul gang gis she na 'dod pas te/_de rnams kyang zhu ba'i phyir ro/_/mchog dang po'i rig ma dang bcas pa zhu ba'i phyir sems can yab chen
[\[82b.4\]]no/_/gnyen mchog ni sangs rgyas rnams te/_de rnams kyang zhu ba'i phyir gnyen mchog go/_/dgyes par mdzad du gsol zhes bya ba ni skur gyur nas don mdzad pa'o/_/khyed kyis bdag la bskyab tu gsol/_/zhes bya ba ni thun mong du bsrung ba'o/_/gsal bar bya ba'i
[\[82b.5\]]phyir ni mgon po zhes bya ba la sogs pa gsungs pa la/_mchis bzhed na ni lus can du mdzad par dgyes na'o/_/mgon po gal te de ring gson par zhes bya ba ni gal te gtso bos bdag 'tsho bar bzhed na'o/_/rdo rje'i sku la sogs pa'i yang snying po'i rdo rje nyid kyi rgyu mthun pa
[\[82b.6\]]yin pa de ltar na de dag gi rang bzhin gyis kyang de la bstod pa ni/_de nas zhes bya ba ni mA ma kIs bstod pa'i de ma thag tu'o/_/sangs rgyas spyan yin gyi nam mkha'i spyan ni ma yin no/_/de bzhin gshegs pa thams cad kyi sku ste/_de'i btsun mo ni 'khyud pas tshim par byed pa'i phyir ro/_/ye
[\[82b.7\]]shes tsam nyid kyi mthar thug pa'i 'dod pa ni rdo rje 'dod pa ste/_de rnams kyi dga' ba ni longs spyod cing 'khyud pa'o/_/de nyid ni mchod pa yin la de'i mchog ni de'i gtso bo'o/_/don las mi 'gyur ba'i phyir na yi ge'o/_/rjod par byed pa nyid yin pa'i phyir tshig ste de yis so/_/de bzhin
[\[83a\]]
[\[83a.1\]]gshegs pa thams cad kyi sku nyid yin pa'i phyir rdo rje'i sku'o/_/bka'i 'khor lo ni chos kyi 'khor lo ste/_de yang rnam pa mang po yod mod kyi 'dir ni gzugs kyi khyad par dang ldan pa'i phyir tshim par byed pas na phan pa'i bka'i 'khor lo'o/_/sangs rgyas kyi 'khor
[\[83a.2\]]lo nyid yin pa'i phyir sems can kun no/_/byang chub pa'i tshul gyi blo 'di la mnga' bas na sangs rgyas so/_/don rnams ni de las tha mi dad pa'i phyir don to/_/sangs rgyas kyang de yin la don kyang yin pas na sangs rgyas don to/_/ye shes dam pa'i thugs su chud pas na byang chub
[\[83a.3\]]po/_/ye shes tsam nyid du snang ba'i phyir don gyi mchog 'di la mnga' bas na don dam pas so/_/snying po'i don ni phan pa ste snying po'i rgyu mthun pa nyid yin pa'i phyir rjes su ste/_dus phyis mthong ba'i phyir de ltar na rjes su phan pa ston pa'o/_/'dod chags dam tshig ni lhan cig spyod pa'o/_/
[\[83a.4\]]bdag la zhes bya ba ni bdag nyid la'o/_/dgyes par mdzad du gsol zhes bya ba ni rdo rje'i sku nyid brnyes nas dgyes par ro/_/chags pa ni 'khyud pa ste/_kho mo ni yongs su bcad pa'i ye shes tsam nyid yin la khyod ni yongs su gcod pa rtogs pa yin te/_yongs su gcod pa ni
[\[83a.5\]]'khyud pa yin no/_/'jig rten dbang phyug ni de bzhin gshegs pa thams cad kyi so sor rtogs pa'i rgyal po'o/_/de'i sku dang gsung dang thugs ni mtshan gzhi dang mtshan nyid dang mtshon bya la rnam par gzigs pa'o/_/de rnams kyi tshul te de ni mtshan gzhi la sogs pa'i de bzhin nyid de gzigs
[\[83a.6\]]pa'i yul lo/_/'dod pa ni rdo rje 'dod pa'o/_/de rnams kyis nye bar longs spyod pa ni mtshan nyid do/_/de'i dam tshig ste ming gis so/_/smra bas shes par byed cing mtshon par byed pas na gsung ste/_brjod pa dang shes rab bo/_/de bzhin gshegs pa thams cad kyi rdo rje gsung nyid yin pas na
[\[83a.7\]]rdo rje gsung ngo /_/kun la zhes bya ba ni sna tshogs pa'o/_/zhi ba dang bde ba dag sgrub par byed pa'i phyir go rims bzhin du phan pa yang de yin la brtse ba yang yin pas de ltar na phan zhing thugs brtse ba'o/_/'jig rten dag ni dgos pa'i don ni phan pa dang bde ba'o/_/de mdzad pa ni sgrub pa mdzad pa'o/_/
[\[83b\]]
[\[83b.1\]]rtag tu brtson pa yin gyi res 'ga' ni ma yin no/_/rab dga' ni de kho na nyid thams cad la rnam par spyod pa'o/_/de nyid kyi spyod pa 'di la mnga' bas na rab dga' spyod pa'o/_/kun du ni rnam pa thams cad du'o/_/bzang po ni phan pa dang bde ba ste/_'di las 'jig rten las 'gyur ba de ltar na kun
[\[83b.2\]]du bzang po'o/_/des ni 'dis sems can thams cad la dus thams cad du dang /_de kho na nyid la spyod pa dang phan pa dang bde ba'i rnam pa thams cad mdzad pa'i phyir go rims bzhin du tshig bzhi po 'di dag yin no/_/dgyes par mdzad ces bya ba'i rdo rje'i gsung de nyid thob nas spyod pas dgyes
[\[83b.3\]]par ro/_/de bzhin gshegs pa thams cad kyi sku dang gsung dang thugs kyi dam tshig ni ro gcig pa'i sku la sogs pa'i ye shes so/_/'dod pa ni bde ba dang yid bde ba'o/_/de nyid ni rdo rje ste yang dag par rig pa'i cha yis so/_/de'i btsun mo ni yang dag par rig par bya ba sku la sogs pa'i
[\[83b.4\]]de bzhin nyid do/_/ji ltar ni btsun mo yin zhe na/_de'i bdag nyid kyis tshim par byed pa yin pa'i phyir ro/_/'dis zhes bya ba ni 'chad par 'gyur ba'i tshigs su bcad pas so/_/bde ba dang yid bde ba ni rdo rje 'dod pa de nyid do/_/de la dga' ba ni sdug pa'o/_/de gsal bar byed pa'i
[\[83b.5\]]tshigs su bcad pa la de skad ces bya'o/_/de bzhin gshegs pa thams cad kyi 'dod pa nyid yin pa'i phyir rdo rje 'dod pa'o/_/dam tshig ni yang dag par rtogs pa ste/_gti mug rdo rje ma la sogs pa'i longs spyod do/_/de rnams kyi mchog nyid yin pas na dam tshig go/_/mchog tu phan pa'i
[\[83b.6\]]bde ba nyid yin pa'i phyir phan don che'o/_/yang dag par rdzogs pa'i sangs rgyas kyi gdung ste/_rigs gang las de rnams 'byung zhing de rnams kyi mchog nyid yin pa'i phyir yang dag par rdzogs pa'i sangs rgyas kyi gdung mchog go/_/mnyam nyid ni ro gcig par gyur pa'o/_/des rjes su
[\[83b.7\]]brtse bar mdzad pa'i phyir mnyam nyid rjes brtse'o/_/rin chen mang po ni sku gsum gyi de bzhin nyid bsdus pa yin pa'i phyir ro/_/de nyid kyi phyir yon tan gter gyur pa ste/_bdag la dmigs nas sangs rgyas kyi yon tan thams cad skye ba'i phyir ro/_/bdag la dgyes zhes bya ba ni mnyam pa de
[\[84a\]]
[\[84a.1\]]nyid kyis yang dag par dmigs pa'i phyir ro/_/de nas zhes bya ba ni rig pa bcu po gnyis su med par 'gyur ba'i rjes thogs la'o/_/'dod chags thams cad ni rig pa de dag nyid do/_/de rnams kyis nye bar longs spyod pa ni gti mug dang /_zhe sdang dang /_'dod
[\[84a.2\]]chags so/_/de las byung ba ni rdo rje'i dpal te snying gar zhugs pa'i sangs rgyas lnga rdo rje nor bur zhu zhing ro gcig par gyur pa ni rdo rje yin la/_de nyid ni phun sum tshogs pa'am gzi brjid do/_/de la dmigs pa'i ting nge 'dzin la yang de skad ces bya'o/_/de la snyoms par zhugs nas cang mi gsung
[\[84a.3\]]bar gyur te/_de bzhin gshegs pa thams cad kyi btsun mo de dag ces bya ba ni rig ma bcu po de nyid do/_/dam tshig gi 'khor los zhes bya ba ni dam tshig chen po'i dkyil 'khor rten dang bcas pa'i bdag pos so/_/'dod pa spyod cing ni yang dag par shes par byed cing ngo /_/nam mkha'i
[\[84a.4\]]dbyings thams cad ni rig pa'i pad+ma'o/_/de bzhin gshegs pa thams cad kyi sku dang gsung dang thugs rdo rje ste/_de rnams kyi dam tshig ni ro gcig par gyur pa ste/_ston ka'i zla ba ltar dkar ba yin zhing de nyid ni khu ba yin te/_khu ba dang chos mthun pa'i phyir ro/_/de nyid ni rdo rje chu ste/_des
[\[84a.5\]]yongs su gang ba'i bum pa la de skad ces bya'o/_/de ltar dbang ni bskur ba dang po'o/_/bsdus pa nyid kyi phyir rdo rje yin la/_khong nyid yin pa'i phyir nam mkha' yin zhing gzhir gyur pa nyid kyi phyir dbyings te de nyid ni pad+ma'o/_/gang sems can zhes bya ba ni bdag po dang bcas pa'i dkyil 'khor
[\[84a.6\]]pa rnams so/_/sku gsum gyi dam tshig ni zhu ba de nyid do/_/'di rnams la bu ga'i nang na zhugs shing babs nas yang dag par byung ba mnga' bas na de skad ces bya'o/_/de ltar na gnyis pa'o/_/de rnams rdo rje dpal gyis reg nas zhes bya ba la rdo rje dpal ni zhu ba de nyid do/_/des reg pa ni ro gcig
[\[84a.7\]]par gyur pa ni reg pa ste/_de rnams kyang de nyid du zhu ba'i phyir ro/_/de nyid der zhu ba rdo rje gsum gyi ye shes can mchog tu bde ba dang yid bde ba'o/_/de ltar na gsum pa'o/_/thams cad ces bya ba la sogs pa la/_de ltar rdo rje gsum gyi ye shes can du gyur pas na thams cad de bzhin gshegs
[\[84b\]]
[\[84b.1\]]pa dgra bcom pa yang dag par rdzogs pa'i sangs rgyas su 'gyur te/_shes bya thams cad phyin ci ma log par mkhyen pas na yang dag par rdzogs pa'i sangs rgyas so/_/dgra bcom pa ni nyon mongs pa yin la de thams cad bag chags dang bcas par bcom pa'i phyir dgra bcom pa'o/_/chos ji
[\[84b.2\]]lta ba de bzhin du ston par mdzad pa'i phyir de bzhin gshegs pa'o/_/de nas brtsams te zhes bya ba la sogs pa nas dbang bskur bar gyur te zhes bya ba 'di'i mthar thug pa'i gzhung ni rim pa gzhan du sbyor ba yin te/_cang mi smra bar gyur to zhes bshad par 'gyur ba gang yin pa de'i de ma thag tu
[\[84b.3\]]blta bar bya'o/_/de nas brtsams te zhes bya ba ni thams cad zhu ba de nas brtsams te'o/_/sems can thams cad ces bya ba ni phyogs bcu'i 'jig rten gyi khams na gnas pa'i sems can rnams so/_/kun du bzang po kun du bzang po zhes bya bar gyur pa ni ming de skad ces bya ste/_de bzhin
[\[84b.4\]]gshegs pa thams cad kyis rdo rje'i ming gis dbang bskur ba'i phyir ro/_/ci glo bur pa nyid du yin nam zhe na/_ma yin no zhes bya ba ni de bzhin gshegs pa zhes bya ba la sogs pa gsungs te/_de bzhin gshegs pa thams cad kyi sku dang gsung dang thugs kyi rdo rje ni zhu ba de nyid do/_/des
[\[84b.5\]]dbang bskur ba ni 'od zer spros pa'i sbyor bas so/_/'di man chad de nas phyag na rdo rje zhes bya ba nas brtsams te/_chos ma yin chos ma yin pa yang ma yin no zhes bya ba'i bar ni mngon par rtogs pa ma yin no/_/'o na ci yin zhe na pha dang mas bsdus pa'i phung po la sogs pa zhu ba'i mngon
[\[84b.6\]]par rtogs pa'i yan lag la bzhugs pa'i phyir ro/_/de dag ces bya ba ni zhu ba ste/_yid kyis myong bar mdzad nas dri bar mdzad pa'o/_/mthong ba ni mngon sum du byas pa'o/_/sangs rgyas thams cad kyi chos mnyam pa nyid la chos ni rdo rje'i ye shes te de dang mnyam pa nyid do/_/thams cad du ro
[\[84b.7\]]gcig pa'i ye shes ni rdo rje ye shes so/_/rdo rje ye shes kyi spyod pa ni bde ba la gnas pa'o/_/b+ha ga las zhes bya ba ni b+ha ga rnams las so/_/gang zhes bya ba la sogs pa ni ngo mtshar gang yin pa ston pa yin te gang zhes bya ba ni gsungs pa'o/_/de ci zhe na/_'dod chags kyi yi ge'i tshig
[\[85a\]]
[\[85a.1\]]gis sangs rgyas kyi byang chub rjes su rtogs pa de ni ste/_rig ma'i nye bar longs spyod ni 'dod chags so/_/de las skyes pa'i mi 'gyur ba'i rdo rje ye shes ni yi ge'o/_/de'i tshig ni gnas te dmigs pa dang bcas pa'i phung po la sogs pa byang chub tu rjes su rtogs
[\[85a.2\]]pa'o/_/nam mkha' rdo rje ni rdo rje ye shes de nyid do/_/dam tshig ni der zhus pa ro gcig tu gyur pa'i rgyu des mtshungs pa ste/_sngar zhu ba dang lhan cig tu mtshungs pa'o/_/de nyid bstan par bya ba'i phyir gzugs kyi phung po ma yin zhes bya ba la sogs pa gsungs te/_de la phung po rnams ni ngas
[\[85a.3\]]rgyas lnga'o/_/khams ni dga' ma rnams dang mchog dang po'o/_/skye mched ni yul drug go/_/'dod chags ni reg pa'i mtshan nyid do/_/zhe sdang ni so sor 'bigs pa'o/_/gti mug ni kun du 'khyud pa'o/_/chos ni nam mkha'i rdo rje'o/_/chos ma yin pa ni lhag ma rnams te/_de dag
[\[85a.4\]]kyang gnyis med cing gnyis su med par gyur pa'o/_/de nas de bzhin gshegs pa thams cad ces bya ba ni phung po la sogs pa so sor rig pa rnams so/_/cang mi smra bar gyur to zhes bya ba ni snying po rdo rje de nyid du zhu bar gyur pa'o/_/de'i rjes la de nas brtsams te zhes bya ba la sogs pa gang
[\[85a.5\]]yin pa'o/_/de'i 'og tu ni lha mo bzhi'i glu bzhis bskul ba'i gzhung ngo /_/de'i rjes la de bcom ldan 'das zhes bya ba la sogs pa 'di yin te/_de nas zhes bya ba ni glu bzhis bskul ba'i 'og tu'o/_/phyag na rdo rje zhes bya ba ni snying po rdo rje bsdus pa las byung ba'i rang gi sa bon las bskyed pa'i
[\[85a.6\]]rig ma'i skyes bu'i sku ste rdo rje 'dzin pa'o/_/'di ni sbyor ba dang po'i ting nge 'dzin te dang po'o/_/bcom ldan 'das zhes bya ba la de bzhin gshegs pa rnams kyi rang gi rtog pa gdul bya rnams la 'di ltar rnam par phye bas na bcom pa ste dkyil 'khor pa thams cad do/_/de rnams su sprul pa 'di la yod pas ni
[\[85a.7\]]bcom ldan 'das so/_/'di ni dkyil 'khor rgyal po'i mchog ces bya ba'i ting nge 'dzin te gnyis pa'o/_/de rnams la zhes bya ba ni dkyil 'khor pa rnams dang 'khor rnams la'o/_/bka' stsal pa zhes bya ba ni bka' bsgo ba'o sku la sogs pa'i rdo rje'i gsang ba ni de kho na nyid do/_/bsgo bar gyis
[\[85b\]]
[\[85b.1\]]shig ces bya ba ni 'dzin du chug shig pa'o/_/chos kyi rnam grangs zhes bya ba ni chos kyi rab tu dbye ba ste/_skal ba yod pa ni de'i snod du gyur pa ste/_snying po rdo rje 'od spros pas kun du bzang por byas pa'i phyir ro/_/de ltar bsgo ba byas pas dkyil 'khor pa ji snyed pa rang rang gi sprul pa
[\[85b.2\]]rnams kyis 'byin pa po'i bka' ji lta ba bzhin du nyams su blang ste/_rang rang gi sprul pa rnams bdag nyid la bsdu bar gyur pa'o/_/'di ni las rgyal ba mchog gi ting nge 'dzin te gsum pa'o/_/'khor rnams ni ston pa'i bka' bzung nas cang mi smra bar gyur pa'o/_/de nas zhes bya
[\[85b.3\]]ba la sogs pa la de bzhin gshegs pa thams cad kyi bdag po ni de'i bstan pa gzung ba'i phyir ro/_/rdo rje chos ni rdo rje theg pa ste/_de la dbab par gyur pas phyag na rdo rje ni rdo rje chos so/_/dam tshig gi de kho nyid ni gsang chen gyi chos so/_/chos kyi dbang phyug ni theg pa chen
[\[85b.4\]]po'o/_/de bsrung ba la dbang bas na rgyal po'o/_/rdo rje yang de yin te thogs pa med pa'i stobs dang ldan pa'i phyir ro/_/des na chos kyi dbang phyug gi rgyal po rdo rje'o/_/de bzhin gshegs pa de dag thams cad ces bya ba ni dkyil 'khor pa rnams so/_/rdo rje sems dpa' zhes bya ba ni
[\[85b.5\]]dkyil 'khor gyi dbang phyug go/_/de'i yi ge ni de nyid kyi sku dang gsung dang thugs kyi yi ge rnams te/_rdo rje gsum po mi 'gyur bas yi ge zhes gsungs pa'i phyir ro/_/rdo rje sems dpa'i yi ge yang yin la gsum po yang de yin no/_/de rnams la rang gi sku dang gsung dang thugs
[\[85b.6\]]zhugs par gyur pa ni dkyil 'khor nye bar bsdu ba'o/_/de dag thams cad ni sgrub pa chen po'i gdams ngag go/_/khams gsum thams cad kyi lus rdo rje ni 'dus par gyur pa'i sangs rgyas rnams kyi sku'o/_/gnas shing zhes bya ba ni de rnams la yid kyis so/_/de rnams kyi mnyam
[\[85b.7\]]pa nyid dmigs nas zhes bya ba ni bdag nyid la bzhugs pa ste/_de rnams nam mkha' dang mnyam pa nyid du blta ba'o/_/cang mi gsung bar gyur to zhes bya ba ni de dag nyid rang gi nang du chud pa'o/_/de bzhin du 'od dpag tu med pa dang mi bskyod pa la yang shes par bya ste/_gsung gi rdo rje
[\[86a\]]
[\[86a.1\]]ni 'od dpag tu med pa'o/_/phyag na rdo rje ni mi bskyod pa'o/_/de skad ces bka' stsal to zhes bya ba ni rtsa ba'i rgyud bcom ldan 'das rdo rje 'dzin pas gsungs pa'o/_/de bzhin gshegs pa zhes bya ba la sogs pa la byin gyis brlab ces bya ba ni sprul pa'o/_/rdo rje
[\[86a.2\]]ni nye bar bsdu ba ste byin rlabs dang bcas pa'i rdo rje rnams nye bar bsdu ba ni rdo rje'i byin gyi rlabs so/_/rdo rje ni dkyil 'khor pa'i gsang ba rnams 'dus pa'i phyir ro/_/dam tshig dang sdom pa dang bcas pa'i rdo rje byin gyi rlabs kyi/_rdo rje ni dam tshig dang sdom pa rdo rje byin gyi rlabs kyi rdo rje
[\[86a.3\]]ste/_de gsal bar byed pa'i le'u la de skad ces bya'o/_/de dag ni 'dir gtso bo yin la/_le'u'i don lhag ma rnams ni zhar las byung ba yin no/_/gsang ba 'dus pa'i bshad sbyar snyim pa'i me tog las le'u bcu bdun pa'o//_//de ltar bcom ldan 'das rdo rje 'dzin pas rtsa
[\[86a.4\]]ba'i rgyud le'u bcu bdun gyis gsungs pa la/_der gnas pa'i rdo rje'i tshig gsal bar byed pa'i phyir rgyud phyi ma le'u bco brgyad pa de bzhin gshegs pa thams cad kyi gsung gcig tu bstan par bya ba de byang chub sems dpa' rnams kyis zhu ba'i sgo nas skabs dbye ba'i phyir de nas zhes
[\[86a.5\]]bya ba la sogs pa gsungs pa la/_de bzhin gshegs pa thams cad kyi dbang bskur ba ni sgrib pa med cing dag pa nam mkha'i khams kyi rang bzhin can yin pa'i phyir ro/_/de yang bcom ldan 'das dkyil 'khor gyi bdag po rdo rje 'chang chen po ste/_de'i sku dang gsung dang thugs kyi gsang
[\[86a.6\]]ba'o/_/de rnams kyi bstan pa ni bshad pa'i rnam pa'o/_/dngos po thams cad de ma lus pa'o/_/de dus ji lta ba bzhin du mthong zhing thos la khong du chud nas zhes bya ba la dus de gzugs su bstan pa'i dus su mthong la/_gsung du bshad pa'i dus su thos shing phyis khong du chud pa de
[\[86a.7\]]mngon sum du byas nas so/_/ji lta ba bzhin du zhes bya ba ni phyin ci ma log par ro/_/de dag ces bya ba ni gang gis bstan pa 'di gsan pa'o/_/gzigs pa ni nyid kyis chos thams cad mngon par rdzogs par thugs su chud pa'o/_/de dag gis tha snyad du mdzad pa'i phyir chos gzigs
[\[86b\]]
[\[86b.1\]]pa dang ldan pa'o/_/gsol to zhes bya ba ni zhus pa'o/_/e ma'o zhes bya ba ni ngo mtshar gyi sgo nas dri ba zhus pa'o/_/kun du bzang po ni rdo rje 'chang ba ste de ni sku dang gsung dang thugs so/_/de rnams kyi nges pa dag ni yongs su shes par bya ba'i de kho na nyid de de ngo mtshar yin no/_/ji ltar
[\[86b.2\]]ngo mtshar yin zhe na/_kun du zhes bya ba ni 'jig rten gyi khams thams cad du'o/_/gang de'i sku dang gsung dang thugs dag gis rnam par bzhugs so/_/gang la bzhugs she na/_sems can thams cad la'o/_/ci kho bo cag dang 'dra zhe na/_ma yin no zhes gsungs pa ni dus gsum gyi rdo rje'i ngo
[\[86b.3\]]bor yang dag byung ngo /_/de bzhin gshegs pa thams cad kyi gsang ba gsum ni dus gsum yin la/_de rnams kyi rdo rje ni ro gcig par snang ba'i bdag nyid can byang chub kyi sems shin tu rnam par dag pa de nyid ngo bor te/_rang gi rang bzhin der yang yang dag par byung ba ste/_de rnams kyi sgrib pa
[\[86b.4\]]ma lus par spangs pa'i phyir ro/_/de nyid kyi phyir byang chub rdo rje ni rdo rje 'chang gi gnas chos kyi sku thob pa yin no/_/de nyid kyi phyir longs spyod rdzogs pa'i sku'i sgo nas mi zad pa nyid kyi phyir sangs rgyas rdo rje yang de dag yin la/_sprul pa'i sku'i sgo nas de dang der bltams pa dang mya ngan las 'das pa'i
[\[86b.5\]]phyir rdzu 'phrul chen po yin pas na/_sangs rgyas rdo rje rdzu 'phrul che'o/_/'di tsam gyis ni thams cad du thams cad kyi tshe sku thams cad kyis sangs rgyas thams cad kyi bzhugs pa'i gnas nyid kyi sgo nas ngo mtshar te gsungs pa yin no/_/yang khyad par lngas ngo mtshar du bstan pa'i phyir e ma'o
[\[86b.6\]]zhes bya ba la sogs pa gsungs pa la/_'dir rab ngo mtshar che zhes bya ba ni rgya che ba'i khyad par gyis so/_/zhi ba zhes bya ba ni spros pa med pa'i khyad par gyis so/_/dbang po 'das zhes bya ba ni zab pa'i khyad par gyis so/_/mchog tu mya ngan 'das zhes bya ba ni spangs pa'i khyad par
[\[86b.7\]]gyis te/_kun nas nyon mongs pa'i sgrib pa thams cad ma lus par spangs pa'i phyir ro/_/'khor ba dag gi rgyun zhes bya ba ni sku rtag pa nyid kyi khyad par gyis so/_/de de bzhin no zhes gsungs pa ni lan te nges par gzung bas the tshom gcod pa'i phyir ro/_/phyi ma'i phyi ma zhes bya ba ni mchog
[\[87a\]]
[\[87a.1\]]las kyang mchog tu gyur pa'o/_/yang dag gsung bas zhes bya ba ni rdo rje 'chang gis so/_/gang zhes bya ba ni rtsa ba'i rgyud do/_/de la sbas pa'i gnas gang yin pa de rnams rtogs pa nyid ni don de bya ba nyid yin pas na don de'i phyir ro/_/khyed la zhes bya ba ni khyed
[\[87a.2\]]rnams la'o/_/legs so legs so zhes bya ba ni spro ba bskyed pa'o/_/sems dpa' che zhes bya ba ni dgongs pa chen po ste/_sems can rnams kyi don chen po bya ba'i bsam pa yod pa'i phyir ro/_/gsang ba rnams thos pa dang 'dzin pa dang ston pa la mkhas pa dang ldan pas na yon tan gyi
[\[87a.3\]]gnas so/_/som nyi zhes bya ba ni the tshom can gyi don to/_/'dir zhes bya ba ni rgyud la'o/_/gsang ba la sogs pa'i sgra rang gi ngo bo tsam du bstan pa'i phyir 'brel pa med pa can yin mod kyi zhes bya ba brjod pa'i phyir 'brel pa thob par 'gyur ro zhes bya ba'i sgra 'dis ni zhes bya ba'i don to/_/
[\[87a.4\]]dper na 'di ba lang zhes smras so zhes bya ba lta bu ste/_'di'i sgra zhes bya ba'i don to zhes bya ba'i sgra 'di ni rnam par dbye ba'i tshig can 'di thams cad kyi don la 'jug pa yin no/_/gsang ba 'dus pa zhes bya ba 'di ni rnal 'byor gyi rgyud yin te/_de rjod par byed pa nyid yin pa'i phyir ro/_/
[\[87a.5\]]'brel pa med pa ni rjod par byed par 'gyur ba yang ma yin te/_se'u 'bru bcu zhes bya ba la sogs pa'i ngag lta bu'o/_/de nyid kyi phyir tshigs su bcad pa dang pos ni dri ba lnga zhus pa yin no/_/rnal 'byor dang rgyud ni rgyud dang rnal 'byor ro/_/de dag ci la bgyi zhes bya ba ni zhu ba gnyis
[\[87a.6\]]so/_/gang du rnal 'byor zhes 'dir ci la bgyi zhes pa'i tshig 'byung ba ni rigs pa ma yin no/_/de bzhin rigs zhes 'dir ci lags zhes pa la de bzhin gyi sgra ni bsdu ba'i don to zhes bya ba ni sogs pa'i don to/_/'dir zhes bya ba ni bsdu ba'i tshigs su bcad pa thugs la gzhag
[\[87a.7\]]pa ste/_rigs la sogs pa'i sgras ci zhig brjod ces bya ba'i don to/_/byang chub sems dpa' chen po zhes bya ba la de kho na nyid yin pa'i phyir byang chub chen po yang de yin la/_dam tshig nyid yin pa'i phyir sems dpa' yang yin pas na de skad ces bya'o/_/rab bskul ba zhes bya ba ni
[\[87b\]]
[\[87b.1\]]gsol ba 'debs par byed pa'o/_/bzhag nas zhes bya ba ji ltar zhe na/_de'i sbyor bas gnas pa'i phyir ro/_/zhus pa rgya chen zhes bya ba ni zhus pa rgyas pa'i yul can gyi don rnams so/_/rang rang gi lus la sogs pa la rdo rje 'chang chen po'i sku la sogs pa'i rnam par dmigs la zhes
[\[87b.2\]]bya bar sbyar ro/_/rang gi thugs la dmigs par zhes bya ba ni mngon sum du mdzad pas so/_/byin gyis brlabs nas zhes bya ba ni nus pa'i khyad par gyis de la yang dag par sbyor ba'o/_/gsung gcig gis ni dbyangs gcig gis so/_/rnam pa gsum zhes bya ba ni re re'i sku dang sngags dang mtshan ma'i
[\[87b.3\]]bdag nyid can nyid yin pa'i phyir ram sangs rgyas dang rig pa dang khro bo'i bdag nyid can yin pa'i phyir ro/_/'di la sangs rgyas thams cad yod pas na sangs rgyas thams cad do/_/gsang ba 'dus pa ni bcom ldan 'das rdo rje 'chang chen po'o/_/de rjod par byed pa nyid
[\[87b.4\]]yin pa'i phyir rgyud la yang de skad ces bya'o/_/de'i rjod par byed pa nyid kyang ngag gcig po nyid du 'brel pa'i phyir ro/_/'brel pa de yang gsang ba 'dus pa don gcig nyid la bsdu ba'i phyir le'u thams cad phan tshun phan 'dogs par byed pa'o/_/de la dang por rang gi dbang du mdzad
[\[87b.5\]]nas tshigs su bcad pa bzhis 'brel pa bstan pa'i phyir lnga pa dang ni zhes bya ba la sogs pa gsungs te gsang ba 'dus pa 'di ni bcom ldan 'das thabs las byung ba'o/_/de'i thabs ni bzhi ste bsnyen pa dang nye bar sgrub pa dang sgrub pa chen po zhes bya ba 'chad par 'gyur ba'o/_/de
[\[87b.6\]]la thabs las byung ba rdo rje 'chang nyid ni le'u dang por bstan pa yin te/_gtso bo yin pa'i phyir ro/_/de'i 'og tu le'u bcu drug gis ni thabs bzhi yin la/_de nas bco brgyad pas ni gnyis ka gsal bar byed pa yin no/_/de bas na thabs las byung ba thabs dang bcas pa gsal bar
[\[87b.7\]]byed pa dang bcas pa bsdus pa'i phyir ltos pa'i mtshan nyid can ni le'u rnams kyi 'brel pa yin no/_/de la le'u thog ma tha ma dag ni ma gsungs kyang 'brel pa grub pa yin pa de ltar na le'u lhag ma rnams kyi 'brel pa tshigs su bcad pa gsungs pa yin te/_'di ni 'di rnams kyis bsdus
[\[88a\]]
[\[88a.1\]]pa'i don to/_/dga' ba can gyi le'us ni sgrub pa chen po dang rdzogs ldan gyi le'us ni sgrub pa dang /_gnyis ldan gyi le'us ni nye bar sgrub pa dang /_gsum ldan gyi le'us ni bsnyen pa ston to/_/de la thabs bzhi po re re'i phyed phyi mas ni mtshan nyid dang /_phyed snga mas
[\[88a.2\]]ni le'u yin no/_/rgyas pa'i don ni/_lnga pa dang ni dgu pa dang /_/bcu bdun pa dang bcu gsum pa/_/zhes bya ba le'u bzhi po de dag ni sgrub pa chen po ste/_sgrub pa chen po zhes bya ba'i don yin zhing sgrub pa chen po'i bshad pa yin no zhes bya ba'i bar du'o/_/thabs bzhi po so sor re re zhing
[\[88a.3\]]mngon par rtogs pa dang dam tshig gnyis gnyis su dbye ste/_mtshan nyid gnyi ga yang gcig gi nus pa tha dad kyi rigs pas ngag gcig gis ston to/_/de las sgrub pa chen po'i mtshan nyid sangs rgyas dang byang chub sems dpa' rnams bstan pa zhes bya ba yin te/_de la rig pa'i skyes
[\[88a.4\]]bu'i bdag pos yan lag dang bcas pa'i dkyil 'khor pa'i sangs rgyas dang byang chub sems dpa' rnams phyung ba ni sgrub pa chen po'i mngon par rtogs pa'o/_/de yang ma lus par ni bcu bdun par ro/_/bcu gsum pa'i rig pa'i skyes bu'i nges par brtan pa las ni phyogs gcig go/_/dang
[\[88a.5\]]por yang thabs las byung ba'i zhor la phyogs gcig gis so/_/le'u lhag ma rnams su yang zhor la bstan to/_/gnyis su med pa'i ye shes tsam ni byang chub bo/_/de rnyed pa ni sangs rgyas so/_/de la nges par bstan pa ni byang chub sems dpa' ste/_de rnams kyi bya ba'i phyir bstan pa ste/_shin tu
[\[88a.6\]]gsang ba'i spyod pa zhes bya ba'i don to/_/dam tshig de yang sgrub pa chen po ste/_thabs chen po yin pa'i phyir ro/_/de ni lnga pa dang dgu pa ma lus pas ston pa bcu bdun pa la sogs pa'i phyogs re res so/_/bzhi pa dang ni bcu drug pa/_/brgyad pa bcu gnyis pa dag ni/_/sgrub pa ste 'di na gnas med
[\[88a.7\]]pas tshigs su bcad pa/_bzhi pa'i mthar sgrub pa'i sdom pa zhes pa dang sbyar te/_sgrub nyid gsang ba'i phyir sdom pa'i/_/slob dpon spyi yi las dang ni/_/dngos grub brtul zhugs sdom pa yin/_/zhes bya ba ni mtshan nyid yin te de la 'dod chags chen po'i tshul gyi rim pas dam tshig chen po'i
[\[88b\]]
[\[88b.1\]]dkyil 'khor du ye shes sems dpa' la dbang bskur ba gsum sbyin pa ni slob dpon spyi'i las so/_/rig pa'i skyes bu bskyed pa nas dbang bskur ba'i mthar thug pa ni dngos grub po/_/rig pa'i brtul zhugs so/_/mchod pa dang bstod pa la sogs pa ni sdom pa sde/_sgrub pa'i mngon par
[\[88b.2\]]rtogs pa'o/_/slob dpon gyi las thams cad dang dngos grub thams cad yongs su shes par bya ba dang /_rig pa'i brtul zhugs bzung ba dang /_bsrung ba dang zin pa'i sdom pa rnams ni sgrub pa'i dam tshig go/_/drug pa dang ni gnyis pa dang bcu pa dang bcu bzhi pa dag ni nye bar sgrub pa'i sdom
[\[88b.3\]]pa'o/_/ni zhes bya bas mtshams sbyor ba'o/_/kha cig la ni drug pa 'dir/_/zhes 'byung ste/_'dir zhes pa ni rgyud 'dir ro/_/drug pa zhes pa ni grangs drug par shes par byed pa'am gnas drug par shor bas na drug pa'o/_/nye ba'i sgrub pa'i mtshan nyid ni drug spyod dang rjes su chags pa'o/_/
[\[88b.4\]]de la rjes su chags pa'i mngon par rtogs pa ni byin gyis rlobs pa'i sngags lnga ste/_thugs me nyes par byed pas so/_/drag shul gyi mngon par rtogs pa ni lnga pa rnams te zab cing phra ba'i dngos po la drag shul gyis yid 'jug par byed pa'i phyir ro/_/dam tshig gi drag shul gyi spyod pa'o/_/_
[\[88b.5\]]nye bar longs spyod pa'i spyod pa dang /_dka' ba'i spyod pa ni lha rnams rjes su chags par byed pa'o/_/de dag thams cad le'u bzhi po 'di rnams su ston to/_/bdun pa dang ni gsum pa dang /_bcu gcig pa dang /_bco lnga pa ste/_bzhi po 'di dag ni bsnyen pa yin no/_/'di'i mtshan nyid ni dngos grub
[\[88b.6\]]zhing dang mtshan ma ste/_dngos grub ni 'khor los sgyur ba'i rnal 'byor ro/_/zhing ni yan lag drug gi sbyor ba ste/_de dag gis bdag nyid dngos grub mchog gi zhing du byed pa'i phyir ro/_/mtshan ma ni dam tshig dang rmi lam ste/_dngos grub kyi rgyur gyur pa'i phyir dngos grub ston par byed pa'i phyir ro/_/yang
[\[88b.7\]]gzhan gyi don las brtsams te/_rgyud kyi 'grel pa tshigs su bcad pa bzhis bstan par bya ba'i phyir/_de bzhin gshegs pa kun gyi las/_/zhes bya ba gsungs te/_gzhan gyi don ni rnam pa bzhi ste/_gzhug pa dang dbugs dbyung ba dang yongs su smin pa dang yongs su grol ba'o/_/
[\[89a\]]
[\[89a.1\]]dbugs dbyung ba'i tshig ni tshigs su bcad pa gnyis pa'i khong nas dbyung bar bya'o/_/de bzhin gshegs pa kun gyi las/_gzhan dag tshar gcod phan 'dogs spyod pa dag gang yin pa de ni rgyud 'di la dul dang zhes bya ba la sogs pa sems can rnams kyi 'jug pa ste/_
[\[89a.2\]]mngon par dad pa'o/_/dul ba ni tshar gcod pa chung ngus bsgrub par bya ba yin la/_gdul dka' ba ni tshar gcod pa chen pos bsgrub par bya ba rnams yin no/_/zhi ba ni phan gdags pas bsgrub par bya ba'o/_/mchog nyid ni dngos grub mchog dang 'brel pa'o/_/de la thun mong gi dngos grub
[\[89a.3\]]dang 'brel pa gang yin zhe na/_gang de'i bsnyen pa de yang rnam pa bzhi ste/_rdo rje'i cho ga zhes bya ba rdo rje bzhi po bshad pa'o/_/dngos grub mchog gi 'brel pa gang yin zhe na/_bskyed pa'i rim pa dang 'brel pa ste/_rang gi lha nyid du bskyed pa'i go rims dang 'brel pa ni mig dang sku la sogs pa'i sems
[\[89a.4\]]pa las yang dag par sbyor ba'o/_/de gnyi ga ni dbugs dbyung ba ste/_rang gi lha'i rnal 'byor la yang dag par sbyor ba'i phyir ro/_/dkyil 'khor zhes bya ba ni bri ba'i dkyil 'khor dang mchod pa'i dkyil 'khor ro/_/brtul zhugs ni rig pa'i brtul zhugs so/_/slob dpon phun sum tshogs pa zhes
[\[89a.5\]]bya ba ni gzhug pa dang /_dbugs dbyung ba dang yongs su grol ba ma gtogs par slob dpon gyi bya ba gzhan dag yin no/_/de ni bla ma'i sngags kyi lam gyis ni slob ma snod du rung ba rnams yongs su smin par bya ba yin no/_/brtul zhugs bzang dang zhes bya ba ni yang dag par gzung ba'i brtul
[\[89a.6\]]zhugs can gyi'o/_/slob dpon gyi dbang bskur ba gsum gyis kyang dbang bskur ba'o/_/rang gi slob ma ni bka' las mi 'da' ba'i phyir ro/_/bdag nyid che zhes bya ba ni 'dus pa'i de kho na nyid thams cad bstan pa la rjes su mthun pa'i dad pa dang shes rab dang bstan pa dang zab pa dang ldan pa'o/_/
[\[89a.7\]]sangs rgyas la sogs pa'i shin tu gsang ba'i de kho na nyid ston pa gang yin pa de yongs su grol ba yin te/_dgongs pa thams cad nges par 'grel pa'i phyir ro/_/de la dga' ba can gyi le'u lngar ni yongs su grol ba yin la lhag ma rnams ci rigs par le'u gzhan dag la sbyor ro/_/de ltar
[\[89b\]]
[\[89b.1\]]na rtsa ba'i rgyud kyi cha shas bzhi'i ngag bzhi gang dag yin pa ni yan lag rnam par 'thor ba phan tshun ltos pa can yin pas na gzhan gyi re re sdud par byed pa yin zhing gzhan gyi don ma lus par bsdu ba'i phyir rtsa ba'i rgyud ni ngag gcig yin no/_/de gsal bar byed pa ni rgyud phyi ma ste/_
[\[89b.2\]]de gnyi ga ni bstan pa dang bcas pa de nyid kyi'o/_/rgyud kyi 'grel pa gnyi ga dag la yang phal cher de rjod par byed pa'i gzhung yin pas na de skad ces bya'o/_/rnal 'byor zhus pa'i lan gsungs pa/_thabs dang zhes bya ba la sogs pa la/_thabs dang shes rab snyoms par 'jug pa'i
[\[89b.3\]]rab tu sbyor ba rnal 'byor yin te/_phul du byung ba'i shes pa ni shes rab bo/_/gang zhig ni gang yang rung ba'i shes pa dngos med pa ni rig bya dang rig pa gnyis su byar med pa'o/_/dngos med pa de nyid shes rab tu brjod la de nyid 'dir bye brag tu mthong bas na lhag mthong ste/_dga' ba'i
[\[89b.4\]]yul yin pas dga' ma yang yin te yul dang yul can dbyer med par gyur pas so/_/shes rab nyid rig pa dang shes bya zhes kyang bya'o/_/nye bar song ba ni thabs te sems der nye bar 'jug pa'o/_/de yang dngos po'i mtshan nyid sems de kho nar gyur pa ni phra mo nyid las mi 'phro ba sems
[\[89b.5\]]der gyur pa kho na ste brtan zhing mi g.yo bas so/_/de nyid ni zhi gnas te gyur pa po gud na med pa'i phyir sems nyid thabs yin la skyes bu dang ye shes kyang yin no/_/rig bya dang rig pa po dang sems las byung ba dang sems de nyid dbyer med par gyur pa ni thabs dang shes rab sbyor ba ste rnal 'byor
[\[89b.6\]]ro/_/rgyud kyi dri ba zhus pa'i lan ni rgyud ni zhes bya ba la sogs pa gsungs pa la rgyud ni rgyun rgyas pa'o/_/de ni rgyud de skad kyi dbyings la rgyud ni rgyas pa zhes 'byung ba'i phyir ro/_/rgyun yang de yin la de yang yin pas na rgyun te de ni rnam pa gsum du 'gyur te rab tu dbye ba las so/_/ji ltar rab tu dbye
[\[89b.7\]]ba las yin zhe na/_gzhi dang de bzhin rang bzhin dang /_/spang du med pa yis zhes bya ba ste/_de las 'byung gnas rang bzhin rgyu yin te/_'gro bar byed cing 'bras bu nyid thob par byed pas na rgyu ste/_sa bon zhes bya ba'i don to/_/de ni rang bzhin yin te/_gtso bo'i rgyu nyid yin pa'i phyir ro/_/
[\[90a\]]
[\[90a.1\]]de yang gang yin zhe na/_de 'byung gnas te thog ma'i rgyu zhes bya ba'i don to/_/byang chub kyi rgyu dang po gang yin zhe na/_thog ma dang tha ma med pa chos kyi dbyings 'di ni byang chub kyi sems so/_/de bzhin spang med 'bras bu ste bag chags dang bcas pa'i sgrib pa thams
[\[90a.2\]]cad spangs pa'i phyir rang gi rang bzhin du gnas pa'i chos kyi dbyings kyi 'bras bu de ni spang du med pa yin te/_spang bar bya ba'i sgrib pa de'i tshe shin tu med pa'i phyir ro/_/gzhi ni thabs zhes bya ba ste/_rang bzhin las rgyu gzhan ni thabs yin no/_/de ni gzhi yin te de la gnas pa'i rnal 'byor
[\[90a.3\]]pas 'bras bu thob pa'i phyir ro/_/gsum gyis rgyud kyi don bsdus te/_rgyu dang 'bras bu thabs kyi rgyud gsum nyid kyis rgyud kyi don ma lus par bsdus pa yin no/_/thabs ni sngags dang phyag rgya la sogs pa'i dbye bas rgyun dang ldan pa'i phyir thabs kyi rgyud du rigs pa ma yin nam/_rgyu
[\[90a.4\]]ni chos kyi dbyings nyid yin la de yang gcig nyid yin pa de ltar na/_rgyun med pa'i phyir rgyu'i rgyud rigs pa ma yin la de nyid kyi phyir 'bras bu'i rgyud kyang rigs pa ma yin no zhe na/_'dir rigs ni zhes bya ba la sogs pa gsungs pa la rigs kyi sgra ni thams cad la sbyar bar bya ste/_rigs
[\[90a.5\]]dang rus dang rgyud dang sa bon dang rgyud dang khams dang bla ma dang thog ma dang 'byung gnas dang rang bzhin zhes bya ba ni rnam grangs yin no/_/rigs lnga ni gti mug dang zhe sdang dang nga rgyal dang 'dod chags dang phrag dog ces bya ba rigs lnga po dag go/_/rigs gsum dag ni gti mug dang zhe sdang
[\[90a.6\]]dang 'dod chags zhes bya ba rigs gsum po dag go/_/ngo bo nyid gcig rigs ni rang bzhin ngo bo nyid de rang bzhin ro gcig tu 'jug pa de ni rigs gcig ces bya ba'i don to/_/rigs brgya zhes bya ba ni rigs mtha' yas pa yin te/_sangs rgyas kyi chos rnams ni re re zhing rab tu mtha' yas
[\[90a.7\]]pa nyid kyi phyir ro/_/rigs kyi rab tu dbye ba gsungs pa de ni zhes gsungs pa'o/_/byang chub rdo rje ni rnam par dag pa'i mthar thug pa na byang chub kyang de yin la/_byang chub kyi sems kyi rang bzhin nyid yin pa'i phyir rdo rje yang yin pas na byang chub rdo rje ste de nyid ni chos kyi dbyings so/_/de ni khyad
[\[90b\]]
[\[90b.1\]]par de dang bcas par gsungs pa ste/_rigs lnga la sogs pa gsungs pa'o/_/de'i phyir yang de ni bla ma'i rgyud du 'dod do/_/de'i khyad par de dag bcas par gsungs pa de ni rgyu'i rgyun gyi rang bzhin can nyid yin pa'i phyir rgyud bla ma ste rgyu'i rgyud ces bya ba'i don to/_/de skad du yang dpal
[\[90b.2\]]mchog dang po la sogs pa las/_rgyud ni rgyun zhes bya bar bshad/_/bla ma nyid ni thog mar brjod/_/de nyid gsang ba gsang chen ni/_/bla ma'i rgyud ni yin par 'dod/_/ces gsungs so/_/ji ltar 'phags pa'i rigs gcig la nyan thos la sogs pa'i dbye bas rnam pa gsum
[\[90b.3\]]du byed par 'gyur ba de bzhin du byang chub sems dpa'i rigs gcig la rigs lnga la sogs pa'i dbye bas so/_/de skad du yang /_chos kyi dbyings la dbyer med phyir/_/rigs ni tha dad rung ma yin/_/brten pa'i chos kyi bye brag gis/_/de yi dbye ba rab tu brjod/_/ces gsungs
[\[90b.4\]]so/_/gti mug gtso bor gyur pa'i byang chub sems dpa'i chos rnams kyi gnas su gyur pa'i rigs ni gti mug gi rigs so/_/zhe sdang gtso bor gyur pa rnams kyi ni zhe sdang gi rigs te/_de bzhin du gzhan dag la yang sbyar bar bya'o/_/rgyu'i rgyud nyid rnam par dag pa'i mthar thug pa yang
[\[90b.5\]]'bras bu'i rgyud yin no zhes bya ba de yang mi rigs pa ma yin no/_/rgyud kyi don zhus nas rgyu'i rgyud kyang gsungs la/_de yang rigs lnga la sogs pa yin no zhes nges par mdzad nas tshigs su bcad pa gnyis kyi de kho na nyid ni rnam pa du/_rigs kyi
[\[90b.6\]]gsang ba ni rnam pa du/_rigs kyi gsang chen ni gang lags/_rigs kyi dam pa ni rnam pa du zhig mchis zhes 'dri ba'i zhu ba bzhi po byas pa de la de nyid ces bya ba la sogs pa gsungs te/_de nyid rnam pa lnga gang yin pa de rgyud thams cad kyis bsdus pa phra ba nyid yin pa'i phyir ro/_/gsang ba rnam gsum ni de shin tu phra ba nyid yin pa'i
[\[90b.7\]]phyir ro/_/lha rnams kyi bdag po lhag pa'i lha'i rang bzhin ni bcom ldan 'das so/_/de ni gsang chen te shin tu rab tu phra ba nyid kyi phyir ro/_/rigs rnam pa brgya ni rigs kyi rang bzhin sna tshogs pa'o/_/de ni dam pa ste mtha' yas pa nyid kyi phyir ro/_/de de ltar na dri ba'i zhu ba dgu po dang lan gyi
[\[91a\]]
[\[91a.1\]]rnal 'byor gyi rgyud gsang ba 'dus pa yin no zhes bya ba'i spyi'i don yang dag par phye ba yin no/_/gzhung gzhan ni yan lag gi don ji ltar sbas pa rnams rab tu dbye ba'i phyir ro/_/de la dang por le'u dang po la sbas pa'i tshig gi don rnams zhus pa ni/_byang chub
[\[91a.2\]]sems zhes ci la bgyi/_/zhes bya ba la brtsams te/_de bzhin big+h+nAn+ta kr-ita ci zhes bya ba'i bar du'o/_/de la byang chub kyi sems kyi don ni thog ma tha ma zhes bya ba la sogs pa gsungs te/_thog ma ni skye ba yin la tha ma ni 'jig pa yin no/_/de dag med pa'i phyir thog ma dang tha
[\[91a.3\]]ma med pa ste/_chos kyi dbyings sems kyi rang bzhin yin la de nyid ni byang chub kyi sems yin no/_/de'i phyir rdo rje 'chang gi don gyis na thog ma dang tha ma med pa'o/_/sems la ma gtogs pa'i don du rtog pa thams cad nye bar zhi ba'i phyir rnam par snang mdzad kyi don gyis na zhi ba'o/_/
[\[91a.4\]]chos dang chos nyid kyi rgyu mtshan rnams nub pa'i phyir mi bskyod pa'i don gyis dngos dang dngos min zad pa'o/_/chos kyi dbyings tsam gyi bdag nyid dang sangs rgyas thams cad dbyer med par mthong ba'i phyir rin chen 'byung ldan gyi don gyis na khyab bdag ste thams cad du 'gro ba'o/_/
[\[91a.5\]]mtshan gzhi dang mtshan nyid la dga' ba rnams rnam pa thams cad du stong pa nyid du yongs su gcod pa'i phyir 'od dpag tu med pa'i don gyis na stong pa nyid mi phyed pa'o/_/sna tshogs kyi don mdzad pa'i phyir don yod par grub pa'i don gyis na snying rje mi phyed pa'o/_/byang chub kyi sems
[\[91a.6\]]kyi don 'di yang le'u dang por sangs rgyas lnga rnams chos nyid dang lhan cig thugs kar zhugs pa dang de zhu ba dang dkyil 'khor du zhu ba dang /_longs spyod pa po dang /_longs spyod par bya ba dang /_longs spyod zhu ba dang 'od zer spros pas sna tshogs dbang bskur bar shes par bya'o/_/
[\[91a.7\]]byang chub kyi sems de nyid las rig pa'i skyes bu 'byung bar gsungs pa yin no/_/de'i phyir de zhus pa'i de ma thag tu lan sku zhes bya ba la sogs pa gsungs so/_/tshigs bcad phyed phyi mas ni nges tshig bstan te/_lhan cig ces pa ni gsum pa'o/_/rig par ldan pa zhes pa
[\[91b\]]
[\[91b.1\]]ni don gyis na skyes bu la bya'o/_/rig pa dang lhan cig pa'i skyes bu ni rig pa'i skyes bu ste/_bar gyi tshig mi mngon pa'o/_/phyed snga ma ni 'di'i rig pa ste/_mi phyed pa ni 'dir byang chub kyi sems su thams cad zhu bar gyur pa gang yin pa'o/_/gang gis mi phyed ce na/_sku gsung
[\[91b.2\]]thugs kyi rdo rje yis te/_rdo rje ni de bzhin nyid do/_/sangs rgyas rnams kyi sku gsung thugs dang de bzhin nyid ces zlas phye la zhu bar mi phyed pa'o zhes bsdu ba'o/_/phye ba'i ngo bos zhes pa ni de dag nyid phye ba'i rigs pas rig pa dang skyes bur phye bas te/_sangs rgyas rnams kyis de bzhin nyid ni
[\[91b.3\]]rig pa ste/_de yang rig bya'i cha'o/_/rig pa po'i cha ni skyes bu'o/_/de sku gsung thugs phye ba las ni gnyi ga'i zhal gsum mo/_/mi phyed par ni don dam par te des na de dang ldan pa'o/_/rig pa'i skyes bu de nyid kyis dkyil 'khor phyung ba yin no/_/de la sngags bcu gsum dang rigs lnga btsun
[\[91b.4\]]mo'i phun sum tshogs pa zhes bya ba'i sdom pa gnyis kyi dbang du mdzad nas 'dri ba'i zhu ba nyi shu rtsa drug byas pa yin no/_/de la ci zhes bya ba'i sgra bco lnga ni 'dri ba bco lnga dang /_rigs 'dir de bzhin gang zhig lags/_/zhes bya ba gcig nyid kyis bcu gcig go/_/rigs zhes bya ba la sogs pa'i
[\[91b.5\]]sgras sdom gyi tshigs su bcad pa la gang zhig lags zhes pa ni thun mong du sgra gcig yin gyi bye brag tu na bcu gcig go/_/don gyi rigs ni ci/_zhe sdang ni gang /_gti mug ni gang /_'dod chags ni gang /_yid bzhin gyi nor bu ni gang /_dam tshig ces pa ni gang /_nga rgyal ni gang /_dregs pa'i
[\[91b.6\]]don ni gang /_phrag dog ni gang /_thar pa ni gang /_'dod pa ni gang zhes bya ba 'di yin no/_/yang na zhu ba nyi shu rtsa bdun yin te/_de bzhin du big+h+nAn+ta kr-ita bi zhes pa de la/_dri ba gnyis su byas te big+h+nAn+ta kr-ita pa zhes pa dang /_de bzhin bi zhes pa'o/_/de bzhin zhes pa ni de dag dang 'dra bar dkyil
[\[91b.7\]]'khor pa gzhan dag gi ming ji lta bu zhes pa'i don to/_/de la dang por zhus pa'i badzra d+h+r-ika gi sngags kyi don gsungs pa/_rig pa lnga dang zhes bya ba la sogs pa la/_rig pa lnga ni mtshan ma rnams te/_zhi gnas so/_/rig bya ni lhag mthong ste/_de yang rnam pa lnga'o/_/bcu po de dag
[\[92a\]]
[\[92a.1\]]gcig tu gyur pa ni rdo rje zhes bshad do/_/de nyid mchog tu brtan pa'i phyir dang mchog tu phra ba'i bsam gtan gyi bdag nyid yin pa'i phyir rdo rje'o/_/de nyid 'dzin pa ste byang chub kyi sems brtan par byed pa'i phyir d+h+r-ika ces bshad de/_badzra yang yin la d+h+r-ika kyang yin no/_/
[\[92a.2\]]zhes bya bar dgongs so/_/de ci zhig ce na/_yid ces bya ba smos te rnam par shes pa'o/_/rig pa dang rig bya'i shes pa bcu po'i tshogs rnam par shes pa'i phung po'o/_/dzi na dzika gi sngags kyi don gsungs pa yod dang med pa zhes bya ba la sogs pa la lus zhes bya ba ni sngar thal ba'i yid ces
[\[92a.3\]]bya ba dang sbyar te/_des na yid kyi lus so/_/sems can kun zhes bya ba ni sngags kyi lha thams cad do/_/yang de ci zhe na/_gdan rnam pa lnga la gnas pa'i sngags rnam pa lnga'o/_/ci 'dra zhig ce na/_'byung ba dang 'byung ba las gyur pa las byung ste/_sa la sogs pa'i 'byung ba lnga yang dag par
[\[92a.4\]]bsdus pas na 'byung ba ni pad+ma'o/_/mig la sogs pa'i 'byung ba las gyur pa rnams yang dag par bsdus pa'i phyir/_'byung ba las gyur pa ni rdo rje'o/_/yul drug po yang dag par bsdus pa'i chos kyi dbyings kyi zla ba yang 'byung ba ste don dam pa yin pa'i phyir ro/_/de la gnas pa'i yid
[\[92a.5\]]sna tshogs pa yang 'byung ba las gyur pa ste/_chos kyi dbyings la dmigs pa'i phyir ro/_/de dag las 'byung ba 'di la yod pas na de las byung ngo /_/ji ltar zhe na/_rdo rje'i sgo las pad+ma'i nang du gdan dang bcas pa'i sna tshogs pa las byung ba'i der chud pa rnams so/_/yod dang med dang dbus
[\[92a.6\]]las 'das pa la/_gnyis kyi rang bzhin du med pas na yod pa las 'das pa'o/_/rnam par rig pa'i rang bzhin du yod pas na med pa las 'das pa'o/_/res 'ga' gnyis kyi rang bzhin du yod la res 'ga' med pa ma yin pas na dbus las 'das pa'o/_/de lta bu'i yid ni dzika ste/_
[\[92a.7\]]rgyal ba zhes bya ba ni rgyal ba rnams kyi'o/_/de rnams kyi skye ba ni skye bar gyur pa'o/_/de bas na yid kyi lus ni sems can kun gyi lus yin la lus kyang gzugs yin te/_de'i phyir don gyi gzugs kyi phung po zhes bya bar 'gyur ro/_/rat+na d+h+r-ika ces bya ba'i sngags kyi don gsungs pa/_don rnams
[\[92b\]]
[\[92b.1\]]thams cad ces bya ba la sogs pa la/_sems ni rin po che zhes bya ba ni dam pa yin pa'i phyir dang yid bzhin gyi nor bu dang mtshungs pa'i phyir sems ni rin po che'o/_/ji ltar zhe na don rnams zhes bya ba la sogs pa smos te/_mnyam pa'i ror yang dag par bsdus te 'byung ba 'di la yod pas
[\[92b.2\]]ni yang dag 'byung ngo /_/gang dang lhan cig ce na/_don rnams dang ste bsgrub par bya ba nyid dang 'dod par bya ba yin pas na don to/_/bde ba dang yid bde ba'o/_/thams cad ces pa ni sna tshogs pa ste/_dus gsum gyi sangs rgyas rnams kyi sku dang 'dod pa dang bcas pa thams cad ces bya ba'i
[\[92b.3\]]don to/_/de bas na don zhes bya bas ni dus gsum gyi sangs rgyas rnams kyi sku'i tshor ba yang bsdus so/_/tshor ba pos tshor ba zhes bya ba ni sku dang gsung dang thugs kyi tshor ba po dang bcas pa'i bde ba dang yid bde ba'i tshor ba'o/_/nges pa zhes bya ba ni brtan zhing rtag pa ste/_des ni d+h+r-ika gi don
[\[92b.4\]]bshad par 'gyur te/_d+h+r-ika da d+h+r-ika ces bya ba'i don gcig pa nyid yin pa'i phyir dang /_'jig pa med pa la 'jug pa'i phyir ro/_/rat+na yang yin la d+h+r-ika kyang yin pas na rat+na d+h+r-ika go/_/tshor ba zhes bya ba ni tshor ba'i phung po ste/_de bzhin gshegs pa thams cad kyi bde ba dang yid bde
[\[92b.5\]]ba bsdus pa'i phyir ro/_/yid ces bya ba ni sngar bshad pa bzhin no/_/A ro lika gi sngags kyi don gsungs pa mtshan gzhi zhes bya ba la sogs pa thams cad du zhes bya ba ni drug pa'i don gyi bsdu ba'o/_/mtshan nyid kyi gnas su ni gsum pa sbyar la mtshan gzhi'i gnas su ni drug pa sbyar
[\[92b.6\]]ro/_/de'i don ni 'di yin te/_mtshan gzhi thams cad kyi mtshan nyid kun gyi rol pa kun yin pa de ni/_A ro lika ces bshad pa yin te/_'di ltar A zhes bya ba ni Ang ste ma lus pa'i don yin la/_de ni ro dang li dang ka rnams so so dang sbyar ro/_/ra ni rol pa ste/_A or byas pas
[\[92b.7\]]ro'o/_/la ni mtshan nyid de A ir byas pas na la'o/_/ka ni mtshan gzhi ste/_A ro lika go/_/de la mtshan gzhi ni dus gsum gyi sangs rgyas rnams kyi sku dang gsung dang thugs so/_/mtshan nyid ni de rnams kyi ming ngo /_/rol pa ni mtshon pa'i 'du shes te/_des de dag yongs su gcod
[\[93a\]]
[\[93a.1\]]pa'i blo'o/_/de dag ma lus par dbyer med pa brjod pa bstan pa'i phyir mtshan gzhi mtshan nyid ces bya ba la sogs pa smos te/_mtshan nyid kyi sgra ni dngos po dang byed pa sgrub pa las gcig lus pa yin no/_/mtshan gzhi dang mtshan nyid dang rol pa rnams kyi dngos
[\[93a.2\]]po ni de kho na nyid de mnyam pas na dbyer med pa'o/_/ni zhes bya ba ni nges par gzung ba'i don te dbyer med pa kho na yin gyi tha dad pa ni ma yin no zhes bya ba'i don to/_/de la sku dbyer med pa ni sku'i gsang bar ro/_/thugs ni thugs kyi gsang bar ro/_/gsang ba rnams dbyer med pa ni
[\[93a.3\]]gsang ba rnams bsdus pa'i nor bur ro/_/gsang ba rnams kyi ming ni/_oM AHhUM du'o/_/de rnams kyi dbyer med pa ni sa bon de dag nyid bsdus pa'i rang gi lha'i sa bon gyi nor bur ro/_/mtshan gzhi ni mtshan nyid kyis bsdus so/_/mtshan nyid ni rol pas bsdus so/_/de nyid kyi
[\[93a.4\]]phyir 'du shes bsdus pa yin pas na 'du shes kyi phung po'o zhes don gyis shes par bya'o/_/pradz+nyA d+h+r-ika gi sngags kyi don gsungs pa rnam shes zhes bya ba la sogs pa la rab mthar phyin zhes bya ba ni rab tu song ba ste/_btang zhing spros pa zhes bya ba'i don to/_/khyab pa'i shes pa yin pas rnam
[\[93a.5\]]shes te/_de gang yin pa shes rab yin par bcom ldan 'das kyis gsungs pa'o/_/de dag las yi ge gnyis gzung zhes bya bar dgongs so/_/ji lta bu'i rnam par shes pa zhe na/_sems dpas 'dzin pa zhes bya ba ste/_sems dpa' ni sems mngon par 'du byed pa'o/_/des 'dzin pa ni 'bad pa
[\[93a.6\]]dang bcas pas yun ring du nye bar gzhag pa yin gyi rang gi ngang gis ni ma yin no/_/de nyid kyis na 'du byed ces bya ba smos te 'du byed kyi phung po'o/_/des shes rab 'dzin pas na pradz+nyA d+h+r-ika ces bya bar bshad do/_/'di ltar sems dpa' nyid du byed de/_ji skad du 'du byed gang zhe na/_sems dpa'o
[\[93a.7\]]zhes gsungs pa'i phyir ro/_/sems dpa' yang gcig gis shes rab 'dzin pa ma yin te/_'o na ci zhe na/_sems dpa'i tshogs kyis te/_de'i phyir 'du byed kyi phung po ni shes pa 'dzin pa'o/_/rigs kyis dri ba'i lan bstan pa'i phyir rigs ni zhes bya ba la sogs pa smos te/_rgyud ces bya ba
[\[93b\]]
[\[93b.1\]]ni rigs rnam pa lnga rnams kyi thog ma ste/_'di ni bstan pa'o/_/phyed phyi ma ni nye bar bstan pa ste/_mi skye mi 'jig ces bya ba ni chos kyi dbyings yin par bstan pa'o/_/de'i dbye ba ni rnam pa lnga zhes bya ba'i don to/_/de nyid ni mgon po ste/_de la dmigs pas sangs rgyas la sogs pa'i go 'phang
[\[93b.2\]]thob par byed pa'i gtso bo yin pa'i phyir ro/_/sdom gyi tshigs su bcad pa las de bzhin zhes 'byung ba ni/_ji ltar 'dod chags la sogs pa'i nyon mongs pa bzhin du yid bzhin gyi nor bu dang dam tshig kyang nyon mongs par gzung ba ste/_go rims bzhin du dregs pa dang /_nga rgyal dang
[\[93b.3\]]phrag dog ces bya ba'i don to/_/de bas na nyon mongs pa drug gi dri yin la lan ni rig bya zhes bya ba la sogs pa tshigs su bcad pa phyed dang gsum gyis gsungs te/_rnam par shes pa zhes bya ba ni rnam par shes pa'i phung po ste mi bskyod pa'o/_/sdang ba ni 'joms pa ste/_gnyen po'i
[\[93b.4\]]phyogs zhes bya ba'i don to/_/gang gi zhe na/_rig bya rig byed gnyis kyi ste/_/drug pa'i don gyi gsum pa'o/_/de dag sun 'byin par byed pas na sdang ba'o/_/gzhung kha cig las ni gnyis kyi blo zhes 'byung ngo /_/der yang zhe sdang zhes bya ba dang sbyar te/_rig bya rig byed gnyis kyi blo la zhe
[\[93b.5\]]sdang ba zhes bya ba'i don to/_/de bas na gnyis kyi mi mthun pa'i phyogs yin pas rnam par shes pa'i phung po ni zhe sdang ngo /_/bems po zhes bya ba la sogs pa la gzugs ni phung po ste/_rnam par snang mdzad do/_/bems po ni rmongs pa ste/_skyes bu glen pa bzhin no/_/bcings pa ni 'chang
[\[93b.6\]]ba ste ral pa bcings pa bzhin no/_/des na gzugs ni phung po ste/_bzung bas stong par 'dod pa'i phyir ro/_/bems po'i gzhir gyur pas na bcings pa ste/_de'i phyir gzugs kyi phung po ni gti mug go/_/bdag tu zhes pa la sogs pa la tshor ba'i phung po ste rin chen 'byung ldan no/_/de ni dregs
[\[93b.7\]]pa dang nga rgyal yin par bshad do/_/ji ltar zhe na/_bdag tu rlom pa'i rang bzhin pas/_/zhes bya ba smos te/_bdag tu rlom pa ni nga rgyal lo/_/rang bzhin ni dregs pa ste/_'di ltar rang gi phun sum tshogs pa nyid du gnas shing der chags pas gzhan du mi 'gro ba ste des na dregs pa'o/_/ji
[\[94a\]]
[\[94a.1\]]skad du rang gi chos la zhen pa'i sems kyis gzhan du mi 'jug pa ni dregs pa'o zhes gsungs pa'o/_/oM d+harma d+hA tu swa b+hA ba At+ma ko\u0f85haM zhes bya bas bdag gi sems dang de bzhin gshegs pa'i thugs mnyam pa nyid yin no zhes sems gzengs bstod pas nga rgyal te/_
[\[94a.2\]]sems gzengs bstod pa'i mtshan nyid ni nga rgyal yin no/_/de bas na tshor ba'i phung po ni dregs pa dang nga rgyal lo/_/dngos la zhes bya ba la sogs pa la 'du shes ni 'du shes kyi phung po ste/_snang ba mtha' yas so/_/de ni kun chags te yang dag pa'i 'dod chags so/_/de ci zhig ce
[\[94a.3\]]na bdag nyid de sems so/_/ji lta bu zhe na/_dngos la ste don dam pa la'o/_/chags pa ni kun du zhen pa yin la de'i mtshan nyid ni chags pa'i mtshan nyid de 'dod chags so/_/rtog pa zhes bya ba la sogs pa la 'du byed ni 'du byed kyi phung po'o/_/de yang don yod grub pa ste/_de ni
[\[94a.4\]]phrag dog go/_/ji ltar zhe na/_rtog pas stong pa'i bdag nyid de rtag tu zhes bya ba ni yang dang yang du'o/_/rtog pa zhes bya ba ni 'dzin pa yang dag par mtshon pa'o/_/gtong ba ni yang dang yang du gtong ba ste/_rtog par gyur pas/_yang dang yang du spro bar byed/_/ces bya ba'i don to/_/
[\[94a.5\]]bdag nyid ces bya ba ni rang rang gi ngo bo ste/_'khor lo dang pad+ma la sogs pa spro ba'o/_/de ltar stong pa'i i ra dang yang dag par mtshon pa'i sha dang /_bdag nyid kyi a rnams ni lhag ma phyi bas phrag dog ces bya bar 'gyur ro/_/de'i phyir 'du byed kyi phung po ni phrag dog go/_/yid bzhin nor bu dang
[\[94a.6\]]dam tshig dang 'dod pa dang thar pa rnams dris pa'i lan byang chub sems dpa' zhes bya ba la sogs pa'i tshigs su bcad pa phyed dang gnyis kyis gsungs te/_byang chub ni bde ba'i phra mo'o/_/sems ni sems kyi phra mo ste/_byang chub dang ro gcig pa'i sems ni byang chub sems so/_/'dod pa
[\[94a.7\]]thams cad kyi gdan dang bcas pa'i sna tshogs pa'i ngo bo nyid de dus gsum gyi sangs rgyas rnams kyi sku'i bdag nyid yin pa'i phyir ro/_/dang po nyid kyi byang chub kyi sems ni sems kyi rin po che zhes bya ba'i don to/_/de ni srid pa las kun 'byung yin no/_/yid las byung bas na srid pa ste gsum
[\[94b\]]
[\[94b.1\]]mo/_/srid pa las byung ba 'di la yod pas srid pa las byung ste/_ci zhig ce na/_thams cad de 'gro ba rnams zhes bya ba'i don to/_/de bas na yid bzhin gyi nor bu dang chos mthun pa'i phyir yid bzhin nor bu'o/_/sems de ni 'dod pa zhes kyang bya'o/_/ji lta bu zhig ce na/_'dod chags zhes bya
[\[94b.2\]]ba la sogs pa smos te/_'dod chags la sogs pa'i rang bzhin dang ldan pa'o/_/sna tshogs ni bdag nyid kyis khyab par spro ba'i phyir te/_de ltar na yid las byung bas na 'dod pa yin la 'dod pa gang yin pa de ni dam tshig kyang yin te/_kun du 'gro ba yin pa'i phyir ro/_/de nyid kyi phyir sna tshogs
[\[94b.3\]]snang bas na zhes bya ba gsungs te/_rnam pa sna tshogs kyis kun du rtogs shing gsal ba'o/_/sna tshogs kyis ye shes 'bad pa dang bcas pa de nyid ni las las skyes pa zhes bya ba la de nyid rtag tu gyur pa ni mngon sum du gyur pa zhes brjod do/_/de nyid 'bras bu zhes bya ste thar pa zhes bya'o/_/
[\[94b.4\]]de ltar byas na 'dod pa las thar pa ni 'dod pa dang thar pa zhes bstan par 'gyur ro/_/sdom dang bcas pa'i mo ha ra tI la sogs pa'i sngags kyi dbang du byas pa'i dri tshig drug po rnams kyi lan tshigs su bcad pa nyid kyis bstan par bya ba'i phyir chos rnams zhes bya ba la sogs pa smos te/_
[\[94b.5\]]chos rnams ni shes bya dang shes pa rnams so/_/gnyis med ye shes kyi nga rgyal zhes bya ba ni ye shes tsam du gnyis su med par nges pa'o/_/de ni gti mug ste gnyis su mi shes pa'i phyir ro/_/phan tshun 'dzer ba zhes bya ba ni rdo rje dang pad+mo 'dus pa'o/_/de ni zhe sdang ste gnyis 'byor pa'i yi ge
[\[94b.6\]]rnams las a yang dang sha la mi mngon pas so/_/mtshan nyid ces bya ba ni zhe sdang dang gti mug las skyes pa'i tshor ba'i phung po'i rol pa dang mtshan nyid dang mtshan gzhi rnams dmigs pa med par yang dag par mtshon pa ste de ni 'dod chags so/_/ci'i phyir zhe na zhes pas te gang gi phyir
[\[94b.7\]]rgyun gyis 'jug pa'i phyir ro/_/ye shes 'dir ni rdo rje bshad/_/ces bya ba ni/_de rnams ro mnyam pa'i ye shes gang yin pa de 'dir rdo rje zhes brjod do/_/bzhi po 'di rnams kyi tshig phyi ma ni ra tI zhes bya bar 'gyur ro/_/de'i don ni/_shin tu longs spyod rdzogs pa ste/_/gti mug
[\[95a\]]
[\[95a.1\]]la sogs pa rnams kyi yul la longs spyod pa yin la dga' bas ni de rnams longs spyod pa yin te zag pa med pa'i phyir yang dag par dga' ba zhes bya'o/_/shin tu zhes bya ba ni phul du byung ba'am rtag pa'i phyir te/_mtha' las 'das pa zhes pa'i don to/_/
[\[95a.2\]]sdom la/_btsun mo'i mchog phun sum tshogs pa/_/zhes bya ba la phun sum tshogs pa'i don bstan pa'i phyir/_gsum gyi bde mchog phun sum tshogs/_/zhes gsungs te rab tu dbye ba la ltos nas mang po'i tshig ste/_sku dang gsung dang thugs kyi bde ba'i mchog ces pa'i
[\[95a.3\]]don to/_/de dag ni rten dang brten pa'i 'brel bas na/_drug pa'i mtshams sbyor yin te de'i phyir gsungs la gti mug zhe sdang zhes bya ba la sogs pa la dga' ba rtag tu zhes bya ba'i rang bzhin la mkhas pas rtag tu yid bde bar gyur pa'o/_/phyed phyi mas ni dga' ba'i bdag che ba
[\[95a.4\]]bstan te/_/des na zhes bya ba ni gang phyir de lta bur mtshon pa de'i phyir ro/_/thabs zhes bya ba ni phul du 'byung bar 'gro ba'i phyir sems can rnams kyi byang chub thob pa'i thabs chen po'o/_/de'i phyir rdo rje theg pa ste pha rol tu phyin pa'i theg pa ni der zhugs su zin kyang sdug bsngal mang
[\[95a.5\]]po nyid kyi phyir mang du phyir ldog par 'gyur bas brtan pa ma yin la dga' ba rnams ni shin tu brtan pa'i rdo rje theg par brjod de/_gang gi phyir sangs rgyas kyi byang chub sgrub pa rnams bde ba nyid kyis 'jigs pa med pa'i phyir ro/_/sgo skyong rnams kyi sngags kyi don gyi dri tshig bzhi'i
[\[95a.6\]]lan tshigs su bcad pa re res bstan pa'i phyir chos rnams mi 'jig bdag nyid ces bya ba la sogs pa smos te/_lus la sogs pa'i chos rnams ni ma skyes pa'i ngo bo nyid de gang gi phyir bum pa la sogs pa 'di dag gcig dang du ma'i rang bzhin dang bral ba'i phyir don dam par
[\[95a.7\]]yod pa ma yin la med pas ni skye ba med de ma skyes na 'jig par mi 'gyur/_de'i phyir 'jig pa med pa'i bdag nyid do zhes bya'o/_/de nyid ni mngon sum du rtogs pa'i phyir 'di'i dam tshig ste/_dngos po kun gyi zhes bya ba ni lus dang gnas dang longs spyod rnams kyi'o/_/dam
[\[95b\]]
[\[95b.1\]]tshig 'di'i gang yin pa 'di nyid kyis mthar byed gshin rje ste/_gshin rje mthar byed do/_/de yang drug pa'i mtshams sbyor ba 'di ni lag pa'i rtse mo dang rtse mo lag pa zhes bya ba'i mthar byed gshin rje dang /_gshin rje mthar byed gnyi ga'i yin no/_/gshin rje ni dus te 'jig rten
[\[95b.2\]]pa yin la de mthar byed pa ni brtan par byed pa'i don to/_/chos rnams rnam par mi shes bdag_/ces bya ba la/_sems kyi chos thams cad rnam par mi shes pa'i bdag nyid do/_/ci'i phyir zhe na/_don dam mi 'gyur bdag nyid kyi phyir te mi 'gyur ba'i chos kyi dbyings kyis so/_/dag pa
[\[95b.3\]]ni 'ba' zhig pa ste 'di ltar gzung ba dang 'dzin pa med pas de'i snang ba yang nub par gyur pa'i phyir chos kyi dbyings 'ba' zhig lhag mar gyur pa zhes bya'o/_/de nyid mngon sum du rtogs pas 'di'i dam tshig go/_/dam tshig 'di yin pa des na 'di nyid ni shes rab mthar byed de shes pa mthar
[\[95b.4\]]byed pa'o/_/rgyal ba ni shes pa las rgyal ba'o/_/chos rnams brjod du med bdag nyid/_/ces bya ba ni brjod par bya ba'i chos thams cad gzhan la tshig gis bstan par mi nus pa'i phyir ro/_/ci'i phyir zhe na/_gang gi phyir ming dang rang bzhin blo dngos med pa'i phyir ro/_/ji ste ming rnams las
[\[95b.5\]]don rnams kyi blo skye ba yod na brjod bya dang rjod byed du 'gyur ba zhig na de ltar yod pa ma yin te de gang gi phyir mi bden pas so/_/blo las phyi rol na ming ngam rang bzhin yod pa ma yin pa las blo yang yod pa ma yin te/_gzung ba med pas 'dzin pa med pa'i phyir dang /_de snang ba dag kyang nub pa'i
[\[95b.6\]]phyir ro/_/de nyid ni mngon sum du rtogs pa'i phyir 'di'i dam tshig ste/_de lta bu yin pa des na 'di nyid ni pad+mAn+ta kr-ita de 'dis don rnams go zhing rtogs par byed pas na pad+ma ni tshig ste/_de mthar byed pa'o/_/mthu dang ldan pa'i phyir khyab bdag go/_/chos kun rnam par mi rtog bdag_/ces bya
[\[95b.7\]]ba ni rtag pa'i chos thams cad bdag nyid kyis kyang brtag par mi nus so/_/ci'i phyir zhe na/_rang bzhin gyis ni zhi ba'i dngos kyi phyir te/_chos rnams rang bzhin gyis de bzhin nyid des de dag rtag tu zhi ba'o/_/bems po yin pa'i phyir mi rtog pa'o/_/de ni rnam par rtog pa'i yul yang ma
[\[96a\]]
[\[96a.1\]]yin te/_rnam par rtog pa'i mtshan ma nub na der snang ba'i phyir ro/_/de ni mngon sum du rtogs pa'i phyir 'di'i dam tshig go/_/rdo rje kun zhes bya ba ni/_rnam par rtog pa thams cad do/_/dam tshig 'di'i gang yin pa des na 'di nyid bgegs mthar byed de
[\[96a.2\]]bgegs rnams ni rang gi rnam par rtog pa las byung ba'i phyir ro/_/mthu dang ldan pa'i phyir gtso bo'o/_/mi 'jig ces bya ba la sogs pa ni sgo rnams kyi thun mong gi don dang de dag gi 'bras bu yang gsungs pa yin te/_'chi ba'i gnyen po yin pa'i phyir dang mtshan ma rnams nub pa'i
[\[96a.3\]]phyir dang ngag dang rnam par rtog pa'i yul las 'das pa'i phyir go rims ji lta ba bzhin du mi 'jig pa dang rnam par mi shes pa dang /_brjod pa med pa dang /_rnam par rtog pa med pa rnams so/_/ye shes 'di zhes bya ba ni khro bo bzhi'i bdag nyid kyi sangs rgyas kyi byang chub kyi ye shes
[\[96a.4\]]so/_/shes nas zhes bya ba ni lhag par khong du chud pa'o/_/bde ba thob par 'gyur zhes bya ba ni bde ba chen po'i rdo rje 'dzin pa'i go 'phang thob par 'gyur ba'o/_/de ltar byas na de bzhin gshegs pa lnga dang rig pa bzhi dang khro bo bzhi rnams go rims bzhin du rang bzhin dang rang gi
[\[96a.5\]]bde ba dang zhi ba zhes bya ba grags pa'i byang chub kyi sems gsum rgyu dang thabs dang 'bras bu dag yin no/_/mthar thug pa'i 'bras bu ni rdo rje 'chang chen po'i go 'phang ste/_de dag bstan par 'dod nas gti mug ces bya ba la sogs pa'i tshigs su bcad pa lngas dkyil 'khor gyi
[\[96a.6\]]'brel pa gsungs te/_gti mug gi rigs gang yin pa ste rnam par snang mdzad do/_/de ni gti mug longs spyod kyis te/_gti mug dga' ma'i thabs kyis gti mug zad pa'i phun sum tshogs par 'gyur te/_ye shes tsam du shes pa med pa ni gti mug yin la de zad pa ni
[\[96a.7\]]gti mug zad pa ste/_de yang bcom ldan 'das gshin rje mthar byed do/_/des na zhes bya ba ni gti mug zad pa'i rgyu des na'o/_/lus mthar byed ces bya ba ni lus kyi rtog pa mthar byed pa'o/_/des na shes bya mthar byed 'gyur/_/zhes bya ba ni shes bya'i rtog pa mthar 'byin pa'o/_/nyes
[\[96b\]]
[\[96b.1\]]pa zhes bya ba ni zhe sdang gi rigs gang yin pa ste mi bskyod pa'o/_/zhe sdang nyid nyes pa ste de der byas pas de ni nyes pa'i longs spyod kyis te/_zhe sdang dga' ma'i thabs kyis nyes zad phun sum tshogs par 'gyur te/_'dir nyes pa ni gnyis su snang ba yin te de dor byas pas so/_/de zad pa na nyes
[\[96b.2\]]pa zad pa ste/_de yang bcom ldan 'das shes rab mthar mdzad do/_/des na sems mthar byed yin te/_'dzin pa po nub pa'i phyir ro/_/des na nyon mongs pa mthar byed kyang yin te/_de rnams 'dzin pa'i bye brag yin pa'i phyir ro/_/'dod chags zhes bya ba ni rigs gang
[\[96b.3\]]yin pa ste/_rin po che dang 'od dpag tu med pa'o/_/de ni 'dod chags longs spyod pa/_/zhes bya ba ni 'dod chags dga' ma thabs kyi 'dod chags zad pa'i phun sum tshogs par 'gyur te/_'dir 'dod chags rol pa dang mtshan nyid dang /_mtshan gzhi la nye bar dmigs
[\[96b.4\]]pa'i mtshan nyid gang yin pa ste/_de zad pa ni 'dod chags zad pa'o/_/de yang bcom ldan 'das pad+ma mthar mdzad do/_/des na ngag mthar byed pa ste/_rnam par rtog pa las byung ba'i ngag mthar byed pa'o/_/de bzhin snyoms 'jug mthar byed 'gyur/_/zhes bya ba 'dir
[\[96b.5\]]snyoms pa ni snyoms par 'jug pa'i sgrib pa ste/_tshig phyi ma mi mngon par snyoms par 'jug pa'o/_/de mthar byed ni 'dod chags dga' mas sems brtan par byas pas na rdo rje sems dpa' zhugs pa'i phyir ji ltar 'dod pa bzhin du ting nge 'dzin la snyoms par 'jug pa'i phyir ro/_/nyon
[\[96b.6\]]mongs kun ni go rims bzhin du gti mug dang zhe sdang dang 'dod chags rnams so/_/rdo rje thams cad ni lus dang sems dang ngag rnams so/_/sgrib pa kun ni shes bya dang nyon mongs pa dang snyoms par 'jug pa'i sgrib pa rnams so/_/de la shes byar rtog pa nyid shes bya'i sgrib pa'o/_/nyon
[\[96b.7\]]mongs pa nyid ni nyon mongs pa'i sgrib pa'o/_/snyoms par 'jug pa la sgrib pa ni snyoms par 'jug pa'i sgrib pa'o/_rnams zad par byed pa'i ye shes te/_de ni bcom ldan 'das bgegs mthar byed do/_/des 'di skad du/_nyon mongs rdo rje longs spyod pas/_/nyon mongs rdo rje zad
[\[97a\]]
[\[97a.1\]]pa bgegs mthar byed/_/des ni nyon mongs rdo rje zad 'gyur la/_/de bzhin sgrib pa mthar byed 'byung /_/zhes bstan par 'gyur te/_gzhan du na don yod grub pa dang rdo rje dga' ma dang bgegs mthar byed rnams kyi 'brel pa bstan par 'gyur ro/_/de dag gis rigs
[\[97a.2\]]dang longs spyod rnams khro bo rnams dang 'brel par bstan nas 'bras bu dang 'brel pa bstan pa'i phyir nyon mongs zhes bya ba la sogs pa smos te/_nyon mongs pa rnams dang rdo rje rnams dang sgrib pa rnams zad pas bdud rtsi 'khyil pa'i dus su las thams cad rnam par dag cing dri ma med par
[\[97a.3\]]'gyur te des na las las skyes pa'i 'bras bu rdo rje 'chang chen po go 'phang shin tu rnam par dag par 'gyur ro/_/de bzhin du big+h+nAn+ta kr-ita bi zhes bya ba'i dri ma ni big+h+nAn+ta kr-ita ji lta bu de bzhin ni ji lta bu zhes rnam par dbye ba byas pas gnyis su 'gyur ro/_/de bzhin zhes bya bas ni de dang 'dra ba'i lha
[\[97a.4\]]gzhan dag gis yang ming ji skad ces bya ba dang don ji lta bu zhig lags zhes bya ba'i don to/_/de bas na de dag gi lan gsungs pa gzung ba dang zhes bya ba la sogs pa la gzung ba ni 'dod pa rnams la longs spyod pa'o/_/'dod chags ni bsam gtan gyi sems kyi dbyings la rol pa'o/_/rnam
[\[97a.5\]]pa ni de nyid kyis rig bya dang bcas pa'i dus gsum gyi sangs rgyas rnams kyi sku dang gsung dang thugs kyi rig pa pos rin po che phra mor byed pa'o/_/mi g.yo ba ni rin po che de nyid sngags kyi thig le la brtan zhing mi g.yo bar byed pa'o/_/rgyu ni rin chen de nyid las mtshan ma rnams khyab par spro
[\[97a.6\]]ba'o/_/'bras bu ni khyab par spros pa rnams de nyid du bsdus te nyi ma'am zla ba'i gzugs gang yang rung bar bskyod pa'o/_/rdo rje zhes bya ba ni byang chub kyi sems te/_yan lag drug po de dag las yang dag par byung ba'o/_/de bas na don drug po 'di dag ni ji ltar rigs par drug tshan gsum
[\[97a.7\]]du rig par bya'o zhes bya bar dgongs so/_/de nyid kyi phyir gsungs pa 'dod pa zhes bya ba la sogs pa ste/_'dod pa'i rgyal po la sogs pa drug go/_/'di ltar 'dod pa'i rgyal po ni longs spyod kyi phyir 'dod pa rnams 'gugs pa'o/_/sngon po ni nag po ste de bas na bsam gtan gyis sems
[\[97b\]]
[\[97b.1\]]'gugs shing 'dul ba ni dbyig sngon can no/_/tshor ba'i phung pos bdag nyid gso ba ni stobs po che'o/_/brtan par gyur pa ni mi g.yo ba'o/_/'bras bu la sgrib pa 'joms pa ni gnod mdzes rdo rje'o/_/rtse mor gyur pa'i 'bras bu nyid ni gtsug tor khro bo'o/_/dbang por rnam par grags zhes bya
[\[97b.2\]]ba la khro bo gshin rje gshed la sogs pa'o/_/dbang po ni de rnams kyi bdag po'i rkyen no/_/de nyid kyi phyir khro bo'i 'khor lo la bdag po dang bcas pa'i lha bcu gcig go/_/dam tshig ces bya ba la sogs pa la sngags kyi lha thams cad kyi lus ni dzi na dzika ces bya ba'i sngags kyi don yin
[\[97b.3\]]la de ni sna tshogs pa las skyes pa ste/_de yang yi ge b+h+rUM mo/_/de'i don ni yi ge b+ha dang ra dang u dang ma rnams kyis go rims bzhin du 'byung ba dang /_'byung ba las gyur pa dang /_gzugs la sogs pas stong pas yid sna tshogs pa tsam zhes bya'o/_/de la 'byung ba lnga stong pa nyid ni pad+ma'o/_/
[\[97b.4\]]'byung ba las gyur pa lnga stong pa nyid ni rdo rje'o/_/gzugs la sogs pa stong pa nyid ni rdo rje'i nang du chud pa'i chos kyi dbyings so/_/'byung ba las gyur pa drug pa yid ni/_chos kyi dbyings la gnas pa sna tshogs pa de nyid do/_/de bas na/_dam tshig rdo rje sogs drug dang /_/sa la sogs pa
[\[97b.5\]]rnam pa lnga/_/'byung dang 'byung las gyur par grags/_/zhes gsungs so/_/rig pa'i rgyal po zhes byar bshad/_/ces bya ba ni/_dam tshig rdo rje la sogs drug_/ces bya ba dang sbyar ro/_/ji ltar na rig pa'i rgyal po yin zhe na/_dag pa'i 'dod pa rnams kyi rig pa dang /_bsam gtan
[\[97b.6\]]gsum dang bzhi pa'i rig pa rnams kyi bdag po yin pa'i phyir te/_de dag gi stobs kyis de rnams skye ba'i phyir ro/_/gzugs kyi rdo rje la sogs drug_/rdo rje'i bdag po zhes byar brjod/_/ces bya ba ni yongs su dag pa'i 'dod pa drug gi longs spyod las bsam gtan dang po dang gnyis pa
[\[97b.7\]]las bsdus pa'i rdo rje'i ngag skyes pa'o/_/lha bcu gnyis po de dag dkyil 'khor pa chen po la gang dang 'brel zhe na/_bcu gnyis po 'di dag ni sangs rgyas lnga rnams zhes bya ba dang sbyar te/_de dag ni 'bras bu lnga'i rgyur gyur pa'o/_/ji ste bcu gnyis po de dag gi brjod pa'i sngags ni gang
[\[98a\]]
[\[98a.1\]]zhig gang las ni skyes snyam du sems na/_de'i phyir sku zhes bya ba la sogs pa smos te/_de kho na nyid gsum brjod pas so/_/bdag nyid che las zhes bya ba ni dkyil 'khor chen po'i bdag po'i rig pa'i pad+ma'i nang na gnas pa'i sa bon las cho ga bzhin du bskyed
[\[98a.2\]]do zhes bya ba'i don to/_/kun dga' snying po dang ye shes zhabs kyi zhal snga nas 'di ni 'das ma thag pa yin pa'i phyir gzugs kyi rdo rje la sogs pa dang sbyor gyi dam tshig rdo rje la sogs pa dang ni ma yin no zhes zer ro/_/ci ste sa'i snying po la sogs pa drug_/ji ltar dbang po drug yin zhe na/_
[\[98a.3\]]gzugs la sogs pa'i shes pa skyed pa'i bdag po yin pa'i phyir te/_de bas na dbang du byed pa'i phyir dbang po zhes bya'o/_/de la 'khor los sgyur ba rnams kyi de kho na nyid kyi go rims bzhi ni gzugs la sogs pa'i shes pa yin par drug kho na yin la de'i sbyor ba'i gnas skabs ni sa'i snying
[\[98a.4\]]po la sogs pa'o/_/de nyid kyi phyir de dag ni de bzhin gshegs pa rnams dang mtshungs pa'i mtshan ma can no/_/sa'i snying po'i sgra ni de las gzhan pa rnams kyi rten du gyur pa ste sa dang mtshungs pa'i sems bskyed pa lta bu'o/_/sangs rgyas rnams kyi gzugs ni rnam par rig pa tsam yin pa'i
[\[98a.5\]]phyir gzugs brnyan lta bur shes par byed/_de bas na gzugs kyi rdo rje mdog dkar mo lag na me long thogs pa'o/_/sangs rgyas rnams kyi gsung gi don chos kyi dbyings su shes par byed de de yang rnam par rtog pa med par shes par bya'o/_/de nyid kyi phyir sgra rdo rje ma'i lag na pi wang thogs pa
[\[98a.6\]]ste/_pi wang yang rnam par rtog pa med par sgra sgrogs pa'o/_/sangs rgyas kyi dri ni tshor ba'i phung po yongs su dag pa ste/_des dus gsum gyi sangs rgyas rnams kyi sku dang gsung dang thugs la byug par byed do/_/de nyid kyi phyir dri rdo rje ma'i lag na dri'i dung thogs pa'o/_/yid bzhin gyi nor bu'i
[\[98a.7\]]sems de nyid sngags kyi thig ler bzhag ste/_bsgoms pa'i ro myong bar gyur pa ni ro'o/_/de nyid kyi phyir ro rdo rje ma'i lag na ro'i snod thogs pa'o/_/de las 'khor lo phra mo la sogs pa rnams las thams cad spros te/_bde ba skyed pa'i phyir lus kun la bde ba skyed pa ni reg pa ste/_de nyid kyi phyir reg
[\[98b\]]
[\[98b.1\]]rdo rje ma'i lag na sna tshogs pa'i na bza' srab mo thogs pa'o/_/shin tu phra ba'i nor bu'i snying por shin tu phra ba'i rdo rje'i byang chub ni 'dzin pa'i ye shes so/_/de'i rig par bya ba ni sems dpa' rnams kyi chos kyi dbyings so/_/de nyid kyi phyir chos kyi dbyings kyi rdo rje ma chos 'byung dkar po thogs
[\[98b.2\]]pa'o/_/le'u dang po'i tshig gi don sbas pa rnams gsal bar byas pa zhar la byung ba dang bcas pa'o/_/le'u dang por thabs las byung ba'i don sbas pa rnams gsal bar mdzad nas/_da ni thabs kyi le'u gsal bar bya ste/_de las dang por sgrub pa chen po'i le'u lnga pa dang dgu pa dang
[\[98b.3\]]bcu gsum pa dang bcu bdun pa rnams las/_le'u lnga pa'i don kun du spyad pa dris pa'i lan gsungs pa thabs dang shes rab ces bya ba gsungs pa la/_sngags pas nges par spyod ces bya bar sbyar te/_yang dag pa'i ting nge 'dzin gyis sngags 'dzin pas na sngags pa zhes bya'o/_/ci
[\[98b.4\]]zhig nges she na/_phung po dang khams dang skye mched dang lus so/_/ji ltar nges she na/_thabs dang shes rab las byung ba'i zhes bya ste/_mkha' med pa'i nam mkha'i rang bzhin gyi rdo rje 'chang chen po ni thabs so/_/de dang lhan cig spyod pa'i chos kyi dbyings kyi rang bzhin ni shes rab bo/_/de las
[\[98b.5\]]byung ba ni de dag sbyor ba las skyes pa ste/_byang chub kyi sems 'byung ba zhes bya ba'i don to/_/ji ltar sbyor bar nges par bya zhe na/_ji ltar rigs par bya zhes bya ba'i don to/_/de la ji ltar rig pa'i don ni 'di yin te/_de rnams la phyi rol gyi khams bzhi ni lha mo bzhi las byung ba'i bdag gi
[\[98b.6\]]gzhal yas khang rgya chen po'o/_/bdag gi lus gang yin pa ni bdag gi yi dam gyi lha'i sku'o/_/bdag gi rig pa gang yin pa de ni khams bzhi'i lha mo'o/_/bdag nyid ni dkyil 'khor gyi bdag po'o/_/bdag gi phung po lnga gang yin pa de ni sangs rgyas thams cad bsdus pa'i dkyil
[\[98b.7\]]'khor pa'i sangs rgyas lnga rnams so/_/bdag gi mig la sogs pa'i skye mched drug gang yin pa de ni byang chub sems dpa' thams cad bsdus pa'i sa'i snying po la sogs pa'i dkyil 'khor pa'i byang chub sems dpa' rnams so/_/'jigs pa thams cad ni sems can dang las
[\[99a\]]
[\[99a.1\]]dang nyon mongs pa rnams kyis skrag pa spang ba'o/_/rgyu ci'i phyir zhe na/_thams cad dag par mos pa yis te/_de dag thams cad bdag po nyid lhag par mos pas so/_/de nyid kyang ji ltar zhe na/_rdzogs pa'i rim pa'i sbyor ba yis/_/zhes bya ba gsungs te/_
[\[99a.2\]]rdzogs pa'i rim pa'i bye brag gang yin pa'o/_/de'i sbyor ba'i ting nge 'dzin te brtan pa'i nga rgyal lo/_/de ni bdag ji lta ba bzhin du sems can thams cad de gti mug la sogs pa'i nyon mongs pa drug ni sangs rgyas lnga'o/_/lus la sogs pa rnams ni sku rdo rje la sogs pa'o/_/
[\[99a.3\]]lus la sogs pa'i las rnams ni sku rdo rje la sogs pa'i mdzad spyod do/_/de ltar snang ba 'di dag lha rnams nyid du mthong ba'i lhag mar mos pa 'di ni rdzogs pa'i rim pa'i sbyor ba'o/_/dogs pa med pa'i sems kyis zhes bya ba ni sangs rgyas rnams nyid de sangs rgyas ma yin pa'i dogs pa mi bya'o/_/sngags ni rang gi
[\[99a.4\]]lha'o/_/de 'di la shin tu yod pas na sngags pa ste/_de'i nga rgyal brtan par gnas pa'o/_/seng ge bzhin du rgyu zhes bya ba ni dogs pa med pa'i sems kyis rgyu ba'o/_/yang zhes bya ba ni gang gi phyir zhes bya ba'i don to/_/'di la zhes bya ba ni rnal 'byor 'dir ro/_/mi bya med ces
[\[99a.5\]]bya ba dang mi bza' yod ma yin zhes bya ba ni/_lus kyi las dgag pa med pa'o/_/smra bar mi bya zhes bya ba ni ngag gi las rnams so/_/mi bsam pa zhes bya ba ni sems de las te/_sku la sogs pa'i mdzad spyod yin zhes bya ba'o/_/mnyam par ma bzhag ces bya ba ni lhag par mos
[\[99a.6\]]pa'i sems kyis sbyor ba ste/_ji skad du gsungs pa'i ting nge 'dzin to/_/rtag pa nyid du mnyam par zhog_/ces bya ba ni gang gi phyir de nyid kyis gnas pas so/_/sems kun las zhes bya ba ni kha phyir bltas pa'i sems yin du zin kyang ngo /_/gang gis spyod pa zhes bya ba ni/_
[\[99a.7\]]sbyor ba gang gis spyod pa'o/_/sems kun la spyod pa ni kun du spyod pa zhes bya bar dgongs so/_/kun du spyod pa'i zhor la de'i 'og tu sngags kyi spyod pa dris pa'i lan gsungs pa dbang po zhes bya ba la sogs pa la dbang po rnams dang yul rnams dang bcas pa'i yid kyi rkyen las byung
[\[99b\]]
[\[99b.1\]]ba gang dang gang yin pa de ni yid yin te/_yid de ni ma na zhes bya bar grags pa'o/_/de zhes bya ba'i sgra ni gang dang gang bya ba dag dang 'brel pas de zhes bya ba gnyis su 'gyur bar shes par bya'o/_/dbang po zhes bya ba ni 'byung ba lnga'i dbang po ste pad+mar bsdus pa'o/_/'byung ba las
[\[99b.2\]]gyur pa'i dbang po lnga ni rdo rjer bsdus pa'o/_/yul rnams zhes bya ba ni gzugs la sogs pa'i yul drug po rnams kyi chos kyi dbyings kyis skyes pa'o/_/yid ces bya ba ni rnam par shes pa'i khams bdun yid kyi skye mched du bsdus pa'o/_/de rnams kyi rkyen gyis de rnams la brten te
[\[99b.3\]]gang dang gang skyes pa'o/_/ci zhig skye zhe na/_yid ces bya ba ste yid kyi yul yin pas na yid de sems kyis dmigs pa dang ting nge 'dzin zhes bya ba'i don to/_/de yang so sor sdud pa la sogs pa yan lag drug dang de'i phyogs gcig gzugs la sogs pa'i zla ba yang ste/_de yang de'i
[\[99b.4\]]yid ma na zhes bya bar bshad pa ni yan lag drug gis bsdus pa'i mnyam par gzhag pa'i shes rab ces bya ba'i don to/_/bshad pa ni grags pa ste lhag pa'i don zhes bya ba'i nges pa'i tshig gis de'i ngang tshul can gyi ting nge 'dzin la bya'o/_/de bas na yan lag drug la mnyam par bzhag
[\[99b.5\]]pas bsdus pa'i shes rab ni ma na'o/_/ma na yang yin la tra yang yin pas na man+t+ra ste/_ma na ni shes pas ma na yin la skyob pas na tra yin no/_/nges pa'i tshig tu'o/_/tra ni skyob par byed pa'i phyir/_/zhes bya ba 'dis ma na ni shes par byed pa'i don zhes bya ba yang don gyis shes par bya ste/_
[\[99b.6\]]ngan 'gro dang srid pa'i sdug bsngal dang theg pa dman pa srung bas na skyob pa ste de byed pa'o/_/'dir tshigs su bcad pa ni/_longs spyod dang ni yan lag rnam pa gang yin blo dang zhig nas gcig bsdus gang yin dang /_/de las phra mo gsum gyi rin chen dang ni ngag bsdus thig le'i rin chen gzud pa dang /_
[\[99b.7\]]nor bu sogs 'od khyab par spros dang de dbus bsdus pa las skyes dkyil 'khor sngags su gsungs/_/drug po 'di dag rim pa bzhin du ci rigs cha shas drug tu phye ba'ang yin/_/'jig rten spyod las rnam grol ba ni phyi rol rnams dang 'dra ba ma yin pa'o/_/dam tshig ni bde ba la sogs pa'o/_/
[\[100a\]]
[\[100a.1\]]sdom pa ni 'jig pa la sogs pa'o/_/bskyod pa ni de dag thams cad nyams su len pa ste/_spyod pa zhes bya ba ni lhag ma'o/_/rdo rje thams cad kyi zhes bya ba ni lus la sogs pa ci rigs pa'o/_/de zhes bya ba ni de dag gnyi ga sngags kyi spyod par bshad pa ste brjod
[\[100a.2\]]pa'o/_/sngags dang lhan cig pa'i spyod pa ni sngags kyi spyod pa zhes bya bar dgongs so/_/le'u bcu gsum pa'i rdo rje bzlas pa las bzlas pa ni bzlas pa nyid do/_/de bas na bzlas pa'i don du dris pa bshad par bya ba'i phyir rang rang zhes bya ba la sogs pa smos te/_bzlas par bya ba lha'i rnal 'byor byas la
[\[100a.3\]]rang rang ngo bo zhes bya ba'i de'i sku dang gsung dang thugs 'di dag rnam par spyad pa ste nges par dpyad par bya ba'o/_/snying la yid kyis zhes bya ba ni snying gar son pa yid kyis te/_mnyam par gzhag pa'i sems kyis zhes bya ba'i don to/_/le'u bcu gsum pa las/_thams cad rigs kyi sngags
[\[100a.4\]]rnams ni/_/sku dang gsung dang thugs su mtshon/_/zhes gsungs te/_dper na rnam par snang mdzad kyi bzlas pa la de bzhin gshegs pa thams cad sku mnyam pa nyid du mngon par rdzogs par byang chub pa ni sku'i de kho na nyid yin la/_/de gsal bar byed pa ni snying ga'i ye shes kyi 'khor lo ste thugs
[\[100a.5\]]so/_/de'i de kho na nyid ni sku de'i dngos po dang dngos po med pa dgag pa ste/_lus 'di ni ye shes kyi 'khor lo'i rang bzhin te skye ba med pas lus kyi dngos por yod pa ma yin no/_/mi skye ba yang ma yin te/_ye shes lus kyi rnam par 'byung ba'i phyir ro/_/de'i ngag ni 'khor lo de'i lte bar
[\[100a.6\]]gnas pa'i rab sngags yin te/_de'i de kho na nyid ni gdod nas skye ba med pas stong pa nyid kyi rang bzhin gyi yid nyid de zhes bya bas 'khor lo'i don ston par byed pa'o/_/gsang sngags zlos pa zhes bya ba ni/_yi ge bzhi'i sngags zlos bzhin pas/_/zhes bya ba'i don to/_/phye nas su zhes
[\[100a.7\]]bya ba ni sna tshogs pa dang bye brag par phye ba yin te/_gsum po ni thun mong pa nyid kyi phyir ro/_/zlos par byed pas spro zhing bsdu/_/zhes bya ba ni spro ba dang bsdu bas bzlas so zhes bya ba'i don to/_/de la phyi ma nyid kyis spro ba ni bcu gsum pa las dngos su gsungs pas gzhan gnyis kyis bsdu
[\[100b\]]
[\[100b.1\]]ba ni lhag ma yin no/_/'dir ni snga ma gnyis kyis bsdus pa dngos su gsungs pas/_phyi ma gnyis kyis spro bar shes par bya ba ni lhag ma'o/_/bcu gsum pa las/_sku gsung thugs dang bdag med las/_/ye shes sems kyis spro bar bya/_/zhes gsungs te/_ye shes ni sna tshogs
[\[100b.2\]]pa'o/_/sems ni hUM ngo /_/de dag gi go rims ji bzhin du sku gsung thugs rnams dang bdag med pa las spro zhes bya ba'i don to/_/bdag med pa ni sna tshogs pa'o/_/rdo rje bzlas pa yang rnam pa gnyis te/_thams cad las spro ba dang gcig las spro ba'o/_/de la dang po'i dbang du byas te/_
[\[100b.3\]]gsungs pa/_sangs rgyas zhes bya ba la sogs pa la sangs rgyas ni sangs rgyas rnams kyi sku dang gsung dang thugs kyi lus dang bcas pa'o/_/sna tshogs rdo rje bdag ces pa la sna tshogs pa brjod pa ni/_rdo rje'i bdag nyid kyi rang gi sa bon rnams las spro ba'o/_/hUM brjod pa na sna
[\[100b.4\]]tshogs pa las spros te sna tshogs pa'i bdag nyid du ro mnyam par bya'o/_/ye shes sa bon ni rab sngags te/_don rnams ye shes tsam yin pa'i phyir ro/_/de brjod bzhin pa na bsdu bar bya ba ste/_'di bdag bdag gi ye shes so/_/zhes bya ba'i don to/_/de ltar 'di dag gzung ba ma yin
[\[100b.5\]]pas de dag med na 'dzin pa yang med do zhes bya bar 'grub po/_/de lta mod kyi mtshon par bya ba ni yid do snyam na de bzlog pa'i phyir byang chub ces bya ba la sogs pa smos te/_byang chub ni mtshan nyid do/_/de med pa ni bdag med pa'o/_/sa bon ni de gsal bar byed pa'i yi ge aHste tha snyad na
[\[100b.6\]]nam mkha' lta bu'o zhes bya ba'i don to/_/des gzung ba ni nges par bya'o/_/ji ltar zhe na bdag med ces bya ste/_rnam par brtag par bya ba'i rang bzhin gyis stong par ro/_/gcig las spro ba'i bzlas pa'i dbang du byas te gsungs pa/_sna tshogs bya ba sogs pa la sna tshogs bzhin du
[\[100b.7\]]zhes bya ba ni thams cad pa bzhin du ste/_ji ltar sngar thams cad las spros pa de bzhin du sna tshogs pa spro bar byed pa po yin te/_sna tshogs pa zhes brjod bzhin pas na sna tshogs pa nyid las bye brag rnams spro ba dang hUM brjod bzhin pa na sa bon la bdag nyid ji lta ba bzhin du sku dang gsung dang
[\[101a\]]
[\[101a.1\]]thugs kyi sprin rnam pa sna tshogs pa'i sprin dang ro mnyam par byas te/_rab sngags brjod pas ni bsdu la/_AHyis ni bdag med par gzung bar bya'o/_/thams cad las spros pa ni snga ma bzhin bzlas pas tshogs par bsdu bar bya'o/_/bcu gsum pa las/_sku
[\[101a.2\]]gsum rdo rje'i bye brag gis/_/spro ba dang ni bsdu bar 'gyur/_/zhes gsungs te rdo rje ni sna tshogs pa'o/_/sku gsum rdo rje'i bye brag gi spro ba dang bsdu bar bya ba ste/_gang gi tshe sku la sogs pa'i sku gsum las spros pa de'i tshe rdo rjer bsdus la/_gang gi tshe rdo rje las yin pa de'i tshe sku gsum la'o
[\[101a.3\]]zhes pa'i don to/_/bzlas pa spyir dris pa las bcu gsum pa'i rdo rje bzlas pa gnyis po dag bshad nas bcu bzhi pa'i 'gog pa'i bzlas pa dang grangs kyi bzlas pa gnyis kyi dbang du byas te gsungs pa/_tshig kun zhes bya ba la sogs pa la 'di dag ni rang gi snying gar gnas pa'i bzlas par bya
[\[101a.4\]]ba'i yi ge 'bar ba las 'gog pas yid kyis zlos bzhin pa dang /_bzlas par bya ba'i yi ge la dmigs te sngags yid tsam gyis brjod pas bzlas kyi spro ba dang bsdu bar ni mi bya'o/_/'jig rten na sngags kyi don ni tshig yin pas tshig thams cad brjod par bya ba'am zhe na/_'dir tshig kun
[\[101a.5\]]zhes bya ba la sogs pa smos te/_'jig rten pa'i tshig kun sngags yin pa bden mod kyi/_'dir ni sngags nyid du grags pa la brten nas sngags so/_/sngags nyid ces bya ba ci zhig ce na/_de kho na nyid bskul ba smra ba zhes smos te de la de kho na nyid bskul ba zhes bya ba ni ston pa ste/_phyag rgya
[\[101a.6\]]zhes bya ba'i don to/_/de yang sa bon gyi yi ge'o/_/smra ba ni 'chad pa'o/_/'chad pa yang mdor bsdu na rnam pa gsum ste/_dzi na dzikaces bya ba la sogs pa ni snying po'o/_/oM shu li ni swA hA/_zhes bya ba la sogs pa ni 'bar ba dang bcas te shin tu shes par byed pas ni sngags so/_/
[\[101a.7\]]oM tA re tut+tA re tu re swA hA/_zhes bya ba la sogs pa ni khyad par du rig par byed pas na rig pa'o/_/'o na ci'i phyir mdung can ma'i sngags la rig pa zhes bya zhe na/_rig pa rjod par byed pa'i phyir te/_bzlas pa'o/_/rgyas btab pa ni bcu bdun pa las rig pa'i skyes bu bsgoms pa'i dngos grub
[\[101b\]]
[\[101b.1\]]kun ni bshad pa mdzad ces bya ba nas brtsams te lag pa'i phyag rgya mi 'ching ngo zhes bya ba'i bar du gsungs pa de'i phyir rgyas btab pa gang yin zhes zhus pa de'i lan ni ji ltar zhes bya ba la sogs pa gsungs pa la ji ltar sku dang gsung dang thugs dang ye shes kyis byin gyis brlabs pa mngon
[\[101b.2\]]sum du gsungs pa/_ting nge 'dzin kyang de bzhin du snying ga ste snying ga ru bsam par bya'o/_/ting nge 'dzin ni longs spyod rnam pa bzhi ste/_gdan bzhi la gnas pa'i sngags kyi dkyil 'khor bzhi'o/_/spyi bor dbang bskur zhes bya ba ni ci rigs par zhe sdang rdo rje la sogs pas so/_/mchod
[\[101b.3\]]pa zhes bya ba ni ci rigs par rigs kyi rig pa'o/_/de rnams zhes bya ba ni 'dir sngags kyi skyes bu gang yin pa de rnams kyi'o/_/kun du ni rgyas btab pa de tsam ma lus par ro/_/rnam par phye nas rdo rje 'chang ba zhes bya ba la sogs pa gsungs pa la gang yin pa'i sbyor ba de'i rig pa dang sbyor ba
[\[101b.4\]]las byung ba la longs spyod bzhi'o/_/bdag byin brlab sogs de bzhin te/_/zhes bya ba la de'i sbyor ba zhes bya bar sbyar ro/_/de bzhin te zhes bya ba ni lus can te/_ye shes dang sku dang gsung dang thugs kyis byin gyis brlabs pa lus dang bcas pa de rnams kyang de dang 'dra bar de nyid kyi sbyor ba
[\[101b.5\]]yin gyi/_gzhan gyi ni ma yin no zhes bya ba'i don to/_/rdo rje 'chang ba zhes bya ba ni dkyil 'khor gyi bdag po'o/_/'dis ni dkyil 'khor pa rnams kyi rig pa dang sbyor ba yod du zin kyang brgyad pa de dag gis rgyas btab pa yod pa ma yin no zhes ston par 'gyur ro/_/de la lhan cig skyes pa'i
[\[101b.6\]]shes rab bam lhan cig skyes pa'i thabs dang bdag byin gyis brlab pa la sogs pa ni lus med pa dang dbu rgyan ni sangs rgyas yin no zhes dkyil 'khor rnams rgyas btab pa'o/_/phyag rgya chen po dang yang dag par sbyor ba'i gnas kyi mchog rnams ni spyan la sogs pa la yang rjes su 'jug
[\[101b.7\]]pa'i phyir te/_sbyor ba yi ni sngags rnams kun/_/spyi bo nas ni bskul ba shis/_/zhes gsungs pa'i phyir ro/_/de bzhin gshegs pa rnams kyi rigs kyi rig ma rnams la yang /_rdo rje spyan gyi gzugs la sogs/_/gtsug tor mnyes par byed par bshad/_/ces gsungs pa'i phyir ro/_/
[\[102a\]]
[\[102a.1\]]bdag po zhes bya ba ni gcig pu ste/_dkyil 'khor las phyi rol pa zhes bya ba'i don to/_/rdo rje gcig pu'i zhes bya ba ni rig ma dang 'khyud pa can no/_/re re zhes bya ba ni rig mas ma 'khyud pa ste/_don gyis ni rig ma dang bcas pa la rig pa dang bcas pa nyid do/_/snying
[\[102a.2\]]gar phyag rgya sngags tsam gyis/_/rgyas btab par ni brtag par bya/_/de rnams kyi snying ga rnams su ste/_snying ga dang /_spyi bo dang /_lkog ma dang /_sems kyi gnas rnams kyi phyag rgya ni snying gar phyag rgya'o/_/rang rig rim gyis zhes bya ba ni/_ye shes dang sku gsung thugs dag gi
[\[102a.3\]]rim gyis so/_/yang dag par sbyor ba can lus dang bcas pa dang lus med pa can snying ga'i phyag rgya rnams la sngags ji ltar bsgom par bya zhe na/_de'i phyir 'bras bu zhes bya ba la sogs pa gsungs pa la 'bras bu ni gdan te/_snying ga'i nyi ma'am/_zla ba yin la rgyu ni de'i dbus
[\[102a.4\]]kyi mtshan ma ste/_de'i lte ba'i nyi ma'am zla ba yin la/_de'i dbus su sngags zhes bya ba'i don to/_/chos 'byung ba bsgom pa ni bcu pa las/_'gog pa khro bo'i 'khor lo yis/_/zhes bya ba 'dis bstan pa de'i dri ba zhus pa'i lan ni longs spyod bzhi zhes bya ba la sogs pa gsungs pa ste/_
[\[102a.5\]]'di ni nye ba'i grub pa'i drag shul gyi sbyor ba bya bar mi nus pa rnams kyi cho ga'o/_/rig pa'i skyes bu yang de yin la rdo rje can yang yin pa ste/_de bsgom par bya zhes bya bar sbyor ro/_/gang du zhe na gru gsum ste/_chos 'byung ba'i nang du chud pa'i gzhal yas khang du zhes bya ba'i don to/_/ji ltar
[\[102a.6\]]gru gsum zhe na/_/sku gsung thugs kyi bye brag gis so/_/ji lta bu'i rdo rje can zhe na/_longs spyod bzhi dang yang dag ldan pa ste/_dga' ma bzhi'i rig mas yongs su bskor ba'o/_/dbus su zhes bya ba ni rdo rje can gyi snying gar 'khor lo bsgom pa'o/_/de ru zhes bya ba ni 'khor lo la'o/_/
[\[102a.7\]]rtsibs kun la ni zhes bya ba ni rtsibs bcu po rnams la'o/_/ye shes bcu ni gzung ba dang /_'dod chags la sogs pa 'chad par 'gyur ba rnams so/_/de'i bdag nyid can ni de'i rang bzhin du 'byung ba ste/_'di dag la rang gi sa bon las rang gi mtshan ma'i rnam par 'byung ba yod pas na de skad
[\[102b\]]
[\[102b.1\]]ces bya'o/_/de ci'i phyir zhe na/_/lcags kyu dbyig pa mdung dang ni/_/ral gri mtshams su dgod par bya/_/'dod rgyal dbyig sngon stobs mi g.yo/_/steng du 'khor lo 'og gnod mdzes/_/khro rgyal rnams kyis rgyas btab bo/_/zhes phyag rgya dgod pa zhus pa'i lan gsungs pa'i phyir
[\[102b.2\]]ro/_/'khor lo'i lte bar yang rdo rje 'dzin pa'i mtshan ma sa bon las byung ba lte bar sa bon can du don gyis shes par bya'o/_/'di ltar lha bcu gcig gis byin gyis brlabs pa shin tu mi g.yo ba dang mtshungs par 'khor ba'i 'khor lo rtsibs bcu pa de nyid do/_/rnal 'byor pas 'gog
[\[102b.3\]]pa'i sems kyis bsgom par bya'o/_/bsgoms pa'i stobs kyis rdzogs pa'i 'gog pa'i rdo rje ste brtan par 'gog pas so/_/shin tu gsal bar snang ba nyid kyi phyir mchog tu'o/_/dga' bar byed pa nyid kyi phyir mdzes par gyur pas so/_/rdo rje 'bar ba'i sprin spro bas khro bo'i
[\[102b.4\]]mtshan ma rnams las khro bo'i rnam par 'bar ba nam mkha' khyab par byed pa rgyun gyis yang dang yang phyogs bcur spro bar bya'o/_/de ltar na zhes bya ba la sogs pas ni mjug sdud pa yin no/_/chos 'byung ye shes de ni ye shes bcur 'byung ba bsgom pa'o/_/dri ma med pa ni nyes pa med pa nyid
[\[102b.5\]]kyi phyir ro/_/zhi ba ni yon tan gyi 'byung gnas nyid yin pa'i phyir ro/_/'di bsgoms pas cir 'gyur zhe na/_bsgoms pas zhes bya ba la sogs pa gsungs pa la/_bsgoms pas ni bsgom pa yongs su rdzogs pa'o/_/sangs rgyas spyan ni 'jig rten las 'das pa'i byang chub kyi sems
[\[102b.6\]]nye bar sgrub pa'i 'bras bu'o/_/srung ba'i 'khor lo ni phyi'i khro bo'i gzugs bcu po nyid kyis byin gyis brlab par bsgom par bya'o/_/sdom pa ni phal cher lnga pa dang dgu pa dang bcu bdun pa las gsungs pa de dri ba zhus pa'i lan ni rdo rje can gyis zhes bya ba la sogs pa gsungs pa la/_'da' bar mi bya
[\[102b.7\]]ba'i don gyis na dam tshig yin la/_bgegs bzlog pa'i don gyis na sdom pa yin te/_rnam grangs kyi dbye bas yin gyi don gyi dbye bas ni ma yin pa de'i phyir sdom pa'i sgras ni zhus pa yin la/_dam tshig dang sdom pa dag gis ni lan gsungs pa yin no/_/rim pa gnyis ni rnal 'byor rnam pa gnyis
[\[103a\]]
[\[103a.1\]]so/_/de la rang gi lha la sogs pa'i sngags dang phyag rgya mtshan la sogs pa yongs su gyur pa las nyin re zhing yongs su bskyed pa ni bskyed pa ste/_de la gnas pas na bskyed pa'o/_/rdzogs pa ni kun du spyod pa ste/_thabs gsum gyis 'bras bu rtogs so/_/thabs gong ma bzhi pa'i bsgom pa brtan por
[\[103a.2\]]gyur pas dngos po thams cad la ci rigs par skyes shing rdzogs par skad cig re re zhing mthong bar gyur pa kun du spyod pa'i don ni rdzogs pa'o/_/rdzogs pa de nyid las dang po pas kyang lhag par mos pas dmigs pa ni rdzogs pa'i rim pa'o/_/de ltar rim pa gnyis la brten nas bshad pa yin
[\[103a.3\]]gyi rim pa gcig gis ni ma yin no/_/sgrub pa ni mngon par rtogs pa'o/_/'bad pa ni nyams su len pa'o/_/dam tshig dang sdom pa gang yin pa ni sngar rgyas par bshad pa nyid do/_/de ni rim pa'i dbye bas phye ba yin te/_bskyed pa'i rim pa la mngon par rtogs pa ni ting nge 'dzin gsum mo/_/
[\[103a.4\]]de'i nyams su len pa ni dus mtshams dang langs nas mnyam par ma bzhag pa'i rnal 'byor ro/_/dam tshig ni sbyang ba dang sbar ba dang spro ba la sogs pa dang ldan pa'o/_/de nyams su len pa ni bag med pa spang ba dang bsam gtan gyis kyang ngo /_/rdzogs pa'i mngon par rtogs pa ni kun du spyod pa'o/_/
[\[103a.5\]]nyams su len pa ni skad cig cing rgyun mi 'chad par ro/_/dam tshig ni lhag par mos pa tsam gyis sbyang ba'o/_/dam tshig gi nyams su len pa ni rang gi sku'am lus gzhan gyis kyang ci rigs par ro/_/las dang po pa rnams kyi yang bskyed pa bzhin te sdom pa'o/_/dbang bskur bas kun du
[\[103a.6\]]bzang po nyid du 'gyur ro zhes bcu bdun pa las 'byung la/_kun du bzang po de yang dpal mchog dang po la sogs par/_snying stobs rdul dang mun pas kyang /_/gang phyir 'gro ba'i don 'byung ba/_/de phyir nga ni kun du bzang /_/zhes bshad pa yin no/_/de la snying stobs dang rdul dang mun pa ni 'dod
[\[103a.7\]]chags dang /_zhe sdang dang /_gti mug go/_/de'i phyir/_'dod chags zhe sdang gti mug ches/_/sems can don mdzad ji lta bu/_/zhes bya ba 'di dris pa yin te/_de'i lan ni gzugs dang zhes bya ba gsungs pa la 'dod pa zhes bya ba ni so sor sdud pa la gdan gyi rang bzhin rnams so/_/bde ba ni
[\[103b\]]
[\[103b.1\]]bde ba bskyed pa'i bsil ba dang dkar ba'am dmar ba'o/_/sdug bsngal ni dro zhing dmar ba'o/_/gnyi ga'i bdag nyid ni zhi zhing dkar ba'o/_/snying la zhes bya ba ni tshogs pa'o/_/skye bar 'gyur zhes bya ba ni bsdus pa'o/_/'dod chags ni tshim par byed pa'i kha dog ste/_ser po dang /_
[\[103b.2\]]dmar po dang /_ljang gu rnams sam/_dkar zhing bsil ba'o/_/zhe sdang ni khro zhing gnag pa'o/_/mun pa ni zhi zhing dkar ba'o/_/chags pa'i rang bzhin ni sna tshogs pa'i rang bzhin no/_/rdo rje ni sems kyi phra mo'o/_/dam tshig ni spros pa'i dkyil 'khor ro/_/'dod par byas pas na
[\[103b.3\]]'dod pa ste byang chub bo/_/dam tshig mtshungs pa ni dam tshig gi rjes su byed pa ste/_sngar gyi 'dod pa bzhin no/_/rnam pa ni sangs rgyas rnams kyi sku'i ye shes te/_don byed do zhes bya ba 'og nas 'byung ba dang 'brel to/_/rnam pa med pa zhes bya ba ni thugs kyi ye shes te/_phra mo gnyis pa'o/_/
[\[103b.4\]]kun 'gro ba zhes bya ba ni bde ba'i ye shes te/_phra mo gsum gyi rang bzhin nor bu'o/_/yi ge gsum gyi bdag nyid ni de nyid nye bar mtshon pa ste/_gang du ye shes gsum po yod pas de'i yi ge gsum mo/_/bdag ni rang gi sngags so/_/gang zhes bya ba ni der de dag nyid bde ba ste/_'di ni
[\[103b.5\]]yi ge gsum gyi bdag ces bya'o/_/byed pa zhes bya ba ni de bzhin du sgom pa brtan por byed pa'o/_/'phrog pa zhes bya ba ni rdo rje'i nang du spros pa'o/_/spro bar bya zhes bya ba ni de nyid kyi 'od zer phyung bas nam mkha' khyab par bya ba'o/_/rang gis bzlas zhes bya ba ni de'i bdag nyid kyis 'khor lo dang
[\[103b.6\]]pad+ma la sogs pa spro ba'o/_/de ltar zhes bya ba ni chags pa'i rang bzhin zhes bya ba dang sbyar te bstan pa'i rim gyis 'dod chags kyi rang bzhin spros pas sa gsum po ma lus par bskyed par bya'o/_/zhe sdang gti mug ces bya ba yang de ltar zhes bya ba dang sbyar te/_rim pa de nyid kyis zhe sdang
[\[103b.7\]]gi rang bzhin dang gti mug gi rang bzhin du 'gro ba rnams bskyed pa'o/_/rgyas btab cing zhes pa ni spros pa'i dkyil 'khor bsdus pa las byung ba shin tu phra ba'i gdan sngar gyi gdan dang mtshungs pa'i reg bya dang /_kha dog can nor bu phra mo'i nang du rnam par bsam mo zhes bya ba'i don to/_/
[\[104a\]]
[\[104a.1\]]rdo rje can gyi zhes bya ba ni rdo rje sems dpa'i 'o/_/don zhes bya ba ni de kho na nyid rnal 'byor pas byed pa'o/_/don ji lta bu zhig byed ce na/_gsang ba dag pa ste/_sgrib pa dang bral ba'i ye shes gsang ba'o/_/de dag ni bsnyen pa'i sbyor ba'i yan lag ste/_zhar la 'ongs
[\[104a.2\]]pa bshad nas gzhan le'u dgu pa las 'dod chags la sogs pas sems can gyi don bya bar gsungs pa/_zhe sdang zhes bya ba la sogs pa la/_zhe sdang 'khor lo bskyed nas su/_/zhes bya ba ni bdag nyid zhe sdang 'khor lo bskyed pa'o/_/zhe sdang rnal 'byor pas zhes bya ba ni/_bdag
[\[104a.3\]]nyid mi bskyod pa'i rnal 'byor pas so/_/sbyor ba zhes bya ba ni nam mkha'i ngos la bsgoms pa'i sangs rgyas dang byang chub sems dpa'i bkod pa'i ting nge 'dzin gyis bstan par bya ba'o/_/rdo rje drag po zhes bya ba ni bdag gi dkyil 'khor pa'i lag pas 'phangs pas so/_/bcom nas su
[\[104a.4\]]zhes bya ba ni bkod pa chen po de dag nyid bsad pa'o/_/ye shes rdo rje can zhes bya ba ni bcom pa rnams kyi ye shes sems dpa' ste/_bsdus nas bdag gi dkyil 'khor gyi ye shes sems dpa' la bsdu ba'o/_/de zhes bya ba ni bsdus pa de rnams so/_/gsad par bya zhes bya ba ni slar spro
[\[104a.5\]]ste bcom pa rnams la rjes su bcug pas yang dag par gso ba'o/_/de bzhin du zhes bya ba ni snga ma bzhin du gsad pa'o/_/goms byas na zhes bya ba ni yang dang yang du spro zhing bsdus pa'o/_/zhe sdang rdo rjer bdag nyid 'gyur ba ni mthar thug pa'i 'bras bu'o/_/khams gsum po ni ma
[\[104a.6\]]lus pa bsad dang zhes bya ba la sogs pa ni 'phral gyi 'bras bu ste gsad par nus pa zhes bya ba ni sems brtan par gyur pas mngon du nus par gyur pa'o/_/gti mug ni rnam par snang mdzad do/_/rgyan la sogs pa ni nam mkhar bsams pa rnams kyi'o/_/brku bar bya zhes bya ba ni bdag nyid
[\[104a.7\]]dang bdag gi dkyil 'khor pa rnams kyis kyang blangs te spyad pa'o/_/rtag tu zhes bya ba ni yang dang yang du'o/_/gti mug sems kyi rgya mtsho zhes bya ba ni bdag dang bdag gi dkyil 'khor ba'o/_/gti mug 'khor lo can gyis kun la ste/_bcom pa rnams la ni rin po che slar sbyin pa'o/_/'dod chags ni
[\[104b\]]
[\[104b.1\]]snang ba mtha' yas so/_/lha mo thams cad ni nam mkhar bltas pa'i lha mo rnams so/_/'dod pa'i sbyor ba ni 'dod pa'i bya ba'o/_/dga' ba ni 'khyud pa la sogs pa'o/_/sdug pa ni dga' ba yang dag par mtshon pa'o/_/bde ba ni ye shes skye ba'o/_/rangs pa ni bde ba las byung ba'i rab tu mgu ba'o/_/_
[\[104b.2\]]'dod pa'i rtsed mo ni rangs pa las byung ba'i lus dang ngag gi 'gyur ba'o/_/de'i rnam par 'phrul pa ni rnam par rol pa'o/_/khams gsum zhes bya ba la sogs pa na 'phral gyi 'bras bu gsungs pa'o/_/mthar phyin pa'i 'bras bu ni gnyi ga'i rim bzhin du gti mug rdo rje dang 'dod chags
[\[104b.3\]]rdo rje'o/_/skad cig tsam gyis zhes bya ba ni ji ltar bstan pa'i don de rnams rnal 'byor de dag la gnas te/_bsams ma thag tu zhes bya ba'i don to/_/de yang rigs pa ma yin te/_rdzas dang 'khrul 'khor la sogs pa'i sbyor ba du mas bsgrub par bya'i/_don rnams ni de dag med par mi srid pa'i
[\[104b.4\]]phyir ro zhe na/_'dir dkyil 'khor zhes bya ba la sogs pa smos te las mchog ni/_las dam pa rnams so/_/tshogs ni rgyas pa'o/_/nyams su len pa'i thabs su bya ba'o/_/byin gyis rlob pa ni nus pa lhag par gzhag pa'o/_/grub pa ni dkyil 'khor la sogs pa gang yin pa'o/_/de dag gi
[\[104b.5\]]bgrod pa gzhan ni rnam pa gzhan yin gyi/_gdon mi za bar rgyud ji bzhin du ni ma yin te/_gang gi phyir khyad par du gyur pa 'di dag thams cad ni de dag gi sems la rag las pa'i phyir ro/_/sgrub pa chen po'i le'u rnams kyi sbas pa'i tshig gi don zhar la 'ongs pa dang bcas pa gsal bar byas
[\[104b.6\]]nas sgrub pa'i le'u rnams kyi sbas pa'i tshig don brjod par bya ste/_de la dkyil 'khor ni phal cher bzhi pa dang /_bcu drug pa dang /_brgyad pa la yin la/_de'i dris pa'i lan ni b+ha ga zhes bya ba la sogs pa gsungs pa yin te/_de'i phyir shes rab b+ha gar brjod ces gsungs pas na/_b+ha ga ni
[\[104b.7\]]shes rab yin la de nyid ni ngag yin te/_de'i phyir b+ha ga'i dkyil 'khor ni gsung gi dkyil 'khor ro/_/byang chub kyi sems ni thugs so/_/de'i phyir byang chub sems kyi dkyil 'khor ni mi bskyod pa'i dkyil 'khor ro/_/lus ni rnam par snang mdzad do/_/de bas na de'i dkyil 'khor ni sku'i
[\[105a\]]
[\[105a.1\]]dkyil 'khor ro/_/yang na b+ha ga ni gdan dang sngags so/_/byang chub ni mtshan ma'o/_/lus ni phyag rgya chen po'o/_/de gsum ni dkyil 'khor yin par brtags pa ste rnam par gzhag pa'o/_/gsum char yang snying po bsdus pa'i phyir dkyil 'khor yin no/_/
[\[105a.2\]]phyag rgya dgod pa yang dkyil 'khor yin pa'i phyir dkyil 'khor gyi de ma thag tu de dris pas na de'i lan phung po zhes bya ba la sogs pa smos te/_thams cad ces bya ba ni sangs rgyas rnams so/_/phyag rgya ni skye bo rnams rjes su gzung ba'i phyir rgyas btab pa'o/_/phyag rgya gang gi yin zhe
[\[105a.3\]]na/_phung po skye mched khams kyi'o/_/'o na sgo skyong rnams kyi phyag rgya gang la gdab ce na/_rnam par shes pa'i phung po la ste/_sangs rgyas byang chub ye shes 'di/_/zhes gsungs pa'i phyir ro/_/rtag tu zhes bya ba ni 'khor rnams so/_/lcags kyu zhes bya ba la sogs pa ni mtshan ma'i phyag rgya
[\[105a.4\]]ste/_snying gar son pa'i khro bo'i 'khor lo rtsibs bcu pa rnams kyi'o/_/'khor lo gnod mdzes dang 'khor lo'o/_/rig pa'i rgyal po rdo rje rnams/_/zhes bya ba ni mig la sogs pa'i yin no zhes kha cig zer ro/_/gzhan dag ni dkyil 'khor chen po nyid kyi'o zhes zer ro/_/sa la sogs
[\[105a.5\]]pa'i sems dpa' rnams zhes bya ba ni lha mo bcu po rnams so/_/rang gi dkyil 'khor ro zhes bya ba ni ji lta ba bzhin du so sor sdud pa las rang rang gi 'dod pa'i gdan gyi dkyil 'khor dang longs spyod bzhi'i dkyil 'khor las la sogs pa rnams kyi'o/_/me long la sogs pa'i phyag rgya drug ni
[\[105a.6\]]dkyil 'khor chen po nyid kyi 'dod pa rnams kyi'o/_/sangs rgyas ni rnam par snang mdzad pa la sogs pa'o/_/byang chub sems dpa' ni rig pa'i rgyal mo rnams so/_/khro bo'i rgyal po ni sgo skyong rnams te/_de rnams kyi phyag rgya ni rtsa ba'i rgyud du bshad pas 'dir ma bstan to zhes bya bar
[\[105a.7\]]dgongs so/_/gal te de lta na ci'i phyir sa la sogs pa'i sems dpa' rnams phyag rgya rang gi dkyil 'khor yin zhes brjod ce na/_de lta yin pa de nyid kyi phyir so sor sdud pa'i dkyil 'khor dang longs spyod bzhi'i dkyil 'khor gyi dbang du byas pa'i gdan bcu'i dkyil 'khor yin par
[\[105b\]]
[\[105b.1\]]shes par bya ba'i phyir sa la sogs pa'i sems dpa' rnams zhes bya ba la sogs pa gsungs pa yin no/_/de bzhin du lcags kyu la sogs pa yang 'gog pa'i dkyil 'khor gyi dbang du byas pa yin pas na phyag rgya thams cad gcig kho nas dkyil 'khor chen po'i dbang du byas te/_
[\[105b.2\]]gsungs pa ni ma yin no/_/de bas na phyag rgya sum cu rtsa gcig bdag po dang bcas pa'i dkyil 'khor chen po lha sum cu rtsa gnyis kyi yin par kha cig smra ba de dag rigs pa ma yin no/_/sku rdo rje la sogs pa'i byang chub sems dpa' rnams kyis ni sa'i snying po la sogs pa bzhin te rigs
[\[105b.3\]]rnams kyi mtshan ma ni sangs rgyas rnams kyi mtshan ma nyid do zhes bya ba 'di ni grub pa yin no/_/de bas gzhan du'ang zhes bya ba la sogs pa la gzhan du zhes bya ba ni rgyud gzhan du gsungs pa'i lha rnams so/_/dpa' bo gcig ces bya ba la dpa' bo ni dkyil 'khor gyi bdag po yin pas
[\[105b.4\]]so/_/gcig ni grogs med pas so/_/rigs kyi kha dog gis ni brtag_/ces bya ba la brtag ces pa ni brtag go zhes da lta ba'i dus ston pa'o/_/de las zhes bya ba ni ltos pa'i lnga pa ste/_rgyud 'di'i skabs su zhal gsum phyag drug pa la ltos pa'o/_/rigs zhes bya ba ni khyim ste de
[\[105b.5\]]rnams rang gi rgyud do/_/rigs de'i kha dog gcig gis brtags te/_de la bar+Na ni sngags dang mtshan ma dang dkar po la sogs pa dang bram ze dang rgyal rigs la sogs pa bzhin du rigs dang rnam pa bzhi la bya'o/_/phyag rgya dgod pa'o/_/pad+ma dang ut+pal la sogs pa me tog dang mchod rten dag
[\[105b.6\]]brgyad pa las gsungs pa de'i don dri ba zhus pa'i lan ni lha mo zhes bya ba la sogs pa gsungs pa lha mo dgu ni rig ma dgu'o/_/de rnams kyi nam mkha'i khams ni gsang ba'o/_/me tog ces bya ba ni me tog gi ming can no/_/dgod par bya zhes bya ba ni me tog de rnams nyid do/_/sku gsung thugs kyi
[\[105b.7\]]dbye ba yis/_/rim gyis zhes bya ba ni gti mug dang 'dod chags dang zhe sdang skyed par byed pa'i sku rnams ni go rims bzhin du gti mug dang 'dod chags gsum dang zhe sdang la'o/_/de bzhin du gti mug dga' ma la sogs pa'i gti mug dang zhe sdang dang 'dod chags gnyis dang rdo rje la'o/_/sangs
[\[106a\]]
[\[106a.1\]]rgyas thams cad kyi bzhugs gnas ni gzhal yas khang ste mchod rten no/_/'dis ni mchod rten yang bshad pa yin te/_gnyi ga'i don gcig pa nyid kyi phyir ro/_/ye shes 'khor lo dang gnas kyi yi ge dang dam tshig bskul ba dang gtong ba dang bod pa dang bcing ba ste bcu
[\[106a.2\]]drug pa las gsung ba drug po 'di dag gi don/_dri ba'i lan ni ye shes sems/_/zhes bya ba la sogs pa gsungs pa la/_ye shes sems dpas sprul zhing phyung ba'i 'khor lo gang yin pa de ye shes 'khor lo ste/_ye shes las byung ba'i 'khor lo ni ye shes kyi 'khor lo zhes bya bar dgongs
[\[106a.3\]]so/_/de nyid ni kun du rtog pas zhes bya bar byas pas dam tshig go/_/sa bon yi ge gnas zhes bshad/_/ces pa la/_lha'i gnas yin pas na sa bon no/_/de'i brjod pa ni yi ge ste des gnas so/_/ji ltar rjod par byed pas yi ge yin zhe na/_gang gi phyir yi ge tsam 'dir yi ge ma yin
[\[106a.4\]]te/_'o na ci zhig ce na/_rdo rje gsum po de yi ge mi 'gyur ba ste/_sems gang yin pa de nyid rjod pa'i ngag gi rnam pa dang /_lus su yang 'gyur te/_rdo rje gsum po de las mi 'gyur bas ni rdo rje gsum yi ge'o/_/de'i phyir rjod par byed pas na yi ge yin gyi yi ge tsam ni ma yin no/_/sad par bya
[\[106a.5\]]ba ni dam tshig ste ye shes kyi 'khor la'o/_/sku dang gsung dang thugs ro mnyam pa'i sa bon gyi yi ge yin te/_des na de nyid brjod pas zhes bya ba'i don to/_/'od zer 'byed pa ni 'od 'bar zhig spro ba'o/_/rdo rje kun ni sangs rgyas thams cad kyi'o/_/rdo rje can ni sku gsung thugs kyi rdo rje can no/_/
[\[106a.6\]]de rnams spyan drangs pa ni 'od zer de nyid kyis dgug pa'o/_/de'i gnas ni ye shes kyi sa bon no/_/dbang bskur ba dang rig pa'i brtul zhugs ni bcu drug pa las gsungs pa de'i dri ba zhus pa'i lan ni sku zhes bya ba la sogs gsungs pa la/_sku la sogs pa ni dkyil 'khor gyi bdag po'i sku dang
[\[106a.7\]]gsung dang thugs kyi rang bzhin gyi sku gsung thugs ni rgyas btab ste/_ri mo'i dkyil 'khor brtag par bya zhing 'byin par bya'o/_/sangs rgyas thams cad mnyam par sbyor ba la sogs pa las/_dkyil 'khor yang dag ji lta bar/_/rab tu brtag par su yis nus/_/rang gi lha yi sbyor ba yis/_/
[\[106b\]]
[\[106b.1\]]dkyil 'khor brtag par 'grub par 'gyur/_/zhes gsungs pa'i phyir ro/_/de ltar dkyil 'khor bris nas cho ga bzhin du bzhugs shing cho ga bzhin du bcug pa'i slob ma la dbang bskur ba sbyin par bya zhes bya ba la sogs pa gsungs so/_/ci'i phyir 'dir dbang bskur gsum gsungs she na/_
[\[106b.2\]]gsum po nyid kyis slob dpon du byed pa'i phyir ro/_/de ltar bzhi pa de bzhin no/_/zhes bya ba ni gsum po dag las lhag ma nyid kyi phyir bzhi ste/_rig pa'i dbang bskur ro/_/de yang de bzhin te zhes pa ni rgyud gzhan ji lta ba de bzhin du ste/_de bas na de'i rgyud gzhan gyi rjes su 'brangs nas shes par bya'o/_/
[\[106b.3\]]de yang dbang bskur ba drug ste/_phreng ba dang /_chu dang /_cod pan dang /_rdo rje dang /_bdag po dang /_ming gi dbang bskur ba zhes bya'o/_/de la bum pa'i dbang bskur ba ni le'u bcu drug pa nyid du yongs su gsal bar mdzad pa yin no/_/gnyis pa ni mig yangs zhes bya ba la sogs pa gsungs pa la/_
[\[106b.4\]]sngags ni yid ches pa 'di nyid do/_/sngags kyi snod du rung ba ni/_thos pa dang dad pa la sogs pa'i khyad par dang ldan pa'i phyir ro/_/me tog ni dus su 'byung ba'o/_/rdo rje thams cad ni sangs rgyas thams cad do/_/sku gsung thugs kyi rdo rje ni ro gcig par 'gyur ba ste/_de'i rnam pa phyung nas so/_/
[\[106b.5\]]gsum pa ni mchog tu dad cing zhes bya ba la sogs pa gsungs te/_sbyor ba gcig ni rgyud gcig la nan tan du byed pa'o/_/dam tshig dag gi dam tshig can/_/zhes bya ba ni de'i phyi rol rnal 'byor pa sgrub pa pa'o/_/shes rab ni rnal 'byor ma'o/_/rmongs pa zhes bya ba ni/_gti mug gi rigs
[\[106b.6\]]rang gi lhag pa'i lhar gyur pa na'o/_/gti mug bdag nyid rnal 'byor zhes bya ba ni rnam par snang mdzad kyi rnal 'byor bya ba'o/_/gti mug dga' ma zhes bya ba ni/_rig ma de nyid gti mug dga' mar byas pa'o/_/gti mug rgyun ni bsil zhing dkar ba'o/_/gti mug rdo rje rang nyid gyur/_/zhes
[\[106b.7\]]pas de'i rigs las skyes par 'gyur ba lta ci smos zhes pa'o/_/de ltar phyi ma gsum la yang sbyar bar bya'o/_/'on kyang zhe sdang gi rgyun ni dro zhing gnag pa'o/_/'dod chags kyi rgyun ni pad+ma rA ga lta bu'o/_/shes rab ye shes ni don yod grub pa'o/_/rig pa'i brtul zhugs la sgrub pa pos ni rig pa gnyi ga yongs
[\[107a\]]
[\[107a.1\]]su gzung ste gtang bar mi bya'o/_/slob dpon tsam bzhi ni phyi rol gyi nges pa ma yin no/_/bdud rtsi lnga dang dpa' bo lnga dag bsten pa ni bcu drug pa dang bcu gnyis pa la sogs pa las gsungs pa de'i dri ba zhus pa 'di dag gi lan ni tha mal zhes bya ba la sogs pa gsungs te/_
[\[107a.2\]]'dir 'jig rten la rab tu grags pa'i rang bzhin gyi tha mal pa'o/_/ngo bo nyid des dri ma lnga rnams de nyid do/_/lus kyi chos la zhes bya ba ni lus gnas pa'i phung po la sogs pa la'o/_/snang ba ni yongs su gsal bar bya zhes bya ba'i don to/_/de bas na ngo bo nyid de nyid bsten par mi bya bar dgongs so
[\[107a.3\]]'o na ji ltar na bdud rtsi lnga yin zhe na/_ye shes lnga yis byin gyis brlabs pa ste/_ye shes lnga ni spar ba la sogs pa'o/_/ye shes kyi bdud rtsi dbab pa ni lnga pa'o/_/des ni bdud rtsi lnga nyid bdud rtsir gyur pa'o/_/de bas na bdud rtsi lnga zhes gsungs pa yin no/_/'di rnams kyi 'grel pa ni rdo rje
[\[107a.4\]]hUM zhes bya ba la sogs pa yin te/_rdo rje ni sngon po kha gyen du bltas pa'o/_/pad+ma ni thod pa dmar po kha bkag pa'o/_/de'i dbus su zhes bya ba ni pad+ma'i nang du'o/_/spar ba dang gdung bar bya ba ni ye shes gnyis so/_/rnal 'byor pas zhes bya ba ni rnal 'byor gyi stobs kyis so/_/shel dang mtshungs
[\[107a.5\]]par snang gyur cing /_/zhes bya ba ni shel dang 'dra bar dang bar byas nas so/_/de ni ye shes gsum pa'o/_/ye shes nyi ma bzhi par gyur/_/ces bya ba ni ye shes kyi rang bzhin can gyi nyi ma'i dkyil 'khor lta bur bstan nas so/_/de ni ye shes bzhi pa'o/_/mtshon cha'i tshogs ni 'od zer rnams so/_/
[\[107a.6\]]'jig rten gyi khams na bdud rtsi gang yin pa de ni sangs rgyas thams cad kyi thugs ka na gnas pa'i ye shes kyi bdud rtsi'o/_/phab nas kyang zhes bya ba ni thugs kar zhugs te/_sbubs kyis 'dren pa bzhin du drangs nas so/_/de ni ye shes lnga pa'o/_/bza' ba'i sbyor bas zhes bya ba ni sngags kyi
[\[107a.7\]]lus dang /_rdo rje'i lcags kyu dang /_rdo rje'i lce dang /_ye shes gsum gyis byin gyis brlabs nas so/_/de bzhin zhes bya ba ni bdud rtsi lnga'i cho ga nyid kyis so/_/dpa' bo lnga zhes bya ba ni sha lnga'o/_/bsgrub bya'i dngos grub cho ga yis/_/zhes bya ba ni dngos grub gang gis bsgrub par bya bar gang gsungs
[\[107b\]]
[\[107b.1\]]pa'o/_/gzhan du zhes bya ba ni spar ba la sogs pa'i cho ga yi ge gsum gyis byin gyis brlabs pa'i mthar thug pa rnams las 'das te bshang ba la sogs pa dang /_da dang ha dang /_na la sogs pas ni dngos grub stsol bar mi 'gyur ro/_/dngos grub ni bcu drug pa dang bcu gnyis pa dang bco lnga
[\[107b.2\]]pa dang bcu gcig pa dag tu gsungs la/_de las tha mal pa ni ji lta bu mchog kyang ji lta bu zhes zhus pa'i don yin la lan ni mi snang zhes bya ba la sogs pa yin te/_dngos grub ni zhes bya ba ni dngos grub rnams so/_/tha mal pa zhes bya ba ni dman pa'o/_/mchog ces bya ba ni dam pa'o/_/sgrub
[\[107b.3\]]pa'i le'u rnams kyi sbas pa'i tshig gi don bshad pa zhar la 'ongs pa dang bcas pa'o/_/thabs ni rtsa ba'i rgyud ma lus pa yin pa de bas na/_de la thabs ni rnam pa du/_/zhes zhus pa de'i lan ni/_thabs ni rnam pa bzhi po dag_/ces bya ba la sogs pas rgya cher gsungs so/_/ci'i phyir gsung ba
[\[107b.4\]]she na/_gang gi phyir rnal 'byor pas rtag par bsngags pa ste/_de nyid rtag tu bsngags pa'am/_rab tu gsal bar mdzad ces bya ba'i don to/_/ji ltar na rnam pa bzhi po yin zhe na/_bsnyen pa'i zhes bya ba la sogs pa gsungs so/_/bsnyen pa rnam pa gnyis su 'gyur/_/zhes bya ba ni bsnyen pa'i
[\[107b.5\]]cho ga ni rnam pa gnyis yin no zhes bya ba'i don to/_/ji ltar rnam pa gnyis yin zhe na/_thun mong gi bye brag gis te/_dngos grub dman pa bsgrub pa'i phyir bsnyen pa ni thun mong gi bsnyen pa'o/_/dngos grub mchog gi phyir bsnyen pa gang yin pa de ni mchog gi bsnyen pa'o/_/de la thun mong gi bsnyen pa ni rdo rje
[\[107b.6\]]bzhis 'gyur la/_mchog gi bsnyen pa ni ye shes bdud rtsis so/_/de la dang por rdo rje bzhi ni dang po zhes bya ba la sogs pa gsungs pa la/_stong nyid byang chub ste zhes bya ba ni sna tshogs rnam par rig pa tsam yin no zhes mos par byas la/_rnam par rig pa tsam de yang gnyis su snang ba nub pa'i phyir
[\[107b.7\]]gnyis kyis stong pa rtogs pa/_nam mkha' lta bu/_oM shU n+ya tA dz+nyA na badzra swa b+hA ba At+ma ko\u0f85haM/_zhes bya ba 'dis brtan par bya ba ni stong nyid byang chub ste/_de ni rdo rje dang po'o/_/sa bon bsdus pa yin zhes bya ba ni snying gar gnas pa'i rang lha'i sa bon de nyid las spros pa'i de bzhin gshegs pa thams
[\[108a\]]
[\[108a.1\]]cad bsdus pa'o/_/gzugs ni rdzogs pa ste zhes bya ba ni rang gi lha'i rnam par rang gi lus rten bskyed pa'o/_/yi ge bkod pa'o zhes bya ba ni rang gi lha'i rnam pa'i bdag nyid kyi snying gar de'i sa bon bkod pa'o/_/'di dag gis zhes bya ba 'dis bskyed par bya zhes
[\[108a.2\]]bya bar sbyar ro/_/sbyor ba drug gis zhes bya ba ni yan lag drug gi sbyor bas so/_/'di nyid kyis nges par byas pa ni bsnyen pa zhes bya ba la sogs pa gsungs so/_/so sor sdud pa dang zhes bya ba la sogs pa ni yan lag drug gis bstan pa yin la/_dbang po bcu po zhes bya ba la sogs pas
[\[108a.3\]]ni rgyas par bstan pa yin no/_/de la so sor sdud pa'i dbang du byas nas/_dbang po bcu po zhes bya ba la sogs pa rkang pa drug pa'i tshigs su bcad pa gsungs so/_/'byung ba'i dbang po lnga po yongs su bsdus pa ni pad+ma dang 'byung ba las gyur pa'i dbang po lnga po yongs su bsdus pa'i rdo rje
[\[108a.4\]]dag ni dbang po ste/_'dod pa la nye bar longs spyod pa'i bdag po yin pa'i phyir ro/_/de dag ni bcu'o/_/bcu pa de rnams ni byed pa'i drug pa ste/_dper na ral gris bcad pa bzhin no/_/nye bar spyod pa la ltos nas byed pa yin no/_/gcig las ni byung la cig shos su ni 'jug pas
[\[108a.5\]]so/_/sdud pa ni sdud cing nye bar spyod pa ste/_sangs rgyas lnga'i rang gi sa bon gyi rnam pa'o/_/gang la spyod ce na/_gdan gyi rang bzhin can gyi 'dod pa lnga la'o/_/de'i phyir gsungs pa 'dod pa zhes bya ba ste/_'dod pa rnams la zhes bya ba'i don to/_/gang las nye bar spyod ce na/_de'i phyir
[\[108a.6\]]gsungs pa/_rang gi gzhir gnas thams cad las/_/zhes bya ba ste/_rang gi gdan la gnas pa'i sna tshogs pa las zhes bya ba'i don to/_/'di lta bu'i 'dod pa la spyod pa gang yin pa de ni so sor sdud pa'o/_/de'i phyir 'dod pa so sor zhes bya ba la sogs pa gsungs te/_ci'i phyir gsungs
[\[108a.7\]]she na/_so sor sdud pa zhes bya ba gsungs te/_so so'i sgra ni so sor phye ba'i don to/_/so sor phye nas nye bar spyod do zhes gzung zhing sbyar bar bya ste/_/so sor phye ba la nye bar spyod pa zhes bya bar dgongs so/_/ji ltar so sor phye zhe na/_gang phyir dbang po rnam sbyor ba'i rdo rje'i nang du son pa'i chos
[\[108b\]]
[\[108b.1\]]kyi dbyings las/_rdo rje'i bu ga nas 'dod pa lnga po rim bzhin du phyung ste pad+ma'i nang du bkod de de'i rjes la de bzhin du sna tshogs pa las sangs rgyas rnams phyung ste/_'dod pa rnams la dgod par bya'o/_/gnyis pa la ni so so'i sgra ni so sor kun du sdud pa ste/_so sor kun du bsdus nas nye bar spyod
[\[108b.2\]]pa na so sor sdud pa zhes bya ba'o/_/de ci'i phyir zhe na/_'dod pa lnga zhes bya ba la sogs pa gsungs te/_mdor bsdus zhes bya ba ni thams cad ces bya ba gzung ba la sbyar ro/_/a si zhes bya ba ni gdan te gdan lnga'o/_/'dod pa'i gdan lnga po sna tshogs pa'i gdan la mdor byas te bsdus pa'o/_/
[\[108b.3\]]rgyu de nyid kyis na sangs rgyas lnga rab tu sbyor bas sna tshogs pa la bsdu bar bya'o/_/bsam gtan gyi dbang du byas te gsungs pa brtag pa zhes bya ba la sogs pa la/_brtag pa ni zhi gnas dang lhag mthong ste de ni bsam gtan no/_/de ni rnam pa lnga lngar 'gyur/_/zhes bya ba la sogs pa
[\[108b.4\]]la/_rtog pa dang bcas dpyod pa dang bcas pa dang /_rtog pa med pa'i dpyod pa tsam dang /_rtog pa yang med dpyod pa yang med pa'i ting nge 'dzin rnam pa gsum la bsam gtan rnam pa bzhi ste/_rtog pa dang bcas shing dpyod pa dang bcas pa dang /_rtog pa yang med dpyod pa yang med pa dang /_dga'
[\[108b.5\]]ba med pa'i bde ba dang /_sdug bsngal yang med bde ba yang med pa'i sems rtse gcig pa'o/_/de la ting nge 'dzin gnyis pa bsam gtan gnyis par byas nas bsam gtan rnam pa lngar brjod do/_/de nyid kyi phyir rtog dang zhes bya ba smos te/_'dod pa rnams las 'das pa ni rtog pa'o/_/de las
[\[108b.6\]]'das pa ni dpyod pa'o/_/de las 'das pa ni dga' ba'o/_/de las 'das pa ni bde ba'o/_/de las kyang 'das pa ni sems rtse gcig pa'o/_/bsam gtan bsdus zhes bya ba ni sems yang dag par bsdus pa ni bsam gtan zhes bya'o/_/'di na ji lta bu zhig yin zhe na/_gsang ba zhes bya ba la
[\[108b.7\]]sogs pa gsungs te/_gsum 'byung ba ni pad+ma'i lte ba'i grwa gsum du/_'khor lo dang /_pad+ma dang /_rdo rje rnams 'byung ba'o/_/rtog pa zhes bya ba ni rtog par grags pa ste/_rgya che ba'i bsam gtan yin pa'i phyir ro/_/gsang ba de rnams kyi longs spyod ni de rnams ro gcig par gyur pa'i ral gri
[\[109a\]]
[\[109a.1\]]dbus su dgod pa'o/_/dpyod pa zhes bya ba ni dpyad par grags pa ste/_phra ba'i bsam gtan yin pa'i phyir ro/_/dga' ba kun snang zhes bya ba ni kun du yongs su snang ba'o/_/gsum pa zhes bya ba ni dga' ba zhes grags pa'i bsam gtan te/_mtshan ma bzhi'i lte bar
[\[109a.2\]]oM AHhUM hA zhes bya ba 'di'i dga' ma rnams ji lta bzhin du dgod pa'o/_/bzhi pa zhes bya ba ni bde ba zhes grags pa'i bsam gtan te/_bde ba bsdus pa zhes bya ba la/_dga' ma de dag bsdus nas zhu ba'i phyir bsdus pa yang yin la/_bde ba'i thig le yin pa'i phyir bde ba yang de yin pas
[\[109a.3\]]bde ba bsdus pa'o/_/lnga pa zhes bya ba ni sems rtse gcig pa zhes bya bar grags pa'i bsam gtan no/_/de ci zhig ce na/_rang sems te tha mal par gnas pa'i rang gi sems ni rang sems te/_bde ba'i thig le'i nang du chud pa'i mtshan ma bzhi bsdus pa las byung ba'i sems kyi thig le
[\[109a.4\]]zhes pa'i don to/_/de nyid kyi phyir shes dang shes bya 'byung zad pa ste shes pa 'byung ba ni mtshan ma rnams so/_/shes bya 'byung ba ni dga' ma rnams so/_/zad pa ni de dag bsdus pa'o/_/'di ni bsam gtan gyi yan lag ste gnyis pa'o/_/zhi ba ni sna tshogs pa ste/_der sangs rgyas thams
[\[109a.5\]]cad bsdus pa'i phyir sangs rgyas kun dngos so/_/de'i gdan la sangs rgyas rnams kyi gdan bsdus pa la gnas pa na 'dod pa kun la rab tu gnas so/_/dbugs zhes bya ba ni sems kyi thig le'o/_/mtshan ma bzhi bsdus pa las byung ba'i zhi gnas lnga'i bdag nyid yin pa'i phyir ye shes
[\[109a.6\]]lnga'i dngos so/_/dga' ma rnams bsdus pa las byung ba'i bde ba'i thig le nang du chud pa'i phyir 'byung ba lnga'i ngo bo'o/_/gang gi sgra yang don gyis shes par bya ste/_de nyid bsdus pa las rin po che chen po phyung zhes bya ba ni skyed pa ste/_tsa ri dang pad do'i don gcig pa'i phyir ro/_/ji lta ji ltar/_
[\[109a.7\]]sems phra mo'i 'gyur ba de lta de ltar rin thang che ba'i phyir rin chen te rin chen phra mo zhes bya ba'i don to/_/'khor los sgyur ba'i rnal 'byor la gnas nas yan lag drug gi rnal 'byor bya ba yin pa las rin po che yang de'i mdog dang 'dra ba de bas na rin chen kha dog sna lnga pa'o/_/ji ltar bskyed par bya zhe na/_
[\[109b\]]
[\[109b.1\]]gong bu'i gzugs kyis te/_zlum pas gong bu yin la nges par brtags pas na gzugs te/_de gnyis ni gong bu'i gzugs so/_/des ni gdan dang bcas pa'i yi ge b+h+rUM yungs kar tsam gyi nor bu'i gong bur byas te/_dpe'i thig le'i snying po can gyi sems kyi thig le'i nang du chud par
[\[109b.2\]]bya ba'i gong bu'o/_/de nas oM d+harma d+hA tu swa b+hA ba At+ma ko\u0f85haM/_zhes bya bas byin gyis brlabs te/_nges par brtag par bya'o/_/de ltar rin po che bskyed la bteg nas sna'i rtse mor rab tu brtag par bya'o/_/srog ni sems kyi rin po che de'o/_/de'i rtsol ba ni sna'i rtse mor gsungs pa'o/_/
[\[109b.3\]]'di ni srog dang rtsol ba'i yan lag ste gsum pa'o/_/srog ni rin chen de nyid do/_/thig le ni sngags kyi thig le'o/_/gzhag pa ni der ji ltar son par gyur pa'o/_/rang dbang ni yid kyi dbang po'o/_/dgag pa ni sngags kyi thig ler mi g.yo bar bya'o/_/gzung ba zhes bya ba ni brtan par bya
[\[109b.4\]]ba'o/_/'di ni 'dzin pa'i yan lag ste bzhi pa'o/_/rjes su dran pa brjod par bya ste/_de yang 'dzin pas rin po che brtan par byas pas de bya ba yin la brtan pa yang mtshan ma shes pa las so/_/de nyid kyi phyir sems ni zhes bya ba la sogs pa smos te/_sems ni rin po che'o/_/mi g.yo bas
[\[109b.5\]]na 'gog pa ste/_de nyid brtan pas na rdo rje'o/_/'gog pa'i rdo rje der gyur pa ni thob pa'o/_/mtshan ma de'i rtags so/_/nyer 'dzin ni so sor snang ba 'byung ba'o/_/gsungs zhes bya ba de gang du gsungs she na/_gsum par te/_sangs rgyas 'bar ba'i 'od 'dra ba'i/_/rab mchog
[\[109b.6\]]sprin ni spro bar bya/_/zhes bya ba'o/_/de yang de nyid du bdag gis bshad zin to/_/sprin med nam mkha' lta bu yang de yin la rtag tu snang ba yang yin no zhes bsdu ba'o/_/brtan gyur zhes bya ba ni rin po che brtan pa nyid do/_/brtan pa nyid du gyur nas spro bar bya zhes sbyor ro/_/pad+ma dang ldan pa'i rdo rje
[\[109b.7\]]nor bu phab la zhes don gyis shes par bya ste/_skal ba ni mi rigs pa'i phyir dang /_ting nge 'dzin gyi yan lag la slar gdeg pa'i tshig yod pa'i phyir ro/_/rdo rje lam nas zhes bya ba ni rdo rje'i bu ga nas so/_/nam mkha'i khams so zhes bya ba ni pad+ma'i nang dang lus gnyis kyi nang dang ba spu'i bu ga nas
[\[110a\]]
[\[110a.1\]]thams cad ji snyed pa ru'o/_/de las yang ci zhig spro zhe na/_rjes dran gang zhig ces bya ba ste/_de'i rnam par zhes bya ba ni pad+ma'i nang du mtshan mar spro ba bsgoms pas de bzhin du sangs rgyas dang chos dang rdo rje dang /_rigs dang khro bo rjes su dran pa ste lnga po go rims bzhin du
[\[110a.2\]]'khor lo dkar po dang /_pad+ma dmar po dang /_rdo rje nag po dang /_ral gri dang /_'khor lo ser po rnams kun du spros pa'o/_/dam tshig rjes su dran pa ni slar yang mtshan ma lnga po de dag las 'khor lo ser po gtso bor bsgoms la spro ba'o/_/'di dag ni rjes su dran pa'i yan lag tu shes par
[\[110a.3\]]bya'o/_/so sor snang ba ni gsal bar snang ba'o/_/de la zhes bya ba ni rjes su dran pa de la skye ba ste/_ji ltar 'dzin pa mthar phyin pa'i tshe mnyam par gzhag pa na mtshan ma gsal bar snang ba de bzhin du rjes su dran pa las 'phros pa'i sprin khyab pa so sor snang ba yang de bzhin no/_/'di ni rjes su dran
[\[110a.4\]]pa'i yan lag lnga ste/_shes rab ces bya ba ni snying gar gnas pa'i sngags so/_/thabs ni de'i rin po che'o/_/de dag gi snyoms par 'jug pa ni yang dag par 'jug ste/_rin po che ni slar yang blang ste sngags kyi thig ler gzhag go zhes bya ba'i don to/_/dngos po thams cad ces bya ba ni nam mkha'i
[\[110a.5\]]ngos su khyab pa'i 'khor lo la sogs pa bsdu ba'o/_/mdor bsdus zhes bya ba ni skad cig tsam gyis so/_/gong bu'i tshul gyis shes par bya ba ni srab mor byas te zhes bya ba'i don to/_/dbus su zhes bya ba ni rin po che'i nang du'o/_/gzugs ni zla ba'am nyi ma'i gzugs su bsgom pa'o/_/de lta
[\[110a.6\]]bu'i sbyor ba ni ting nge 'dzin zhes bya ba'i ming can no/_/yid kyis zhes bya ba ni ye shes kyis khyab pa'o/_/rdzogs pa ni 'bad pa med pa ste/_sgrib pa rnam par zad par dgongs pa'o/_/'di ni ting nge 'dzin gyi yan lag go/_/de'i rjes su bcad pa phyed po drug gis ni yan lag gi phan yon gsungs
[\[110a.7\]]so/_/ting nge 'dzin dbang du gyur tsam gyis zhes bya ba ni ting nge 'dzin gyi yan lag gi ting nge 'dzin la dbang thob pas so/_/sgrib pa med pa dang ldan par 'gyur zhes bya bas ni snyoms par 'jug pa'i sgrib pa rnams yongs su zad pa'o/_/bsnyen pa zhes bya ba ste thabs dang po'o/_/snying po de ni thugs ka ru/_/
[\[110b\]]
[\[110b.1\]]zhes bya ba ni mngon par 'dod pa'i 'khor los sgyur ba'i thugs ka'i sa bon gyi yi ge'o/_/zla ba ni de nyid kyi gdan no/_/rdo rje ni de nyid kyi mtshan ma ste/_zla ba'i rdo rje de gnyi ga nye bar mtshan pa'o/_/de'i sbyor ba ni de'i lte bar bkod pa ste/_des sems de'i mtshan nyid la lta ba'o/_/mtshon cha mchog
[\[110b.2\]]ces bya ba ni sems de'i 'od zer spros pa ste/_de phyogs kun du khyab pa'i sngags kyi lha'i bkod pa rnams bkug ste/_sems de la bstims nas sems de sngags kyi ngo bor bya'o/_/mtshon par bya zhes bya bar sbyar te/_de nas sngags de nyid kyis 'khor lor gyur pa'i dus su bskyed pa ni sngags
[\[110b.3\]]kyi lus su rab sbyor ba'o/_/rgyu des na byang chub tshigs bcad brjod pa ste/_byang chub ni sku de nyid yin la de rnam par dpyad pa tshigs su bcad pa ni byang chub tshigs bcad de/_le'u gnyis par gsungs pa brjod par bya'o/_/de nas sku dang gsung dang thugs dang ye shes rnams ji lta ba bzhin du
[\[110b.4\]]zla ba dang rdo rje snga ma bzhin du bsam par bya'o/_/de ni byang chub kyi sems rags pa ste/_'dir byang chub ni phyag rgya chen po'o/_/sems ni tshigs su bcad pa ste/_de gnyis kar rags pa'o/_/phra mo brjod par bya ste/_de la mtshan ma phra mo'i nang gi shin tu phra ba'i gnas ni byang chub bo/_/
[\[110b.5\]]de la gnas pa'i mchog tu phra ba'i sa bon ni sems so/_/rang gi dkyil 'khor ni ye shes kyi mtshan ma'o/_/der gnas pa ni de'i nang du 'byung ba'o/_/de ci zhig ce na/_rang gi sngags so/_/ye shes gzugs kyis bsgom pa zhes bya ba ni mtshan ma phra mos yang dag par bya ste/_de'i thig
[\[110b.6\]]le la mtshan ma phra mo bsam par bya zhes bya ba'i don to/_/ci ste mtshan ma phra mo gang gis mtshon par bya zhe na/_byang chub sbyor ba bsgom pa ste/_byang chub dang sbyor ba dang bsgom pa dag gis so/_/de la bsgom pa ni mtshan ma phra mo las spros te sna tshogs pa la khyab pa'o/_/byang chub ni
[\[110b.7\]]de dag nyid bsdus pa las byung ba'i mtshan ma phra mo nang du byung ba'i shin tu phra ba'i gdan no/_/yang dag sbyor ba ni mchog tu phra ba'i rang gi sngags kyis de nyid mnan pa'o/_/byang chub kyi sems de gnyi ga ni nye bar sgrub pa ste/_nye ba'i sgrub pa'i mngon par rtogs pa'o/_/dam tshig ni spyod pa gsum mo/_/
[\[111a\]]
[\[111a.1\]]de la dang po gsungs pa ji srid ces bya ba la sogs pa la ji srid ces bya ba ni zla drug phrag gcig dang gnyis dang gsum gyi bar du shes par bya ba'i don to/_/rnam pa gnyis mthong ba zhes bya ba ni gnyis su snang ba ste/_gnyis su med pa ma yin pa na zhes bya ba'i don to/_/thams cad du ni zhes
[\[111a.2\]]bya ba ni gus pa ste/_shin tu grims pa'i sbyor ba zhes bya ba'i don to/_/rtag tu zhes bya ba ni rgyun mi 'chad par ro/_/dam tshig gnyis pa gsungs pa/_gal te zhes bya ba la sogs pa ji skad du gsungs pa ji lta ba bzhin du bshad pa ste/_gnyis med pa zhes bya ba'i don to/_/dam tshig dang pos
[\[111a.3\]]zla ba drug pa gsum gyis ma grub na lan bzhi par brtsam par bya'o/_/ji skad bshad pa'i cho ga dang sdom pas zhes bya ba ni dka' ba'i spyod pa'o/_/'byung bar ma gyur zhes bya ba ni gang gi tshe zhes bya ba dang sbyar te/_de nyid kyis bshad pa ni/_ma grub pa zhes bya ba yin no/_/byang chub ni gnyis su med pa'i
[\[111a.4\]]ye shes tsam mo/_/rigs kyi zhes bya ba la sogs pas ni drag shul gyi sbyor ba nyid ston to/_/dbang du bya ba dang bsrung ba zhes bya ba ni de'i 'og tu phur bu bton la rjes su chags par bya'o/_/nye bar sgrub pa zhes bya ba ste thabs gnyis pa'o/_/chos 'byung ba'i nang du chud pa'i rim pa gnyis pa'i gzhal
[\[111a.5\]]yas khang gi gdan dbus ma mngon par byang chub pa rnam pa lngas rdo rje 'dzin pa rang snang ba'i rig ma la 'khyud pa'i snying ga'i sngags kyi 'od zer gyi sgo nas rigs lnga spros pa ni 'dod chags chen po'i tshul yin te/_mthar bya ba nas thams cad zhu ba'i mthar thug pa'i 'dod chags chen po'i thabs su bya bas
[\[111a.6\]]na tshul lo/_/rgyu de nyid kyis de'i ting nge 'dzin la snyoms par zhugs so zhes bya ba'i don to/_/ye shes 'khor lo can zhes bya ba ni ye shes sems dpa'i sa bon las spros pa sangs rgyas kyi 'khor lo'o/_/bsdu zhes bya ba ni rigs lnga'i de bzhin gshegs pa mdor bsdus te/_rang gi lus kyi nang du
[\[111a.7\]]gzhug par bya'o/_/btsun mo dgu zhes bya ba ni rig pa'i lha mo dgu'o/_/spros nas zhes bya ba ni sangs rgyas de rnams spros pa'o/_/bsgrub par bya zhes bya ba ni lhan cig skyes pa ste bcu pa'o/_/phyag rgya bzhi zhes bya ba ni 'byung ba bzhi'i lha mo ste sa bon gyi phyag rgya dang /_mtshan ma'i phyag rgya dang /_phyag rgya
[\[111b\]]
[\[111b.1\]]chen po las so/_/dkyil 'khor ni gzhal yas khang ngo /_/der lha mo bcu'i pad+ma bsdus par ro/_/bdag nyid ces bya ba ni bsgom par 'gyur ba'i rang gi lha'i ye shes kyi sems dpa' mdun du byon pa'o/_/dbus su zhes bya ba ni dbus kyi gdan la dgod pa'o/_/'khor la can kun zhes bya ba ni de dang
[\[111b.2\]]lhan cig tu 'ongs pa'i rigs dam pa lnga'o/_/bsdu bar bya zhes bya ba ni bden bzhi la lha mo bzhi'i gzugs su'am gnas lnga rnams su sangs rgyas lnga'i gzugs so/_/rdo rje kun gyi gnas byas la/_/zhes bya ba ni sangs rgyas lnga po'i rig pa dang bcas pa rang gi snying gar bstims te zhu bar gyur
[\[111b.3\]]nas zhu ba rdo rje'i lam nas 'dzag pas pad+ma'i nang dkyil 'khor la dbang bskur te/_dkyil 'khor gyi lha thams cad kyi dkyil 'khor ba spu'i bu ga nas lus kyi nang du zhu ba de zhugs pas de rnams kyang zhu bar gyur pa des pha dang ma yang zhu bar gyur pa'o/_/rim pa 'dis thams cad byang chub sems kyi
[\[111b.4\]]rang bzhin du byas nas de'i 'og byang chub bsgom par bya'o/_/ji ltar zhe na/_bskul ba'i glu zhes bya ba la sogs pa smos te/_snying las zhes bya ba ni snying la ste zhu ba'i ro de nyid la'o/_/sangs rgyas thams cad kyi sku dang gsung dang thugs ni dus gsum mo/_/de rnams kyi rdo rje ni ro mnyam par gyur pa ste
[\[111b.5\]]de nyid zhu ba'i ro'o/_/de'i rang bzhin ni bsdus pa las byung ba'o/_/sems ni gdan la gnas pa'i rang gi lha'i sa bon no/_/ye shes lta bu zhes bya ba ni ye shes sems dpa' dang 'dra ba'o/_/lus bsgom mo zhes bya ba ni rang gi lus bsgom pa'o/_/ji ltar bsgom zhe na/_sems des mtshan ma bsgoms
[\[111b.6\]]la mtshan ma'i nang du yang sems so/_/de las dkyil 'khor pa thams cad spros te bsdu ba byas la/_gdan dang mtshan ma dang sngags rnams yongs su gyur pa las so/_/'di'i rjes la tshig rkang pa drug dang tshigs su bcad pa phyed dang bzhi ni rdo rje'i tshig bcu'i bshad pa'o/_/de yang sgrub
[\[111b.7\]]pa chen po'i gzhung gi 'og tu blta bar bya ste/_de bas na de yang de nyid du bshad par bya'o/_/'di yis ni zhes bya ba ni 'dod chags chen po'i tshul la sogs pa'o/_/ye shes kyis zhes bya ba ni ye shes sems dpa' ste/_rten dang brten pa'i 'khor lo dang pha dang ma dag zhu ba de nyid las lus su
[\[112a\]]
[\[112a.1\]]bskyed pa'o/_/sku gsung thugs ni rdo rje yis/_/zhes bya ba ni sems dpa' bzhis byin gyis brlabs pa dang bcas par ro/_/gnyis su med par phyed pa ni bsgom pa gang yin pa ste/_de ni bsgrub pa zhes bya ba'i don to/_/bsgrub pa zhes bya ba ste thabs gsum pa'o/_/sngar bshad
[\[112a.2\]]pa'i le'u dang por bshad pa'o/_/bdag dang 'dra zhes bya ba ni rig pa'i pad+mo'i nang du sangs rgyas rnams zhu ba yongs su gyur pa las byung ba'i sa bon las dam pa'i rigs rnams spros nas bsdus pa las bskyed de bkod pa'o/_/dkyil 'khor ni dkyil 'khor chen po'o/_/bskyed pa ni dbyung
[\[112a.3\]]ba'o/_/sgrub pa chen po zhes bya ba ni thabs bzhi pa'o/_/dregs pa yis zhes bya ba la sogs pa la tshig drug la dang po'i mtha' pa rnams bshad par bya'o/_/gsum pa'i mtha' pa rnams kyis ni 'chad pa'o/_/dbye zhes bya ba rnams ni bshad pa'o/_/gsum pa las ni/_rin chen chen po kha
[\[112a.4\]]dog lnga/_/zhes bya ba gsungs pa la/_de la wa na'i sgra ni dregs pas dbye ba ste/_de'i don dregs pa'o/_/myos par byed pa ni dregs pa ste/_bde ba dang yid bde ba'o/_/dga' ba bzhi ni yid bde ba yin la/_de bsdus pa ni bde ba ste/_kha dog lnga po gang la yod pa de ni kha dog sna lnga ste sems kyi thig le'o/_/
[\[112a.5\]]de dang gnyis su med par gyur pas na/_rin chen chen po kha dog lnga'o/_/ji ste lnga pa ji ltar kha dog yin zhe na/_bde ba'i thig le ni rjes su 'gro ba'i dbyangs yin pa dang kha dog sgyur bar byed pa yin te/_glu rtsi bzhin du mnyam pa nyid kyi ye shes yin pas dus gsum gyi sangs rgyas rnams kyi sku
[\[112a.6\]]dang thugs la byug par byed pa'i phyir ro/_/snying po'i sgra ni dang po dang bcu gcig pa la sogs pa las byung ba'o/_/de ni ros phye ba'o/_/ro ni snying po yin te/_dper na sku dang gsung dang thugs kyi snying po zhes bya ba dang sku dang gsung dang thugs kyi snying khu zhes bya ba de bzhin du sngags rags pa
[\[112a.7\]]ni snying khu'o/_/mdor bsdus pa'i sngags sa bon la sogs pa ni snying po'o/_/de bzhin du sgrib pa med pas dag pa'i nam mkha'i dbyings kyang snying po dang snying khu zhes bya'o/_/bcu gcig pa las/_sangs rgyas rgyu dang 'bras bu 'byung /_/zhes gsungs pa la/_'dir rgyu zhes bya ba'i sgra ni mtshan ma
[\[112b\]]
[\[112b.1\]]yang rdo rje dbang bskur ba yin pas na dbang bskur gyis phye ba'o/_/'bras bu'i sgra ni bzhis phye bar shes par bya ste/_bzhi ni gdan te des phye ba zhes bya ba'i don to/_/chos mchog mi g.yo brnyes pa yang /_/zhes bya ba la sogs pa la/_chos kyi sgra gang yin pa de ni sngags kyis phye ba ste/_sngags kyi yi
[\[112b.2\]]ge zhes bya ba'i don to/_/bcu gcig pa las sngags la gnas pa'i rin po che rig pa'i skyes bur brjod pa de la skyes bu ni sems rin po che yin par grags pa nyid do/_/rig pa'i sgra ni chos kyi phyag rgyas phye ba ste/_de yang sa bon gyi yi ge'o/_/'khor los sgyur ba rnams kyi dbu rgyan ni bsnyen pa la yang
[\[112b.3\]]yod pas de'i zhor la sangs rgyas kyi dbu rgyan dang rig pa'i brtul zhugs bco lnga pa las rgyas par gsungs so/_/de la tshig rnam pa bzhi 'dir bshad par bya ste/_rgyal po zhes bya ba ni rgyal po rnams so/_/rdo rje spyan gyi gzugs la sogs/_/gtsug tor mnyes par byed par brjod/_/ces bya ba der
[\[112b.4\]]ro/_/rnam par grags zhes bya ba ni bsgrags shing bshad pa'o/_/longs spyod bzhi zhes bya ba ni dga' ma bzhi ste/_rig pa'i rgyal mo rab sbyor ba/_/zhes pa der ro/_/de nyid kyi phyir/_thams cad las byed sngags rnams la/_/zhes bya ba'i tshig 'byung ba ni mi rigs so/_/sngags rnams thams
[\[112b.5\]]cad nyid las ni/_/rdo rje sems dpa' rnam par bsgom/_/zhes bya ba der ci sangs rgyas kyi byang chub rdo rje sems dpa' 'am yang na mi bskyod pa gang zhig yin zhes the tshom du gyur pa de nyid kyi phyir bsam gtan rdo rje zhes bya ba ste/_thams cad la ni mi bskyod pas dbang bskur ro zhes bya ba'i don
[\[112b.6\]]to/_/de ni/_bsam gtan lnga pa'i bdag nyid do/_/zhes bya bar dgongs so/_/rdo rje tshig bcu'i bshad pa'o/_/thabs bzhi rnams las gang du gyur pa cung zad cig bshad par 'dod nas bsnyen dus zhes bya ba la sogs pa smos te/_dmigs pa zhes bya ba yid la bya'o/_/sbyor ba nyid
[\[112b.7\]]ces bya ba ni rnal 'byor gyi rang gi lha'i gzugs dang lhan cig gnyis su med par bya ba ste/_khro bo rjes su dran pa bsgom mo zhes bya ba lhag ma yin no/_/bdud rtsi 'khyil pa'i gzugs zhes bya ba ni dmigs pa'i sbyor ba nyid ces bya ba dang sbyor te/_phur bus gdab po zhes bya ba ni lhag ma yin
[\[113a\]]
[\[113a.1\]]no/_/lha'i sbyor ba zhes bya ba ni dam tshig gi lha dang ye shes kyi lha gnyis su med par bya'o zhes bya ba'i don to/_/sangs rgyas bdag po'i gtso bo zhes bya ba ni dam tshig gi dkyil 'khor dang ye shes kyi dkyil 'khor gnyis su med par bya'o zhes bya ba'i don to/_/sngags pas cho
[\[113a.2\]]ga shes pas zhes bya ba dang 'brel to/_/dngos grub mchog ni yang dag pa'i dngos grub po/_/ji lta bu zhig ce na/_mchog tu zhi ba zhes bya ba smos te/_bla na med pa'i byang chub ces bya ba'i don te/_/sangs rgyas rnams kyis kyang zhes bya ba ni shin tu la bzla ba'o/_/thabs bzhi po rnams las gtso bo'i don
[\[113a.3\]]gsungs pa/_bsgrub par bya zhes bya ba la sogs pa la/_bsgrub bya ni byang chub kyi rang bzhin no/_/sgrub pa ni byang chub kyi sems so/_/de'i yang dag par sbyor ba ni yang dag pa'i rnal 'byor te/_yan lag bzhi yis sgrub pa'i rin po che phra mo'i nang du yan lag gnyis kyis sgrub pa'i gdan phra
[\[113a.4\]]mo bsgom pa nyid do/_/rdo rje ni mchog tu phra ba'i sa bon no/_/pad+ma'i mtshan ma phra mo'i nang gi shin tu phra ba'i gdan no/_/de dag gi mnyam sbyor ni yang dag par sbyor ba ste/_cho ga bzhin sgrub pa'i pad+mar rdo rje bsgoms pa nyid do/_/bskyod pa zhes bya ba ni dam tshig chen po'i dkyil 'khor gyi bdag
[\[113a.5\]]po'o/_/thabs zhu ba las cho ga bzhin du dkyil 'khor chen po'i dbang phyug tu bya'o/_/hUM zhes bya ba ni de'i sa bon nye bar mtshon pa'o/_/phaT ces bya ba ni phyi rol gyi sa bon dgag pa'i phyir ro/_/ngo bo nyid ni sangs rgyas rnams so/_/rang gi bde ba ni rig ma rnams so/_/zhi ba ni sgo srung rnams so/_/
[\[113a.6\]]gzhan yang bsgrub bya sgrub pa ni shes rab dang thabs so/_/rdo rje pad+ma zhes bya ba ni dbang po gnyis so/_/bskyod ces bya ba ni dal bu dal bus so/_/hUM zhes bya ba ni rdo rje pad+ma dag gi'o/_/ka zhes bya ba ni sku'i sa bon te rab sngags so/_/ra la sogs pa zhes bya ba ni 'dod chags kyi sa bon te a'o/_/de dag
[\[113a.7\]]ni nor bu gnyis kyi'o/_/phaT ni snga ma bzhin no/_/ye shes skyes pa las dmigs pa'i ting nge 'dzin ni ngo bo nyid do/_/de'i bde ba'i rang bzhin ni rang gi bde ba'o/_/de nyid las gzhan la mi dmigs pa ni zhi ba ste/_thabs rnam pa bzhi'o/_/thabs las byung ba'i dri ba'i tshigs su bcad pa'i lan gsungs
[\[113b\]]
[\[113b.1\]]pa dpal ldan zhes bya ba la sogs pa la/_dpal ni rig ma rnams so/_/sangs rgyas kun gyi bdag ni de bzhin gshegs pa lnga'o/_/rdo rje 'dzin chen ni gshin rje gshed la sogs pa rnams so/_/gnas ni dkyil 'khor gyi rang bzhin can yin pas so/_/de ltar gsang ba 'dus pa'i bdag nyid
[\[113b.2\]]can gyi bcom ldan 'das 'dis ni sangs rgyas kun gyi thabs byung ngo /_/de nyid chos rnams kyi chos nyid de bcom ldan 'das de nyid chos dkar po thams cad shin tu rnam par dag pa'i de bzhin nyid sangs rgyas thams cad kyi thun mong gi chos kyi sku gang yin pa ste/_gang gi dbang gis de rnams longs
[\[113b.3\]]spyod rdzogs pa'i sku dang sprul pa'i skus bdag dang gzhan gyi don phun sum tshogs pa'i mthar thug pa ste thabs las byung ba'o/_/thabs bzhi po 'di dag gsungs pa gang yin pa de rnams kyi nang nas ci gcig gis kyang sangs rgyas nyid rtogs par 'gyur ram/_'on te ma lus pas yin zhes 'di
[\[113b.4\]]dpyad par bya'o/_/ma lus pas zhes bya ba ni grub pa'i mtha' yin no/_/de ji ltar zhe na/_gsum pos rim gyis de dang de'i khyad par grub pa yod na bzhi par 'bras bu ma lus pa 'grub pa'i phyir ro/_/de ltar na bsnyen pa ni chos thams cad rnam par rig pa tsam nyid dang nye bar sgrub pa la ni nam mkha' dang mnyam pa
[\[113b.5\]]nyid dang sgrub pa la ni dag pa'i nam mkha'i dbyings nyid dang sgrub pa chen po la ni shin tu rnam par dag pa'i nam mkha'i dbyings nyid du mngon sum du gyur pa byang chub yin no/_/gzhan yang bsnyen pa la ni sangs rgyas kyi chos rnams kyi khams rgyas pa dang /_nye bar sgrub pa la ni skye bar 'gyur ba dang /_sgrub
[\[113b.6\]]pa la ni dag pa dang sgrub pa chen po la shin tu rnam par dag pa nyid dang yang dag par ston pa la dbang du gyur pa nyid do/_/gzhan yang re zhig bsnyen pas ni mos pas spyod pa'i sa nyid dang /_nye bar sgrub pa thob pa rab tu dga' ba la sogs pa lhag pa'i bsam pa rnam par dag pa'i sa bdun dang /_sgrub
[\[113b.7\]]pas thob pa mi g.yo ba la sogs pa rnam par smin pa'i sa gsum dang /_sgrub pa chen pos thob par bya ba ni sangs rgyas kyi sa nyid yin no zhes bshad par bya'o/_/gzhan yang dngos grub mchog gi phyir zhing du gyur pa ni bsnyen pa'i don yin la/_de ma lus pa ma yin par sgrub pa ni nye bar sgrub pa'i don
[\[114a\]]
[\[114a.1\]]yin zhing ma lus par sgrub pa ni sgrub pa'i don yin la/_shin tu sgrub pa ni sgrub pa chen po'i don yin te/_shin tu rnam par dag pa dang longs spyod la dbang ba la longs spyod pa de sgrub pa'i phyir ro/_/bsnyen pa ni/_'dis ni de bzhin gshegs pa'i sku/_/rdo rje 'dzin pa'i
[\[114a.2\]]thugs dang ni/_/chos 'dzin mchog gi gsung dag kyang /_/tshe 'di nyid la thob par 'gyur/_/zhes gsungs pa yin no/_/nye bar sgrub pa ni/_rdo rje gsum mkha' 'dra ba yis/_/byang chub 'di yis thob par 'gyur/_/byang chub sems dpa' rgyal rgya mtsho/_/rdo rje sems dpa'i mchog des
[\[114a.3\]]thob/_/ces gsungs pa yin te/_'dir rgyal ba ni sangs rgyas kyi chos rnams so/_/bsgrubs pa'i 'bras bu bco lnga pa las/_bsam gtan sngags kyi sbyor ba yis/_/sangs rgyas kyi ni 'od 'drar 'gyur/_/de ni de ma thag tu yang /_/rdo rje sems dpa' 'od 'drar 'gyur/_/rgyal po chos
[\[114a.4\]]rnams thams cad mtshungs/_/'dod dang thar pa rab sgrub pa/_/de ni rdo rje chos kyi bdag_/sa bcu la ni gnas par 'gyur/_/zhes gsungs pa yin te/_'dir sa bcu'i dbang phyug nyid yin pa'i phyir sangs rgyas dang mnyam par 'gyur ba yin te/_sangs rgyas nyid ni ma yin pa de bas na/_
[\[114a.5\]]rnam par snang mdzad la sogs pa 'od dang 'dra ba zhes gsungs pa yin no/_/sangs rgyas kyi chos thams cad nyid dang mnyam pa yin gyi shin tu rnam par dag pa dag ni ma yin pa des na chos rnams kun dang mtshungs zhes pa yin no/_/rgyal po ni rnam par mi rtog pa la dbang du gyur pa dang zhing la dbang du gyur pa
[\[114a.6\]]dang ye shes la dbang du gyur pa dang las la dbang du gyur pas so/_/slob ma'i sa ni thams cad 'dod pa dang bcas pa nyid kyi phyir ro/_/de'i sgrib pa las rnam par grol ba ni 'dod pa'i thar pa ste/_der rab sgrub pa ni de thob par byed pa'i phyir ro/_/sgrub pa chen po'i 'bras bu ni bcu drug pa las/_dngos
[\[114a.7\]]grub thams cad gtsug tor ni/_/yid bzhin nor bu'i bdag por 'gyur/_/sangs rgyas byang chub byed pa'i mchog_/sangs rgyas rdo rjer rab bsgoms pa'o/_/zhes gsungs pa yin te/_'dir dngos grub thams cad gtsug tor ni rtse mo ste/_yang dag par rdzogs pa'i sangs rgyas zhes bya
[\[114b\]]
[\[114b.1\]]ba'i don to/_/de ni yid bzhin gyi nor bu'i rgyal po de dang chos mthun pa'i phyir lhun gyis grub pa rnam pa thams cad du sangs rgyas kyi sku rgyun mi 'chad par 'jug pa'o/_/yang dag par rdzogs pa'i byang chub de ni mchog ste dam pa'i sgrub pa'o/_/sangs rgyas rdo rje rab bsgoms pa ste/_sangs
[\[114b.2\]]rgyas ni dkyil 'khor gyi bdag po yin la/_de las rdo rje rab tu bsgom pa ni gsang ba gsum po dkyil 'khor pa'i rnam par rab tu phye nas bsgom pa ste/_sgrub pa chen po zhes bya ba'i don to/_/de bas na tshogs pa bzhi po ma lus pa 'di dag gi rim pa 'di nyid kyis sangs rgyas
[\[114b.3\]]nyid rtogs par 'gyur gyi ma lus pas ma yin zhing /_rim pa gzhan gyis kyang ma yin no zhes bya ba ni nges pa yin no/_/gal te 'di ltar re zhig sangs rgyas nyid sgrub pa chen po nyid kyis 'thob par 'gyur na de nyid kyis chog mod/_gzhan gsum pos ci zhig bya zhe na/_byang chub sems
[\[114b.4\]]dpa' rnams sangs rgyas sa la 'jug pa'i ched kyi sbyor ba gang yin pa de nyid chog na mos pas spyod pa la sogs pas sa bcur gtogs pa'i sbyor ba gzhan gyis ci zhig bya zhes ci'i phyir mi 'dod/_yang na sa snga mar gtogs pa'i sbyor ba med par sbyor ba phyi ma phyi mar byed par nus pa ma
[\[114b.5\]]yin te rim pa ni nges pa'i phyir ro/_/byed pa nyid 'di gang yin pa de nyid ni ma yin no/_/'o na ci yin zhe na/_de'i gzugs brnyan tsam yin te/_de'i gzugs brnyan ni de'i bya ba byed pa ma yin no/_/de bas na de rnams 'bras bu med pa ma yin no snyam na de bzhin du bsnyen pa la sogs pa
[\[114b.6\]]la yang snga ma snga ma med par nye bar sgrub pa la sogs pa byed pa gang yin pa de ni gzugs brnyan tsam yin gyi de nyid ni ma yin pa de ltar na de las 'bras bu 'grub pa ma yin no/_/de bas na gcig kyang don med pa ma yin no/_/'o na ji ltar na sgrub pa chen po las sangs rgyas nyid du 'gyur ro/_/zhes
[\[114b.7\]]brjod ce na/_gsum po dag las rim gyis rtog pa'i sa la gnas pa des mthar thug pa thob par byed pa'i phyir ro/_/yid kyi chos gang dag goms pas bogs phyin par gyur pa de dag shin tu goms par byas pa na rab kyi mthar thug pa thob par 'gyur ba srid de/_bram ze gtsang mar spyod pa rnams
[\[115a\]]
[\[115a.1\]]thod pa can la dga' ba bzhin no/_/bdag cag lta bu'i snying rje dang shes rab la sogs pa yang de lta bur gyur pa'o zhes bya ba ni rang bzhin gyi gtan tshigs so/_/de bas na 'di ni rang rgyud rigs mthun pa rnams la snying rje la sogs pa rab kyi mthar thug par srid par rjes su dpog
[\[115a.2\]]pa yin te/_de dag nyid kyis de rnams sangs rgyas kyi chos rnams dang byang chub tu 'gyur bar srid pa yang rjes su dpag go/_/'gyur ba de yang nyan thos dang pha rol tu phyin pa'i tshul gyis ni sdug bsngal dang dka' thub kyi rnam pa thams cad kyis pha rol tu phyin pa rnams goms par byas pas bskal
[\[115a.3\]]pa grangs med pa gsum du bsgrub pas so/_/rnal 'byor gyi rgyud kyis ni sngags dang phyag rgya la sogs pa'i thabs dpag tu med pas sngags kyi lha rnams kyis byin gyis brlabs/_bde ba dang bde bar spyod pas ring po mi thogs par tshe 'di nyid la rab tu dga' ba'i sa thob nas/_tshes bcu drug
[\[115a.4\]]gis sangs rgyas thob par 'gyur ba nyid do/_/gsang ba 'dus pa ni rgyud rnams kyi bla ma'i bla ma ste tshe 'di nyid la byang chub thob par 'gyur ba'i thabs kyi phul du phyin pa yin par gsungs te/_'di ltar 'dir sngags kyi lha thams cad kyis byin gyis rlob par 'gyur ba'i rgyur yan lag drug gi ting
[\[115a.5\]]nge 'dzin dbang du byed do/_/nye bar sgrub pas ni rnam par mi rtog pa'i dbyings su 'jug go/_/sgrub pas ni de nyid rnam par dag pa'i mthar thug pa'i byang chub sems dpar ro/_/sgrub pa chen pos ni de bzhin gshegs par ro/_/de skad du yang /_de ltar bye brag rtogs byas nas/_/dngos grub mchog ni
[\[115a.6\]]bsgrub par bya/_/gzhan du bskal pa stong du ni/_/sangs rgyas skyob pa rnams kyis kyang /_/dngos grub mchog ni zhi ba dag_/'grub par 'byung bar mi 'gyur ro/_/zhes gsungs so/_/de bas na bsnyen pa la sogs pa'i thabs rnams ma lus pa'i rim gyis byang chub thob par 'gyur ro zhes bya ba
[\[115a.7\]]'di ni gnas pa yin no/_/rnal 'byor rdo rje can kun gyi/_/bka' ni 'di ltar bsgo bar gyis/_/zhes zhus pa'i rim pa'i don dang kha bskang ba'i don de'i lan ni las dang zhes bya ba la sogs pa gsungs pa la drag shul gyi las dang rjes su mthun pa gang gis sbyor ba'i le'u bcu gsum pa las kyang gsungs pa
[\[115b\]]
[\[115b.1\]]ste/_khro bo dang bcas pa'i sku rdo rje la sogs pa'i rnal 'byor ro/_/rnal 'byor pa yis de dmigs te/_/dkyil 'khor de dang de zhes bya ba ni bcu gsum pa las gang dang gang gsungs pa'o/_/dam tshig ces bya ba ni dam tshig go/_/sku gsung thugs kyi sbyor ba can/_/zhes bya ba la sogs pa'i
[\[115b.2\]]tshigs su bcad pa gnyis pa'i rang bzhin can gyis so/_/dam tshig ces bya ba ni bdag dang gnas dang lha la sogs pa'o/_/dang por zhes bya ba ni thog ma nyid du'o/_/sku zhes bya ba la sogs pa la sku la sogs pa'i rdo rje'am gtsug tor gyi dam tshig ste rnal 'byor ro/_/cho ga ji skad
[\[115b.3\]]gsungs pa'i rnam pa des gang la byung zhing skye ba mnga' ste/_khro bo bcus byin gyis brlabs pa'i 'khor lo rtsibs bcu pa'i bdag por byung ba'i don to/_/las ni de de'i zhes bya ba gsad pa dang yan lag bshig pa la sogs pa'o/_/rang gi 'khor lo ni rang gi 'khor lo'o/_/sgrub pa ni
[\[115b.4\]]bsgrub bya nyid do/_/dkyil 'khor zhes bya ba ni phung po la sogs pa la lha de rnams kyis byin gyis brlabs pa'o/_/de yi lus gnas 'khor lo can/_/zhes bya ba ni 'khor lo can de rnams la'o/_/byung bar gyur pa zhes bya ba ni de'i lus las so/_/dngos po kun gyis ni bdag nyid thams cad
[\[115b.5\]]kyis so/_/gzugs brnyan ni bcos ma'i lus so/_/gsad phyir zhes bya ba ni gsad pa'i phyir ro/_/bsgrub bya zhes bya ba ni bsgrub par bya'o/_/rdo rje can zhes bya ba ni sgrub pa po nyid rdo rje can yin no zhes bya ba'i don to/_/khro bo'i rgyal po des zhes bya ba ni khro bo'i rgyal po de rnams kyis so/_/
[\[115b.6\]]rdo rje gsum gyis zhes bya ba ni rdo rje gsum la'o/_/sngags pa zhes bya ba ni sngags pas so/_/sna tshogs zhes bya ba ni rnam pa sna tshogs pas so/_/du ma las byung zhes bya ba ni sna tshogs pa'i rgyu can no/_/gzugs zhes bya ba ni gzugs brnyan rnams so/_/de la zhes bya ba ni gzugs
[\[115b.7\]]brnyan no/_/rang la zhes bya ba ni rang gis so/_/gang du de zhes 'byung ba der ni sgrub pa po zhes bya ba'i don to/_/sbyor ba thams cad ni rtsom pa thams cad do/_/zos par gyur pa zhes bya ba ni zos bzhin par ro/_/bka' bsgo ba ni 'khor la'o/_/las kyi tshogs rnams la sgrub po'i sems
[\[116a\]]
[\[116a.1\]]la sna tshogs par ji ltar bgyi bar 'gyur zhes dri ba zhus pa de'i lan tshigs su bcad pas gsungs pa ni/_zhi ba'i sems ni byams pa'i sems so/_/rgyas pa'i yid ni dga' ba'i sems so/_/chags pa'i yid ni rjes su chags pa dang bcas pa'i sems te/_
[\[116a.2\]]gsum po 'di dag byas nas zhi ba la sogs pa'i las rnams rab tu bsgrub par bya'o/_/gtum pa ni khro bo las la gtum pas rab tu bsgrub par bya zhes bya ba tshigs su bcad pa'i don yin no/_/thams cad sku zhes bya ba la sogs pa la khyod ces bya ba ni khyed rnams la'o/_/sems
[\[116a.3\]]can thams cad kyi lus ni thams cad sku ste/_de la lus 'di rnams mnga' ba zhes bya ba ni 'bru mang po pa ste/_bar gyi tshig mi mngon par byas pa'o/_/de bzhin du bya ba lhag ma rnams la yang ngo /_/mdzad pa ni bya ba ste phrin las zhes bya ba'i don to/_/de skad du de bzhin gshegs pa gsang
[\[116a.4\]]ba bstan pa'i mdo las/_gzugs dang sgra dang yid kyi g.yo ba thams cad go rims bzhin du de bzhin gshegs pa thams cad kyi sku dang gsung dang thugs kyi gsang ba'i rjes su 'gro ba yin no zhes gsungs pa yin no/_/de nyid kyi phyir sku gsung thugs ni zhes bya ba la sogs pa'i rgal ba
[\[116a.5\]]yin te/_gang dag la sku dang gsung dang thugs kyi rdo rje mnga' ba de rnams la de skad ces bya ste/_sangs rgyas thams cad ces bya ba'i don to/_/de rnams kyi sku dang gsung dang /_thugs gang yin pa de thob par 'gyur bas na/_sems can thams cad nyid sangs rgyas yin no/_/sangs rgyas ci
[\[116a.6\]]'dra ba yin zhe na/_mnyam med mnyam ste rdo rje 'chang chen po dang mnyam pa nyid yin gyi/_chos kyi dbyings kyis so sor khyab pa tsam gyis sangs rgyas nyid ni ma yin no/_/de rnams kyi nang nas bsgrub bya su yin sgrub pa po gang rdo rje'i sku can nyid las gzhan 'ga' zhig kyang yod pa ma yin zhing tshul
[\[116a.7\]]khrims shin tu rnam par dag pa nyid kyi phyir gsod pa po 'ga' yang med pa de'i phyir drag shul gyis 'grub par mi 'gyur ro zhes bya ba rgal ba'o/_/gal te gsang ba gsum gyi rjes su 'gro ba'am/_chos nyid kyi chos de rnams kyis thob pa yin gyi rnam pa thams cad kyis ni ma yin no zhe na/_de ltar
[\[116b\]]
[\[116b.1\]]na sangs rgyas rnams kyi rten bsad pa na/_sangs rgyas gsod pa la sogs pa ni sgrub pa'i dbang po zhes bya ba la sogs pa rgal ba yin te/_sgrub pa po bdag nyid chen po'i mtshams med pa'am/_mtshams med pa 'dra ba'i ji ltar sdig pas gos par mi 'gyur ro/_/'on te gos par 'gyur
[\[116b.2\]]ba nyid yin na/_de'i tshe gang las 'grub par 'gyur zhe na/_legs so legs so zhes bya ba la zhus pa zhes bya ba ni lhag ma'o/_/tshigs su bcad pa 'di la sems pa ni/_sems can la phan pa'i bsam pa yin la bdag nyid ni de'i spobs pa yin zhing gsung dbyangs ni de zhu ba'o/_/
[\[116b.3\]]chen po ni gsum po de rnams kyis sangs rgyas rnams mnyes par byas pa'o/_/de nas slob dpon zhes bya ba la sogs pa ni lan yin te/_slob dpon ni sgrub pa chen po'i mthar thug par gnas pa dang /_de'i rnal 'byor la gnas pa'o/_/byang chub ces bya ba ni rang nyid rdo rje
[\[116b.4\]]'chang gi bdag nyid do/_/dpal ldan sangs rgyas kun gyi bdag_/rdo rje can zhes bya ba ni sangs rgyas dang rig ma bcu dang khro bo bzhis yongs su bskor ba'o/_/de yang bsgrub par bya ba la sogs pa'i dngos po rnams thams cad sgyu ma'i rnam pa ste sgyu ma'i glang po la sogs pa bzhin du'o/_/bdag
[\[116b.5\]]rang nyid ma rmongs pa nyid du skyed pa dang /_sdud par mdzad pa'o/_/rgyu des na de'i sdig tu mi 'gyur te/_sdig pa skye bar mi 'gyur ba'i phyir sdig pa dang ldan pa mi dmigs pa'i phyir te rdo rje 'dzin pa'i spyod pa rmad du byung ba tsam la sems mnyam par 'jog pa'i phyir ro/_/bsod nams kyang ni de bzhin
[\[116b.6\]]no/_/zhes bya ba ni bsod nams nyid de las 'byung bar 'gyur te/_de yang de la de bzhin du yod pa nyid ma yin te/_bsod nams de dang ldan pas dmigs su med pa'i phyir ro zhes bya ba'i don to/_/tshul 'dis ni gang la sdig pa med pa ste/_sdig pa rnams shin tu ma skyes pa'i phyir dang bsod
[\[116b.7\]]nams nye bar bsags pa'i phyir dang /_/gnyi ga yang dmigs su med pa'i phyir ro/_/gang la bsod nams kyang med pa ste/_bsod nams dang /_bsod nams dang ldan pa dang /_bsod nams kyi 'bras bu dmigs su med pa'i phyir ro/_/sangs rgyas rnams kyis de'i byang chub yin par gsungs
[\[117a\]]
[\[117a.1\]]te/_ye shes dang bsod nams kyi tshogs dag cig car sbyangs pa'i phyir dang rdzogs pa'i phyir ro/_/gal te sgrub pa po yang de ltar don med par mi 'gyur na yang des sems can rnams kyang don med par byas par gyur pa ma yin nam zhe na/_'dir mgon po zhes bya ba la
[\[117a.2\]]sogs pa gsungs te/_ji ltar sgyu ma mkhan gyis sgyu ma'i glang po la sogs pa yang dag par bstan pa ni rmongs pa rnams slu ba yin pa de bzhin du mgon po de'i zhes bya ba sgrub pa po thugs brtse ba can gyis sems can gdug pa 'joms pa ni rmongs pa ste/_lus can thams cad slu ba yin no/_/
[\[117a.3\]]'di ltar thabs des gdug pa de rnams mtshams med pa la sogs pa las bzlog pa'i rgyu can des ngan 'gror skye bar mi 'gyur zhing byang chub kyang rnyed sla bar 'gyur te/_sangs rgyas kyi ye shes kyis rgyas btab pa'i phyir ro/_/gang gi tshe sngon gyi las kyi dbang gis de rnams dmyal ba rnams su skye
[\[117a.4\]]bar 'gyur ba de'i tshe/_de rnams kyis dmyal ba rnams su gyur na yang 'bras bu chen po ni gang de rnams kyi sangs rgyas kyi ye shes kyis rgyas btab par 'gyur te/_'di ltar 'di dmyal ba de las 'phos nas ring por mi thogs par nges par 'tshang rgya bar 'gyur ro/_/gang gis de ltar byas pa'i rgyu
[\[117a.5\]]des 'di zhes bya ba'i gdug pa'i las kyi mtshan nyid sems can rnams la mchog tu phan btags pa'o/_/de nyid kyi phyir byang chub rdo rje can te rnal 'byor pa rnams kyis bsgrub byar shes par bya ste/_rnal 'byor la gnas pa'i slob dpon gyi bya ba yin par shes par bya'o/_/tshar gcod pa zhes bya ba la
[\[117a.6\]]sogs pa la gang gis de ltar byas pa des ji ltar sems can rnams la phan 'dogs par byed pa las zhi ba la sogs pa bya ba de bzhin du tshar gcod pa drag po'i las kyang bya ba yin te/_de yang mchog tu phan 'dogs pa nyid yin pa'i phyir ro/_/'o na ji ltar tshar gcod pa zhes bya zhe na/_rmongs
[\[117a.7\]]pa rnams la tshar gcod pa dang 'dra bar snang ba'i phyir te kha ba dang tsha ba'i sman chen po lta bu'o/_/bdag nyid chen po zhes bya ba ni bsam pa chen po ste/_thugs rdo rje can zhes bya ba'i don te/_de la ji las dang po pas kyang de ltar bya ba'am zhe na/_ma yin no zhes bstan pa'i phyir sgrub pa chen po'i
[\[117b\]]
[\[117b.1\]]zhes bya ba la sogs pa gsungs pa ste/_yan lag drug gis bsnyen pa la sogs pa nas/_sgrub pa chen po'i mthar thug gi bar du rtogs par byas nas de'i 'og tu drag po'i las brtsam par bya ste/_de'i tshe ye shes dang mthun par sbyor ba byas pa ni mchog tu phan 'dogs par byed pa yin
[\[117b.2\]]pa'i phyir ro/_/bzlas pa la sogs pa tsam gyis kyang las rnams 'grub pa ma yin nam zhe na/_'grub par 'gyur ba ni bden mod kyi nges par byas pa ma yin gyi tshar gcod pa ni ma yin te/_gang gi tshe de mchog tu phan 'dogs par gyur pa de'i tshe bya ba yin no zhes bya bar dgongs so/_/rdo rje
[\[117b.3\]]can thams cad ni sangs rgyas thams cad do/_/thugs rje chen po las byung ba'i tshul gyi lam ni thugs rje chen po'i tshul te/_ji skad gsungs pa'i drag po'i las so/_/gsal bar byed pa'i chos te de thos pas so/_/dga' zhing rab tu dga' ba la yang dag par mgu ba ni/_chung ngu dang
[\[117b.4\]]'bring dang chen po'i rim gyis dga' ba thob pa'i phyir ro/_/mgon po chen po zhes bya ba ni thabs thams cad kyis gzhan gyi don dam pa'i phyir ro/_/thub pa chen po zhes bya ba la thub pa chen po rnams te/_rtag tu shin tu rnam par dag pa'i sku dang gsung dang thugs kyi phrin las can nyid yin pa'i phyir
[\[117b.5\]]ro/_/chos rnams chen po zhes bya ba ni rnam pa thams cad du kha na ma tho ba med pa'i chos rnams ston par mdzad pa nyid kyi phyir ro/_/gsum pa de dag nyid kyis na thugs rje chen po'o/_/kun du bzang po'i zhes bya ba ni snying stobs dang rdul dang mun pa rnams kyis gzhan gyi don la gcig tu gzhol ba'i
[\[117b.6\]]byang chub kyi sems so/_/gdug pa'i mi bzad pa'i las byas pa gang yin pa des kyang bsgrub par bya ba dang sgrub pa po dag sangs rgyas nyid du rdzogs par mdzad pa'o/_/de bzhin gshegs pa thams cad kyis dbang bskur ba ni rnam pa gsum gyis dbang bskur ba'o/_/des gsang ba gsum
[\[117b.7\]]pa'i dkyil 'khor du dbang bskur ba'i sngags pa gang yin pa des drag po'i las la sogs pa 'di la skrag pa la sogs pa mi bya'o/_/byang chub rdo rje ni kun du bzang po'i thugs bskyed pa'o/_/rnam pa tsam gyis na zhe sdang yin la/_byang chub kyi sems kyi rgyu mthun pa nyid yin pa'i phyir rdo rje yin
[\[118a\]]
[\[118a.1\]]pas na zhe sdang rdo rje'o/_/sogs pa'i sgras ni 'dod chags rdo rje la sogs pa de dag thams cad ni mchod pa chen po yin no zhes bya ba'i don to/_/bsgrub par bya ba rnams la mchog tu phan 'dogs pas sangs rgyas thams cad yang dag par mnyes par byas pas zhes bya ba'i don to/_/de bas na
[\[118a.2\]]'di rnams su yang spang bar mi bya'o/_/'di ltar sngags kyi rgyun ni rnam pa du ma'i sngags bsdus pa ste/_shes pa dang skyob par byed pa'i phyir sngags te/_thabs dang shes rab kyi bdag nyid can gyi byang chub kyi sems so/_/de'i bsdus pa ni yang dag par ston par mdzad pa'i ston pa ste/_de skad du yang /_gang du 'di blos
[\[118a.3\]]rtogs par ma gyur pa/_/der ni de bzhin gshegs pa dbang mdzad 'gyur/_/bdag gis mi shes rgyal ba rnams kyis mkhyen/_/byang chub mtha' yas bde bar gshegs pas gsungs/_/zhes gsungs pa yin no/_/thugs rje chen po'i tshul lo/_/de bzhin gshegs pa la mngon par bstod do zhes bya ba la byang chub
[\[118a.4\]]rdo rje nyid de bzhin gshegs pa thams cad kyi ngo bo nyid kyi sku yin la/_dkyil 'khor pa rnams ni longs spyod rdzogs pa yin zhing phyag rgya la sogs par sprul pa yin la/_lhag ma rnams ni des byin gyis brlabs pa nyid kyi phyir ro/_/de'i rang bzhin yin pas na de rnams kyi yon tan brjod pa'i tshigs su bcad pa
[\[118a.5\]]rnams kyis de bzhin gshegs pa nyid la bstod par gyur pa yin no zhes bya bar dgongs so/_/gang yin zhes bya ba ni bcom ldan 'das dkyil 'khor chen po'i dbang phyug go/_/dus gsum rdo rjer dbyung ba zhes bya ba la/_dbyung ba ni mchog dang po'i snying po'i gzugs so/_/dus gsum rdo rje de nyid de bzhin gshegs pa
[\[118a.6\]]thams cad kyi sku dang gsung dang thugs kyi rang bzhin du byed pas so/_/phun tshogs byung ba ni de las byung ba'i mchog dang po rig pa dang bcas pa'i gzugs su'o/_/zhi ba ni bum pa dang gsang ba'i dbang bskur ba dag gis so/_/sgrib med nam mkha'i khams dag pa'i ngo bo nyid ni dbang bskur ba gsum po thob pas zhu ba'i dkyil
[\[118a.7\]]'khor 'ba' zhig gi gzugs su'o/_/sangs rgyas lhag pas sangs rgyas ni/_sangs rgyas rnams las lhag pa'i sangs rgyas dkyil 'khor gyi bdag po'i gzugs su'o/_/de nyid kyi phyir byang chub mchog kyang yin zhing byang chub rdo rje yang yin te/_chos kyi sku nyid yin pa'i phyir byang chub kyang de yin la/_sku gsung
[\[118b\]]
[\[118b.1\]]thugs kyi gsang ba'i gnas nyid yin pa'i phyir rdo rje yang yin pas so/_/yang na dus gsum zhes bya ba ni dus gsum gyi sangs rgyas rnams kyi gzugs tshogs te so sor sdud pa'i sgo nas so/_/rdo rje ni de rnams nyid kyi sems kyi tshogs te bsam gtan gyis so/_/phun tshogs 'byung ni de rnams kyi tshor ba'i
[\[118b.2\]]tshogs te srog dang rtsol bas so/_/dngos zhes bya ba ni de nyid bsgoms pas brtan par gyur pa ste 'dzin pas so/_/grol ba ni sgrol ba la dbang du gyur pa ste rjes su dran pa rnams kyis so/_/gyur pa ni yongs su gtugs te ting nge 'dzin gyi yan lag gis so/_/zhi ba ni rnam par mi rtog cing dmigs su med pa ste nye bar
[\[118b.3\]]bsgrubs pas so/_/sgrib med nam mkha' dag gi ngo bo nyid ni sgrub pa pos so/_/lhag ma ni sgrub pa chen po ste/_sangs rgyas lhag sangs rgyas ni de bzhin gshegs pa rnams so/_/dbang phyug mchog ni dga' ma rnams so/_/byang chub rdo rje ni sgo skyong rnams so/_/gang yin de la zhes bya ba ni bcom ldan 'das nyid yin pas pho
[\[118b.4\]]rtags so/_/lhag ma rnams ni thugs nyid yin pa'i phyir ma ning gi rtags so/_/dkyil 'khor chen po'i bdag po la bstod pas bstod pa'o/_/nam mkha' ni skyes pa dang bud med kyi lha rnams kyi lhan cig skyes pa'i thabs rnams dang rig ma rnams so/_/byang chub sems ni rdo rje 'dzin pa ste de dang 'dra ba ni des skyed pa'i phyir ro/_/rgya chen po zhes
[\[118b.5\]]bya ba ni rdzu 'phrul chen po dang ldan pas so/_/de rnams la zhes bya ba ni dkyil 'khor chen po'i dkyil 'khor la bstod pas so/_/gti mug ces bya ba la sogs pa la chos ni sngags so/_/sngags gang yin zhe na/_gti mug zhe sdang de bzhin 'dod chags rdo rjer bcas pa ste/_gti mug dang zhe sdang dang 'dod chags
[\[118b.6\]]dang rdo rje ste/_longs spyod bzhi zhes bya ba'i don to/_/'dir chos la sogs pa bzhi ni dang po'i don gyis gnyis pa'o/_/rtag tu rgyun chags zhes bya ba ni bsgom pa'i rgyun chags so/_/rnam pa ni bye brag mang po'o/_/sna tshogs pa ni ngo mtshar du gyur pa'o/_/dga' ba ni de rnams bdag gi rang bzhin no/_/myos pa'i dngos
[\[118b.7\]]po ni de la lhag par zhen pa'o/_/der gyur pa ni thob pa ste/_de la phyag 'tshal ba'o/_/longs spyod kyi dkyil 'khor la bstod pas bstod pa'o/_/rdo rje'i dkyil 'khor rnam pa gnyis las longs spyod kyi dkyil 'khor ji lta ba de bzhin du bzlas pa'i dkyil 'khor yin no/_/de la longs spyod kyi dkyil 'khor gyis ni ting nge 'dzin 'grub
[\[119a\]]
[\[119a.1\]]la bzlas pa'i dkyil 'khor gyis ni rdo rje ye shes 'grub ste/_bcu gsum pa las/_ting 'dzin ye shes rdo rje dag_/rdo rje dkyil 'khor gyis 'grub 'gyur/_/zhes gsungs so/_/gang yang gzungs dang zhes bya ba la sogs pa la son pa'i chos zhes bya ba ni dang po'i don gyis gnyis pa'o/_/
[\[119a.2\]]chos zhes bya ba'i sgra ni 'dir ye shes kyi tshig go/_/gang zhes bya ba ni chos gang dag yin pa'o/_/kha cig la ni yongs su gzung ba zhes 'byung ste/_der ni ngag dang de ni rtag tu 'brel pa yin pas gang zhes bya ba don gyis shes par bya ba'o/_/ji lta bu'i chos she na/_sems kyi rang bzhin du son pa ste/_'khor lo ser
[\[119a.3\]]po rtsibs bcu pa la gnas pa zhes bya ba'i don to/_/ste zhes bya ba ni tshig kha bskang ba'o/_/ji lta bu'i chos yin zhe na/_gzung ba dang dga' ba dang rnam pa dang mi g.yo ba dang rgyu dang 'bras bu dang drug ste/_gzung ba dang zhes bya ba ni 'dzin pa nyid do/_/rmongs pa zhes bya ba la sogs pa bzhi ni rdo rje ste/_gti mug la sogs pa
[\[119a.4\]]ni mthar byed rnams so/_/de rnams kyang 'khor ba'i 'khor lo la ni mtshan ma'i rnam pa yin la srung ba'i 'khor lo la ni lus can no/_/khro bo'i 'khor lo la bstod pas bstod pa'o/_/gang zhig gis zhes bya ba la sogs pa la rnam dag ni so sor dag pa'o/_/'di zhes bya ba ni 'di dag go/_/'di la thog ma med pa'i ngo bo
[\[119a.5\]]yod pas na thog ma med dngos so/_/shes rab thabs dag ni 'dod chags chen po'i tshul la sogs pa'i rim gyis bskyed pa'i rim pa'i skyes bu'o/_/dpe dang bral bas na dpe med pa'o/_/de lta bu'i lha rnams shin tu bsgom pa ni gsang ba la sogs pa'i sbyor bas te/_de la gsang ba ni sku rdo rje la sogs pa'o/_/dbang bskur
[\[119a.6\]]ba ni sangs rgyas kyi cod pan no/_/brtul zhugs ni rig pa dang yang dag par sbyor ba'o/_/sdom pa ni bla na med pa'i bde ba ste/_sgom pa po de yang rdo rje 'dzin pa dang 'dra bar blta'o/_/de nyid kyi phyir gsungs pa/_byang chub rdo rje zhes bya ba la sogs pa smos te/_rnal 'byor pa la bstod pas bstod pa'o/_/gang zhig ces bya ba la
[\[119a.7\]]sogs pa la nye bar sgrub pa dang bsgrub pa dang sgrub pa chen po dang zhes bya ba ni/_nye bar sgrub pa dang bsgrub pa dang sgrub pa chen po rnams zhes bya ba'i don to/_/blo mi g.yo ba zhes bya ba ni mi g.yo ba'i blo yod pa'o/_/sgrub pa'i dbang po zhes bya ba ni dngos grub mchog gi sgrub pa po yin pa'i phyir ro/_/gang zhig ces bya ba
[\[119b\]]
[\[119b.1\]]la sogs pa la thun bzhi zhes bya ba ni thun mtshams bzhir byas pa'o/_/rdo rje bzhi zhes bya ba ni rdo rje bzhi po rnams kyis so/_/mi snang ba la sogs zhes bya ba ni mi snang ba la sogs pa'i thun mong gi dngos grub du ma rnams zhes bya ba'i don to/_/ma nyams pa zhes bya ba ni ma tshang ba med pa'i lam 'di'o/_/
[\[119b.2\]]rtogs pa ni khong du chud pa'o/_/dngos grub gnyis kyi sgrub pa po la bstod pa'o/_/nyan pa zhes bya ba ni gzhan las gzhung dang don 'dzin pa'o/_/'don pa ni rang nyid 'don par byed pas na rang 'don par byed pa ste/_thos pa rnams de bzhin du yang dag par dpyad pas rang nyid goms par byed ces bya ba'i
[\[119b.3\]]bar du'o/_/'dir 'don pa'i yul du byas pa ste des byas pa'o/_/klog pa zhes bya ba ni tshig tu brjod pas so/_/sems dpa' dang zhes bya ba ni the tshom gcad par bya ba'i phyir rang ngam gzhan las yang dag pa'i rigs pa dang /_rigs pa'i yul las 'das pa la yang bcom ldan 'das nyid tshad mar byas pas
[\[119b.4\]]rnam par dpyod pa'o/_/gsang ba 'dus pa la mngon par brtson pa rnams la bstod pas bstod pa'o/_/gang du zhes bya ba la sogs pa la 'di zhes bya ba ni rgyud 'dir ro/_/mngon ldan pa zhes bya ba ni mngon par brtson pa ste/_yang dag pa'i sbyor ba rnams la dgos pa med pa'i sgrub pa po dang /_de rnams kyis bsgrub
[\[119b.5\]]par bya ba gang yin pa yang ngo /_/sgrub pa po dang bsgrub par bya ba ji lta bu zhig ce na/_zhi sogs las rgyas shin tu btab pa yis/_/zhes bya ba smos te/_/legs par byas pa ste 'khrul 'khor ni gro ga la bris pas so/_/sngags ni sngags kyi cho ga zhig gis so/_/de bzhin rgyas btab ces bya ba ni bsam
[\[119b.6\]]gtan las 'byung ba'i rgyas btab pas kyang ngo /_/de lta bu'i sgrub pa po dang bsgrub par bya ba la phyag 'tshal ba'o/_/sgrub pa po dang bsgrub par bya ba la bstod pas bstod pa'o/_/mthong ba zhes bya ba ni lta ba'o/_/sgrub pa po gtso bo zhes bya bar sbyar te/_sgrub pa po nyid gtso bo ste khyab bdag rdo rje 'dzin pa zhes bya ba'i
[\[119b.7\]]don to/_/sgrub pa po lta ba la bstod pas bstod pa'o/_/zhi ba zhes bya ba ni nyes pa dang bral ba'o/_/'dren pa ni sangs rgyas so/_/rjes su yi rang ba zhes bya ba ni bstod pa mdzad pa la'o/_/mgon po de dag ces bya ba ni sangs rgyas rnams so/_/byang chub sems dpa' ni byang chub sems dpa' rnams so/_/grags chen po zhes bya ba ni
[\[120a\]]
[\[120a.1\]]shin tu dgyes pa'o/_/de skad gsungs nas zhes bya ba ni legs par gsungs pa yin zhes bya ba la sogs pa'o/_/gsang ba thams cad ston pa ni sbas pa'i tshig rnams so/_/'di nyid rdo rje ste de rnams kyi ye shes ni don la nges pa'o/_/de byin gyis rlob pa ni bskyed pa'o/_/gsang ba 'dus
[\[120a.2\]]pa'i bshad sbyar snyim pa'i me tog las le'u bco brgyad pa'o//_//bdag gi dad pa'i stobs kyis rgyud kyi snying po'i don ni rnam 'byed pa'i/_/snyim pa'i me tog byas pa 'di las bsod nams phung po gang bsags pa/_/des ni rim can 'di ni rim gyis byang chub rtogs dang ldan gyur cing /_/lha rnams
[\[120a.3\]]dad pas me tog snyim pa zhags gtor ba la brten gyur cig_/'dus pa'i snying po rnam par 'grel pa 'di/_/legs par smras pa dri med rin po ches/_/mun pa bcom nas gsal byed rgyan yin la/_/rnam par 'grel pa'ang rin chen 'byung ba'i gnas/_/gsang ba 'dus pa'i bshad sbyar snyim pa'i me tog
[\[120a.4\]]ces bya ba slob dpon chen po rat+na A kar shAn+tis mdzad pa rdzogs so//_//paN+Di ta chen po shAn+ta b+ha dra dang zhu chen gyi lo tsA ba chen po 'gos lhas btsas kyis bsgyur cing zhus te gtan la phab pa//[ {D1852}]@##/_/rgya gar skad du/_shrI gu h+ya sa mA dza tan+t+ra rA dzA TI ka tsan+d+ra pra b+hA nA ma/_bod skad du/_dpal
[\[120a.5\]]gsang ba 'dus pa rgyud kyi rgyal po'i bshad pa zla ba'i 'od zer zhes bya ba/_dpal rdo rje sems dpa' la phyag 'tshal lo/_/'jam pa'i mgon la phyag 'tshal lo/_/shes rab thabs dag pas ni bdag gzhan phan pa phun sum tshogs chen mnga' ba chos kyi sku/_/rgyal ba mchog gi tshogs dang de yi sras rnams bcas par
[\[120a.6\]]rig pa 'byung ba dang po yi/_/dpal ldan chos 'byung zhes byar bzhugs shing rgyal ba'i rigs tshogs lhan cig sems can don mthar phyin/_/sgyu ma'i sprul gzugs bde gshegs mang po'i bdag po rdo rje sems dpa' la ni phyag 'tshal lo/_/'gro ba don phyir skye bo mkhas pa yi/_/pad+ma kha 'byed yang dag rig
[\[120a.7\]]la dgyes/_/mgon po rdo rje slob dpon zhes bya ba/_/ma lus pa la rab tu phyag 'tshal zhing /_/dkon mchog gsum dang khyad par du/_/yi ge gsum la phyag 'tshal nas/_/dpal ldan gsang ba 'dus pa yi/_/bshad pa 'di ni bdag gis bya/_/'di'i rjod par byed pa ni gang /_brjod par bya ba ni gang /_'brel
[\[120b\]]
[\[120b.1\]]pa ni gang /_dgos pa ni gang /_'di'i dgos pa'i dgos pa ni gang zhig yin zhes bya ba de lta bu'i rnam par dpyad pa med na/_rtog pa sngon du btang ba rnams rab tu mi 'jug pas rjod par byed pa la sogs pa bstan to/_/'di'i rjod par byed pa ni gsang ba 'dus pa yin no/_/ji ltar zhe na/_'di ltar
[\[120b.2\]]gsang ba ste/_shes rab kyi pha rol tu phyin pa'i b+ha gar lha thams cad tshogs pa'o/_/yang na gsang ba ni lha mo ste/_de rnams byang chub kyi sems rdo rje dang lhan cig tshogs pa ni 'dus pa'o/_/yang na nyan thos la sogs pa rnams la sba bar bya ba nyid yin pa'i phyir gsang ba'o/_/chos thams cad
[\[120b.3\]]mnyam pa nyid yin pa'i phyir mnyam pa'o/_/mi gnas pa'i mya ngan las 'das pa'i rang bzhin dang lhan cig kun du gnas pa'i phyir ma skyes pa ni skye ba med pa'o/_/gsang ba yang yin la mnyam pa dang skye ba med pa yang yin pas gsang ba 'dus pa ste/_bcom ldan 'das rdo rje 'chang chen po'o/_/don de
[\[120b.4\]]ston par byed pa'i sgra'i tshogs ni rgyud yin no/_/rgyud dang brjod par bya ba dag ni rjod par byed pa dang brjod par bya ba'i mtshan nyid kyi 'brel pa yin no/_/byang chub tu sems bskyed pa la sogs pa'i sgo nas gdul bya'i skye bo'i don bya ba ni dgos pa'o/_/'dir gdul bya ni rgyud gzhan las bkag pa'i
[\[120b.5\]]gdol pa la sogs pa rnams kyang yin te/_mchog gi yang mchog gi rgyud ni rnam pa thams cad du dag pa nyid yin pa'i phyir/_bcom ldan 'das kyis ma dag pa cung zad kyang med do zhes gsungs so/_/de'i dgos pa ni bsgom pa goms pa brtan pa'i stobs kyis rang gi 'dod pa'i lha'i
[\[120b.6\]]go 'phang thob pa'o/_/de la le'u bcu bdun po rnams kyi don bshad par bya ste/_de bzhin gshegs pa thams cad kyi ting nge 'dzin gyi dkyil 'khor byin gyis rlob pa'i le'u dang po'i sgo nas rdo rje 'chang chen po'i yan lag gi cha shas su gyur pa/_ba ra ta'i bu rnams kyis 'das pa'i
[\[120b.7\]]don so sor snang bar byed pa bzhin du khyad par can la mos shing 'khrul pa dang ldan pa'i ma 'ongs pa'i sems can rnams kyi zlos gar ston par byed pa thams cad mkhyen pa'i ye shes mngon du mdzad pa'i de bzhin gshegs pa la sogs pa rnams kyis bcom ldan 'das la chos bstan pa'i phyir
[\[121a\]]
[\[121a.1\]]gsol ba btab po/_/bcom ldan 'das kyis kyang legs so zhes bya ba sngon du 'gro ba can gyi spro ba med pa gsal bar mdzad do/_/slar yang gsol ba btab pa na dkyil 'khor sprul par mdzad de/_ma 'ongs pa'i skye bo rnams dang tha dad pa med pa'i rang bzhin gyi byang chub
[\[121a.2\]]sems dpa' rnams dkyil 'khor du bcug nas/_le'u bcu drug pa las gsungs pa'i dbang bskur ba gsum po rnams kyis dbang bskur te/_sngags thams cad kyi spyod pa'i le'u lnga pa las gsungs pa'i dam tshig dang sdom pa phog pa mdzad do/_/de nas ma 'ongs pa'i skye bo rnams
[\[121a.3\]]kyis zlos gar ston par byed pa'i sgrib pa thams cad rnam par sel ba la sogs pa'i byang chub sems dpa' chen po rnams kyis bcom ldan 'das zhes bya ba la sogs pas de kho na nyid la smad pa dang /_de bzhin gshegs pa thams cad kyis rigs kyi bu thong zhes bya ba la sogs pas khong du chud par byas
[\[121a.4\]]pa na ma rtogs pas 'jigs skrag cing brgyal bar gyur to/_/de nas bslang bar bya ba'i phyir bcom ldan 'das la de bzhin gshegs pa thams cad kyis gsol ba btab pa na/_nam mkha' dang mnyam pa'i gnyis su med pa'i ye shes kyi rdo rje zhes bya ba'i ting nge 'dzin la snyoms par zhugs nas/_
[\[121a.5\]]ji lta ba bzhin du dbang bskur te bslang bar mdzad do/_/de nas bcom ldan 'das kyis de rnams la sdom pa de dag thams cad dpog pa'i phyir don dam pa'i dag pa de kho na nyid kyi don ni don gyi dam tshig gi le'ur rab tu phye nas bstan to/_/slar de nas yang de bzhin gshegs pa thams cad kyi dam
[\[121a.6\]]tshig rdo rje dpal la sogs pa byang chub sems dpa' chen po rnams kyis bcom ldan 'das zhes bya ba la sogs pa smras so/_/de nas de bzhin gshegs pa rnams kyis rigs kyi bu dman pa'i 'du shes dang smad pa'i 'du shes 'di lta bu ma bskyed cig ces bya ba la sogs pas rtogs par
[\[121a.7\]]mdzad pa na ngo mtshar du gyur cing rmad du gyur nas mig gdangs te dga' bar gyur nas/_rmad byung chen po'i chos rnams ni/_/zhes bya ba la sogs pas rang gi rtog pa brjod do/_/de ltar ye shes kyi sprul pa'i dkyil 'khor du byang chub sems dpa' rnams kyi don mdzad nas/_de bzhin du ma
[\[121b\]]
[\[121b.1\]]'ongs pa'i slob dpon rnams kyis dbang bskur ba la sogs pa rnams kyi sgo nas sems can skal ba dang ldan pa rnams kyi don bya ba'i phyir bri ba'i dkyil 'khor gyi don ston par byed pa de bzhin gshegs pa thams cad kyi thugs kyi dkyil 'khor gyi le'u bzhi pa gsungs so/_/'di rnams kyi dbang
[\[121b.2\]]bskur dang dam tshig dang sdom pa yang snga ma bzhin no/_/de ltar dam tshig dang sdom pa thob pa rnams la rdo rje 'chang chen po la sogs pa rnams bsgrub pa'i man ngag sbyin par bya'o/_/man ngag de yang ji ltar bla ma brgyud pa las 'ongs pa de bzhin du bshad par bya'o/_/de bzhin gshegs pa
[\[121b.3\]]thams cad kyi rdo rje sbyor ba'i dam tshig bsgrub pa'i cho ga bstan pa'i le'u bcu gnyis pa las gsungs pa'i dgon pa chen po la sogs pa'i gnas/_dam tshig gi le'u brgyad pa las gsungs pa ni/_sa phyogs gtsang zhing rab dben pa/_/zhes bya ba la sogs pas mngon par 'dus
[\[121b.4\]]byas pa/_sems can thams cad kyi dam tshig gi snying po'i rdo rje yang dag par 'byung ba'i le'u bco lnga pa las gsungs pa'i/_bshang gci la sogs dam tshig gis/_/zhes bya ba la sogs pas nye bar byugs par stan 'jam po la nye bar 'dug ste/_sems can thams cad sdud pa'i
[\[121b.5\]]snying rje chen po'i sems bskyed nas rdo rje bkod pa zhes bya ba'i ting nge 'dzin gyi le'u gsum pa las gsungs pa'i/_nam mkha' dbyings kyi dbus gnas par/_/zhes bya ba la sogs pa nas/_gzugs ni dbus gnas bsgom par bya/_/zhes bya ba la thug pa'i bar gyis bdag nyid rdo rje 'chang
[\[121b.6\]]chen po ji lta ba bzhin du mos par bya'o/_/de nas le'u dang po las gsungs pa'i ye shes sgron ma rdo rje zhes bya ba'i ting nge 'dzin gyi tshul gyis mi bskyod pa phyung ste bcug pas zhe sdang rdo rjer gyur nas gnod mdzes rgyal po phyung la/_oM suM b+ha zhes bya ba la sogs pas de la bka' bsgos te/_phyogs
[\[121b.7\]]bcu na rnam par gnas pa'i khyab 'jug la sogs pa'i bgegs kyi tshogs rnams bkug nas/_rdo rje dam tshig bkod pa de kho na nyid kyi don bsgom pa mngon par byang chub pa'i le'u bcu gsum pa las gsungs pa'i bsam gtan las byung zhes bya ba la sogs pa dang /_bcu drug pa las 'chad
[\[122a\]]
[\[122a.1\]]par 'gyur ba'i tshul gyis bdud rtsi 'khyil pa'i phur bu rnams kyis gnod mdzes la bka' bsgos te gdab par bya zhing bka' bsgos te/_phyogs kyi phyi rol yang bcing bar bya'o/_/phyogs dang phyi rol bcing ba la sogs pa'i cho ga sngon du 'gro ba can gyis snga ma bzhin du rdo rje 'chang
[\[122a.2\]]chen por mos pa dang ldan pas sgrub thabs kyi rim pa bzhin du byang chub kyi sems kyi le'u gnyis pa las gsungs pa'i dngos po zhes bya ba la sogs pa'i tshigs su bcad pa'i don rnam par bsgoms te/_le'u gsum pa las gsungs pa'i oM shU n+ya tA zhes bya ba la sogs pa'i sngags kyis byin gyis brlabs
[\[122a.3\]]nas rang gi sngags brjod de zla ba la gnas pa'i rdo rje 'chang chen po'i nga rgyal dang ldan pa zla ba'i dkyil 'khor gyi rnam par gyur te/_zla ba de yang A li dang kA li rnam par dgod pa la sogs pa'i cho ga sngon du 'gro ba can gyi shes rab kyi chos 'byung gi gzugs su yongs su gyur nas le'u dang po
[\[122a.4\]]las gsungs pa'i/_de bzhin gshegs pa mi bskyod pas/_/zhes bya ba la sogs pas rdo rje btsun mo'i b+ha ga der mA ma kI dang snyoms par zhugs pa'i mi bskyod pa'i rnal 'byor dang ldan pas 'dug ste/_ye shes sems dpa' snying gar bcug nas rol pa'i sbyor bas byang chub kyi sems phyung
[\[122a.5\]]ste le'u brgyad pa las gsungs pa'i/_/nam mkha' dbyings kyi dbus gnas par/_/ye shes rgya mtsho bsgom par bya/_/zhes bya ba la sogs pas ye shes kyi rgya mtsho'i gzugs su gyur par bya zhing /_de bzhin gshegs pa lngas ye shes kyi sa gzhi rdzogs par bya'o/_/mi bskyod pa ni rdo rje'i rigs
[\[122a.6\]]gtso bor gyur pa nyid yin pa'i phyir gtso bo nyid yin te/_ji skad du de bzhin gshegs pa thams cad kyi sngags kyi dam tshig gi de kho na nyid rdo rje'i rig pa'i skyes bu mchog gi le'u bcu gcig pa las/_nam mkha' rdo rje'i dbus gnas par/_/dkyil 'khor rdo rje kun skyes bsam/_/zhes gsungs
[\[122a.7\]]pa bzhin no/_/rnam par snang mdzad la sogs pa rjes su zhugs pas sa'i rnam pa la sogs par byin gyis brlabs pa yin par khong du chud par bya ste/_brgyad pa las/_zhi ba rdo rje 'dzin 'dod na/_/bsdu ba dag kyang rab tu bya/_/zhes gang gsungs pa'o/_/de lta bur gyur pa'i yan lag rdzogs
[\[122b\]]
[\[122b.1\]]nas der/_le'u bcu gcig pa las gsungs pa'i/_yi ge b+h+rUM gyis gnas bsgoms te/_/zhes bya ba 'dis gzhal yas khang le'u brgyad pa las/_rin chen sna bzhi'i mchod rten ni/_/zhes bya ba la sogs pas gsungs pa'i mtshan nyid can rgyar dpag tshad bye ba yod pa shin tu che
[\[122b.2\]]ba'i tshad dang ldan pa/_yang le'u dang po las gsungs pa'i/_/gsal ba la sogs dkyil 'khor ldan/_/zhes bya ba la sogs pa 'dab ma sna tshogs pa'i pad+ma'i steng du zla ba'i dkyil 'khor la sogs pa'i gdan gyis brgyan pa/_lha thams cad kyi gnas de bzhin gshegs pa
[\[122b.3\]]thams cad kyi khang pa brtsegs pa bsgom par bya'o/_/sngon la gnas rdzogs par byas te/_rdo rje gsum bskyed pa bsgom par bya'o zhes 'byung bas de'i dbus kyi gdan la sems dpa'i skyil mo krung gis 'dug ste/_snga ma bzhin du lhag par mos pa'i sems kyis lha'i 'khor lo'i dbus na
[\[122b.4\]]gnas pa'i rdo rje 'chang du bdag nyid dmigs nas byang chub kyi sems rnam par bsgoms te/_oM shU n+ya tA zhes bya ba la sogs pa'i sngags kyis byin gyis brlabs nas skye ba med pa'i ri mo la thig le'i zla ba'i dkyil 'khor A li dang kA li la sogs pa'i cho ga sngon du 'gro ba can bsgoms te/_
[\[122b.5\]]le'u bcu gcig pa las/_rdo rje'i dkyil 'khor dbus gnas par/_/yi ge oM ni zhes bya ba la sogs pas thugs la sogs pa'i rten rnams la sku la sogs pa'i yig 'bru sems kyi bdag nyid du bsgom par bya'o/_/de nas yi ge gsum las byung ba'i 'od zer rnams kyis de bzhin
[\[122b.6\]]gshegs pa la sogs pa thams cad yi ge gsum du gzhug par bya zhing chos kyi dbyings kyi sngags kyis byin gyis brlabs pa'i sgo nas zla ba'i dkyil 'khor gyi rnam par gyur pa'i zla ba'i dkyil 'khor de la/_thugs skul bar byed pa'i le'u bcu pa las gsungs pas sa bon bkod de/_spro
[\[122b.7\]]ba dang bsdu ba'i rim gyis rdo rje'i nga rgyal las byung ba'i rdo rje 'chang chen por bdag nyid bsgom par bya zhing nga rgyal yang bya'o zhes bya ba ni rnal 'byor te/_le'u dang po las gsungs pa'i dam tshig 'byung ba'i ting nge 'dzin du rig pa'i skyes bu'i sku'i don du gzugs bstan to/_/snying gar ye shes
[\[123a\]]
[\[123a.1\]]sems dpa' gzhug pa ni rjes su rnal 'byor ro/_/le'u bcu bdun pa las gsungs pa'i phung po zhes bya ba la sogs pas/_phung po la sogs pa rnam par snang mdzad la sogs pa nas bdud rtsi 'khyil pa la thug pas byin gyi brlab par bya ste/_le'u bcu gcig pa las
[\[123a.2\]]gsungs pa'i sku la sogs pa byin gyis rlob par byed pa'i bsgrub pa'i yi ge gsum mgo dang lkog ma dang snying ga'i phyogs rnams su rnam par bkod nas/_de rnams las byung ba'i sangs rgyas spyan la sogs pa rnams kyis sku rdo rje la sogs pa rnams bkug ste/_le'u bcu gcig pa las
[\[123a.3\]]gsungs pa'i/_dpal ldan sangs rgyas sku 'chang ba/_/zhes bya ba la sogs pa'i tshigs su bcad pa rnams kyis gsol ba btab nas/_le'u bcu bdun pa las gsungs pa'i/_sangs rgyas kun gyi sku gang yin/_/zhes bya ba la sogs pa'i tshigs su bcad pa rnams kyis nga rgyal bskyed de/_
[\[123a.4\]]le'u drug pa las gsungs pa'i/_oM sarba ta thA ga ta kA ya zhes bya ba la sogs pa'i sngags rnams kyis byin gyis brlab par bya'o zhes bya ba ni rnal 'byor chen po ste/_de tsam gyis sngags kyis byin gyis brlabs zhes bya ba la sogs pa ni dam tshig 'byung ba rdo rje'i ting nge 'dzin kho na'i don bstan to/_/
[\[123a.5\]]dang por bcom ldan 'das 'dod chags chen po'i tshul gyi ting nge 'dzin la snyoms par zhugs pa gang yin pa de ni 'dod chags la spyod pa'i sems can rnams rab tu dga' bar bya ba'i phyir yin no/_/'dir man ngag kyang brjod par bya ste/_bcom ldan 'das kyis rjes su mnyes par bya ba'i phyir de bzhin
[\[123a.6\]]gshegs pa'i bkod pa rab tu bcug nas/_de bzhin gshegs pa thams cad kyi 'dod pa sangs rgyas spyan la sogs pa'i gzugs rnams mngon par sprul te byung nas de bzhin gshegs pa thams cad kyi dam tshig dang sdom pa rdo rje byin gyis rlob pa'i le'u bcu bdun pa las gsungs pa'i 'dod pa thams cad
[\[123a.7\]]la nye bar longs spyod pa'i dpal gyi ting nge 'dzin la snyoms par zhugs nas/_de bzhin gshegs pa thams cad kyi 'dod pa de rnams dam tshig gi 'khor lo zhes bya ba la sogs pas slob bzhin pa'i rnal 'byor pa rnams kyis kyang sngon du bya ba rdzogs par bya ste/_sgrub pa chen po'i dus su le'u bco lnga pa las
[\[123b\]]
[\[123b.1\]]gsungs pa'i mtshan dang ldan pa'i gdol pa'i bu mo legs par bslabs pa mdun du bzhag nas sgrub thabs kyi tshul bzhin du rang gi snying ga nas phyung ste nu ma'i dbus dang zhes bya ba la sogs pas de bzhin gshegs pa lngas snying ga'i gnas la sogs pa byin gyis brlabs shing snying ga'i nang du ye shes
[\[123b.2\]]kyi lha mos brgyan pa/_sa la sogs pa la sangs rgyas spyan la sogs pa dang /_de'i gzugs dang sgra la sogs pa la gzugs rdo rje ma la sogs pa dang /_de'i dpung pa g.yon pa la sogs pa la ro langs ma la sogs pa bkod nas/_le'u bdun pa las gsungs pa'i/_yi ge hUM dang zhes
[\[123b.3\]]bya ba la sogs pas rang gi rdo rje dang pad+ma mngon par 'dus byas te/_de nyid las gsungs pa'i/_'od zer lnga yi 'od kyis khyab/_/ces bya ba la sogs pas de gnyi ga 'od zer lngas khyab pa dang /_bdun pa las gsungs pa zla ba'i 'od zer zhes bya ba la sogs pas rang gi rig ma
[\[123b.4\]]bsil ba'i 'od zer lnga dang ldan par bsams nas/_chags shing chags pa'i blta bas blta/_/zhes bya ba 'dis rdo rje dang pad+ma las byung ba'i 'od zer gyi tshogs kyis rdo rje gnyi ga rjes su mnyes par bya ste/_rin chen tog gi nga rgyal dang ldan pas le'u drug pa las gsungs pa'i rjes su chags pa'i
[\[123b.5\]]sngags brjod la/_rim pa de nyid kyis le'u bdun pa las gsungs pa'i rjes su dran pa'i tshul gyis rdo rje g.yo ba pad+mar bcug ste/_'dod pa thams cad la nye bar longs spyod pa'i dpal gyi ting nge 'dzin las gsungs pa kho na bzhin du 'dod par bya'o/_/yi ge hUM gi glu len cing las la gnas par bya ste/_
[\[123b.6\]]ting nge 'dzin de nyid la cang mi smra bar gnas par bya'o/_/byang chub kyi sems dbyung ba'i gnas skabs ni/_le'u dang po las gsungs pa de bzhin gshegs pa thams cad kyi zil gyis gnon pa'i ting nge 'dzin gyi rang bzhin gyi chos kyi sku'i rnam pa bstan pa yin no/_/de nas nam mkha'i dbyings 'di
[\[123b.7\]]zhes bya ba la sogs pas rnam par spros pa'i byang chub kyi sems kyis nam mkha'i dbyings thams cad yongs su gang bar bsams te/_byang chub kyi rdul phra rab de rnams kyang rang gi rig mas 'khyud pa'i de bzhin gshegs pa la sogs pa'i rnam par bltas la bsdus nas pad+mar bcug ste/_le'u bdun
[\[124a\]]
[\[124a.1\]]pa'i dam tshig rjes su dran pa bsgom pa las gsungs pa/_khu ba phyung nas zhes bya ba la sogs pas sgyu ma lta bu'i ye shes kyi bdud rtsi'i rnam par gyur pa'i zhu ba nyid btung bar bya'o/_/de nas slar yang 'dod chags chen po'i tshul las gsungs pa'i tshul gyis bcug ma thag
[\[124a.2\]]pa de rnams bcom ldan 'das la mngon par mchod pa'i phyir bud med kyi gzugs 'dzin par gyur pas/_bcom ldan 'das kyi sku la mngon par byung nas/_nam mkha' dbyings ma lus pa mngon par khyab ste/_le'u brgyad pa las gsungs pa'i bla na med pa'i mchod pa rnams kyis mchod par
[\[124a.3\]]dmigs la/_don yod par grub pa'i nga rgyal dang ldan pas le'u brgyad pa las gsungs pa'i sngags kyis mchod pa'i tshogs byin gyis brlab par bya'o zhes bya ba ni shin tu rnal 'byor ro/_/gzhung de tsam gyis ni rnal 'byor bzhi'i bdag nyid kyi bdag gi don phun sum tshogs pa'i rang bzhin gyi
[\[124a.4\]]dang po sbyor ba ting nge 'dzin dang po bstan to/_/bdag dang gzhan gyi don phun sum tshogs pa'i ched du le'u bdun pa las dkyil 'khor rjes su dran pa bsgom pa gsungs te/_le'u dang po las gsungs pa'i ye shes sgron ma rdo rje'i ting nge 'dzin gyi tshul gyis mi bskyod pa phyung la des kyang zhe sdang la
[\[124a.5\]]spyod pa'i sems can rnams yang dag par sbyangs nas/_de bkug ste rang gi lus la bcug nas zhe sdang rdo rjer gyur pas/_de bzhin gshegs pa thams cad kyi dam tshig 'byung ba rdo rje'i ting nge 'dzin la sogs pa sngon du bya ba sngon du 'gro ba can gyis rnam par snang mdzad la sogs pa dkyil 'khor pa'i lha rnams
[\[124a.6\]]yang dag par phyung ste/_de rnams kyis gti mug la sogs pa la mngon par dga' ba'i sems can rnams yang dag par sbyangs nas/_de rnams slar bkug la gnas ji lta ba bzhin du bkod par byas te/_phyag rgya bzhis rgyas btab nas bsdus te ye shes kyi 'khor lo gzhug par bya'o zhes bya ba
[\[124a.7\]]ni dkyil 'khor rgyal po mchog ces bya ba'i ting nge 'dzin te gnyis pa'o/_/las rgyal po'i mchog ni mi bskyod pa la sogs pa re re zhing phyung ba'i rjes thogs nyid du zhe sdang la sogs pa la mngon par dga' ba'i sems can rnams kyi don bya ba'i rnam pa'o/_/sku gsung thugs rmad du byung ba'i sngags
[\[124b\]]
[\[124b.1\]]kyis 'gugs pa'i rnam par 'phrul pa'i rgyal po'i le'u bcu bzhi pa las gsungs pa'i zhi ba la sogs pa'i las can du rtogs par bya'o zhes bya bas ni/_gcig tu gzhan gyi don byed pa'i mtshan nyid can gyi ting nge 'dzin gsum pa yin par bstan to/_/de nas le'u gsum pa las gsungs
[\[124b.2\]]pa'i/_rin chen kha dog sna lnga pa/_/zhes bya ba la sogs pa dang /_le'u drug pa las gsungs pa sna'i rtse mor yungs kar zhes bya ba la sogs pa dang /_sems ni thig ler gyur pa gzhag/_/ces bya ba la sogs pas sems brtan par bya ba'i phyir phra mo'i rnal 'byor bsgom par bya'o/_/le'u
[\[124b.3\]]bcu gsum pa las gsungs pa'i bzlas pa yang sgrub thabs kyi tshul bzhin bya'o/_/de ltar dam tshig dang sdom pa la rab tu gnas shing /_dbang bskur ba dang rjes su gnang ba thob pa/_cho ga thob pa ma tshang ba med pa'i phyir bya ba ma lus pa bsgrub pa lhur len pas/_gang gi tshe sgrub pa drug gis kyang
[\[124b.4\]]bcom ldan 'das ma grub pa de'i tshe/_le'u bcu pa las gsungs pa'i nga rgyal dang ldan pa'i sbyor bas bsgrub par bya ste/_rang gis gsungs pa'i dam tshig las 'das pa'i 'jigs pas bdun phrag gsum gyi nang du nges par 'grub par 'gyur ro/_/de nas thun bzhi pa la thams cad bsdus nas
[\[124b.5\]]zag pa med pa'i bde ba dam pa'i rang bzhin gyi chos kyi sku la dmigs te gnas par bya'o/_/de nas mA ma kI la sogs pa'i lha mo rnams kyis rdo rje thugs khyod ces bya ba la sogs pa'i glu rnams kyis rab tu bskul nas/_de bzhin gshegs pa rnams kyis kyang mi bskyod rdo rje zhes bya ba la sogs pa'i
[\[124b.6\]]bstod pa rnams kyis kyang bstod de yang dag par sad nas/_de bzhin gshegs pa rnams rang gi lus la bcug nas cho ga bzhin du yang dag par mchod de/_dkyil 'khor lus dang tha mi dad par bltas la brtan par byas te nye bar bsrung bar bya'o/_/de ltar sgrub pa'i thabs kyi bsdus pa'i don
[\[124b.7\]]bstan pa na le'u dang po la brten nas/_le'u bcu'i don bshad pa nyid yin no/_/le'u bcu gcig pas ni gnas kyi lha bskyed pa dang /_sku gsung thugs byin gyis brlab pa bstan nas dben zhing zhes bya ba la sogs pas sngon du spyod pa byas shing lha'i gnang ba thob pa'i rnal 'byor pas ni rang gi lha bsgom
[\[125a\]]
[\[125a.1\]]pa sngon du 'gro ba can gyis yi ge oM la sogs pa snying gar bsgom pas bskal pa gsum du gnas pa'i phyir ye shes kyi bcud kyis len zla ba phyed kyis 'grub par 'gyur ro/_/ye shes dkyil 'khor dbus su ni/_/zhes bya ba la sogs pas mi snang ba bsgom ste/_rdo rje'i dkyil 'khor
[\[125a.2\]]dbus su ni/_/zhes bya ba la sogs pa nas/_sku gsum mi phyed sgrub par 'gyur/_/zhes bya ba la thug pa'i bar gyis go rims bzhin du 'phags pa 'jam dpal dang sa'i snying po dang phyag na rdo rje dang nam mkha'i snying po dang 'jig rten dbang phyug dang sgrib pa thams cad rnam par sel ba dang kun du bzang po dang mgon po byams pa'i ting
[\[125a.3\]]nge 'dzin rnams bshad do/_/rnam par dben pa'i ri bo dang /_/zhes bya ba la sogs pas ni mngon par shes pa bsgrub pa'i gnas bstan to/_/mi bskyod ye shes zhes bya ba la sogs pas ni/_lha gang yang rung ba'i rnal 'byor dang ldan pas/_mig la sogs pa rnams la sa'i snying po la sogs pa bkod pa
[\[125a.4\]]bsgom pa'i sgo nas mngon par shes pa lnga bsgrub pa bstan to/_/rdo rje la sogs pa bsgom pas kyang de dang 'dra ba nyid do/_/snying gar yi ge oM zhes bya ba la sogs pas ni sems brtan par bya ba'i bsgom pa'i man ngag gsungs so/_/lus ngag sems la yi ge oM/_/zhes bya ba la sogs pas ni
[\[125a.5\]]bskal par gnas pa'i man ngag gsungs so/_/bcu gnyis pas ni bsgrub pa chen po'i gnas bstan nas/_maM zhes bya ba la sogs pas ni 'phags pa 'jam dpal bsgom pa'i sgo nas mi snang ba'o/_/rdo rje mi phyed ces bya ba la sogs pas ni rdzas kyi ri lu bsgrub pa'o/_/rdo rje chen po rab
[\[125a.6\]]sngags kyis/_/zhes bya ba la sogs pas ni 'khor lo la sogs pas sems bsgrub pa gsungs so/_/'od zer lnga'i zhes bya ba la sogs pas rdo rje gsum gyi rig pa 'dzin pa nyid do/_/oM ni zhes bya ba la sogs pas ri lu bsgom pa'o/_/nam mkha'i dbyings gsal zhes bya ba la
[\[125a.7\]]sogs pas ni 'khor lo'i rig pa 'dzin pa la sogs pa rnams bsgrub pa'o/_/lam gyi bzhi mdo zhes bya ba la sogs pas ni dgug pa bsgrub pa'i gnas so/_/sbyor gsum zhes bya ba la sogs pas ni sangs rgyas la sogs pa rnams dgug pa'o/_/rnam pa mchog rnams zhes bya ba la
[\[125b\]]
[\[125b.1\]]sogs pas ni rig pa bskul ba'i sgo nas shin tu myur bar dngos grub bsgrub pa'o/_/sha chen zhes bya ba la sogs pas ni sgrub pa chen po la sogs pa la zhugs pa'i zas nges par byed pa'o/_/rnam pa mchog rnams kun ldan pa/_/zhes bya ba la sogs pas ni dam tshig spyod pa'i sbyor ba'o/_/
[\[125b.2\]]rdo rje dam tshig gsum bsgrub mchog_/ces bya ba la sogs pas ni grub pa phan yon gyi 'bras bu'o/_/bsnyen pa la sogs pa'i don rdo rje bzhi ni sngar bshad pa'i bsgrub pa'i don dang mtshungs pa kho na yin no/_/bsnyen pa'i ye shes bdud rtsi dag_/ces bya ba la sogs pas ni rdzogs pa'i rim
[\[125b.3\]]pa gsungs so/_/dus bzhi dag tu zhes bya ba la sogs pas ni de bzhin gshegs pa bzhi'i dbus na gnas pa'i lha gang yang rung ba'i rnal 'byor ro/_/bcu gsum pas ni bzlas pa'i cho ga bstan nas/_'dod chags de ni don bsgom pa/_/zhes bya ba la sogs pas ni 'dod pa'i 'dod
[\[125b.4\]]chags dang gti mug dang zhe sdang rnam par dag pa kho na rdzogs pa'i byang chub yin no zhes bshad do/_/ye shes 'khor lo can rnams kyi/_/zhes bya ba la sogs pas ni rang gi dkyil 'khor na gnas pa'i rnam par snang mdzad la sogs pa'i rnal 'byor pa rnams kyis sngags kyi don bsgom par
[\[125b.5\]]bya'o zhes bshad do/_/rdo rje rnam pa bzhi yi las/_/zhes bya ba la sogs pas ni zhi ba la sogs pa'i las bzhi bstan to/_/ma dad smra ba'i zhes bya ba la sogs pa nas/_bka' yi 'khor lo sbyar bar bya/_/zhes bya ba la thug pas ni mngon spyod kyi yul dang de'i las bstan to/_/sngags kun
[\[125b.6\]]bsrung phyir zhes bya ba la sogs pa nas/_'gro ba 'dul ba zhi ba rdo rje'i ting nge 'dzin la thug pas ni/_byang chub 'dod pa'i rnal 'byor pa'i bsrung ba dang /_chu'i steng nas 'gro ba dang /_pha rol rgol ba rnams rengs par bya ba dang /_rgyal po dang dgra dang gnod par byed pa rnams rmongs par bya
[\[125b.7\]]ba dang /_gnas bsrung ba'i phyir zhi ba'i sbyor ba dang /_dkyil 'khor gyi gnas dang /_bsgrub pa'i gnas bsrung ba bstan to/_/zhi ba'i dkyil 'khor zhes bya ba la sogs pas ni/_zhi ba la sogs pa'i las kyi tshogs bstan to/_/rnam par snang mdzad zhal gsum pa/_/zhes bya ba la sogs pas
[\[126a\]]
[\[126a.1\]]ni sgom pa po'i dbang du byas nas zhal dang kha dog dang phyag dang mtshon cha rnams nges par byed do/_/sangs rgyas gzugs ni zhes bya ba la sogs pas ni sangs rgyas te/_rdo rje 'chang de bsgom pa sngon du 'gro ba can gyi lha thams cad bskyed pa bstan to/_/le'u bcu bzhi pa'i
[\[126a.2\]]don ni sngar bshad zin to/_/le'u bco lnga pa las ni rdo rje'i rigs kyi yan lag dkyil 'khor gru bzhi pa gsungs so/_/dkyil 'khor lnga'i zhes bya ba la sogs pas ni btso blag mkhan gyi bu mo dang ldan pa'i rnam par snang mdzad kyi rnal 'byor dang /_rdo rje sems dpa' bzhin du gsung rdo rje'i
[\[126a.3\]]gar mkhan gyi bu mo dang /_rdo rje 'chang chen po'i bram ze la sogs pa'i bu mo dang /_rnam par snang mdzad la sogs pa'o/_/rdo rje nyi ma nub nas ni/_/zhes bya ba la sogs pas ni dus nges pa dang don gzhan yin no/_/rgyan rnams thams cad ces bya ba la sogs pa nas 'dod dang thar pa'i dam tshig
[\[126a.4\]]rdo rjes de skad bka' stsal to zhes bya ba la thug pas ni sangs rgyas kyi byang chub sgrub pa'o/_/de nas bcom ldan 'das zhes bya ba la sogs pas ni bu mo rnams rengs pa'i sbyor ba'o/_/bcu bzhi zhes bya ba la sogs pas ni/_tshangs pa dang srin po la sogs pa rnams ri mo dang tho ba dang yi ge hUM
[\[126a.5\]]dang rdo rje 'chang ba rnams kyis gsad pa gsungs so/_/las kyi rdo rje zhes bya ba la sogs pas ni chu rengs pa'o/_/dkyil 'khor dag ni 'dri ba na/_/zhes bya ba la sogs pas ni yi ge phaT kyi sngags kyis rlung la sogs pa'i bgegs rnams bzlog pa'o/_/ye shes sems dpa' zhes bya ba
[\[126a.6\]]la sogs pas ni rdo rje 'chang chen po sku mdog dkar po bsgom pa'i man ngag go/_/bud med ces bya ba la sogs pas ni 'jam dpal lta bu'i mi snang ba'i bdag po bstan to/_/bshang ba'am zhes bya ba la sogs pa nas dam tshig mi snang ba'i rdo rje chen pos de skad ces bka' stsal to zhes bya
[\[126a.7\]]ba la thug pa'i bar gyis ni mi snang ba kho na'o/_/de nas sangs rgyas zhes bya ba la sogs pas ni ngo mtshar du gyur pa bstan to/_/de nas ston pa rdo rje 'dzin/_/zhes bya ba la sogs pas ni lha thams cad kyi dbang bskur ba'o/_/ri rtse zhes bya ba la sogs pas ni sgrub pa'i gnas so/_/rdo rje
[\[126b\]]
[\[126b.1\]]sems dpal la sogs zhes bya ba la sogs pas ni ltas bzang ngan dri ba'i phyir slob ma dbab pa'i cho ga gsungs so/_/rtse gcig ma gyur ces bya ba nas bcom ldan 'das khro bo chen po'i dam tshig rdo rje khro bos de skad bka' stsal to zhes bya ba la thug pa'i bar gyis ni/_'phags pa
[\[126b.2\]]bdud rtsi 'khyil pa'i rnal 'byor gyis rnam pa du ma'i sgo nas gsad pa gsungs so/_/sbrul ni mi sdug ces bya ba la sogs pas ni bris pa'i sbrul dang /_sbal pa la sogs pa la reg pas 'jig pa dang /_oM la sogs pas ni dug 'pho ba dang /_dug med par bya ba dang /_'bras la sogs
[\[126b.3\]]pa nye ba'i dug rnams bzlog pa'o/_/dzi na dzika ces bya ba la sogs pas ni phyi dang nang gi nad rnams bzlog pa'o/_/chos rnams rmi lam lta bu ste/_/zhes bya ba la sogs pas ni rmi lam gyi mtshan ma rnams so/_/de la 'di ni zhes bya ba la sogs pas ni rmi lam gyi mtshan ma'i bye brag
[\[126b.4\]]las byung ba'o/_/de nas zhes bya ba la sogs pas ni phyag 'tshal ba byas te/_bcom ldan 'das la gsol ba btab pas yang dag par rtogs par mdzad cing /_de rnams kyis kyang rtogs par gyur nas/_rang gi sems kyi chos nyid la gnas nas sems shing cang mi smra bar 'khod
[\[126b.5\]]par gyur pa'o/_/le'u bcu drug pas ni/_de nas zhes bya ba la sogs pas sku rdo rje sgrub pa'i dkyil 'khor dang dam tshig gi dkyil 'khor dang /_de bzhin du gsung gi dkyil 'khor nyid gsungs so/_/rdo rje 'dzin mchog gang yin pa'i/_/zhes bya ba la sogs pas ni gnyi ga'i rang bzhin
[\[126b.6\]]gyi lha'i dkyil 'khor thams cad gsungs so/_/de la 'di ni zhes bya ba la sogs pas ni thig gdab pa dang /_tshon rtsi dgye ba dang /_sngags kyi yi ge rnams so/_/sngags kyi sems pas mi bya ste/_/zhes bya ba la sogs pas ni rdzogs pa'i rnal 'byor pas snod du rung ba gnyis bcug
[\[126b.7\]]nas bsgrub pa khyad par can gyi dkyil 'khor 'drir gzhug par bya ste/_rang gis ni ma yin no zhes bshad pa yin no/_/bdag nyid gang tshe spyod pa na/_/zhes bya ba la sogs pas ni khyad par can du gyur pa yin yang /_mngon par 'dus byas pa'i thig skud kyis bdag nyid slob pa dang bcas
[\[127a\]]
[\[127a.1\]]pas thig gdab ste/_dam tshig gi dkyil 'khor bri bar bya'o zhes bshad do/_/sngags rnams thams cad nyid la yang /_/zhes bya ba la sogs pas ni lha thams cad dgug pa la sogs pa'i don du zhags pa dang lcags kyu thogs pa'i rdo rje hUM mdzad du shes par bya'o/_/
[\[127a.2\]]rdo rje bum pa bzhag pa ni/_/zhes bya ba la sogs pas lha rnams bkod pa'i rjes thogs la/_sngags shes pas ni sbyin sreg bya/_/zhes bya ba la sogs pas ni dkyil 'khor rtsom pa'am/_sgrub pa rtsom pa'i dang por bgegs 'joms pa'i zhi ba dang /_de nas spyan drangs pa rnams tshim
[\[127a.3\]]par bya ba'i sbyin sreg dang bcug pa'i slob ma rnams kyi sdig pa bsreg pa'i phyir dang /_zin pa'i dus su zhi ba'i sbyin sreg go/_/rnam par snang mdzad ces bya ba la sogs pas ni bcug par gyur pa'i slob ma la dbab pa gsungs so/_/de la 'di ni zhes bya ba la sogs pas ni/_dkyil 'khor
[\[127a.4\]]du 'jug pa la sogs pa la yi ge lnga pa'i sngags sbyar bar bya ba'o/_/sangs rgyas kun gyis nam mkha'i khams/_/zhes bya ba la sogs pas ni dbang bskur ba gsungs so/_/byang chub rdo rje zhes bya ba la sogs pas ni sngon du gsol ba gdab pa blta bar bya'o/_/de tshe de la dbang bskur ba/_/
[\[127a.5\]]zhes bya ba la sogs pas ni dbang bskur ba'i dus su snying gar bdag po bsgom par bya'o zhes bstan to/_/rdo rje slob ma blo ldan pa/_/zhes bya ba la sogs pas ni dbab pa'i rjes thogs la dkyil 'khor bstan pa'i phyir/_bum pa'i dbang bskur ba'i rjes thogs su dam tshig dang sdom pa dbog pa
[\[127a.6\]]dang /_gsang ba'i dbang bskur ba dang /_shes rab ye shes kyi dbang bskur ba dang /_langs nas lung bstan pa'i rjes thogs la man ngag sbyin par bya ba'o/_/gsang ba zhes bya ba ni gsang ba'i dbang bskur ba'i sngon du blta bar bya'o/_/khu ba'am zhes bya ba la sogs pas ni slob ma zar gzhug pa'o/_/
[\[127a.7\]]glang po'i sha la sogs pa ni lha rnams la rab tu dbul bar bya'o/_/yid ches bskyed pas zhes bya ba ni bdud rtsi lnga 'bar bar slob ma la bstan par bya'o/_/dngos grub thams cad bsgrub pa dang /_/zhes bya ba la sogs pas ni dkyil 'khor thams cad du bsgrub par bya ba'o/_/bshang gci zhes
[\[127b\]]
[\[127b.1\]]bya ba la sogs pas ni rdzas blangs pas 'grub pa'o/_/hrI ni 'bar ba 'od bzang po/_/zhes bya ba la sogs pa nas/_bcom ldan 'das sangs rgyas thams cad kyi bu gcig pa rdo rje 'chang chen pos de skad bka' stsal to zhes bya ba'i bar 'dis ni phyag na rdo rje la sogs pa'i gzugs can gyi
[\[127b.2\]]man ngag gzhug pa bsgrub pa'o/_/sangs rgyas zhes bya ba la sogs pa nas/_rdo rje'i don gyi blo yis gsungs/_/zhes bya ba la thug pa'i bar gyis ni 'phags pa 'jam dpal gyi rnal 'byor gyi dbang du bya ba'o/_/sngags kyi rdo rje hUM la sogs/_/zhes bya ba ni dbab pa'i rjes thogs nyid du'o/_/
[\[127b.3\]]rnam par snang mdzad ces bya ba la sogs pas ni bkres pa dang skom pa la sogs pa bzlog pa'i sbyor ba'o/_/de nas bcom ldan 'das zhes bya ba la sogs pas ni de bzhin gshegs pa dpa' bo rdo rje'i ting nge 'dzin to/_/tsum+ba zhes bya ba la sogs pas ni skul byed ma'i ting nge 'dzin mchog go/_/
[\[127b.4\]]dzaM zhes bya ba la sogs pas ni 'phags pa dzaM b+ha la'i ting nge 'dzin to/_/k+ShaM zhes bya ba la sogs pas ni gnod sbyin mo bsgrub pa'o/_/de nas phyag na rdo rje de bzhin gshegs pa zhes bya ba nas bsam pa thams cad yongs su rdzogs par byed pa rdo rjes de skad bka' stsal to zhes bya ba la thug pa'i bar
[\[127b.5\]]gyis ni/_dman pa dang bar ma dang mchog gi dngos grub kyi dbye ba'o/_/yang de nas bcom ldan 'das zhes bya ba nas rdzogs pa la thug pas ni rig pa'i brtul zhugs gsungs so/_/bcu bdun pas ni de bzhin gshegs pa thams cad kyis 'dus pa sngon du 'gro ba can gyi gsol ba btab ste/_rang gi
[\[127b.6\]]rjes su mthun pa'i bstod pa'i mchod pa rnams kyis yang dag par bstod par gyur nas/_ngo mtshar sngon du 'gro ba can gyi sku rdo rje la sogs pa'i sgrub pa ma lus pa'i dam tshig bstan te/_rdo rje 'chang thams cad kyi sku gsung thugs kyi snying po mnyam pa nyid rnam par bsams nas cang mi gsung bar
[\[127b.7\]]gyur pa'o/_/de nas bcom ldan 'das zhes bya ba la sogs pas ni/_byang chub sems dpa' thams cad kyis de bzhin gshegs pa rnams la cang mi gsung ba'i don dris par gyur nas/_sku ni mi 'gyur skye ba med/_/ces bya ba la sogs pa bstan pa na/_tshangs pa la sogs pa rnams kyis bcom
[\[128a\]]
[\[128a.1\]]ldan 'das la brnyas par 'gyur du 'ongs pas zhes bya ba de lta bus byang chub sems dpa' rnams kyis de bzhin gshegs pa rnams kyis bkag par gyur nas/_de rnams kyis brnyas par gyur du zin kyang /_'on kyang rang gi ngo bo kho na gsungs kyi/_rang gi ngo bo
[\[128a.2\]]ma yin pa ni ma gsungs so zhes de bzhin gshegs pa rnams kyis re zhig ces bya ba la sogs pa gsungs so/_/de nas sangs rgyas chos ni gnas med pa/_/zhes bya ba la sogs pas ni de bzhin gshegs pa rnams kyis gsungs pa'i don nyid bcom ldan 'das kyi zhal nas bzhes
[\[128a.3\]]pa'o/_/de nas de bzhin gshegs pa thams cad kyi sku gsung thugs rdo rje dngos grub ga las 'byung zhes bya ba la sogs pa de bzhin gshegs pa rnams kyis bcom ldan 'das dris pa nas/_nam mkha' gang la gnas gang la yang ma yin no zhes bya ba'i bar 'dis ni mngon par 'dod pa'i
[\[128a.4\]]don bstan to/_/de nas ngo mtshar zhes bya ba la sogs pa brjod par gyur to/_/nam mkha' rdo rje'i dbus gnas par/_/zhes bya ba la sogs pas ni rang gi dkyil 'khor la gnas pa'i de bzhin gshegs pa rnam par snang mdzad la sogs pa'i dbang bskur ba'i bsgom pas byang chub myur du
[\[128a.5\]]'grub par 'gyur ro zhes bya ba bshad do/_/gal te dngos grub mchog ces bya ba la sogs pas ni gong ma gong ma'i tshul la don khyad par can gsungs so/_/slar yang sangs rgyas kyi dam tshig ces bya ba la sogs pas ni sku rdo rje la sogs pa rnams las mi 'da' bar bya ba nyid kyi phyir phung po
[\[128a.6\]]lnga ni zhes bya ba la sogs pa gsungs so/_/de bzhin gshegs pa thams cad kyi mnyam pa nyid la gnas pa rdo rje'i ting nge 'dzin gyi sgo nas cang mi gsung bar gyur pas ni byang chub kyi sems dang rdo rje slob dpon dag la tha dad pa med par bstan to/_/de'i rjes thogs la de nas byang chub sems
[\[128a.7\]]dpa' sems dpa' chen po byams pas zhes bya ba la sogs pas ni/_de bzhin gshegs pa thams cad la phyag btsal nas de bzhin gshegs pa thams cad kyi sku gsung thugs rdo rje gsang ba 'dus par dbang bskur bar gyur pa'i bcom ldan 'das slob dpon la de bzhin gshegs pa
[\[128b\]]
[\[128b.1\]]thams cad dang byang chub sems dpa' thams cad kyis ji ltar blta bar bya zhes dris par gyur to/_/de nas de bzhin gshegs pa rnams kyis byang chub kyi sems rdo rjer bya ba la sogs pa thams cad mkhyen pa'i ye shes kyi rnam par zhes bya ba'i khyad par gyi tshig rnams kyis slob dpon gyi che ba
[\[128b.2\]]nyid bstan pas dus sngar brnyas pa'i the tshom sems la bzhag nas 'jigs shing skrag pa'i yid kyis cang mi smra bar gyur to/_/slar yang mi bskyod pa la sogs pa'i de bzhin gshegs pa rnams kyis don de nyid byang chub sems dpa' thams cad la bstan to/_/yang byang chub sems
[\[128b.3\]]dpa' rnams kyis de bzhin gshegs pa thams cad kyi sku gsung thugs rdo rje dngos grub rnams gang la gnas zhes de bzhin gshegs pa rnams la dris par gyur pa na/_de bzhin gshegs pa rnams kyi sku gsung thugs gsum gyi rdo rje slob dpon gyi zhes bya ba la sogs pa gang la yang mi
[\[128b.4\]]gnas so zhes bya ba'i bar gsungs te/_de rnams kyang ngo mtshar la sogs par gyur nas cang mi smra bar 'khod par gyur to/_/de nas bcom ldan 'das phyag na rdo rje de bzhin gshegs pa gsang ba rdo rje'i ting nge 'dzin las bzhengs nas zhes bya ba la sogs pa bsam gtan gyi dkyil 'khor zhes
[\[128b.5\]]bya ba la thug pa'i bar gyis ni/_de'i snod du rung ba'i sems kyi spyod pa dang ldan pa'i sems can rnams kyi thun mong du bsam gtan gyi dkyil 'khor gsungs par gyur to/_/hUM hrI khaM zhes bya ba 'dis ni bdud rtsi dgug pa'i don du sbyor ba gsungs so/_/bza' ba'am zhes bya ba la sogs pa bdud
[\[128b.6\]]rtsi lnga dang mtshungs par mngon par 'dus byas la bza' bar bya'o/_/de nas phyag na rdo rje zhes bya ba la sogs pa bcom ldan 'das kun du bzang pos de skad bka' stsal to zhes bya ba la thug pa'i bar gyis ni mchod pa rnam pa lnga dang /_dbang po nyid sbyor ba dang /_mi'i rnal 'byor dang /_sgrub pa po'i nga
[\[128b.7\]]rgyal dang /_tshim par bya ba'i sbyor ba dang /_mchod rten gyi las la sogs pa mi bya ba dang dug bsal ba dang /_rengs pa dang /_dgug pa dang /_sngags dang ldan pa'i bsrung ba'i 'khor lo bri ba dang /_rdo rje mig sman gyi bya ba rnams bshad do/_/de nas bcom ldan 'das de bzhin gshegs pa thams cad
[\[129a\]]
[\[129a.1\]]kyi zhes bya ba la sogs pas ni de bzhin gshegs pa rnams kyis gsang ba'i yi ge bris nas bcom ldan 'das kyis bshad par gyur to/_/de nas don rtogs nas phyag btsal te cang mi gsung bar bzhugs par gyur to/_/sngon 'das pa'i dus su zhes bya ba la sogs pa byang
[\[129a.2\]]chub sems dpa' ni de bzhin gshegs pa'i nang nas sangs rgyas zhes bya ba'i grangs su 'gro'o zhes bya ba'i bar 'dis ni skal ba dang mi ldan pa'i sems can rnams kyi spyod yul ma yin pa dang /_'bras bu myur du sgrub par byed pa yin par bstan to/_/de nas byang chub sems dpa' de rnams
[\[129a.3\]]zhes bya ba la sogs pa cang mi smra bar gyur to zhes bya ba'i bar 'dis ni/_sngon gyi dus su byang chub tu sems bskyed pa nas brtsams te/_dka' ba spyad pa la sogs pa'i sdug bsngal rjes su dran nas/_chos kyi rnam grangs 'di yang rnyed par dka' ba nyid du rtogs te rab tu ngu zhing sdug bsngal
[\[129a.4\]]gsum skyes par gyur to/_/de nas de bzhin gshegs pa rnams kyis rtogs par mdzad do/_/de nas ji skad bshad pa'i gnas nas bzhugs pa'i bcom ldan 'das mchog tu bde ba la zhugs nas/_mA ma kI la sogs pa'i lha mo rnams kyis/_rdo rje thugs khyod ces bya ba la sogs pa'i klu
[\[129a.5\]]rnams kyis sad par byas so/_/'dod pa thams cad nye bar longs spyad pa dpal gyi ting nge 'dzin gyi don bshad zin pa yin no/_/de nas de bzhin gshegs pa rnams btsun mo'i b+ha ga las mngon par byung ste/_bcom ldan 'das ngo mtshar che'o zhes bya ba la sogs pa gsungs so/_/bcom ldan
[\[129a.6\]]'das kyis kyang bcom ldan 'das zhes bya ba la sogs pas rnam pa thams cad du rnam par dag pa bstan to/_/bcom ldan 'das zhes bya ba la sogs pas ni dpal gyi reg pa'i sgo nas chos kyi rnam grangs 'di la skal ba dang ldan par gyur pa'o/_/rigs kyi bu zhes bya ba la sogs pas ni rdo rje
[\[129a.7\]]chos kyi ting nge 'dzin dang khas blangs pa'o/_/de nas rnam par snang mdzad la sogs pa de bzhin gshegs pa thams cad kyis brtan pa dang g.yo ba'i dngos po thams cad kyi rang bzhin gyi sku dang gsung dang thugs rnams byin gyis brlabs par gyur to/_/des ni thog ma dang tha ma med pa'i rang bzhin du
[\[129b\]]
[\[129b.1\]]rtag tu gnas pa'i dpal ldan gsang ba 'dus pa'i bsdus pa'i don bstan to/_/'di la gzhung tshad ni rjes su bsngags pa'i tshigs su bcad pa sum brgya sum cu rtsa gnyis yod do/_/de ltar bsdus pa'i don bstan nas yan lag gi don rnam par dbye ba'i phyir rgyud la gzhug par bya'o/_/'di
[\[129b.2\]]skad ces bya ba la sogs pa la/_'di skad ces bya ba ni sdud pa po rdo rje chos kyis rgyud kyi don ma lus pa sems la bzhag cing bsdogs nas byams pa la sogs pa byang chub sems dpa' sems dpa' chen po rnams la bstan pa'i phyir gsungs pa'o/_/bdag gis thos pa zhes bya ba ni/_nga
[\[129b.3\]]bdag nyid kyis dngos su bcom ldan 'das las thos kyi/_thos pa brgyud pa las 'ongs pa ma yin na'o/_/de gang zhig ce na gsang ba 'dus pa'o/_/gang gi tshe zhe na/_dus gcig na zhes bya ba dus tshod gcig na ste/_'dis ni gzhan dang gzhan gyi dus su gzhan dang gzhan yin no zhes rnam
[\[129b.4\]]pa mang po thos pa yin par ston to/_/yang na dus gcig na zhes bya ba skad cig gcig na thos par bya ba gang ji snyed pa de rnam par thar pa'i sgo mtha' yas pa thob pa'i stobs kyis/_skad cig gcig gi dus su thos so zhes 'dis ni blo bzang po dang ldan pa nyid du bstan pa'i sgo nas tshig gzung bar
[\[129b.5\]]'os pa nyid du bstan to/_/gang zhig gi thos pa brgyud pa las 'ongs shing /_gang la rnam par thar pa'i sgo dpag tu med pa dngos su thob pa med pa de'i tshig ma tshang ba srid do zhes bstan pa yin no/_/su las she na/_bcom ldan 'das las thos so/_/bcom ldan 'das bzhugs so zhes bya
[\[129b.6\]]bar sbyar te/_bdud bzhi bcom pa'i phyir ram/_skal ba phun sum tshogs pa yin pa'i phyir bcom ldan 'das so/_/yang na dbang phyug dang gzugs bzang ba dang grags pa dang /_dpal dang ye shes rdo rje dang brtson 'grus te/_yon tan drug dang ldan pa'i phyir ram/_b+ha ga la gnas pa'i phyir ro/_/
[\[129b.7\]]'di la b+ha ga yod pas na bcom ldan 'das so/_/de skad du yang /_/b+ha ni gsal ba zhes su gsungs/_/ga ni 'gyur med nam mkha' ste/_/gnyis po dag ni 'dus pa'i phyir/_/b+ha ga shes rab thabs su brjod/_/ces gsungs so/_/de bzhin gshegs pa thams cad kyi sku dang gsung dang thugs
[\[130a\]]
[\[130a.1\]]rdo rje snying po zhes bya ba la de rnams ni de bzhin gshegs pa yang yin la thams cad kyang yin pas de bzhin gshegs pa thams cad de/_nam mkha'i dbyings ma lus pa til gyi gang bu bzhin du yongs su gang ba'i sku rdo rje la sogs pa rnams so/_/yang dag pa'i de kho na nyid
[\[130a.2\]]thugs su chud pa'i phyir de bzhin gshegs pa'am/_rang bzhin gyis rnam par dag pa'i chos thams cad rtogs pa'i sgo nas rang gis khong du chud pa sems can rnams la ston par mdzad pas na de bzhin gshegs pa'o/_/de rnams kyi sku dang gsung dang thugs rdo rje ni rnam par snang mdzad dang 'od dpag
[\[130a.3\]]tu med pa dang mi bskyod pa'i rang bzhin rnams so/_/de rnams kyi snying po ni de bzhin gshegs pa thams cad kyi rdul phra rab kyis yongs su bskyed pa'i rang bzhin gyi rdo rje 'chang chen po'o/_/de'i rdo rje btsun mo ni shes rab kyi pha rol tu phyin ma ste/_de'i b+ha ga chos 'byung zhes bya bar ji skad bshad pa'i
[\[130a.4\]]mtshan nyid dang ldan pa'i gzhal yas khang gi nang du gsal ba la sogs pa'i gdan dang ldan pa'i lha thams cad kyi gnas la rang gi rig ma dang gnyis su med pa'i sbyor bas bcom ldan 'das 'khor lo thams cad dang thabs cig tu bzhugs zhes bya ba ni gdul bya'i skye bo rnams kyi yid de dang de lta
[\[130a.5\]]bu'i rnam par dag pa'i thabs rnams kyis mgu bar byas te bzhugs par gyur to zhes bya ba'i don to/_/des ni 'di skad du gang gi tshe de bzhin gshegs pa la sogs pa'i 'khor dang thabs cig tu bcom ldan 'das rdo rje btsun mo'i b+ha ga la bzhugs pa de'i tshe bcom ldan 'das las bdag gis thos so/_/
[\[130a.6\]]zhes btags pa yin no/_/'khor de rnams mang ba nyid du bstan pa'i phyir brjod kyis mi lang ba zhes bya ba la sogs pa gsungs te/_brjod pa ni grangs yin zhing gang la de med pa de rnams ni brjod kyis mi lang ba zhes bya ba ste/_grangs las yang dag par 'das pa zhes bya ba'i tha tshig go/_/brjod
[\[130a.7\]]kyis mi lang ba gnyis pa'i sgras ni so so re re'i zhing gi gzugs dang yon tan dang sems can gyi don dang sprul pa la sogs pa rnams bstan to/_/don de nyid gsungs pa sangs rgyas kyi zhing mtha' yas pa'i ri rab rnams rdul phra rab re rer phye ba'i rdul snyed ces bya ba'i don to/_/byang chub kyi bdag nyid
[\[130b\]]
[\[130b.1\]]kyi sems dpa' ni byang chub sems dpa'o/_/sems can gyi tshogs chen po'i don bya ba la zhugs pa nyid yin pa'i phyir sems dpa' chen po ste de rnams dang thabs cig tu'o/_/de rnams kyi nang nas gang dag med na lha'i rnal 'byor dang dkyil 'khor rdzogs par mi 'gyur ba de rnams btus nas
[\[130b.2\]]'di lta ste zhes bya ba 'dis gsungs pa yin no/_/de rnams kyang byang chub sems dpa' zhes bya ba la sogs pas nye bar ston par byed de/_lha mnyes pa ni dam tshig gtso bor gyur pa yin pas dang por bstan to/_/dam tshig ni don yod par grub pa ste/_ji lta zhe na/_'dod chags zhe sdang gti
[\[130b.3\]]mug dang /_/yid bzhin nor bu dam tshig go/_/zhes bya ba la sogs pa bstan pa'i phyir de'i rang bzhin gyi sgrib pa thams cad rnam par sel ba'o/_/sku dang gsung dang thugs rdo rje rnams ni sa'i snying po dang 'jig rten dbang phyug dang phyag na rdo rje rnams so/_/ting nge 'dzin rnams ni sems rtse gcig
[\[130b.4\]]pa ste/_de bzhin gshegs pa thams cad rjes su mnyes par byed pa'i rnam pa can yin zhing /_de'i rang bzhin gyi nam mkha'i snying po la sogs pa rnams so/_/nyon mongs pa thams cad las rgyal ba'i mtshan nyid ni mchog tu zag pa med pa'i bde ba chen po ste/_de'i rang bzhin gyi kun du bzang
[\[130b.5\]]po'o/_/sa dang chu dang me dang rlung dang nam mkha' rdo rje rnams ni/_'phags ma sangs rgyas spyan dang /_mA ma kI dang /_gos dkar mo dang /_sgrol ma dang /_kun du bzang mo rnams te/_le'u bcu bdun pa las/_sa ni sangs rgyas spyan du bshad/_/ces bya ba la sogs pas bstan pa'i phyir ro/_/
[\[130b.6\]]gzugs dang sgra dang dri dang ro dang reg bya dang chos kyi dbyings kyi ngo bo nyid rdo rje rnams ni gzugs rdo rje ma la sogs pa lha mo drug go/_/de rnams thams cad kyi byang chub sems dang zhes bya ba/_byang chub ni shes rab kyi pha rol tu phyin pa ste/_sgrib pa thams cad rnam par sel ba la sogs pa kun du
[\[130b.7\]]bzang po la thug pa'i byang chub sems dpa' gang rnams la/_de lha mo'i gzugs su gyur pa dang gnyis su med par yang dag par sbyor ba'i rang bzhin yod pa de rnams la de skad ces bya'o/_/sangs rgyas spyan la sogs pa chos kyi dbyings rdo rje la thug pa rnams ni rig pa'i rang bzhin nyid
[\[131a\]]
[\[131a.1\]]kyis byang chub kyi bdag gi sems dpa' yin pas byang chub sems dpa' rnams so/_/bde ba chen po nyams su myong ba'i rang bzhin dang lhan cig kun du gnas pa'i phyir sems dpa' chen po rnams so/_/byang chub sems dpa'i tshogs 'ba' zhig gis yongs su
[\[131a.2\]]bskor nas bzhugs pa ni ma yin gyi/_de bzhin gshegs pa nam mkha'i dbyings te/_nam mkha'i gtos dang mnyam par brjod cing bstan pa rnams dang thabs cig tu ste/_nam mkha'i gtos kun du gang ba rnams dang zhes bya ba'i don to/_/'di lta ste zhes bya ba ni dper na zhes bya ba'i
[\[131a.3\]]don to/_/de bzhin gshegs pa rnams kyi nang nas kyang gtso bo ni/_de bzhin gshegs pa rdo rje mi bskyod pa zhes bya ba la sogs pas gsungs te/_thog ma dang tha ma med pa'i chos kyi dbyings kyi ye shes kyi rang bzhin yin pas/_sra zhing brtan la khong stong med pa dang /_gcad cing gzhig
[\[131a.4\]]par bya ba ma yin pa'i mtshan nyid kyi byang chub kyi sems kyi rang bzhin gcig pu nyid yin pa'i phyir rdo rje'o/_/bdud bzhis bskyod par mi nus pa nyid yin pa'i phyir mi bskyod pa ste de ni rdo rje yang yin la mi bskyod pa yang yin pas rdo rje mi bskyod pa'o/_/rnam par thar pa'i sgo stong pa nyid kyi rgyu mthun
[\[131a.5\]]pa me long lta bu'i ye shes kyis rnam pa sna tshogs par gsal zhing kun du snang bar byed pas na rnam par snang ba yin zhing /_rnam par snang ba nyid ni rnam par snang mdzad de/_rang gi don can gyi mdzad pa'i rkyen ni 'gyur ba la 'gyur bar byed pa zhes bya ba bzhin no/_/rin chen ni zag pa med pa'i bde
[\[131a.6\]]ba chen po dam pa ste/_de 'phel zhing rgyas par byed pas rin chen yin zhing /_mnyam pa nyid kyi ye shes kyi rang bzhin gyi rin chen 'byung ldan gang la de nyid 'gro ba'i bsam pa yongs su rdzogs par byed pa nyid kyis yid bzhin gyi nor bu'i gzugs kyi dbal du gyur pa'i phyag mtshan yod pa de
[\[131a.7\]]la de skad ces bya'o/_/'od ni so sor rtog pa'i ye shes kyi rang bzhin sems can gyi don byed pa'i sprul pa'o/_/dpag pa ni yongs su chad pa ste dpag tu yod pa ma yin pas na dpag tu med pa'o/_/gdon za ba ni 'bras bu med pa ste/_gdon za ba ma yin pas na gdon mi za ba ni med pa ste/_
[\[131b\]]
[\[131b.1\]]gdon za ba ma yin pas na gdon mi za ba sems can rnams kyi 'dod pa grub pa'i 'bras bu sgrub par byed pa rnam par thar pa'i sgo rang bzhin gyis 'od gsal ba'i rgyu mthun par bya ba sgrub pa'i ye shes kyi rang bzhin gyi don yod par grub pa yin no/_/de lta bu la sogs pa ni rigs lngas bsdus
[\[131b.2\]]par gyur pa gzhan rnams te/_nam mkha'i dbyings thams cad kun du khyab pa rnams dang ngo /_/'di lta ste zhes bya ba la sogs pas ni de rnams nyid til gyi gang bu'i dpe'i sgo nas ston par byed de/_ji ltar til gyi gang bu'i til rnams phan tshun reg cing /_gzugs so so so sor ma 'dres
[\[131b.3\]]pa'i rang bzhin du chos bstan pa'i tshe/_de bzhin gshegs pa kun nam mkha'i khams thams cad na snang ngo zhes sdud pa pos bshad do/_/de nas zhes bya ba la sogs pas ni 'dod pa'i khams na gnas pa'i sems can rnams kyi don bya ba'i phyir/_tshong dpon gyi bu yid 'ong sngon du 'gro ba can gyi
[\[131b.4\]]tshong dus kyi gtam rgyud kyi tshul bzhin du/_dang po kho nar bcom ldan 'das rnam par snang mdzad chen po ste/_dpal rdo rje 'chang chen po 'dod chags chen po'i tshul zhes bya ba'i ting nge 'dzin la snyoms par zhugs so/_/'dod chags chen po zhes bya ba la sogs pa la/_yang dag par rdzogs
[\[131b.5\]]pa'i byang chub la chags pas sems can gyi rgyud dga' bar byed pas na 'dod chags so/_/'dod pa na spyod pa'i sems can rnams kyis rdo rje 'chang chen po la sogs pa'i 'bras bu thob par byed pa nyid yin pa'i phyir chen po'o/_/de ni 'dod chags yin la chen po yang yin pas 'dod chags chen
[\[131b.6\]]po ste/_bde ba chen po'o/_/de'i tshul ni de thob pa'i thabs te ting nge 'dzin gang la ming de skad ces bya ba yod pa de la snyoms par zhugs shing mngon du mdzad par gyur to/_/de bzhin gshegs pa'i bkod pa de dag thams cad ces bya ba ni bshad ma thag pa ste/_nyid kyi sku la bcug par gyur
[\[131b.7\]]to/_/gzhan du na 'dod chags spyod pa rnams mgu bar mi 'gyur bas/_de nas zhes bya ba la sogs pa gsungs te/_yongs su mnyes par bya ba'i phyir zhes bya ba brtan pa dang g.yo ba'i dngos po thams cad kyi rang bzhin 'dod chags spyod pa'i sems can gyi rgyud kyi bdag nyid can mnyes par
[\[132a\]]
[\[132a.1\]]bya ba'i don du/_rnam par snang mdzad la sogs pa rnams kyis bdag nyid sangs rgyas spyan la sogs pa'i gzugs su mngon par sprul nas bcom ldan 'das kyi sku las byung bar gyur te/_de bzhin gshegs pa thams cad yongs su gyur pa nyid kyis rang gi 'khor
[\[132a.2\]]du gzigs nas 'gro ba'i don du de yongs su mnyes par gyur to/_/de la la la zhes bya ba rnam par snang mdzad dang mi bskyod pa dang /_'od dpag tu med pa dang don yod grub pa rnams ni/_sangs rgyas spyan dang /_mA ma kI dang /_gos dkar mo dang /_sgrol ma'i rnam par ro/_/yang 'od
[\[132a.3\]]dpag tu med pa dang /_rin chen 'byung ldan dang /_don yod grub pa dang /_mi bskyod pa dang /_rnam par snang mdzad rnams te/_dri dang sgra dang /_ro dang reg bya dang /_gzugs rdo rje'i lha mo'i rnam par ro/_/ji ltar bcom ldan 'das des btsun mo'i b+ha gar byang chub sems dpa' rnams
[\[132a.4\]]kyi don mdzad pa de bzhin du slob bzhin pa'i rnal 'byor pa rnams kyis kyang der 'dug ste/_bdag dang gzhan gyi don bsgrub par bya ba yin pas de nas zhes bya ba la sogs pa gsungs te/_de nas zhes bya ba'i sgra ni rjes thogs su'o/_/yang zhes bya ba sgra ni tshig gi rgyan no/_/b+ha ga de rdo rje
[\[132a.5\]]btsun mo'i b+ha gar dam tshig chen po ni rdo rje 'chang chen po ste/_de'i dkyil 'khor ye shes kyi sa gzhi'i cha bcom ldan 'das mi bskyod pas de bzhin gshegs pa rnams rang gi rig ma dang gnyis su med par gyur pa'i ye shes kyi bdud rtsi'i rnam par gyur pa'i sgo nas sprul par mdzad do/_/rdul
[\[132a.6\]]med pa ni skyon thams cad dang bral ba'o/_/mi mnyam pa nyid med pa'i phyir gru bzhi'o/_/gsal ba ni dri ma med pa ste/_gzhal yas khang gi phyi rol na gnas pa rnams kyis kyang shel la sogs pa'i nang na gnas pa'i gzugs mthong ba bzhin du sangs rgyas la sogs pa'i gzugs
[\[132a.7\]]mthong ba'i phyir ro/_/de'i ngo bo nyid ces bya ba ni de bzhin gshegs pa thams cad kyi mchog tu dga' ba'i rang bzhin no/_/sna tshogs gzugs can ni kha dog dkar po la sogs pa dang ldan pa'o/_/sangs rgyas sprin gyis kun du khyab/_/ces bya ba ni de bzhin gshegs pa dang dkyil 'khor
[\[132b\]]
[\[132b.1\]]pa rnams kyis khyab pa'o/_/'od zer 'phro ba mang po 'khrug pa ni 'od zer sna tshogs 'phro ba'o/_/gsal ba la sogs dkyil 'khor ldan/_/zhes bya ba ni zla ba'i gdan la sogs pas brgyan pa'i lha thams cad kyi gnas so/_/'di ni de bzhin gshegs pa thams cad kyi yin
[\[132b.2\]]pas de bzhin gshegs pa kun gyi'o/_/gnas ni gzhal yas khang ngo /_/de nas zhes bya ba la sogs pa la/_de bzhin gshegs pa thams cad kyi sku dang gsung dang thugs rdo rje'i bdag po ni rdo rje 'chang chen po ste/_de bzhin gshegs pa thams cad kyi dkyil 'khor chen po
[\[132b.3\]]bshad ma thag pa'i dbus su bdag nyid bzhugs par gyur to/_/de nas zhes bya ba la sogs pas ni dang po sbyor ba'i ting nge 'dzin bsgoms pa'i rjes thogs la rten gyi dkyil 'khor bskyed pa'i phyir/_de bzhin gshegs pa rnams shin tu phra ba'i dam tshig gi dkyil 'khor gyi rang
[\[132b.4\]]bzhin du rten gyi dkyil 'khor gyi dbus na gnas pa'i de bzhin gshegs pa byang chub kyi sems rdo rje'i thugs la ste/_shes rab ye shes kyi rang bzhin bde ba chen po'i gnas chos 'byung zhes bya ba la bzhugs par gyur te/_de skad du yang /_thugs ni ye shes zhes byar brjod/_/ces
[\[132b.5\]]gsungs so/_/de nas zhes bya ba la sogs pa'i byang chub kyi sems rdo rje zhes bya ba la/_byang chub ni shes rab ste/_de dang ldan pa'i sems rdo rje ni byang chub kyi sems rdo rje'o/_/yang na ba ni rdo rje'o/_/d+hi ni 'dzin pa'o/_/tsa ni 'dzag pa'o/_/ta ni mchog tu dga' ba ste/_de skad du yang /_
[\[132b.6\]]zla gsang thig le las/_ba ni rdo rje zhes byar bshad/_/yi ge d+hi ni 'dzin pa'i gnas/_/tsa ni 'dzag par rab tu brjod/_/ta ni bde ba chen po'o/_/zhes gsungs so/_/de nyid ni shes rab gtso bor gyur pa nyid yin pa'i phyir rdo rje ste/_nges 'byed shes rab rdo rje yin/_/zhes 'byung ba'i
[\[132b.7\]]phyir ro/_/de bzhin gshegs pa thams cad ces bya ba la sogs pa la/_de bzhin gshegs pa thams cad ni dkyil 'khor pa rnams dang /_til gyi gang bu dang mtshungs pa rnams so/_/de dag ting nge 'dzin gang gis de rnams zil gyis gnon pa ste/_mchog tu dga' ba'i rang
[\[133a\]]
[\[133a.1\]]bzhin gyi chos kyi sku la dmigs pa'i sgo nas snang ba med par byed pa de la de skad ces bya'o/_/de nyid rnam par dag pa'i blo yin pa'i phyir rdo rje ste/_sdom pa'i rgyud phyi ma las kyang /_zla ba lta bur dag pa'i blo/_/rdo rje zhes ni mngon par brjod/_/ces gsungs so/_/
[\[133a.2\]]ting nge 'dzin gang la ming de skad ces bya ba yod pa de la de skad ces bya'o/_/bcom ldan 'das zhes bya ba la sogs pa'i nam mkha'i dbyings 'di thams cad de bzhin gshegs pa thams cad kyi rdo rje'i ngo bor zhes bya ba la/_de bzhin gshegs pa thams cad kyi rdo rje ni don dam pa'i byang
[\[133a.3\]]chub kyi sems yin zhing /_de'i ngo bo ste rang bzhin du gyur cing gnas par gyur to zhes bya ba'i don to/_/de nas zhes bya ba la sogs pa la/_rdo rje sems dpa'i byin gyi rlabs kyis zhes bya ba ni bde ba chen po las byung ba'i rdo rje dpal dang reg pas so/_/de bzhin gshegs pa thams
[\[133a.4\]]cad kyi bde ba ni mchog tu dga' ba'o/_/yid bde ba ni de las byung ba'i mtha' yas pa'i sprul pas sems can gyi don byed pa ste/_sems can gang dag gis de dag thob cing rnyed pa de rnams de skad ces bya'o/_/sems can thams cad kyis rdo rje 'chang la sogs pa'i go 'phang thob pa'i thabs
[\[133a.5\]]ston par byed pa'i rnal 'byor gsum ston pa'i dam tshig 'byung ba rdo rje'i ting nge 'dzin la snyoms par zhugs pa ni/_de nas zhes bya ba la sogs pas gsungs te/_de bzhin gshegs pa thams cad kyi sku dang gsung dang thugs rdo rje ni yi ge gsum ste/_sku rdo rje la sogs pa skyed par byed pa
[\[133a.6\]]nyid yin pa'i phyir ro/_/dam tshig ni de bzhin gshegs pa thams cad kyis 'da' bar bya ba ma yin pa'i rdo rje 'chang chen po ste/_ting nge 'dzin gang la de 'byung zhing skye ba rdo rje ltar mi shigs pa yod pa de la de skad ces bya'o/_/de ni rig pa yang yin la chen po yang yin pas rig pa chen po ni
[\[133a.7\]]sngags kyi yi ge rnams kho na yin te/_sngags ni rig pa zhes su bsgrags/_/zhes 'byung ba'i phyir ro/_/de rnams kyis bskyed pa'i mgo dang lag pa la sogs pa dang ldan pa'i skyes bu'i rnam pa'i lha'i sku ni rig pa chen po'i skyes bu'i gzugs so/_/yang na rig pa dang 'khyud pa nyid yin
[\[133b\]]
[\[133b.1\]]pa'i phyir te/_bco brgyad pa las/_skyes bu rig pa dang ldan pa/_/de ni rig pa'i skyes bur brjod/_/ces gang gsungs pa'o/_/de bzhin gshegs pa zhes bya ba la sogs pa la/_/de bzhin gshegs pa thams cad kyi sngags ni yi ge hUM la sogs pa rnams te/_de rnams kyis byin
[\[133b.2\]]gyis brlab pa ni rnal 'byor rdzogs pa'i rjes su rnal 'byor dang rnal 'byor chen po'i rang bzhin yin zhing de dag gis byin gyis brlabs par gyur to/_/byin gyis brlabs pas ji lta bu'i rnam par gyur ce na/_zhal gsum pa lta bur 'jig rten gyi khams thams cad na bzhugs pa rnams
[\[133b.3\]]kyis gzigs par gyur to zhes gsungs so/_/des ni 'di skad du bstan pa yin te/_dgon pa chen po la sogs pa'i gnas mngon par 'dus byas par bdud rtsi lngas byugs pa'i dkyil 'khor gru bzhi'i steng du stan 'jam po la nye bar 'dug ste/_sems can ma lus sdud par byed pa'i
[\[133b.4\]]snying rje chen po'i sems bskyed nas/_skad cig gis chos 'byung gi nang na gnas pa'i gzhal yas khang gi nang du lha thams cad kyi 'khor lo'i dbus na gnas pa'i rdo rje 'chang chen po'i nga rgyal dang ldan pas 'chad par 'gyur ba'i mi bskyod pa dbyung ba dang /_gzhug pa'i sgo nas zhe sdang rdo rjer
[\[133b.5\]]gyur par bya'o/_/de nas mA ma kI'i pad+ma la gnas pa'i zla ba yi ge hUM gyur pa las yi ge gsum gyis byin gyis brlabs pa'i gnod mdzes rgyal po bskyed de phyung nas/_mdun na gnas pa'i nyi ma'i dkyil 'khor la 'jig pa'i dus kyi sprin ltar drag cing sngo la bskal pa'i me ltar 'bar ba/_
[\[133b.6\]]pus mo bskum pa'i rkang pa g.yas pas u ma'i nu ma rgyas pa mnan cing /_g.yon pa brkyang bas mtho lngas bar chod par drag po'i rna ba g.yon pa'i steng du mnan te gnas pa/_zhal dbus ma sngo zhing khro gnyer dang bcas la spyan dmar zhing mche ba gtsigs pa/_zhal g.yas dang g.yon
[\[133b.7\]]ni dkar zhing zhi ba dang dmar zhing sgeg pa/_rgyan sna tshogs kyis brgyan pa/_ral pa'i cod pan la gnas pa'i mi bskyod pa'i dbang bskur ba dang ldan pa/_rtsa ba'i phyag dag gis rdo rje hUM mdzad kyi phyag rgyas rig ma la 'khyud cing rdo rje dang dril bu bsnams pa/_g.yas pa dag gis lcags
[\[134a\]]
[\[134a.1\]]kyu dang ral gri/_g.yon pa dag gis dgra sta dang zhags pa bsnams pa rnam par bsams nas/_de la bka' bsgo bar bya ste/_oM suM b+ha ni suM b+ha hUM/_gr-ih+Na gr-ih+Na hUM/_g-ih+NA pa ya gr-ih+NA pa ya hUM/_oM A na ya ho b+ha ga wAn bid+yA rA dza hUM phaT/_de nas bcom ldan
[\[134a.2\]]'das gnod mdzes rgyal pos zhags pa dang lcags kyu rnams phyogs bcu ru skyur nas/_de rnams kyi rang rang gi phyogs na gnas pa'i log 'dren rnams ske nas bcings shing snying ga ru btab ste bkug nas gnas rnams su mngon du phyogs par 'god par byed par bsam par bya'o/_/
[\[134a.3\]]khyab 'jug la sogs pa rnams kyi kha dog la sogs pa brjod par bya ste/_mkha' lding sa srung dag la zhon/_/sprin dang 'dzam bu'i gser mdog can/_/'khor lo rdo rje 'dzin pa'i lha/_/khyab 'jug brgya byin zhes bya dag_/dbang po yi ni phyogs su'o/_/dmar po me thab phreng ba thogs/_/ra
[\[134a.4\]]skyes la zhon drang srong bcas/_/me lha me yi phyogs su'o/_/gshin rje nag po dbyug pa thogs/_/ma he la zhon 'khor dang bcas/_/gshin rje yi ni phyogs su'o/_/bden bral sprin ltar snang ba ni/_/yi dgas la zhon ral gri thogs/_/bden bral gyi ni phyogs su'o/_/lag 'gro la zhon
[\[134a.5\]]zhags pa thogs/_/chu lha zla ba lta bu ni/_/'khor bcas chu yi phyogs su'o/_/ri dgas la zhon pa bla'i mdog_/rgyal mtshan 'dzin pa'i rlung lha ni/_/'khor bcas rlung gi phyogs su'o/_/rtsangs pa dang ni mi la zhon/_/la thu dpal 'bras dag thogs shing /_/zla ba dang ni gser lta
[\[134a.6\]]bu'i/_/bgegs dag lus ngan po dag ni/_/ma lus bgegs dang sprin sogs kyi/_/'khor gyi tshogs dang yang dag ldan/_/lus ngan po yi phyogs su'o/_/glang la zhon zhing rtse gsum thogs/_/'khor bcas zla ba ltar snang ba/_/dbang phyug chen po dbang ldan du'o/_/kha dog ser po dang /_
[\[134a.7\]]dmar po dang /_dkar po dang ldan pa/_lag na me thab dang phreng ba/_pad+ma dang ku mu da thogs pa/_ngang pa dang /_rta'i shing rta dang /_me tog ku mu da la gnas pa'i tshangs pa dang /_nyi ma dang zla ba rnams 'khor dang bcas pa rnams ni steng du'o/_/shing rta la zhon ral gri thogs/_/ljang gu drag po lha
[\[134b\]]
[\[134b.1\]]min dbang /_/bu dang chung ma 'khor bcas pa'i/_thags bzangs ris ni sa 'og tu/_/sa yi lha mo kha dog ser/_/bum pa ser po lag na thogs/_/lus kyi phyed ni nges phyung ba/_/ma lus klu bcas dgod par bya/_/de nas bcom ldan 'das zhe sdang rdo rje nyid kyis mA ma kI'i chos 'byung na
[\[134b.2\]]gnas pa'i byang chub kyi sems kyi zla ba la yi ge hUM bcu bsams te/_de rnams grub pa'i khro bo bdud rtsi 'khyil ba/_/lte ba man chad phur bu'i rnam pa can/_stod 'chad par 'gyur ba'i zhal dang phyag la sogs pa dang ldan pa/_yi ge gsum byin gyis brlabs pa bcu phyung nas/_gnod mdzes la
[\[134b.3\]]bka' bsgos te/_de rnams lag pa g.yon pas bzung nas/_shar la sogs pa'i phyogs na gnas pa'i/_khyab 'jug la sogs pa'i bgegs kyi tshogs rnams kyi mgo'i steng du lag pa g.yas pa'i rdo rje tho ba dang /_'dis phur bu gdab par bya'o/_/oM g+ha g+ha/_g+hA ta ya g+hA ta ya/_
[\[134b.4\]]biSh+NA dIn phaT phaT/_kI la ya kI la ya/_biSh+NA dIn phaT/_hUM hUM hUM badzra kI la ya badzra d+ha ro Adz+nyA pa ya ti/_biSh+NA dIn big+h+nAM kA ya wAka tsit+ta badzraM kI la ya hUM phaT/_yang na rim pa dgug pa dang phur bus gdab par bya'o/_/khro bo rnams kyi 'od kyis reg pa dang /_de bzhin du bdag nyid kyi 'od zer
[\[134b.5\]]'bar bas sha za ba la sogs pa rnams thal bar gyur par kun du bsam par bya'o/_/yi ge raM las nges 'byung ba'i/_/me yi 'khor los phyogs rnams ni/_/kun nas bcing bar mkhas pa yis/_/mdor na yang dag brtag par bya/_/laM gyi sa bon las byung ba'i/_/dbang chen gyi ni dkyil 'khor
[\[134b.6\]]gyi/_/phyogs rnams mtha' yi mtshams su ni/_/kun nas yongs su bcing bar bya/_/bskal pa yi ni me ltar snang /_/rdo rje dag las byas pa yi/_/ra ba phur bu'i nang gnas pa/_/hUM byung kun nas bsam par bya/_/zhes 'byung ba'i phyir/_mtshams bcing ba las nang ra ba las phyi rol du
[\[134b.7\]]bgegs rnams phur bus gdab par bya'o/_/de nas/_rab tu 'bar ba'i me ltar snang /_/'od zer 'bar ba'i phreng bas khyab/_/rdo rje dra ba rgya chen po/_/ra ba'i nang du bsam par bya/_/bsrung ba'i 'khor lo bshad pa 'di/_/mchog gyur rgyud kyi don dang mthun/_/bsam gtan las byung 'di yis
[\[135a\]]
[\[135a.1\]]ni/_/gnas ni kun nas bsrungs 'gyur na/_/nam yang sangs rgyas rnams kyis kyang /_/gzhig par nus pa ma yin nyid/_/gal te de lta na yang bgegs gzhom par ma nus na/_de'i tshe don dam pa'i byang chub kyi sems bsgom par bya'o/_/de lta bur gyur pa'i
[\[135a.2\]]sems gang yin pa la/_bgegs rnams 'byung bar 'gyur ba gang yin pa de ni gnas med cing skabs med de/_bgegs la sogs pa rnams ni tha mal pa'i rnam par rtog pa las byung ba nyid yin pa'i phyir ro/_/de ltar bsrung ba'i cho ga yongs su rdzogs nas 'bras bu grub par bya
[\[135a.3\]]ba'i phyir de bzhin du rten gyi bdag po rdo rje 'chang chen po gcig pu'i lhag par mos pa dang ldan pa der rang gi snying gar yi ge hrIHlas pad+ma 'dab ma brgyad pa/_de'i steng du yi ge a las zla ba'i dkyil 'khor/_de'i steng du yi ge hUM las rdo rje rtse lnga pa 'bar ba dbus na yi ge hUM gis mtshan
[\[135a.4\]]pa bsams te/_de las byung ba'i 'od zer gyi tshogs kyis lus la sogs pa rnams mi snang bar byas la/_dngos po med pa sgom pa med/_/bsgom par bya ba sgom pa min/_/de ltar dngos po dngos med pas/_/sgom pa dmigs su med pa'o/_/zhes bya ba 'dis chos thams cad
[\[135a.5\]]bdag med par bsgoms te/_oM shU n+ya tA dz+nyA na badzra swa b+hA ba At+ma ko\u0f85haM zhes bya ba'i sngags kyis byin gyis brlab par bya'o/_/de nas yi ge hUM yid kyis brjod cing zla ba'i dkyil 'khor gyi dbus na gnas pa kun du bzang po dang yang dag par ldan pa'i rdo rje 'chang chen por bdag nyid rnam
[\[135a.6\]]par bsgoms te/_rang gi ba spu'i bu ga'i gseb nas byung ba'i 'od zer gyi tshogs rnams kyis nam mkha'i dbyings khyab pa'i de bzhin gshegs pa la sogs pa rnams yang dag par bkug nas/_rang gi lus dang sangs rgyas spyan la sogs pa rig ma'i lus la bcug ste/_las la
[\[135a.7\]]gnas pas zag pa med pa'i bde ba mchog gi gnas skabs thob pa las/_gnyi ga yang zhu bar gyur te/_zla ba'i dkyil 'khor gyi rnam par gyur par blta bar bya zhing /_zla ba de la yi ge a la sogs pa k+Sha la thug pa mgo steng du bstan zhing /_steng na thig les mtshan pa bsams la/_
[\[135b\]]
[\[135b.1\]]yi ge a la sogs pa rnams ni sangs rgyas spyan la sogs pa'i lha mo'i rnam pa dang /_yi ge ka la sogs pa rnams ni de bzhin gshegs pa la sogs pa dkyil 'khor pa'i lha rnams kyi gzugs su nges par bsams te/_de rnams kyi thugs kar pad+ma dang zla ba la gnas pa'i
[\[135b.2\]]rang gi sa bon gyis bskyed pa/_rang gi rigs kyi phyag mtshan dbus na sa bon de rnams kyis mtshan pa bsams la/_hUM gi sa bon las byung ba'i 'od zer sngon po lcags kyu'i rnam par spros nas/_mngon par dga' ba'i nam mkha'i dbyings na bzhugs pa'i ye shes sems
[\[135b.3\]]dpa'i rdo rje'i lam nas zhugs te/_thugs yang dag par bskul la zhal nas byung ba nas/_rig ma'i 'khor lo la zhugs shing thugs bskul te pad+ma nas byung ba'i rim pas mi bskyod pa la sogs pa rdo rje'i rigs thams cad kyi ye shes kyi lha'i 'khor lo bkug nas/_de'i rigs kyi
[\[135b.4\]]dam tshig sems dpa' rnams kyi thugs kar bzhugs par bya'o/_/de bzhin du thugs ka na gnas pa'i phyag mtshan gyi steng gi sa bon las byung ba rang dang rjes su mthun pa'i kha dog dang ldan pa'i rim gyis 'og min gyi gnas dang /_rin chen 'byung gnas dang /_bde ba can dang /_me tog
[\[135b.5\]]dang ldan/_'jig rten gyi khams rnams na bzhugs pa'i de bzhin gshegs pa dang /_rin po che dang pad+ma dang las kyi rigs kyi ye shes kyi 'khor lo de dang de'i rigs rnams kyi thugs kar gzhug cing ka kan 'di'i 'jig rten gyi khams na gnas pa'i lha mo'i 'khor lo de bzhin du gzhug par
[\[135b.6\]]bya'o/_/de nas phan tshun 'dus pa'i rol pa'i bde ba nyams su myong ba'i dbang gis zhu bar gyur nas chos 'byung gi rnam par gyur par blta bar bya'o/_/de nas de ru mA ma kI dang ldan pa'i mi bskyod pa'i rnal 'byor dang ldan pa ye shes sems dpa' thugs kar bcug nas rol pa la thug pas
[\[135b.7\]]ye shes kyi phreng bas khyab pa'i rgya mtsho chen po'i gzugs su gyur par bya'o/_/de bzhin du sangs rgyas spyan dang ldan pa'i rnam par snang mdzad la ye shes sems dpa' gzhug pa dang rol pa dang zhu bar gyur pa thim pa'i sgo nas chu'i khams sra ba'i rnam par byin gyis brlab bo/_/de bzhin du
[\[136a\]]
[\[136a.1\]]rin po che'i dam tshig dang ldan pa'i rin chen 'byung ldan thim pas rgya che bar gyur pa'o/_/gos dkar mo dang ldan pa'i 'od dpag tu med pa zhugs pas ye shes kyi 'bar ba'i phreng bas khyab par byin gyis brlab po/_/sgrol ma dang ldan pa'i don yod par grub pa zhugs
[\[136a.2\]]pas bsdus te gru bzhi pa'i rnam pa'i ye shes kyi sa gzhir byin gyis brlab par bya'o/_/de nas sa'i cha der gser gyi ri bo lta bu'i yi ge b+h+rUM bkod de/_de las byung ba'i 'od zer gyi tshogs kyis nam mkha'i dbyings khyab pa'i de bzhin gshegs pa rnams bkug la bcug ste/_'khor lo
[\[136a.3\]]rtsibs brgyad pa'i gzugs su bsams la/_de gyur pa'i rdo rje dbyings kyi dbang phyug ma dang ldan pa'i rnam par snang mdzad kyi sku las byung ba rin po che sna bzhi'i rang bzhin can gyi mchod rten gyi dbyibs can 'od zer gyi phreng bas rnam par brgyan cing dpag tshad bye ba'i khyon dang ldan pa'i gnas
[\[136a.4\]]bsgom par bya'o/_/de'i 'og gzhir yi ge ha las byung ba'i sna tshogs rdo rje sa 'og la thug par kun du khyab par gnas par blta bar bya'o/_/de'i steng na gnas pa/_zur bzhi pa la gru bzhi pa/_/rta babs bzhi dang yang dag ldan/_/dril bu ba dan gos sogs kyis/_/sgo dang sgo khyud rnam
[\[136a.5\]]par brgyan/_/mtshams kyi cha ni thams cad du/_/rdo rje rin chen rnams kyis mdzes/_/dra ba dra ba phyed pas spras/_/zla ba nyi ma sogs pas brgyan/_/bla re bres shing sna tshogs pa'i/_/gos dang phreng bas rnam par brgyan/_/thig bzhi dag gis yongs su bskor/_/ka ba brgyad kyis
[\[136a.6\]]kun nas bteg_/de yi dbus su 'khor lo ni/_/kun nas yongs su zlum por dgod/_/lha rnams kun gyi gnas su ni/_/yi ge hrI las byung ba yi/_/sna tshogs pad+ma lte ba dang /_/ge sar ldan pa bsam par bya/_/dbus su zla ba rnam par bsgom/_/rnam snang rigs la de
[\[136a.7\]]bzhin no/_/rin po che ni cha brgyad pa/_/bsam bya rin chen rigs kyi'o/_/de bzhin pad+ma rigs kyi ni/_/pad+ma'i steng du pad+ma dmar/_/las kyi rigs kyi rnal 'byor pa/_/gru gsum me dang yang dag mtshungs/_/sna tshogs 'od zer 'od 'bar ba'i/_/gdan ni mtsho skyes steng du
[\[136b\]]
[\[136b.1\]]bsam/_/phyag na rdo rje mA ma kI/_/khyad par du ni khro rnams kyi/_/rang gi pad+ma nyi dkyil 'khor/_/bdag nyid chen po rnams kyis bsam/_/de ltar gnas dang gdan rnams bskyed nas lha rnams bskyed pa'i phyir/_dbus kyi gdan la sems dpa'i skyil mo krung gis nye bar 'dug
[\[136b.2\]]ste/_snga ma bzhin du rdo rje 'chang chen por lhag par mos pa dang ldan pa/_oM shU n+ya tA zhes bya ba la sogs pa'i sngags kyis byin gyis brlabs pa'i cho ga'i rjes la/_srid pa'i rtse mo'i bar du so sor brtags te/_shes rab dang snying rje'i bdag nyid can/_g.yas dang g.yon dkar zhing dmar la
[\[136b.3\]]pad+ma'i sdong bu'i skud pa dang mtshungs pa'i skye ba med pa'i ri mo kha gyen du bltas pa zhu ba'i gzugs can bsdus nas thig le'i zla ba'i dkyil 'khor gyi rnam par gyur par bsgom par bya'o/_/de nas zla ba de la snga ma bzhin du A li kA li'i rnam par bkod la dbyangs dang yi ge rnams lha'i
[\[136b.4\]]rnam par gyur cing ye shes kyi lha'i 'khor lo bcug la rol pa la thug pas zhu bar gyur te/_zhu ba'i gzugs can gyi zla ba gsal ba la steng dang bar dang 'og tu rim bzhin du zla ba dang pad+ma dang nyi ma la gnas pa dkar po dang /_dmar po dang sngon po'i oM AHhUM zhes bya ba'i yi ge gsum
[\[136b.5\]]gyi bdag nyid kyi byang chub kyi sems bsgom par bya'o/_/de nas rang gi yi ge gsum las byung ba'i 'od zer gyi tshogs rnams kyis 'gro ba drug gi sems can rnams dang /_sangs rgyas dang rdo rje 'chang la sogs pa rnams la yang dag par reg nas/_nyi ma dang zla ba dang pad+ma la gnas pa'i
[\[136b.6\]]yi ge gsum du byas te/_ye shes kyi 'od zer gyi lcags kyu de rnams nyid kyis bkug nas bdag nyid kyi yi ge gsum du gzhug par bya'o/_/de nas sems can ma lus pa sdud par byed pa'i snying rje chen po'i bdag nyid kyi byang chub kyi sems de/_oM d+harma d+hA tu swa b+hA ba At+ma ko\u0f85haM/_
[\[136b.7\]]zhes bya ba'i sngags kyis byin gyis brlab pa'i sgo nas snying rje dang shes rab kyi bdag nyid kyi dmar po dang dkar por snang ba'i zla ba'i dkyil 'khor gyi rnam par gyur par blta bar bya'o/_/de nas de la yi ge hUM mgo gyen du bltas pa bsams la/_de las byung ba'i 'od zer gyi tshogs rnams
[\[137a\]]
[\[137a.1\]]kyis nam mkha'i dbyings thams cad khyab pa'i de bzhin gshegs pa la sogs pa rnams bkug nas bcug ste/_thams cad gyur nas/_dang po'i rdo rje dkar dmar du gyur te/_badzra At+ma ko\u0f85haM/_zhes bya ba'i nga rgyal dang ldan pas rdo rje las byung ba'i rdo rje 'chang chen por
[\[137a.2\]]bdag nyid bsgom par bya zhing /_bdag ni rdo rje 'chang chen po yin no zhes bya ba'i nga rgyal yang bya'o zhes bya ba ni rnal 'byor ro/_/de nas snying gar yi ge hrI dang a las byung ba'i pad+ma dang zla ba dag bsams te/_der snga ma bzhin du ye shes sems dpa' bcug la de dang lhan cig tha mi dad pa'i nga
[\[137a.3\]]rgyal bya'o zhes bya ba ni rjes su rnal 'byor ro/_/de nas oM swA AHhA hUM zhes bya ba 'di rnams kyis/_gzugs dang /_tshor ba dang /_'du shes dang /_'du byed dang /_rnam par shes pa'i phung po rnams/_rnam par snang mdzad dang /_rin chen 'byung ldan dang /_'od dpag tu med pa dang /_don yod grub pa
[\[137a.4\]]dang /_mi bskyod pa'i rang bzhin du bsams la/_mo ha ra ti/_dwe Sha ra ti/_rA ga ra ti/_badzra ra ti hUM zhes bya ba de rnams kyis/_phyi dang nang gi bdag nyid can gyi/_sa dang /_chu dang /_me dang /_rlung dang /_nam mkha' rnams/_sangs rgyas spyan dang /_mA ma kI dang /_gos dkar mo dang /_sgrol ma dang /_
[\[137a.5\]]kun du bzang mo'i rang bzhin du'o/_/th+liM oM oM oM haM oM zhes bya ba de rnams kyis/_mig dang /_rna ba dang /_sna dang /_lce dang /_lus dang /_yid rnams/_sa'i snying po dang /_phyag na rdo rje dang /_nam mkha'i snying po dang /_'jig rten dbang phyug dang /_sgrib pa thams cad rnam par sel ba dang /_kun
[\[137a.6\]]du bzang po'i rang bzhin du'o/_/ya mAn+ta kr-ita/_pradz+nyAn+ta kr-ita/_pad+mAn+ta kr-ita/_big+h+nAM ta kr-ita/_ces bya ba de rnams kyis/_dpung pa g.yas pa dang g.yon pa dang kha dang gsang ba'i rdo rje rnams/_'phags pa gshin rje'i gshed dang /_gzhan gyis mi thub pa dang /_rta mgrin dang /_bdud rtsi 'khyil pa'i
[\[137a.7\]]rang bzhin du bsam par bya ste/_'di lta bu ni tha mal pa'i phung po la sogs pa rnams kyi gnyen po yin no/_/de nas brtan pa dang g.yo ba'i dngos po thams cad dang /_sangs rgyas la sogs pa'i rang bzhin dang ldan pa mun pa la sgron ma bzhin du rnam par rtog pa'i mun pa ma lus pa rab tu bcom
[\[137b\]]
[\[137b.1\]]zhing nyi ma'i 'od zer lta bu'i ye shes kyi snang ba'i bdag nyid kyis kun du gsal bar gyur par bdag nyid bltas la/_sku la sogs pa byin gyis brlab par bya ste/_bar snang la rang gis sprul pa'i sku rdo rje'i tshogs nam mkha'i dbyings khyab pa'i dbus na bzhugs pa'i rtag pa bsams la/_rang gi
[\[137b.2\]]spyi bor zla ba'i gzugs la gnas pa'i yi ge oM dkar po bltas la/_de las byung ba'i 'od zer gyis bskyed pa'i sangs rgyas spyan/_rang gis sprul pa'i sangs rgyas spyan gyi tshogs nam mkha'i dbyings khyab pa'i dbus na bzhugs pa spros te/_des bdag po dang sprul pa rnams kyis sprul pa
[\[137b.3\]]rnams mnyes par byas nas/_lag ngar gyi zhags pa rnams kyis bkug ste mdun na gnas pa'i pad+ma dang zla ba la bzhugs pa la/_tshigs su bcad pas gsol ba gdab par bya ste/_dpal ldan sangs rgyas sku 'chang ba/_/rdo rje mi phyed gsum bsgoms pa'i/_/rdo rje sku yis deng bdag ni/_/
[\[137b.4\]]byin gyis brlab par mdzad du gsol/_/thog ma dang tha ma med pa de la brten nas grub pa gzhan rnams la yang gsol ba gdab par bya ste/_phyogs bcur bzhugs pa'i sangs rgyas rnams/_/rdo rje mi phyed gsum bsgoms pa'i/_/rdo rje sku yis deng bdag ni/_/byin gyis brlab par mdzad du
[\[137b.5\]]gsol/_/sangs rgyas spyan dang bcas pa thams cad chu'i rlabs bzhin du rang gi lus la zhugs nas mtshan dang dpe byad thams cad kyis rnam par spras par bdag nyid bltas la nga rgyal bya ste/_sangs rgyas kun gyi sku gang yin/_/phung po lnga yis rab gang ba/_/sangs rgyas sku yi ngo bo yis/_/
[\[137b.6\]]bdag kyang de dang 'dra bar shog_/de nas/_oM sarba ta thA ga ta kA ya badzra swa b+hA ba At+ma ko\u0f85haM/_zhes bya ba'i sngags kyis brlab par bya'o/_/de nas de kho na bzhin du rang gi tshogs kyi dbus na bzhugs pa'i 'od dpag tu med pa/_lkog ma'i chu skyes la gnas pa'i yi ge AHdmar po las gos
[\[137b.7\]]dkar mo spros te mnyes par byas la bkug ste mdun gyi mtsho skyes kyi steng gi pad+ma la bzhugs pa la gsol ba gdab par bya ste/_chos kyi gsung lam dpal dang ldan/_/rdo rje mi phyed gsum bsgoms pa'i/_/rdo rje gsung gis deng bdag ni/_/byin gyis brlab par mdzad du gsol/_/de nas/_phyogs
[\[138a\]]
[\[138a.1\]]bcur bzhugs pa'i sangs rgyas rnams/_/rdo rje mi phyed gsum bsgoms pa'i/_/rdo rje gsung gis deng bdag ni/_/byin gyis brlab par mdzad du gsol/_/de nas de rnams bcug pas dung g.yas su 'khyil pa rgya chen po la gnas shing rang gi bzhin gyi dkyil 'khor khebs
[\[138a.2\]]pa/_chos thams cad kyi gnas kyi rang bzhin du gyur cing gsung dbyangs thams cad rnam par dag pa'i mtshan nyid dang ldan pa'i lce rnam par bsgoms nas nga rgyal bya ste/_rdo rje chos kyi gsung gang yin/_/nges pa'i tshig ni phun sum tshogs/_/bdag gi tshig kyang de 'dra zhing /_/chos 'dzin
[\[138a.3\]]pa dang 'dra bar shog_/oM sarba ta thA ga ta wAka badzra swa b+hA ba At+ma ko\u0f85haM/_de kho na bzhin du thugs ka'i nyi ma la gnas pa'i yi ge hUM mthing shun lta bu las mA ma kI spro ba sngon du 'gro ba can gyi mdun pad+ma la gnas pa la gsol ba gdab par bya ste/_dpal ldan rdo rje thugs 'chang ba/_/rdo rje mi phyed gsum
[\[138a.4\]]bsgoms pa'i/_/rdo rje thugs kyis deng bdag ni/_/byin gyis brlab par mdzad du gsol/_/phyogs bcur bzhugs pa'i sangs rgyas rnams/_/rdo rje mi phyed gsum bsgoms pa'i/_/rdo rje thugs kyis deng bdag ni/_/byin gyis brlab par mdzad du gsol/_/de rnams bcug par
[\[138a.5\]]gyur pa nyid kyis yi ge hUM las byung ba'i pad+ma dang zla ba chos thams cad 'byung ba'i phyag rgya 'od zer gyi phreng ba 'phro ba bltas la nga rgyal byas te/_sems dpa' rgyal ba sras rnams kyi/_/sku gsung thugs kyi mtshan nyid thugs/_/mkha' dang mtshungs pa gang yin pa/_bdag kyang de dang
[\[138a.6\]]'dra bar shog_/gsang ba'i dbang po blo ldan pa/_/kun du bzang po'i thugs gang yin/_/bdag gi sems kyang de 'dra zhing /_/rdo rje 'chang dang mtshungs par shog_/oM sarba ta thA ga ta tsit+ta badzra swa b+hA ba At+ma ko\u0f85haM/_de ltar byin gyis brlabs nas bdag_/zla ba'i dkyil 'khor dbus su ni/_/
[\[138a.7\]]sems dpa'i skyil mo krung gnas shing /_/zla ba'i mdog tu rnam par bsgom/_/rnam pa mchog rnams kun ldan zhing /_/rgyan rnams kun gyis rnam par brgyan/_/shes rab ye shes dbang bskur ldan/_/ral pa'i cod pan dag gis brgyan/_/dpa' bo zhal gsum phyag drug ste/_/zhi zhing
[\[138b\]]
[\[138b.1\]]sgeg pa'i gzugs dang ldan/_/g.yas pa drag cing sngo ba ste/_/g.yon dmar zhal ni dkar ba'o/_/sna tshogs 'od zer tshogs rnams kyis/_/nam mkha' dbyings ni ma lus khyab/_/rdo rje ye shes lnga rang bzhin/_/'od zer lnga yis rnam par brgyan/_/sangs rgyas sprin ni spro byed pa/_/
[\[138b.2\]]de yi phyag tu rnam par bsam/_/gnyis pa na ni 'khor lo che/_/rtsibs brgyad zla ba dang mtshungs shing /_/bdud dang bgegs kun gcod byed pa/_/thogs pa rnam par bsam par bya/_/'od kyi sprin gyis kun khyab cing /_/gsang dang 'o ma ltar dkar ba/_/'dod chags thams cad dag
[\[138b.3\]]byed pa'i/_/pad+ma chen po gsum par ro/_/g.yon na dril bu rab dmar zhing /_/zla ba lta bu'i 'od dang ldan/_/chos rnams sgra brnyan lta bur ni/_/sgra yis rtogs par byed pa rnams/_/rdo rje 'bar bas rnam brgyan cing /_/nyi ma 'char ka dang mtshungs pa/_/bsam pa thams cad
[\[138b.4\]]rdzogs byed pa'i/_/rin po che ni gnyis pa na/_/ut+pal sngon po'i 'dab 'dra zhing /_/phyogs bcu'i sems can thams cad kyi/_/nyon mongs mi shes gcod byed pa/_/ral gri chen por gsum par ro/_/'bar zhing 'bar ba'i rnam pa yis/_/'od kyi dkyil 'khor gyis spras pa/_/zla ba nyi
[\[138b.5\]]ma dri med pa/_/stong pas lhag par mkhas pas bsam/_/zhes bya ba ni rnal 'byor chen po'o/_/de nas ye shes sems dpa'i thugs ka'i pad+ma dang zla ba la gnas pa'i rdo rje'i lte bar yi ge hUM bkod de/_/dam tshig dang sdom pa la gnas pas bsnyen pa la sogs pa'i cho ga sngon du 'gro ba can gyis
[\[138b.6\]]sgrub pa chen po brtsam par bya ste/_gzugs dang lang tsho dag gis brgyan/_/ut+pal sngon po'i 'dab 'dra ba/_/sme sha can ni bdag nyid che/_/rgyan rnams thams cad yang dag rdzogs/_/dri dang me tog rnams kyis brgyan/_/na tshod lo ni bcu gnyis ldan/_/bu mo mig yangs rnyed nas ni/_/blangs
[\[138b.7\]]te bsgrub pa brtsam par bya/_/de ni mdun du gzhag bya ste/_/khro bo hUM las byung ba yi/_/rdo rje 'bar ldan nyi ma'i gzugs/_/de dbus 'od zer 'bar ba'i hUM/_/dang por de yi snying gar bsam/_/de las byung ba'i 'od zer gyis/_/de ni thal bar byas blta zhing /_/rnam shes mar me lta bu yin/_/ye shes
[\[139a\]]
[\[139a.1\]]sems dpa'i thugs ka yi/_/hUM las 'od zer sngon po'i tshogs/_/sna khung g.yas nas spros nas ni/_/de yis mar me de bcing ste/_/de bzhin sna khung g.yon nas ni/_/de nyid kyis ni gzhug par bya/_/ye shes sems dpa'i lam nas ni/_/rdo rje'i lam nas nges byung
[\[139a.2\]]ste/_/rig ma'i pad+mar gzhag byas nas/_/nur nur po la sogs pa dang /_/yan lag sor mo lnga rim gyis/_/rig ma yi ni gzugs su 'grub/_/rig ma'i chu skyes nas byung ste/_/rang gi rdo rje'i lam nas byung /_/g.yas pa yi ni gsum pa yis/_/ut+pal sngon po 'dzin byed cing /_/me
[\[139a.3\]]tog bzang po sna tshogs kyis/_/spyi bo la ni rnam par brgyan/_/lhag ma thams cad bdag po dang /_/mtshungs par bsams nas rigs lnga dgod/_/mgo dang snying ga dang lte ba dang gsang ba dang rkang pa'i steng du pad+ma la gnas pa'i zla ba dang nyi ma dang rin po che dang /_pad+ma dang 'od kyi dkyil
[\[139a.4\]]'khor la/_oM hUM swA AHhA/_zhes bya ba de rnams las byung ba'i rnam par snang mdzad la sogs pa rang rang gi rig ma dang gnyis su med par gyur pa/_sangs rgyas spyan la sogs pa lha mo bzhis yongs su bskor ba rnams bsam par bya'o/_/de ltar rigs lngas khyab par byas nas
[\[139a.5\]]rjes su rnal 'byor gyi sgo nas de'i snying gar ye shes kyi rig ma bsams te/_de'i sra ba nyid ni sangs rgyas spyan gyi rang bzhin gyi nu ma gnyis dang /_chu'i khams ni mA ma kI'i rang bzhin gyi mchu dang /_me'i khams ni gos dkar mo'i rnam pa pad+ma dang /_rlung gi khams ni sgrol ma'i rnam pa
[\[139a.6\]]g.yo ba'i bya ba dang /_nam mkha' ni kun du bzang mo'i rang bzhin gyi mtsho skyes kyi khang stong dang /_de'i gzugs ni gzugs rdo rje ma dang /_tshig dang sid kyi sgra la sogs pa ni sgra rdo rje ma dang /_dri tshor bas tshim pa ni dri rdo rje ma dang /_de'i mchu ni ro myang ba dang /_bde ba'i ro myang ba ni ro rdo rje ma
[\[139a.7\]]dang /_lus kyi reg bya dang /_dbang po'i reg bya bde ba ni reg bya rdo rje ma dang /_mchog tu dga' ba ni chos kyi dbyings rdo rje ma'i rang bzhin dang /_dpung pa g.yon pa ni ro langs ma dang /_g.yas pa ni gzhan gyis mi thub ma dang /_kha ni khro gnyer can dang /_pad+ma ni ral pa gcig pa'i
[\[139b\]]
[\[139b.1\]]rang bzhin du blta bar bya'o zhes bya ba ni man ngag yin no/_/de nas yi ge hUM las byung zhing rig ma'i tshogs mtha' yas pa rjes su chags par byed pa'i snying rje chen po dang /_'dod chags rnam par dag pa'i sgo nas dkar dmar du snang zhing dang po'i rdo rje'i rang bzhin can/_'od zer sna
[\[139b.2\]]tshogs kyi phreng ba can/_oM gyis byin gyis brlabs pa'i rin po che 'bar ba'i nor bu dang ldan pa'i rang gi gsang ba'i rdo rje bsams la/_yi ge a las rig ma'i pad+ma bsam/_/rnam par shes pa brgyad rnam par dag pas 'dab ma dkar dmar brgyad dang ldan zhing /_sprul pa mtha' yas
[\[139b.3\]]pas 'gro ba rnams kyi don byed pa'i phyir ge sar dang bcas pa/_bsam pa thams cad yongs su rdzogs par byed pa'i sgo nas sems can gyi rgyud yongs su rdzogs par byed pa'i phyir lte ba ser po dang ldan zhing 'od zer rnam pa tha dad pas 'bar ba/_de bzhin gshegs pa la sogs pa lha
[\[139b.4\]]ma lus pa mnyes par byed par bsams te/_de yang zla ba la sogs pa kha dog gi 'od zer gyis gsal ba'i sgo nas yid 'phrog par byed par bsgom par bya'o/_/de nas rdo rje las byung ba'i 'od zer gyi tshogs pad+ma'i lam nas zhugs te/_lha mo'i 'khor lo rjes su mnyes par byas nas/_
[\[139b.5\]]'od zer gyi tshogs rig ma'i kha nas phyung ste/_bdag nyid kyi kha nas zhugs nas rdo rje'i lam nas byung ste/_der gnas par blta bar bya'o/_/de bzhin du pad+ma las byung ba'i 'od zer gyi tshogs rdo rje'i lam nas zhugs te/_lha'i 'khor lo mnyes par byas nas/_rang gi kha nas byung ste rig
[\[139b.6\]]ma'i khar zhugs nas pad+ma nas byung ste/_de nyid du gnas par bsam par bya'o/_/de nas de bstod pa'i tshig dang ldan pa'i klu rnams kyi sgo nas sgyu ma'i dga' ba don du gnyer ba byed par dmigs la/_rin chen dpal gyi nga rgyal dang ldan zhing dga' ba la shin tu brtson pas rang gi dam
[\[139b.7\]]tshig la mngon par bltas nas/_'dod chags ma yin chags bral min/_/bar ma yang ni mi dmigs la/_/bud med sgyu ma'i phyag rgya 'di/_/gnyis med theg pa bla med yin/_/zhes lhag par mos par byas te/_oM sarba ta thA ga ta a nu rA ga na badzra swa b+hA ba At+ma ko\u0f85haM/_/zhes brjod cho ga
[\[140a\]]
[\[140a.1\]]'di lta bus/_/rjes su chags pa brtsam par bya/_/lag ngar dag gis de la ni/_/dam du 'khyud nas rang brang gis/_/sngags pas de yi brang steng du/_/nu ma rgyas pa btsir bar bya/_/lag pa g.yas pas de yi skra/_/rol pa dang bcas bzung nas ni/_/g.yon
[\[140a.2\]]pas bzhin ni bteg byas nas/_/kha ni kun du sbyar bar bya/_/'khyud dang kha ni sbyor ba dang /_/'jib cing sid kyi sgra sgrogs pas/_/de ni lag ngar nang bzhag ste/_/rab tu gsal ba'i dga' ba bya/_/sna rtsa de bzhin mchan khung dang /_/mdun 'og ro smad la sogs par/_/sngags pas sen
[\[140a.3\]]mos gdab bya zhing /_yang nas yang du gdab par bya/_/g.yon pas pad+ma mnye bya zhing /_/lag pa dag gis bu dkyil 'khor/_/g.yon pa'i rdo rje sor mo gsum/_/de nas pad+mar rab gzhug bya/_/byang chub kyi ni sems 'byung rtsa/_/yi ge hUM las yang dag byung /_/'od zer lnga ni rab 'phro
[\[140a.4\]]ba'i/_/rdo rje lce yis bskul bar bya/_/de ltar byas par gyur pa na/_/gang tshe snying ni 'dar zhing myos/_/skra bshig lus ni gos dang bral/_/rdul gyi thig le 'dzag pas khyab/_/ldog par byed cing ba spu langs/_/mig ni kun du chags pas khyab/_/rang nyid mgul la 'khyud byed cing /_/
[\[140a.5\]]sid kyi sgra ni rgyud 'byin pa/_/de tshe rig dang gnyis med pa'i/_/rnal 'byor pa ni skyil krung bcas/_/rdo rje 'chang gi nga rgyal 'dzin pa yis/_/byang sems bskyed phyir de nas ka li'i sgra/_/phaT ces bya ba'i sgra ni rnam brtag cing /_/thabs dang shes rab rdo rje chu skyes byung /_/byang sems spros
[\[140a.6\]]nas de yis yongs gang bya/_/rdo rje'i chus gang bum pa gang ba bzhin/_/sangs rgyas mtha' yas rdul snyed de ru gzhug_/rig bcas til gang bzhin du nam mkha' gang /_/chos 'byung 'od zer tshogs kyis bsdus nas ni/_/rab mchog bde ba dam pa phun tshogs gzhug_/'dod chags
[\[140a.7\]]me yis thub tshogs zhu gyur pa/_/pad gnas sangs rgyas mchog zhi bcud len te/_/de nyid khas blang bde ba chen po yis/_/rang gi lus bsgom 'khor lo kun tshim bya/_/'di ni mkhas pas nang gi sbyin sreg bshad/_/de bzhin gshegs pa de rnams kyis bcom ldan 'das la mngon
[\[140b\]]
[\[140b.1\]]par mchod pa'i phyir nyid kyi sku sangs rgyas spyan la sogs pa lha mo rnams kyi gzugs su mngon par sprul nas/_gzugs rdo rje ma la sogs pa lha mo'i tshogs du mas yongs su bskor ba/_rnam par bskyod cing sgeg pa dang bcas pa'i phyag yid du 'ong ba dang ldan pa/_'od zer 'bar ba
[\[140b.2\]]rnams kyis pad+ma dang ut+pal dang sna ma dang dong ka dang ma li ka dang yu ti ka dang ka ra bI ra la sogs pa'i me tog kha dog sna lnga pa dang /_spos dang dri dang mar me dang /_gtor ma'i yo byad dang /_mal stan dang /_glang po dang /_rta dang /_skyed mos tshal dang /_gdugs dang /_rgyal mtshan dang /_ba dan dang /_bla re
[\[140b.3\]]dang /_rlung yab dang /_gos dang rin po che la sogs pa sna tshogs pa'i mchod pa'i sprin gyi dra ba'i tshogs sprul par byed pa/_'jig rten rnams la sgyu ma la sogs pa'i dngos por shes pa'i sgo nas lta ba la mkhas pa/_bdag nyid ji lta ba bzhin du rtog pa ma lus pa rnams las grol ba/_
[\[140b.4\]]bza' ba la sogs pa dang /_myang ba dang gzhib pa dang /_myos pa dang bcas pa dang /_myos pa med pa'i btung ba la sogs pa dang /_gar dang glu dang rol mo la sogs pa'i mchod pa bla na med pa sgrub par byed pa/_dgod pa dang sgeg pa dang ldan pa'i rol cing dga' ba'i mchod pa bla na med pa
[\[140b.5\]]dang bde ba skyed pa'i rgyur gyur pa de rnams kyis/_mchog tu zag pa med pa'i bde ba chen po'i mchod pa bla na med pa rnams kyis/_rang gi bdag po 'khor dang bcas pa la mchod par don yod grub pa'i nga rgyal dang ldan pas blta bar bya zhing /_oM sarba ta thA ga ta pU dzA badzra swa b+hA ba At+ma ko\u0f85haM/_
[\[140b.6\]]zhes bya ba 'dis mchod pa'i tshogs byin gyis brlab par bya'o zhes bya ba ni shin tu rnal 'byor ro/_/des ni rnal 'byor bzhi'i bdag nyid can gyi dang po sbyor ba zhes bya ba'i ting nge 'dzin rang gi don phun sum tshogs pa'i mtshan nyid can bstan to/_/de nas lha mo'i tshogs de rnams rig ma'i pad+mar
[\[140b.7\]]bcug la yang dag par mchod de/_byang chub sems kyi zla ba'i dkyil 'khor gyi rnam par gyur par bsams nas/_zla ba de la badzra d+h+r-ika ces bya ba'i sa bon rnam par bkod la/_de gyur pa las yi ge gsum gyis byin gyis brlabs shing /_rdo rje rtse lnga pas byin gyis brlabs pa/_rdo rje bsnams
[\[141a\]]
[\[141a.1\]]pa'i mi bskyod pa/_badzra d+h+r-ika ces bya ba brjod cing phyung nas/_des zhe sdang gi spyod pa can rnams btul te/_bkug ste rang gi lus la bkug ste/_rang gi ngo bor yongs su gyur nas zhe sdang rdo rjer gyur par bya ste/_in+d+ra nI la'i 'od 'dra zhing /_/rnam brtsegs gtum
[\[141a.2\]]zhing 'jigs su rung /_/rdo rje sems dpa' dbang bskur zhing /_/'jig rten khams ni kun du khyab/_/nyi ma'i dkyil 'khor dbus gnas shing /_/nyi ma stong gi 'od dang mtshungs/_/spyan dmar shin tu 'jigs par byed/_/rgyan rnams kun gyis brgyan pa ste/_/drag po zhi ba chags chen gyi/_/
[\[141a.3\]]zhal gsum gyis ni rnam par mdzes/_/rang gi dam tshig snyoms zhugs shing /_/phyag drug gis ni brgyan pa ste/_/in+d+ra nI la'i 'od mtshungs pa'i/_/sangs rgyas sprin gyis kun du khyab/_/rdo rje chen po rtse dgu pa/_/de yi phyag tu rnam bsgom zhing /_/sngar bshad pa yi rim pa bzhin/_/
[\[141a.4\]]phyag rgya lhag ma rnam bsgom bya/_/zhe sdang rdo rje'i ting 'dzin gnas/_/dkyil 'khor thams cad rab tu dbyung /_/de ltar rang snying las byung zhing /_/yi ge gsum gyis brlabs pa yi/_/lha rnams thams cad pad zla las/_/de rnams nyid kyis spro bar bya/_/dzi na dzika sngags las byung ba'i/_/
[\[141a.5\]]khyab bdag rnam par snang mdzad spro/_/zhi ba'i ro yis kun du khyab/_/phyogs rnams thams cad snang bar byed/_/sku ni ston ka'i sprin dang mtshungs/_/rgyan rnams sna tshogs dag gis brgyan/_/de yi zhal gsum kha dog ni/_/dkar dang sngo dang shin tu dmar/_/sna tshogs 'od zer bkod chen
[\[141a.6\]]ldan/_/de ni phyag drug ldan par bsgom/_/'khor lo rdo rje chu skyes dkar/_/g.yas pa dag tu rnam par bsam/_/dril bu nor bu ral gri ni/_/g.yon pa dag tu rnam par bsam/_/pad+ma zla ba las byung ste/_/phyogs rnams kun du rnam gzigs shing /_/sangs rgyas rdzu 'phrul rnam 'phrul sogs/_/
[\[141a.7\]]chos kyi 'khor lo bskor ba yis/_/gti mug lam la rab gnas pa'i/_/sems can thams cad yang dag sbyangs/_/slar byon nas ni mgon po yi/_/shar du zla ba la bzhugs so/_/rat+na d+h+r-ika ces bya ba 'dis snga ma bzhin du rin chen 'byung ldan ser po/_rtsa ba'i zhal sku dang mtshungs shing
[\[141b\]]
[\[141b.1\]]zhal g.yas pa dang g.yon pa sngon po dang dkar po mnga' ba/_rtsa ba'i phyag na nyi ma ltar dmar ba'i rin po che dang /_gzhan dag na rdo rje dang 'khor lo bsnams shing /_/g.yon pa rnams na dril bu dang pad+ma dang ral gri bsnams pa phyung ste/_mngon pa'i nga rgyal can gyi sems can rnams
[\[141b.2\]]btul nas log ste/_bcom ldan 'das kyi lho phyogs su rin po che zur brgyad pa la bzhugs so/_/A ro l-ika ces bya ba 'dis 'od dpag tu med pa/_g.yas pa dang g.yon pa kha dog sngon po dang dkar po/_g.yon pa na sgeg pa dang bcas pas dril bu dang bcas pa'i pad+ma dmar
[\[141b.3\]]po'i sdong bu bsnams shing /_g.yas pas thugs ka na gnas pa'i pad+ma kha 'byed par mdzad pa/_g.yas pa dag na rdo rje dang 'khor lo/_/g.yon pa dag na rin po che dang ral gri bsnams pa/_'dod chags kyi spyod pa can rnams btul nas/_bcom ldan 'das kyi nub phyogs su pad+ma
[\[141b.4\]]dmar po 'dab ma brgyad pa'i gdan la bzhugs so/_/pradz+nyA d+h+r-ika ces bya ba las byung ba'i don yod par grub pa bai DUr+ya ljang ser lta bu rgyan thams cad kyis brgyan pa/_zhal g.yas pa dang g.yon pa sngon po dang dkar po mnga' ba/_'od zer kha dog sna lnga pas kun du khyab pa/_phyag
[\[141b.5\]]drug pa g.yas pa'i rtsa ba'i phyag na ral gri dang gnyis na 'khor lo dang /_sna tshogs rdo rje bsnams shing /_g.yon pa dag ni dril bu dang rin po che dang pad+ma ljang ser bsnams pa phyung ste/_phrag dog gi spyod pa can gyi sems can rnams yang dag par sbyangs nas/_log ste byang phyogs su 'od
[\[141b.6\]]zer gyi gdan la bcom ldan 'das la gzigs shing bzhugs par bsam par bya'o/_/de bzhin gshegs pa rnams ni ral pa'i cod pan dang ldan zhing rdo rje 'chang chen po'i dbang bskur ba dang ldan pa'o/_/dwe Sha ra ti zhes bya ba 'dis mA ma kI ut+pa la sngon po'i mdog can/_zhal mdzes pa dang ldan
[\[141b.7\]]zhing spyan yangs pa mnga' ba/_gzugs dang lang tshos brgyan pa zhal dbus ma sku dang mtshungs shing /_zhal g.yas pa dang g.yon pa dkar po dang dmar po mnga' ba/_me tog sna tshogs kyis bcings pa'i thor tshugs can mi bskyod pa'i dbang bskur ba dang ldan pa/_rgyan thams cad kyis brgyan pa/_
[\[142a\]]
[\[142a.1\]]phyag g.yas pa na rdo rje dang 'khor lo dang ut+pa la rtsa dmar ba/_g.yon pa na sgeg pa dang bcas pas dril bu dang rin po che dang ral gri bsnams pa phyung ste/_des bgegs chen po rnams kyi 'jigs pas nyen pa rnams kun du bsrungs nas bkug ste bden bral gyi phyogs
[\[142a.2\]]su pad+ma dang nyi ma la bzhugs shing mgon po la gzigs par blta bar bya'o/_/de bzhin du chos kyi dbyings rdo rje ma la thug pa'i lha mo rnams ni me tog sna tshogs kyis bcings pa'i thor tshugs dang ldan pa'o/_/byang chub sems dpa' rnams ni ral pa'i cod pan dang ldan pa/_dkyil
[\[142a.3\]]'khor pa thams cad rtsa ba'i zhal sku dang mtshungs shing rang gi de bzhin gshegs pa rnams kyi dbang bskur ba dang ldan pa'o/_/mo ha ra ti zhes bya ba 'dis sangs rgyas spyan zhal gsum pa ston ka'i zla ba lta bu zhi ba'i ro dang ldan pa/_zhal g.yas pa dang g.yon pa sngon po dang dmar po
[\[142a.4\]]mnga' ba/_'od zer dkar pos khyab pa'i 'od dang ldan pa/_rnam pa'i mchog thams cad dang ldan zhing rgyan thams cad kyis brgyan pa/_g.yas pa rnams kyis 'khor lo dang rdo rje dang ut+pa la dkar po dang /_g.yon pa rnams kyis dril bu dang rin po che dang ral gri bsnams pa des gdon
[\[142a.5\]]la sogs pa rnams kyis nyen pa rnams zhi bar byas te/_de slar bkug nas me'i phyogs su zla ba la bzhugs so/_/rA ga ra ti zhes bya ba 'dis gos dkar mo pad+ma rA ga dang /_zla ba'i mdog can/_zhal g.yas pa dang g.yon pa sngo ba dang dkar po mnga' ba/_mtshan thams cad yongs
[\[142a.6\]]su rdzogs shing /_rgyan thams cad kyis mdzes pa/_g.yon pa na sgeg pa dang bcas pas sdong bu'i khri shing dang bcas pa'i dril bu bsnams shing /_g.yas pas ut+pa la dmar po kha 'byed pa/_g.yas dag na rdo rje dang 'khor lo/_g.yon pa dag na nor bu dang ral gri bsnams pa des
[\[142a.7\]]gdon la sogs pas bskams pa rnams rgyas par bya ste/_rlung gi phyogs su pad+ma'i steng gi 'dab ma la bzhugs so/_/badzra ra ti'i sa bon las sgrol ma margad ltar ljang ser du snang ba/_yan lag thams cad mtshan dang ldan zhing bud med kyis bsgrub par bya ba'i 'dod pa la brtson pa/_
[\[142b\]]
[\[142b.1\]]sgeg cing 'dzum la zur mig dang ldan pa'i zhal mnga' ba zhal g.yas pa dang g.yon pa sngon po dang dkar po mnga' ba/_g.yas pa rnams kyis ral gri dang sna tshogs rdo rje dang 'khor lo/_/g.yon pa rnams kyis dril bu dang rin po che dang ut+pa la ljang ser bsnams pa phyung ste/_chags shing sdang
[\[142b.2\]]la rmongs par gyur pa rnams 'od zer rnams kyis reg pas dbang du byas nas log ste dbang ldan gyi mtshams su 'od zer gyi dkyil 'khor la bzhugs te mgon po la gzigs par bsam par bya'o/_/yi ge th+liM las sa'i snying po sku mdog dang zhal la sogs pa rnam par snang mdzad dang mtshungs pa'o/_/
[\[142b.3\]]yi ge oM tshad gsum pa'i sa bon las byams pa phyag g.yas pa na nA ga ge sar gyi lcug ma dang ldan pa/_lhag ma snga ma dang mtshungs pa'o/_/yi ge oM gsum las go rims bzhin du rdo rje dang rin po che dang pad+ma la gnas pa'i phyag na rdo rje dang nam mkha'i snying po dang 'jig rten dbang phyug
[\[142b.4\]]mi bskyod pa dang rin chen 'byung ldan dang 'od dpag tu med pa dang mtshungs pa'o/_/yi ge haM las byung ba'i 'phags pa 'jam dpal g.yas pa'i rtsa ba'i phyag gis ral gri 'chang zhing /_g.yon pas thugs ka'i phyogs su dril bu bsnams pa'o/_/hA zhes bya ba 'di las sgrib pa thams
[\[142b.5\]]cad rnam par sel ba phyag g.yon pa rol pa'i tshul gyis gdan mnan pa/_g.yas pa na me tog gi phyag rgyas rdo rje ut+pa la bsnams pa/_lhag ma don yod pa dang mtshungs pa/_yi ge oM las kun du bzang po de dang mtshungs pa'o/_/de nas oM swA AHhA hUM a zhes bya ba de rnams las
[\[142b.6\]]gzugs rdo rje ma la sogs pa rnams dang /_byams pa dang 'jam dpal gyi sa bon dag las byams pa dang snying rje ma sa bon gsum gyis byin gyis brlabs pa rnams phyung ste/_de rnams kyis rnam pa gsum pa'i gzugs la sogs pa'i yul rnams dang /_byams pa dang snying rje
[\[142b.7\]]dag rnam par sbyangs nas bkug ste dbang ldan gyi phyogs dang nye ba nas brtsams nas/_shar du sa'i snying po dang gzugs rdo rje ma byams pa dang lha mo byams ma dgod par bya'o/_/de bzhin du lho ru phyag na rdo rje dang sgra rdo rje ma/_nam mkha'i snying po dang dri rdo rje ma'o/_/de bzhin du nub tu
[\[143a\]]
[\[143a.1\]]'jig rten dbang phyug dang ro rdo rje ma/_'jam dpal dang lha mo snying rje ma'o/_/byang du ni sgrib pa rnam par sel ba dang reg bya rdo rje ma/_kun du bzang po dang chos kyi dbyings kyi rdo rje ma ste rang gi phyogs dang rjes su mthun pa'i gdan la bzhugs pa dang /_
[\[143a.2\]]rang gi de bzhin gshegs pa rnams kyi kha dog dang ldan pa rnams bsgom par bya'o/_/khyad par rnams ni brjod par bya ste/_gzugs rdo rje ma ni phyag gnyis kyis me long 'dzin pa'i bya ba dang ldan pa'o/_/de bzhin du thams cad kyang nA ga ge sar gyi lcug ma dang /_pi wang brdung ba dang
[\[143a.3\]]dri'i dung phor dang /_ye shes kyi bdud rtsi'i snod dang /_ral gri dang dril bu dang mtha' gnyis su rdo rjes mtshan pa'i ka tsa lin di'i gos reg bya bde ba dang ldan pa dang /_sna tshogs rdo rjes mtshan pa'i gru gsum dkar po chos kyi dbyings kyi phyag rnams phyag gnyis na bsnams pa'o/_/
[\[143a.4\]]ya mAn+ta kr-ita ces bya ba 'dis 'phags pa gshin rje mthar byed 'jig pa'i dus kyi sprin gyi tshogs dang mtshungs pa/_zhal g.yas pa dang g.yon pa dkar po dang dmar po mnga' ba/_'od zer 'bar ba'i tshogs rnams kyis nam mkha'i dbyings ma lus pa khyab pa/_g.yas pa rnams na 'khor lo
[\[143a.5\]]dang ral gri dang tho ba bsnams pa/_g.yon pa dril bu dang bcas pas snyoms par zhugs pa'i ro langs ma'i nu ma 'dzin cing /_gzhan dag gis dgra sta dang zhags pa'o/_/pradz+nyAn+ta kr-ita ces bya bas gzhan gyis mi thub pa dkar po zhal g.yas dang g.yon sngon po dang dmar po mnga' ba/_g.yas
[\[143a.6\]]pa rnams kyis rdo rje dang dbyug pa bskor ba dang ral gri 'phyar ba'o/_/g.yon na dril bu dang bcas pas gzhan gyis mi thub ma'i nu ma 'dzin cing /_gzhan dag gis dgra sta dang sdigs mdzub zhags pa dang ldan pa'o/_/pad+mAn+ta kr-ita ces bya bas rta mgrin me tog ban+du ka lta bu/_zhal g.yas dang
[\[143a.7\]]g.yon sngon po dang dkar po mnga' ba/_gad rgyangs kyis ri bo'i tshogs 'jig par mdzad pa/_g.yas pa rnams kyis pad+ma bskyod pa dang ral gri dang tho ba bsnams pa/_g.yon pas de bzhin du khro gnyer can gyi nu ma dang gzhan dag gis dgra sta dang zhags pa 'dzin pa'o/_/big+h+nAn+ta kr-ita ces bya
[\[143b\]]
[\[143b.1\]]bas 'phags pa bdud rtsi 'khyil pa bgegs kyi rigs ma lus pa skrag par mdzad pa zar ma'i me tog lta bu/_zhal g.yas pa dang g.yon pa dkar po dang dmar po mnga' ba/_g.yas pa rnams kyis sna tshogs rdo rje bskyod pa dang ral gri dang tho ba bsnams pa/_g.yon pas ral pa gcig
[\[143b.2\]]ma'i nu ma/_gzhan dag gis dgra sta dang zhags pa 'dzin pa ste/_yi ge gsum gyis byin gyis brlabs pa de rnams ya mAn+ta kr-ita ces bya ba la sogs pa brjod pas rim pa bzhin du phyung ste/_sems can thams cad kyi rgyud la yod pa'i 'chi bdag dang nyon mongs pa dang phung po dang lha'i
[\[143b.3\]]bu'i bdud kyi rnam par rtog pa rnams bsal nas log ste shar dang lho dang nub dang byang gi sgo rnams su rang gi pad+ma dang nyi ma'i gdan rnams la gshin rje dang khyab 'jug dang tshangs pa dang bgegs kyi bdag po dang lus ngan po dang 'dod pa'i lha la sogs pa'i rang bzhin can de rnams nyid go
[\[143b.4\]]rims bzhin du g.yas brkyang ba dang sa ga dang zlum po'i 'dug stangs rnams kyis mnan nas bzhugs par bsam par bya'o/_/khro bo 'dod pa in+d+ra nI la'i mdog dang ldan zhing khro ba dang bcas pa/_zhal g.yas pa dang g.yon pa dkar po dang dmar po mnga' ba dang /_sgeg pa'i cha byad can
[\[143b.5\]]phyag bzhi pa/_rtsa ba'i phyag dag na 'dod pa'i rgyal po'i phyag rgyas rdo rje lcags kyu dang zhags pa bsnams shing gzhan dag gis mda' dang gzhu bsnams pa/_rnam pa'i mchog thams cad dang ldan zhing rgyan thams cad kyis brgyan pa nyi ma lta bu'i 'od mnga' ba/_me'i mtshams su pad+ma dang nyi ma'i
[\[143b.6\]]gdan la g.yon brkyang bas me lha mnan nas bzhugs par bsam par bya'o/_/dbyug pa sngon po sku mdog la sogs pa rnams bdud rtsi 'khyil pa dang mtshungs pa/_phyag g.yas pa rnams kyis dbyug pa sngon po bskyod pa dang 'khor lo dang pad+ma bsnams pa/_g.yon pa dril bu dang bcas pas
[\[143b.7\]]snyoms par zhugs shing 'khyud pa'i rig ma'i nu ma 'dzin cing /_gzhan dag gis rin po che dang ral gri bsnams pa/_bden bral gyi mtshams su g.yon brkyang ba'i 'dug stangs kyis bden bral mnan nas bzhugs so/_/'phags pa stobs po che 'phags pa dbyug pa sngon po dang mtshungs
[\[144a\]]
[\[144a.1\]]te/_'on kyang phyag g.yas pa dag gis 'od zer dkar po dang ldan pa'i rdo rje dang 'khor lo bsnams pa/_rlung gi mtshams su rlung lha dang chu lha dag mnan nas bzhugs so/_/'phags pa mi g.yo ba sku mdog la sogs pa rnams mi bskyod pa'i rnam pa can te/_'on
[\[144a.2\]]kyang g.yas pa'i rtsa ba'i phyag gis rdo rje ral gri bskyod cing /_gzhan phyag g.yon pa dril bu dang zhags pa dang bcas pas rig ma'i nu ma 'dzin pa/_gsum pas pad+ma bsnams pa/_dbang ldan gyi mtshams su g.yon brkyang bas dbang phyug chen po mnan nas bzhugs pa'o/_/yi ge
[\[144a.3\]]b+h+rUM las byung ba'i gtsug tor 'khor los sgyur ba chen po rig ma dang bcas shing sku mdog ser po rtsa ba'i zhal sku dang mtshungs shing /_zhal g.yas pa dang g.yon pa sngon po dang ser po mnga' ba/_phyag la sogs pa rnam par snang mdzad dang mtshungs pa ste/_'on kyang mdun du rtsa ba'i phyag
[\[144a.4\]]gis gtsug tor bsnams shing /_rdo rje dang pad+ma dang 'khor lo dang phreng ba dang ldan pa/_'og tu pad+ma dang nyi ma'i gdan la g.yon brkyang bas thags bzangs ris dang klu rnams dang sa'i lha mo mnan nas bzhugs pa'o/_/dpal gnod mdzes rgyal po ni snga ma dang mtshungs pa ste/_'on kyang
[\[144a.5\]]steng na tshangs pa dang nyi ma dang zla ba la sogs pa rnams mnan nas bzhugs par bsam par bya ste/_le'u bco brgyad pa las/_'dod dbyig stobs chen mi g.yo ba/_/lcags kyu dbyug pa rtse gsum dang /_/ral gri mtshams rnams dag tu dgod/_/'khor lo gnod mdzes 'og
[\[144a.6\]]steng du/_/zhes bstan pa'i phyir ro/_/khro bo de rnams thams cad kyang smin ma bteg cing khro gnyer dang bcas pa/_'jig pa'i dus kyi me dang nyi ma dang mtshungs pa'i spyan zlum po g.yo zhing 'jigs su rung ba/_dbu skra ser po gyen du brdzes pa/_bung ba ltar sngo ba'i klu mtha' yas
[\[144a.7\]]dang rigs ldan dag gis bcings pa'i thod pa'i phreng ba dang ldan pa'i cod pan mnga' ba/_sma ra 'bar bas shin tu gsal zhing mche ba gtsigs la khro ba dang bcas shing bzhad pa'i zhal mnga' ba/_gsus pa 'phyang zhing brang rgya che ba dang ldan pa/_gser dang mtshungs pa'i 'jog po
[\[144b\]]
[\[144b.1\]]sgeg pa dang bcas pas rna rgyan byas pa/_gser btso ma dang mtshungs pa'i klu pad+ma chen po zhes bya bas brgyan pa/_pad+ma'i skud pa ltar dkar ba'i stobs rgyu'i tshangs pa'i skud pa thogs pa/_pad+ma dmar po lta bu'i nor rgyas kyi bus rnam par spras pa'i ska rags bzang po mnga' ba/_
[\[144b.2\]]klu pad+ma dang dung skyong dkar po dang dmar pos rkang gdub byas pa/_seng ge'i pags pa rlon pa bsnams shing /_stag gi pags pa'i sham thabs dang ldan par bsam par bya'o/_/de bzhin gshegs pa rnams ni sems dpa'i skyil mo krung gis rang gi rig ma dang bcas pa'o/_/
[\[144b.3\]]lha mo rnams ni bdag po rnams dang ngo /_/byang chub sems dpa' rnams ni rang gi rig ma rnams dang ngo /_/de kho na bzhin du khro bo rnams ni g.yas brkyang ba la sogs pa'i 'dug stangs kyis bcas pa'o/_/de ltar sku dang gsung dang thugs dang shes rab dang bcas pa ste/_phyag rgya
[\[144b.4\]]bzhis lha'i 'khor lo rgyas btab par blta bar byas te/_sku ni phyag rgya chen po ste/_/gsung gi chos kyi phyag rgya yin/_/thugs ni las kyi phyag rgya ste/_/shes rab dam tshig phyag rgyar bshad/_/ces gsungs pa'o/_/de nas rang gi ye shes kyi 'od zer gyi lcags kyu rnams kyis de
[\[144b.5\]]bzhin gshegs pa la sogs pa rnams bsdus nas chu'i rlabs bzhin du dkyil 'khor pa rnams la bcug ste/_de rnams dang lhan cig tha mi dad par lha'i 'khor lo bsam par bya'o/_/de nas dkyil 'khor las phyi rol du gser gyi mdog can rgyan thams cad kyis brgyan pa/_pad+ma'i steng
[\[144b.6\]]na 'dug cing bde ba'i yo byad thams cad thogs pa'i bud med rin po che dang de bzhin du gnod sbyin gyi cha byad can gyi khyim bdag rin po che dang /_mche ba drug dang ldan zhing dkar ba'i glang po rin po che dang /_mtho zhing ser ba'i rta rin po che dang /_rin po che du mas spras pa'i chang zungs dang ldan zhing ut+pa
[\[144b.7\]]la sngon po'i 'dab ma lta bu'i ral gri rin po che dang /_'od zer 'phro zhing rtsibs brgyad dang ldan pa'i 'khor lo rin po che dang /_'od zer dpag tu med pas nam mkha'i dbyings ma lus pa gsal bar byed pa'i dmag dpon rin po che dang /_rdo rje'i lha'i bu mo dang /_grub pa dang rig pa 'dzin
[\[145a\]]
[\[145a.1\]]pa la sogs pa'i tshogs rab tu dga' ba dang ldan pa rnams kyis byas pa'i glu dang gar dang pi wang dang gling bu dang rdza rnga dang khar dkrol la sogs pa'i ca co'i sgras nam mkha'i dbyings ma lus pa kun du gang zhing 'khrugs pa dang /_gser gyi mdog can gyi ut+pal
[\[145a.2\]]dang pad+ma dkar po la sogs pa rnam pa sna tshogs pa rnams kyis brgyan pa/_ngang pa dang ngur pa la sogs pa'i tshogs yid du 'ong zhing sgra snyan pa sgrogs pa rnams dang ldan pas yid du 'ong ba/_me tog dang shing mchog rnam pa tha dad pa rnams kyis brgyan pa/_rin po che rnam pa sna tshogs
[\[145a.3\]]kyi skas dang ldan pa'i rdzing bu rnams dang /_dpag bsam gyi shing rnams dang /_phyogs bzhi ru 'khor lo mchod pa'i phyir dri dang spos dang mar me dang me tog dang bza' ba dang bca' ba dang khang bzangs dkar po bla na med pa dang /_skyed mos tshal dang bzhon pa dang /_mal stan dang gdan la
[\[145a.4\]]sogs pa dpag tu med pa/_yi ge swA'i sa bon las byung ba/_chos kyi dbyings kyi mthas gtugs pa bsam par bya'o/_/de nas/_rang bzhin dag pa'i chos rnams kyi/_/chos dbyings gnas pa med pa la/_/rtog pa'i rdo rje las byung ba/_/rjod pa yang ni brjod pa min/_/zhes bya ba 'dis
[\[145a.5\]]stong pa nyid du ro gcig cing /_brtan pa dang g.yo ba'i dngos po thams cad kyi bdag nyid dkyil 'khor pa'i lha rnams dang tha dad pa med cing rang bzhin gyis 'od gsal ba'i mchog tu dga' ba'i rang bzhin du bdag nyid bsgom par bya'o zhes bya ba ni dkyil 'khor rgyal po mchog ces bya ba'i
[\[145a.6\]]ting nge 'dzin gnyis pa'o/_/las rgyal po mchog ni de nyid du zhe sdang la sogs pa rnams la mngon par dga' ba'i sems can gyi don bya ba'i mtshan nyid du khong du chud par bya'o/_/de nas brtan par bya ba'i phyir phra mo'i rnal 'byor bsgom par bya ste/_rdo rje 'chang chen po'i rnal 'byor pas
[\[145a.7\]]ni rang gi rig ma'i pad+ma'i sna rtser rin po che kha dog sna lnga pa yungs kar gyi 'bru'i tshad tsam bsams la/_de'i nang du brtan pa dang g.yo ba'i dngos po thams cad kyi bdag nyid kyi rang gi 'khor lo bdag po dang bcas pa'am/_lha mo bzhis yongs su bskor ba'i gsang ba lnga'i bdag nyid
[\[145b\]]
[\[145b.1\]]blta bar bya'o/_/yang na phung po la sogs pa byin gyis brlabs pas snyoms par zhugs shing las la gnas pa'i gzugs gcig pu/_ji srid sgra la sogs pa nye bar gyur pa mi dmigs pa dang bsam par bya ba tsam la dmigs pa'i mtshan ma'i sgo nas sems brtan par gyur
[\[145b.2\]]par sems kyis shes par gyur pa de srid du bsgom par bya'o/_/de nas/_sangs rgyas 'bar ba'i 'od mtshungs pa'i/_/rab mchog sprin rnams spro bar bya/_/de nas rdo rje dang /_'khor lo dang /_dril bu dang /_rin po che dang /_pad+ma dang /_ral gri'i sprin
[\[145b.3\]]dang /_de bzhin gshegs pa la sogs pa dkyil 'khor pa rnams kyis nam mkha'i dbyings ma lus pa til gyi gang bu bzhin du kun du bkang ste/_bsdu ba dang /_bstim pa dang /_brtan par bya ba dang /_rjes su mnyes par yang
[\[145b.4\]]bya'o/_/de bzhin du zhe sdang rdo rje rnal 'byor pas ni ut+pa la sngon po'i 'dab ma lta bu'i rdo rje rtse dgu pa 'bar ba nas kyi 'bru'i tshad tsam dang de bzhin gshegs pa'i rigs kyi mi bskyod pa'i rnal 'byor pas ni rdo rje rtse lnga pa 'bar ba dang /_rang gi rigs kyi de bzhin gshegs
[\[145b.5\]]pa'i rnal 'byor pas ni tsa na ka'i 'bras bu'i tshad tsam gyi 'khor lo rtsibs brgyad pa dang /_de bzhin du pad+ma rigs kyi rnal 'byor pas pad+ma 'dab ma brgyad pa dang rin po che'i rigs kyi rnal 'byor pas snga ma bzhin du rin po che ste/_'on kyang bai DUr+ya dang /_rang gi rigs kyi don yod
[\[145b.6\]]par grub pa'i rnal 'byor pas ut+pal ljang gu'i 'dab ma lta bu'i ral gri nas kyi 'bru'i tshad tsam bsams la/_thams cad kyi cho ga kun rdo rje 'chang chen po dang mtshungs par bya'o/_/de ltar mtshan ma dang lha'i rjes su gnang ba thob pa/_sgrub pa'i dkyil 'khor du thams cad byed cing
[\[145b.7\]]grub pa ni 'gro ba ma lus pa rnams kyi bsam pa yongs su rdzogs par byed nus par 'gyur ro/_/bzlas pa yang bya ste/_rang gi snying ga'i ye shes sems dpa'i thugs ka'i pad+ma dang zla ba la b+h+rUM oM AHhUM badzra d+h+r-ika swA hA/_zhes bya ba'i sngags kyi phreng ba mgo gyen du bltas shing /_khang pa'i nang na
[\[146a\]]
[\[146a.1\]]gnas pa'i mar me bzhin du lus kyi yan lag kun du gsal bar byed pa bkod la/_mar me las mar me 'byung ba bzhin du ye shes sems dpa'i rdo rje nas phyung ste/_rang gi rig ma'i kha nas ye shes kyi rig ma'i zhal du bcug la/_de bzhin du rdzogs
[\[146a.2\]]pa'i byang chub kyi 'bras bu'i rang bzhin gyi 'khor lo bcug nas/_de'i pad+ma'i lam dang rig ma'i pad+ma'i lam nas phyung ste/_rang gi rdo rje'i lam dang ye shes sems dpa' de'i lam nas bcug la/_dkyil 'khor de'i thugs ka'i zla ba'i dkyil 'khor la gzhug cing bzlas
[\[146a.3\]]par bya ste/_yang dang yang du sngags brjod cing /_til gyi gang bu dang mtshungs pa'i dkyil 'khor pa rnams la yang de bzhin du sngags bkod de/_thams cad kyi sngags kyi sgra la de rnams kyi sgo nas dmigs shing bzlas pa bya'o/_/de bzhin du lha thams cad kyi rnal 'byor
[\[146a.4\]]pa bdag nyid kyis rang gi sngags dgod pa sngon du 'gro ba can ni rdo rje bzlas pa'i rim pa'o/_/de la lha thams cad kyi sngags kyi ni b+h+rUM oM AHhUM zhes bya ba bkod nas 'byin pa'i snying po swA hA'i mtha' can rnams yin no zhes bya ba ni man ngag yin no/_/mgo dang lkog ma dang snying ga'i phyogs
[\[146a.5\]]rnams su rten dang bcas pa'i sku la sogs pa'i yi ge rnams rnam par bkod de/_sngags de rnams las phyag mtshan dang lha rnams rigs kyi bye brag gi sgo nas rnam pa gsum rim gyis sam cig car du spro bar bya ste/_'dis ni rdo rje gsum dang mtshungs par 'gyur ro/_/til gyi gang
[\[146a.6\]]bu dang mtshungs pa'i dkyil 'khor pa rnams la sku gsung thugs bsams te/_lha mo'i tshogs yang dag par spros la snga ma bzhin du bla na med pa la sogs pa'i mchod pa bya ste/_'bras bu de ni de dang mtshungs pa'o/_/yang na dkyil 'khor na gnas pa'i sku rdo rje'i rnal 'byor pas sgyu ma lta
[\[146a.7\]]bu'i sku la sogs par lhag par mos pa'i sgo nas ye shes sems dpa'i thugs kar pad+ma'i zla ba la yi ge oM rnam par bkod de/_yi ge oM las 'khor lo'i phyag rgya dang rnam par snang mdzad rnams spro bar bya'o/_/de bzhin du gsung rdo rje la sogs pa lha thams cad kyi rnal 'byor pa rnams kyis
[\[146b\]]
[\[146b.1\]]kyang bya ba yin te/_thams cad du sngags brjod par bya zhing /_de bzhin gshegs pa la sogs pa thams cad yang dag par spros te/_de rnams kyis nam mkha' la brjod pa'i mthar de rnams yang dag par bsdus te/_rang gi snying gar gzhug cing bzlas pa bya'o/_/yod pa'am med
[\[146b.2\]]pa dang /_sgra'am sgra ma yin pa dang /_phyi'am nang ngam gnyis ka'i bar na sems gnas zhes rnam par dpyod pa ni sku rdo rje dang gsung rdo rje dang thugs rdo rje rnams kyi bzlas pa yin no/_/mnyam pa nyid kyi ye shes kyis dus gsum gyi sangs rgyas dkon mchog rnams kyi don la rnam par
[\[146b.3\]]dpyod pa ni rin po che'i bzlas pa'o/_/rang gi ba spu'i bu ga'i gseb nas byung ba rten dang brten par bcas pa'i sangs rgyas kyi zhing nam mkha' dang mnyam pa spro ba ni don yod pa'i bzlas pa'o/_/khro bo'i rnal 'byor pas ni dpag tshad bye ba'i tshad dang ldan pa'i dkyil 'khor na
[\[146b.4\]]bzhugs pa'i lha'i 'khor los gsan par bya'o snyam du lhag par mos pa'i sgo nas bzlas pa byas te/_lce ni shin tu mi g.yo zhing /_/so dang mchu dag mi sbyor ba'i/_/rdo rje tshig ni sgra med pas/_/'dod pa thams cad bsgrub par bya/_/zhes bya bas gang yang rung ba'i ming can ji srid
[\[146b.5\]]'dod par bzlas pa byas la/_de'i don la nges par brtag par bya ste/_sngags la dmigs pa'i lus dang ni/_/ngag dang yid kyis bskul nas su/_/yid ni dga' zhes mgu ba yis/_/dngos grub rab mchog bsgrub par bya/_/sems la dmigs pa bdag med pas/_/ngag dang
[\[146b.6\]]lus kyang rnam par bsgom/_/nam mkha' bzhin du mnyam pa'i gnas/_/sbyor ba rnam gsum bsgrub par bya/_/lus dang ngag dang sems dmigs na/_/ngo bo nyid ni dmigs su med/_/sngags kyi lus su sbyor ba la/_/byang chub med cing sbyor ba med/_/sku gsung thugs ni
[\[146b.7\]]mtshan nyid du/_/'di ni mdor na rnam dpyad nas/_/sngags kyis btags pa'i ting nge 'dzin/_/byang chub sbyor ba bsgom par bya/_/zhes bya ba 'dis rdzogs pa'i ye shes rtog pa'i nyes pa thams cad dang bral zhing mchog tu zag pa med pa'i bde ba chen por bdag nyid blta bar
[\[147a\]]
[\[147a.1\]]bya'o/_/de nas zhe sdang rdo rje mchog tu bde ba la zhugs pa mthong nas ni/_bde ba'i ro dang bral bas mA ma kI sogs yid 'ong zhing /_/'dod pa'i bde ba rnams kyis sgra snyan dang ldan pa'i/_/klu rnams snyan pa yid 'ong dag gis bskul bar bsam byas te/_/
[\[147a.2\]]rdo rje thugs khyod sems can khams na gnas kyi dbang phyug ste/_/dga' ba'i yid 'ong don chen 'dod pas bdag la bskyab tu gsol/_/mgon po gal te de ring bdag ni gson par mchis bzhed na/_/sems can yab chen gnyen mchog bdag la dgyes par mdzad du gsol/_/
[\[147a.3\]]rdo rje'i sku khyod bka' yi 'khor lo sems can kun la phan/_/sangs rgyas don du byang chub mchog sgrub rab tu phan par gzigs/_/mgon po gal te de ring bdag ni gson par mchis bzhed na/_/'dod chags dam tshig chags pas bdag la dgyes par mdzad du gsol/_/
[\[147a.4\]]khyod ni rdo rje gsung ste kun la phan zhing thugs brtse ba/_/'jig rten dag gi dgos pa'i don mdzad pa la shin tu brtson/_/mgon po gal te de ring bdag ni gson par mchis bzhed na/_/spyod pa dri med kun du bzang po bdag la dgyes par mdzod/_/khyod ni rdo rje 'dod pa dam tshig
[\[147a.5\]]mchog gi phan yon che/_/yang dag rdzogs pa sangs rgyas gdung mchog mnyam pa nyid gzigs pa/_/mgon po gal te de ring bdag la gson par mchis bzhed na/_/yon tan rin chen mang po'i gter gyur bdag la dgyes par mdzod/_/ces lha mo rnams kyis yang dag
[\[147a.6\]]par skul bar byed do/_/de nas de bzhin gshegs pa rnams kyis/_mi bskyod pa ni ye shes che/_/rdo rje dbyings ni mkha' chen po/_/rdo rje gsum mchog dkyil 'khor gsum/_/gsang ba'i gsung la phyag 'tshal lo/_/rnam par snang mdzad rab tu dag_/rdo rje zhi ba dga' ba che/_/
[\[147a.7\]]rang bzhin gyis ni 'od gsal chos/_/ston pa rdo rje phyag 'tshal lo/_/rin chen rgyal po rab tu zab/_/rdo rje nam mkha' dri ma bral/_/dngos nyid dag pa dri ma med/_/rdo rje sku la phyag 'tshal lo/_/rdo rje mi 'chi 'dod chags che/_/mi rtog nam mkha' rdo rje 'dzin/_/'dod chags pha rol
[\[147b\]]
[\[147b.1\]]phyin pa brnyes/_/rdo rje gsung la phyag 'tshal lo/_/rdo rje dag pa gdon mi za/_/bsam pa thams cad yongs rdzogs byed/_/dag pa ngo bo nyid las byung /_/rdo rje sems dpa' khyod phyag 'tshal/_/zhes bya bas bstod par gyur to/_/de nas yang dag par bzhengs nas de bzhin gshegs
[\[147b.2\]]pa la sogs pa thams cad la bla na med pa la sogs pa'i mchod pa rnams kyis yang dag par mchod de dkyil 'khor rnams phung po la sogs pa rnams la bcug nas/_thams cad kyang yi ge gsum du bsdus la/_de rnams kyang nam mkha' dang mtshungs par dmigs nas nye
[\[147b.3\]]bar bsdu bar bya'o/_/de ltar bsgom pa na gang gi tshe skyo bar gyur pa de'i tshe/_rang gi lha tshim par bya ba'i don du mgo las mtho gang tsam gyi steng du dam tshig lnga'i dkyil 'khor bsams la/_de'i dbus na gnas pa'i yi ge oM gyi 'od zer dmar pos zhu bar gyur nas/_zla ba ltar
[\[147b.4\]]bsil ba'i rgyun rkan gyi phyogs su babs pas rtsa rnams kyi sbubs khyab pa'i sgo nas lus thams cad tshim par bsam par bya'o/_/rnal 'byor pa 'ga' zhig gang gi tshe bkres pa dang skom pa la sogs pa'i sdug bsngal byung ba de'i tshe/_ji lta ba bzhin du rnam par snang mdzad kyi rnal 'byor
[\[147b.5\]]dang ldan pas yi ge oM las byung ba'i rang gi lce 'od zer sna tshogs kyi phreng ba dang ldan pa bsams la/_rang gi mchu la reg par yi ge baM las byung ba'i bum pa bzang po ser po zla ba phyed pa dang thig ler bcas pa'i oM las byung ba'i yid bzhin gyi nor bus rnam par brgyan pa bltas te/_de
[\[147b.6\]]nas lce'i 'od zer gyis bkug la bza' ba dang btung ba la sogs pa byas na thams cad 'grub par 'gyur te/_bcom ldan 'das kyi bka' 'di ni phyin ci ma log pa yin no/_/yid ches pa brten zhing sdom pa la gnas pa/_lha'i nga rgyal gyis bya ba ma lus pa bsgrub pa lhur len cing lha
[\[147b.7\]]rnams kyis rjes su gnang ba byin pas gang gi tshe zla ba drug dang gnyis dang phyed dang gnyis dang gcig dang phyed dang zhag bdun pa'i bsgrub pa drug gis lha rnams ma grub pa de'i tshe zhag bdun pa'i sgrub pa brtsam par bya ste/_hUM gi sa bon las byung ba'i gzhal yas khang gi nang na gnas pa'i
[\[148a\]]
[\[148a.1\]]tshogs kyi dkyil 'khor gyi dbus na bzhugs pa'i rdo rje 'chang chen po la sogs pa gang yang rung ba'i rdo rje'i rigs kyi rnal 'byor dang ldan pas/_rang gi spu'i bu ga'i gseb nas phyung ba'i lha mo'i tshogs kyis mngon par dga' ba'i 'jig rten gyi khams na bzhugs
[\[148a.2\]]pa'i ye shes kyi lha la bla na med pa la sogs pa'i mchod pa rnams kyis yang dag par mchod de de rnams nyid kyis snyan cing 'jam la yid du 'ong ba'i tshig rnams kyis bskul nas bkug la rang gi lus la bcug ste de dang lhan cig tha mi dad par bdag nyid bsgom par bya ste zhag
[\[148a.3\]]bdun na 'grub par 'gyur ro/_/gal te de lta na ma grub pa de'i tshe rang gi ye shes sems dpa'i thugs ka na gnas pa'i pad+ma'i steng gi zla ba la gnas pa'i rdo rje'i lte ba'i hUM las byung ba gnod mdzes rgyal po dang mtshungs shing sa bon gsum gyis byin gyis brlabs pa'i rdo rje lcags kyu
[\[148a.4\]]rang gi kha nas phyung ste/_yi ge yaM las byung ba'i rlung gi dkyil 'khor la gnas pa'i raM las byung ba'i shing rta gsum la bzhag la/_'jig pa'i dus kyi me dang nyi ma lta bu rang la bka' nod par bsams nas mngag par bya'o/_/yang dag par song nas rdo rje lcags kyu 'bar bas de'i
[\[148a.5\]]thugs kar brdab cing /_rdo rje chen po che ge mo/_/khyod kyi sgrub pa la gnas shing /_/khyed la rtag tu gus pa nyid/_/dam tshig srung ba lhur len zhing /_/dbang dag bskur zhing rjes gnang thob/_/de la dngos grub stsal du gsol/_/zhes brjod na zhag bdun na 'grub par 'gyur ro/_/gal te
[\[148a.6\]]de lta na yang dngos grub mi ster na de'i tshe rig ma'i pad+ma'i nang du yi ge ha las byung ba'i sna tshogs rdo rje/_de'i steng du yi ge hUM las byung ba'i nyi ma'i dkyil 'khor nyi ma bye ba dang mtshungs pa rnam par bsams la/_de'i yang steng gi yi ge ra dang /_de'i steng gi phaT las byung ba'i gru gsum 'bar
[\[148a.7\]]ba bskal pa'i me ltar 'bar ba yongs su bsams te/_rang gi rdo rje snga ma bzhin du rdo rje 'bar bar rnam par bsams nas/_de kho na bzhin du rdo rje lcags kyu mngags te/_des ye shes kyi lha snying ga nas phul la bkug ste bcug la lha mo'i pad+ma'i nang du me'i dkyil 'khor la gzhag par bya'o/_/
[\[148b\]]
[\[148b.1\]]de nas sreg par byed pa'i 'od zer gyi tshogs 'phro ba'i rdo rje de pad+mar bcug la sngar bshad pa'i rig ma'i sngags kyi phreng ba bkod pa dus mtha'i me'i phreng ba ltar de'i lus la bsam par blta bar bya'o/_/de dag thams cad kyis thal ba nyid du byas par bltas la/_de'i rnam par shes pa mar me
[\[148b.2\]]lta bu yi ge hUM gi gzugs can yongs su gyur par byas nas/_rdo rje 'chang chen po la sogs pa'i gzugs su rnam par bsgoms nas/_rang gi lus la yang bcug ste/_de dang lhan cig tha mi dad par bdag nyid bsgoms na rang gis bshad pa'i dam tshig las 'das pa'i 'jigs pas
[\[148b.3\]]zhag bdun na gdon mi za bar 'grub par 'gyur ro/_/rnam pa gsum po de rnams kyis go rims bzhin du bsdum pa dang dbye ba dang chad pas gcad pa'i rim par shes par bya ste/_de lta bu ni sgrub thabs kyi rim pa'o/_/de lta bu'i zhal dang phyag la sogs pa dang ldan zhing 'khor lo dang
[\[148b.4\]]bcas pa'i bcom ldan 'das gzigs nas/_btsun mo'i chos 'byung nas byung ste/_mi bskyod pa la sogs pa de bzhin gshegs pa rab tu dga' ba'i yid dang ldan pa rnams kyi ched du brjod pa 'di ched du brjod de/_e ma zhes bya ba ni ngo mtshar ba'o/_/'o zhes bya ba'i sgra ni gang gi phyir gyi
[\[148b.5\]]don chen no/_/byang chub sems ni rab 'jug pa ni yang dag par sbyor ba las byung ba'i dkyil 'khor 'khor lo'i sgo nas 'gro ba ma lus pa rnams kyi don byed pa'o/_/'di de bzhin gshegs pa kun gyi yin pas de bzhin gshegs pa kun gyi'o/_/bya ba la sogs pa'i tshul la brten pa rnams kyis mi
[\[148b.6\]]shes pa nyid yin pa'i phyir gsang ba'o/_/thabs las 'das pa nyid yin pa'i phyir rab tu brtag tu med pa'o/_/nyon mongs pa thams cad dang bral ba nyid yin pa'i phyir rnyog pa med pa'o/_/da ni ma 'ongs pa rnams la gzigs nas rdo rje 'chang chen po'i yan lag gi cha shas kyi bdag nyid nus
[\[148b.7\]]pa dang mi ldan zhing 'khrul pa can gyi gdul bya rnams dang tha mi dad pa'i rang bzhin gyi sa'i snying po la sogs pa rnams la slob dpon dang slob ma'i 'brel pa bstan pa'i phyir de bzhin gshegs pa rnams kyis thabs dang shes rab gnyis su med pa nyid yin pa'i de kho na nyid yin zhing /_de dag
[\[149a\]]
[\[149a.1\]]snyoms par 'jug pa'i rang bzhin de las byung ba'i byang chub kyi sems ni dga' ba rgyas par byed pa nyid yin pa'i phyir rin po che yin la/_de'i sprin de nam mkha' khyab pa'i bkod pa rnams kyis yang dag par mchod de phyag 'tshal nas de bzhin gshegs
[\[149a.2\]]pa zhes bya ba la sogs pa gsungs te/_de bzhin gshegs pa kun gyi gsang ba ni bde ba chen po'o/_/de las byung ba ni gsang ba las byung 'dus pa'o/_/de nyid rdo rje de bzhin gshegs pa rnams kyi yin pas na rdo rje snying po'o/_/mdor bsdus nas bstan pa'i phyir btus pa'o/_/
[\[149a.3\]]de nyid ni thabs dang shes rab kyi rang bzhin de bshad cing gsal bar mdzad du gsol zhes bya ba'i don to/_/de nas zhes bya ba ni rjes thogs su ste bcom ldan 'das byang chub kyi sems rdo rjes/_de bzhin gshegs pa thams cad la 'di skad ces bka' stsal to/_/legs so
[\[149a.4\]]legs so zhes bya ba ni zhal gyis bzhes pa ste/_legs so zhes bya ba ni mngon par 'dod pa'i don ston par byed pa nyid yin pa'i phyir ro/_/'on kyang zhes bya ba'i sgra ni rnam par rtog pa'o/_/de bzhin gshegs pa thams cad ces bya ba ni rigs nges pa dang ldan pa'i sems can rnams
[\[149a.5\]]te/_dus gsum gyi dam tshig de bzhin gshegs pa thams cad ni de ltar byung ba'i de bzhin gshegs pa de kho na yin par rjes su shes par bya ste byang chub tu sems bskyed pa nyid yin pas so zhes 'byung ba'i phyir ro/_/gzhan rnams lta ci smos zhes bya ba ni 'di rigs ma nges pa
[\[149a.6\]]dang rigs chad pa rnams kyi spyod yul yin par spro ba med par ston to/_/'di ni rigs nges pa rnams kyi yang yul ma yin no zhes bya ba'i bcom ldan 'das kyi gsung de lta bu thos nas ngo mtshar du gyur cing /_rigs ma nges pa rnams kyi yin pa lta ci smos zhes bya bas ni rmad du gyur to/_/
[\[149a.7\]]de nas slar yang de bzhin gshegs pa thams cad kyis bcom ldan 'das the tshom thams cad gcod par mdzad pa de la 'di skad ces gsol to/_/gang zhes bya ba ni gang gi phyir ro/_/'di lta bu'i yon tan khyad par can du gyur pa dang ldan pa zhes bya ba ni ji skad bshad pa'i 'khor du'o/_/
[\[149b\]]
[\[149b.1\]]de rnams ni de bzhin gshegs pa yin la thams cad kyang yin pas de bzhin gshegs pa thams cad de mi bskyod pa la sogs pa rnams so/_/de rnams kyi sku dang gsung dang thugs gsang ba ste/_dam tshig dang sdom pa la sogs pa ston par mi spro ba de'i phyir bcom ldan 'das de
[\[149b.2\]]bzhin gshegs pa thams cad la byin gyis brlab cing snod du rung ba nyid du mdzad de yang dag par bstan du gsol zhes bya bar sbyar ro/_/gang gi zhe na/_rdo rje dam tshig 'byung ba'i tshig rnams kyis te/_de la rdo rje dam tshig ni dbang po gnyis yang dag par sbyor ba'i mtshan nyid de/_de las
[\[149b.3\]]byung ba'i tshig rnams ni byang chub kyi sems dbyung ba la sogs pa rnams te de rnams kyis so/_/des ni 'di skad du ye shes kyi dkyil 'khor du ji skad bshad pa'i tshul de rnams bcug la/_phreng ba dang bum pa la sogs pa'i dbang rnams dang /_gsang ba dang shes rab ye
[\[149b.4\]]shes kyi dbang dag gis dbang bskur te bzhengs nas lung bstan pa sngon du 'gro ba can gyis bshad pa mdzad du gsol zhes bstan pa yin no/_/ci'i phyir zhe na/_bde ba dang zhes bya ba la sogs pa gsungs so/_/de bzhin gshegs pa thams cad kyi bde ba ni thabs dang shes rab las
[\[149b.5\]]byung ba'i mchog tu dga' ba'o/_/yid bde ba ni de las byung ba'i lha'i khyad par nam mkha'i gtos khyab pa rnams kyis 'gro ba ma lus pa rnams kyi don byed pa'o/_/de bzhin gshegs pa zhes bya ba la sogs pas ni bsgom pa gong nas gong du goms par byas pa'i stobs kyis/_rgyud las
[\[149b.6\]]gsungs pa sangs rgyas dang rdo rje 'chang la sogs pa rnams kyi dngos grub dag thob par bya ba'i bar gyi phyir ro zhes bstan to/_/de nas de rnams snod du rung bar bya ba'i phyir/_bcom ldan 'das kyis ye shes kyi dkyil 'khor sprul par mdzad de/_de nas zhes bya ba la sogs pa nas
[\[149b.7\]]phyung ngo zhes bya bar sbyar ro/_/de bzhin gshegs pa thams cad kyi sku dang gsung dang thugs rdo rje de bzhin gshegs pa ni rdo rje 'chang chen po ste rigs thams cad bsdus par gyur pa nyid yin pa'i phyir ro/_/ye shes sgron ma ni mi bskyod pa ste thog ma dang tha ma med pa'i chos kyi dbyings
[\[150a\]]
[\[150a.1\]]kyi ye shes kyis rnam par rtog pa'i mun pa thams cad rnam par 'joms par byed pa nyid dang gdul bya rnams kyi rgyud la ye shes kyis snang bar byed pa nyid yin pa'i phyir ro/_/de nyid rdo rje ltar mi shigs pas na rdo rje ste/_ting nge 'dzin gang la de skad ces bya ba'i
[\[150a.2\]]ming yod pa de la snyoms par zhugs so/_/shin tu drag cing gtum pa la/_/zhi bar phan par mi 'gyur te/_/zhes 'byung ba'i phyir de lta bur gyur pa'i gdul bya rnams kyi don bya ba'i phyir thugs rje chen po'i thabs kyis khro bo ni zhe sdang ste/_so ga'i dus kyi sprin med pa'i nyin par
[\[150a.3\]]gyi nyi ma phyed kyi rgya mtsho chen po'i chu bzhin du phyi rol dro zhing nang bsil ba yin no zhes bya ba'i don to/_/de'i rigs ni khro bo thams cad kyi rang bzhin gyi rdo rje rtse lnga pa mchog tu 'bar ba ste 'gro ba ma lus pa'i rnam par shes pa'i phung po'i rang bzhin gyi mi bskyod pa'i gzugs skyed
[\[150a.4\]]par byed pa yin pa'i phyir ro/_/mchog gi snying po'i snying po 'di zhes bya ba ni thugs la gnas pa'o/_/phyung ngo zhes bya ba ni bcom ldan 'das kyis ji skad bshad pa'i sgrub thabs kyi tshul bzhin du mi bskyod pa phyung ba'o/_/badzra d+h+r-ika ces bya ba 'di'i don ni 'di yin te/_rdo rje zhes bya
[\[150a.5\]]ba ni 'og gi rtse mo lngas chos ma yin pa'i rang bzhin gyi mun pa'i rnam par shes pa lnga'i rnam par rtog pa lnga spangs pa dang /_steng du bltas pa rnams kyis stong pa nyid la sogs pa'i rgyu mthun pa me long lta bu la sogs pa'i ye shes lnga khong du chud pa mtshon par byed pa'o/_/rdo rje 'dzin
[\[150a.6\]]par byed pas na badzra d+h+r-ika ste/_bcom ldan 'das mi bskyod pa'o/_/de skad du yang /_lnga ni yangs pa lnga rig pa/_/badzra zhes ni mngon par brjod/_/'dzin pa d+h+r-ika ces bya bar bshad/_/rnam shes badzra d+h+r-ika tu 'dod/_/ces gsungs so/_/de nas 'di zhes bya ba la sogs pa nas bzhugs
[\[150a.7\]]so zhes bya bar sbyar te/_de nyid ces bya ba ni rdo rje 'chang chen po'o/_/sku dang gsung dang thugs zhes bya ba ni nang gi bdag nyid can no/_/rig pa'i skyes bu zhes bya ba ni yang dag par sbyor ba dang ldan pa ste/_sku gsung thugs kyi rdo rje yis/_/tha dad dngos su dbyer med pa'i/_/rig dang lhan
[\[150b\]]
[\[150b.1\]]cig sbyor ba yi/_/skyes bu rig pa'i skyes bur brjod/_/ces 'byung ba'i phyir ro/_/mi bskyod pa'i phyag rgya chen po ni zhal nag po la sogs pa'i bdag nyid can te/_der sbyor ba ni dbyung ba sngon du 'gro ba can gyi rang la gzhug pa yin zhing /_des nag po'i rnam par gyur pa'i phyir sgrub thabs
[\[150b.2\]]las bshad pa'i mtshan nyid can gyi zhe sdang rdo rjer gyur to zhes bstan to/_/de bzhin du le'u bco brgyad pas bcom ldan 'das kyis 'byin pa'i sngags thams cad bshad pas de'i phyir brjod par bya'o/_/de nas zhes bya ba la sogs pa la bshad ma thag pa dang rjes su mthun pa kho nar
[\[150b.3\]]sbyar bar bya'o/_/de bzhin du bcom ldan 'das zhes bya ba ni rdo rje 'chang ngo /_/de bzhin gshegs pa la sogs pa la/_de bzhin gshegs pa thams cad kyi dam tshig ni 'da' bar bya ba ma yin pa ste/_me long bzhin du lha thams cad kyi gzugs 'byung ba'i rgyu me long lta bu'i ye shes so/_/de las 'byung bas na
[\[150b.4\]]dam tshig 'byung ba ste rnam par snang mdzad do/_/de nyid mi shigs pa nyid yin pa'i phyir rdo rje ste/_de'i nga rgyal du sems rtse gcig pa nyid du mdzad de zhes bya ba'i don to/_/lam rmongs pa dang bcas pa'i sems can gdul bar bya ba'i don du zhi ba'i ro dang ldan pa ni gti mug ste/_de'i rigs ni zhi
[\[150b.5\]]ba la sogs pa'i gzugs can no/_/mchog gi zhes bya ba la sogs pa ni snga ma bzhin no/_/yod med dbus las 'das gyur cing /_/'byung dang 'byung 'gyur las byung ba/_/sems can dag ni kun gyi lus/_/rgyal ba skyed byed dzi na dzika_/spyan sngar zhes bya ba ni mdun du ste/_bcom
[\[150b.6\]]ldan 'das la gzigs te bzhugs so/_/de nas zhes bya ba la sogs pa nas snga ma bzhin du sbyar ro/_/de bzhin gshegs pa thams cad kyi sku dang gsung dang thugs kyi rin po che ni/_thabs dang shes rab mnyam pa nyid du ro gcig pa'i bde ba chen po ste/_de las 'byung bas ni rin po
[\[150b.7\]]che 'byung ba ste rin chen dpal lo/_/rdzas thams cad dag par byed pa'i phyir phun sum tshogs pa mi phyed pa rdo rje dpal te/_ting nge 'dzin gang la de skad ces bya ba nyid kyi ming yod pa de la snyoms par zhugs so/_/de bzhin du nga rgyal gyis khengs pa'i sems can rnams 'dul bar
[\[151a\]]
[\[151a.1\]]mdzad pa'i sgo nas don bya ba'i phyir 'gro ba ma lus pa rnams kyi bsam pa yongs su rdzogs par byed cing /_khams gsum pa'i chos kyi rgyal srid kyi bdag po nga rgyal gyi ba dan bsgreng ba na gnas pa dang mtshungs pa ni yid bzhin gyi nor bu ste/_de'i rigs ni yangs
[\[151a.2\]]shing che ba'i rang bzhin no/_/rat+na d+h+r-ika ces bya ba la/_don rnams kun las byung ba yi/_/sems ni rin chen zhes byar bshad/_/rig pas reg bya 'dzin pa yi/_/rig pa rat+na d+h+r-ika tu 'dod/_/log nas bcom ldan 'das kyi lho ru'o/_/de nas zhes bya ba la sogs pa nas de
[\[151a.3\]]kho na bzhin du sbyar ro/_/thabs dang shes rab thams cad kyi phan tshun shin tu chags pa rnam par dag par byed pa'i so sor rtog pa de ni de bzhin gshegs pa thams cad kyi 'dod chags chen po ste/_de las byung ba ni 'od dpag tu med pa yin zhing mi phyed pas na rdo rje ste/_de'i
[\[151a.4\]]rnam par sems rtse gcig pa nyid du mdzad do zhes bya ba'i don to/_/'dod chags kyi spyod pa can gyi sems can rnams kyi don bya ba'i phyir pad+ma dag par byed pa'i rdo rje ni rdo rje 'dod chags te/_de'i rigs ni 'dod chags thams cad kyi bdag nyid can no/_/A ro l-ika ces bya ba ni/_mtshon bya mtshon
[\[151a.5\]]byed 'dod pa yis/_/kun du thams cad kun nas ni/_/mtshon bya mtshon byed la rol pa/_/A ro l-ika ces bstan pa yin/_/'jig rten dbang phyug ni gsung rdo rje yin zhing /_de nyid sgra las byung ba'i shes rab kyi ngo bo nyid yin pa'i phyir rig pa thams cad kyi bdag po ste/_bcom ldan
[\[151a.6\]]'das kyi nub tu'o/_/de nas zhes bya ba la sogs pa la/_de bzhin gshegs pa thams cad kyi gdon mi za ba ni don yod par grub pa yin zhing de nyid dam tshig ste/_'gro ba ma lus pa rnams kyi bya ba yang dag par bsgrub pa'i bya ba sgrub pa'i ye shes yin pas 'da' bar bya ba nyid ma
[\[151a.7\]]yin pa'i phyir ro/_/ting nge 'dzin gang la rdo rje yin pa de nyid yod pa de la de skad ces bya'o/_/phrag dog gi spyod pa rnams de dag par byed pa'i thabs yang dag par bstan pa nyid kyi sgo nas 'gugs par byed pa'i phyir/_'phags pa sgrol ma dang bcas pas phrag dog la sogs pa'i
[\[151b\]]
[\[151b.1\]]bya ba yang dag par ston pa ni dam tshig 'gugs pa ste/_de'i rigs ni phrag dog gi bdag nyid can no/_/pradz+nyA d+h+r-ika ces bya ba ni/_rnam shes khyad par can gyur gang /_/de ni shes rab yin zhes bya/_/'du byed sems dpa'i chos dag ni/_/pradz+nyA d+h+r-ika ces bya bar brjod/_/byang du bzhugs par gyur to/_/
[\[151b.2\]]'dis ni mi bskyod pa rnams kyi rnam par shes pa'i phung po la sogs pa rnams bcom ldan 'das kyis ji skad gsungs pa kho na bzhin du bshad pa yin te/_rnam par shes dang zhe sdang brjod/_/yangs dang ye shes gnyis kyis gsal/_/de bzhin ye shes rang bzhin rmongs/_/bems po sra ba'i
[\[151b.3\]]ngo bo nyid/_/tshor ba rgyags dang rlom sems kyi/_/nga rgyal ngo bo nyid yin no/_/'du shes kun du chags bdag nyid/_/dngos po nus pa'i mtshan nyid do/_/'du byed rtag tu phrag dog ldan/_/rten 'byung bskyod pa'i bdag nyid do/_/zhe sdang la sogs pa'i rigs lnga po 'di rnams thabs dang shes
[\[151b.4\]]rab kyis dag par lhag par mos pa'i sgo nas bsten na/_sems can rnams kyi mngon par 'dod pa'i 'bras bu sangs rgyas la sogs pa sgrub par byed do/_/ci'i phyir zhe na/_nyon mongs pa nyid yang dag pa ji lta ba bzhin du yongs su shes pa nyid byang chub yin no zhes 'byung ba'i phyir ro/_/de nas
[\[151b.5\]]zhes bya ba la sogs pa snga ma bzhin du sbyar te/_de bzhin gshegs pa thams cad kyi rdo rje 'dzin ni mi bskyod pa ste/_de mnyes pa'i dam tshig ni mA ma kI yin zhing de la dmigs pa'i ting nge 'dzin la de skad ces bya'o/_/'di dang po spro ba ni rdo rje'i rigs gtso bor gyur pa'i phyir te dwe Sha ra ti'o/_/
[\[151b.6\]]rdo rje 'chang de nyid mA ma kI'i gzugs su gyur nas bden bral gyi mtshams su nye bar bzhugs so/_/de bzhin gshegs pa thams cad ni rnam par snang mdzad yin zhing rjes su mnyes par byed pa'i rdo rje ni sangs rgyas spyan te mo ha ra ti me'i mtshams su'o/_/'dod chags 'dzin pa ni 'od dpag tu
[\[151b.7\]]med pa yin zhing de rjes su mnyes par byed pa'i rdo rje ni gos dkar mo ste/_de'i rnam par sems rtse gcig pa nyid du mdzad nas rA ga ra ti rlung gi mtshams su'o/_/de bzhin gshegs pa thams cad kyi sku dang gsung dang thugs ni don yod par grub pa ste/_de bya ba dang 'dzin pa dang
[\[152a\]]
[\[152a.1\]]len pa la sogs pa rab tu dga' ba rjes su mthun pa'i sbyor ba rnam pa tha dad pa rnams kyis gang gis slu zhing yang dag par sbyor bar byed pa ni de rnam par slu ba rdo rje ste 'phags ma sgrol ma yin zhing /_de la dmigs pa'i ting nge 'dzin la de skad ces bya ste/_badzra
[\[152a.2\]]ra ti'o/_/mA ma kI la sogs pa rnams zhe sdang rdo rje la sogs pa rnams dang lhan cig yang dag par sbyor ba phun sum tshogs pa'i bde ba ni dga' ba ste/_shin tu sbyor ba phun sum tshogs pa'o/_/bud med bde mchog dga' ba ste/_/gti mug de bzhin zhe sdang chags/_/rdo rje rtag
[\[152a.3\]]tu dga' ba gnas/_/zhes gang gsungs pa'o/_/byang phyogs kyi grwa ru zhes bya ba ni dbang ldan gyi mtshams su'o/_/thabs ni g.yas su gzhag bya ste/_/de bzhin shes rab g.yon nyid du/_/zhes 'byung ba'i phyir lha mo rnams ni rang gi de bzhin gshegs pa rnams kyi g.yon logs
[\[152a.4\]]su gzhag par bya ste/_de rnams dang lhan cig yang dag par ldan par bsgom par bya'o/_/de bzhin gshegs pa thams cad kyi mchog phun sum tshogs pa ni btsun mo'i mchog phun sum tshogs pa zhes bya ba'i sgras bstan to/_/de nas zhes bya ba la sogs pa la phyung ngo zhes bya bar
[\[152a.5\]]sbyar te/_'phags pa gshin rje mthar byed bskyed pa'i phyir rnam par snang mdzad kyi rnam par sems rtse gcig pa'i ting nge 'dzin de la snyoms par zhugs nas so/_/de bzhin gshegs pa thams cad kyi dkyil 'khor byin gyis rlob pa zhes bya ba ni dkyil 'khor la mthu ster bar byed
[\[152a.6\]]pa'o/_/ya mAn+ta krita ni/_chos rnams 'jig med bdag nyid dang /_/skye ba med pa'i rang bzhin ni/_/dngos rnams kun gyi dam tshig ste/_/de phyir ya mAn+ta kr-ita do/_/bsnyengs par byed pa'i tshul zhes bya ba ni bshad zin pa'i mtshan nyid can gyi khro bo'i gzugs so/_/de bzhin gshegs
[\[152a.7\]]pa thams cad kyi mngon par byang chub pa rdo rje ni 'phags pa gzhan gyis mi thub pa ste/_de'i rnam par sems rtse gcig pa nyid du mdzad nas zhes bya ba'i tha tshig go/_/pradz+nyAn+ta kr-ita ces bya ba ni/_mchog tu dga' bas rnam dag phyir/_/chos rnams rnam shes bdag nyid min/_/sems
[\[152b\]]
[\[152b.1\]]rnams kun gyi dam tshig ste/_/des na pradz+nyAn+ta kr-ita rgyal/_/chos rin po che ni pad+ma'i rigs yin zhing /_'phags pa rta mgrin gang la 'byung gnas te skye ba'i gnas de nyid yod pa de la de skad ces bya ste/_de la dmigs pa'i ting nge 'dzin la de skad ces bya'o/_/pad+mAn+ta kr-ita ni/_chos
[\[152b.2\]]rnams brjod bya'i bdag nyid min/_/ming dang gzugs zlo rang bzhin med/_/chos rnams kun gyi dam tshig ste/_/des na pad+mAn+ta kr-ita gtso/_/sku gsung thugs kyi tshul du zhes bya ba ni zhal gsum par ro/_/de nas zhes bya ba la sogs pa la khro bo chen po phyung ngo zhes bya bar sbyar ro/_/bcom
[\[152b.3\]]ldan 'das zhes bya ba ni rdo rje 'chang chen po'o/_/de bzhin gshegs pa thams cad kyi sku dang gsung dang thugs kyi tshul du zhes bya ba ni zhal gsum par ro/_/de nas zhes bya ba la sogs pa la khro bo chen po phyung ngo zhes bya bar sbyar ro/_/bcom ldan 'das zhes bya ba ni rdo rje 'chang chen
[\[152b.4\]]po'o/_/de bzhin gshegs pa thams cad kyi sku dang gsung dang thugs rdo rje ni 'phags pa bdud rtsi 'khyil pa ste/_de la dmigs pa'i ting nge 'dzin la de skad ces bya ste/_big+h+nAn+ta kr-ita ces bya ba ni/_ngang gis zhi ba'i rang bzhin phyir/_/chos rnams mi rtog bdag nyid ni/_/rdo rje kun
[\[152b.5\]]gyi dam tshig ste/_/de phyir big+h+nAn+ta kr-ita gtso/_/khro bo rnams kyi skyil krung ni g.yas brkyang ba la sogs pa nyid yin te/_bcom ldan 'das kyis/_rkang pa bskyod dang nges bskyod dang /_/yang dag bskyod dang gyen bskyod gnas/_/de dag khro bo rnams kyi ni/_/skyil krung chen por yang dag
[\[152b.6\]]bsgrags/_/zhes gsungs so/_/khro bo rnams ni shar la sogs pa'i sgo rnams su gnas pa ste/_de rnams kyi kha dog dang dbyibs dang gdan la sogs pa'i nges pa ni sgrub pa'i thabs su bshad pa de nyid phyir yang dag par brjod par mi bya'o/_/dkyil 'khor du mnyes par bya ba'i don gyi dam
[\[152b.7\]]tshig sems dpa' rnams ni dkyil 'khor mnyes par bya ba'i dam tshig sems dpa' rnams te/_bgegs thams cad rab tu 'joms par byed pa nyid yin pa'i phyir dang /_bka' thams cad sgrub par byed pa'i phyir ro/_/ting nge 'dzin dang dkyil 'khor dag byin gyis rlob pa'am ting nge 'dzin
[\[153a\]]
[\[153a.1\]]gyis bskyed pa'i dkyil 'khor du sems can rnams kyang nyan par 'dod pa nus pa can du byin gyis rlob pa ste/_don de ston par byed pa'i sgra'i tshogs la de skad ces bya'o/_/pa ta ni byang chub kyi sems yin zhing de lan par byed pas na pa ta la ste le'u'o/_/rab tu
[\[153a.2\]]dga' ba'i 'byung gnas go chas mdzad pa las le'u dang po'i rnam par bshad pa'o//_//'di la bsdus pa'i tshad ni tshigs su bcad pa stong dgu bcu rtsa gnyis yod do/_/snod du rung bar byas pa rnams la gnas dang rten la sogs pa'i cho ga sngon du 'gro ba can gyi byang chub kyi sems
[\[153a.3\]]sgom pa nye bar bstan par bya ba yin pa'i phyir de'i rjes thogs su byang chub sems kyi le'u de nas zhes bya ba la sogs pas gsungs te/_gsol to zhes bya bar sbyar ro/_/de ni sku gsung thugs kyi bdag nyid kyang yin la bdag po yang yin pas rdo rje 'chang chen po ste de la'o/_/de rnams
[\[153a.4\]]ni de bzhin gshegs pa yang yin la thams cad kyang yin pas de bzhin gshegs pa thams cad de/_rnam par snang mdzad la sogs pa rnams kyis mchod pa zhes bya ba bla na med pa la sogs pa'i rang bzhin can de byas te phyag kyang 'tshal nas bcom ldan 'das la gsol ba btab
[\[153a.5\]]po/_/sku dang gsung dang thugs kyi mchog_/bcom ldan snying po bshad du gsol/_/zhes bya bar sbyar te/_snying po zhes bya ba ni chos kyi sku'i rang bzhin te shes rab gtso bor gyur pa'o/_/de nyid ni mi phyed cing khyad par du 'phags pa'i thabs gtso bor gyur pa'i sku la sogs pa rnams
[\[153a.6\]]sgrub par byed pa nyid yin pa'i phyir/_sku dang gsung dang thugs kyi mchog ste rgyu la 'bras bu nye bar btags pa'i phyir ro/_/de bas na 'di ni thabs dang shes rab kyi rang bzhin can gyi byang chub kyi sems gsungs so/_/'di ni de bzhin gshegs pa kun gyi yin pas de bzhin gshegs
[\[153a.7\]]pa kun gyi'o/_/spyod pa la sogs pa'i tshul brten pa rnams la bshad par mi bya ba nyid yin pa'i phyir gsang ba'o/_/byang chub sems zhes bya ba ni don dam pa ste de nyid kyi phyir thams cad las mchog yin pas bla na med pa'o/_/de nas bcom ldan 'das kyis 'di skad ces bka'
[\[153b\]]
[\[153b.1\]]stsal to zhes bya bar sbyar te/_lhag ma ni go sla'o/_/sems kyi yongs su rtog pa yang thugs kyis mkhyen nas zhes bya ba ni/_gal te bcom ldan 'das kyis rdzogs pa'i byang chub kyi 'bras bu thob par bya ba'i phyir bdag cag la byang chub kyi sems chen po'i man ngag byin pa de'i tshe/_
[\[153b.2\]]sems can rnams kyi don chen por 'gyur ro snyam pa'i de lta bur ro/_/khyod kyi sems zhes bya ba ni byang chub thob par byed pa ste/_thog ma dang tha ma med pa'i chos kyi dbyings kyi rang bzhin no/_/lus kyi rnam pa de lta bu zhes bya ba ni de bzhin nyid du ro gcig pa'i bdag nyid can gyi
[\[153b.3\]]gzugs brnyan lta bu'i sku rdo rje'i ngo bor ro/_/lus zhes bya ba ni nyon mongs pa can dang /_nyon mongs pa can ma yin pa dang /_brtan pa dang g.yo ba'i khams gsum pa ma lus pa ni lus yin te/_'di nyid las de nas de bzhin gshegs pa rdo rje rnam par snang mdzad khams gsum
[\[153b.4\]]pa'i sku rdo rje thams cad la bzhugs te/_de bzhin gshegs pa thams cad kyi mnyam pa nyid la lhag par dmigs nas cang mi gsung bar gyur to zhes gang gsungs pa'o/_/sems lta bu zhes bya ba ni sra zhing brtan la khong stong med pa gzhig par bya ba min zhing gcad par bya ba ma
[\[153b.5\]]yin pa'i mtshan nyid can dang po'i rdo rje'i rnam par te/_sgyu ma la sogs pa bzhin du snang ba tsam yin zhing don dam par rang bzhin med par ro/_/sems zhes bya ba ni khams gsum pa'i snang ba'i rnam pa'o/_/tshig brjod pa lta bur zhes bya ba la tshig nyid brjod pa yin pas tshig
[\[153b.6\]]brjod pa ste/_gsung rdo rje yin zhing de lta bu ste brag ca'i sgra dang mtshungs shing nam mkha'i mtshan nyid du'o/_/tshig kyang zhes bya ba ni khams gsum pa thams cad kyi thugs dang gsung rdo rje rnams la bzhugs te zhes bya ba la sogs pa 'byung ba'i phyir khams gsum pa'i tshig ste
[\[153b.7\]]skyed cig pa'o/_/de nas zhes bya ba la sogs pa la sbyar nas zhes bya ba thos pa'i don bstan par byas shing sgom pas khong du chud par byas nas sems rab tu dga' bar gyur pas ched du brjod pa 'di ched du brjod de/_tshul gnas thos dang bsam ldan pas/_/bsgom pa la ni rab
[\[154a\]]
[\[154a.1\]]tu sbyar/_/zhes 'byung ba'i phyir ro/_/e ma zhes pa ni ngo mtshar ba'o/_/'o zhes bya ba'i sgra ni gang gi phyir zhes bya ba'i don to/_/gang las kun du bzang ba ste dge legs gdul bya rnams kyi rgyud las 'byung bas na kun du bzang po ste/_tshangs pa la
[\[154a.2\]]sogs pa'i gzugs rnams kyi sgo nas kyang zhes bya ba'i tha tshig go/_/de lta bu'i yon tan khyad par can dang ldan pa'i rdo rje 'chang chen po de'i sku dang gsung dang thugs rnams ni don dam par nam mkha' bzhin du skye ba med pa yin pas 'di ni skye ba med pa ste chos kyi sku'o/_/
[\[154a.3\]]de'i sbyor ba ni rnal 'byor pa rnams kyi rgyud de'i rang bzhin du bya ba'o/_/des skye ba ni longs spyod rdzogs pa'i sku la sogs pa rnams kyi rnam par nam mkha' las mtshan ma dang gzugs su 'byung ba ste/_rtsig pa la sogs pa bslangs nas nam mkha' la gzhag go zhes bya ba la
[\[154a.4\]]sogs pa'i tha snyad bzhin no/_/'di ni zhes bya ba ni thugs la gnas pa ste rab tu bsgrags shing bstan to zhes bya ba'i don to/_/de ltar rigs chad pa dang rig ma nges pa rnams dang rjes su mthun par ston pa lhur len pa'i byang chub sems dpa' rnams la byang chub kyi sems
[\[154a.5\]]bstan te/_da ni rigs nges pa'i sems can rnams kyi rang bzhin can gyi de bzhin gshegs pa rnams kyi dbang du mdzad nas/_de nas zhes bya ba la sogs pa gsungs te gsungs so zhes bya bar sbyar ro/_/de bzhin gshegs pa thams cad kyi mngon par rdzogs par byang chub
[\[154a.6\]]pa ni rnam par thar pa'i sgo stong pa nyid la sogs pa'i rgyu mthun pa me long lta bu la sogs pa'i ye shes lnga rtogs pa'o/_/de'i tshul ni de mngon du bya ba'i thabs yin zhing de nyid rdo rje ste don de bstan pa'i phyir sems rtse gcig pa nyid du mdzad nas zhes bya ba'i don to/_/dngos po rnams la
[\[154a.7\]]dmigs pa'i spyod pa can gyi sems can rnams kyi dbang du mdzad nas/_dngos po med pa zhes bya ba la sogs pa gsungs te/_ji ltar brtags pa'i dngos po rnams kyi gzungs la sogs pa'i rnam pa rdul phra rab la sogs par phye ba'i sgo nas bsal ba nyid yin pa'i phyir dngos po med
[\[154b\]]
[\[154b.1\]]pa'o/_/de bas na de sgom pa med cing stong pa'o/_/gal te chos thams cad ces bya ba ni mngon par zhen pa'i rnam pa ste/_de ni med pa yin zhing bsgom pa ma grub pa de lta na ni stong pa nyid kho na yin grang ngo zhes bya bar nges so/_/mtshan ma dgag pa'i phyir bsgom par bya ba la sogs pa gsungs
[\[154b.2\]]te/_stong pa'i rnam pa can gyi bsgom par bya ba kun du brtags pa gang yin pa de ni rung ba ma yin pa nyid de/_gang na bum pa nye bar dmigs shing de med pa na/_'di ni bum pas stong pa'i gnas yin no zhes brjod par bya ba yin no/_/'di ni re zhig bsgom pa nyid kyang ma grub na/_des stong pa
[\[154b.3\]]nyid lta ga la grub/_de skad du yang /_med pa yod pa'i zlas drangs so/_/zhes bshad do/_/smon pa dgag pa'i phyir de ltar/_/zhes bya ba la sogs pa gsungs te/_de ltar de bzhin du yang smon lam gyi sgo nas kun du brtags pa'i 'bras bu gang yin pa de yang med pa yin te/_dngos po dang mtshan
[\[154b.4\]]ma bkag pa nyid yin pas/_bskal pa'i smon par bya ba dang smon par byed pa dang smon pa nye bar dmigs pa med pa'i phyir ro/_/de la dam pa'i don du ni/_/gang du 'gro bya 'gro ba dang /_/'gro ba po med bsgom pa dang /_/bsgom bya sgom pa po nyid med/_/ces gang gsungs pa'o/_/'dis
[\[154b.5\]]ni bar du gcod pa'i 'bras bu la nges pa med pa'i phyir mngon par rdzogs pa'i byang chub ni rang gi sems yin par bstan te/_rang gi sems yang dag pa ji lta ba bzhin du yongs su shes pa kho na byang chub yin no zhes 'byung ba'i phyir ro/_/'du byed pa'i mtshan nyid bsal bar bya ba'i
[\[154b.6\]]phyir de bas bsgom pas zhes bya ba la sogs pa gsungs te/_de bas zhes bya ba ni tshigs su bcad pa'i don bstan pa'i sgo nas so/_/bsgom pa ste dngos po la sogs pa'i rnam pa can dmigs su med cing yod pa ma yin no zhes bya ba'i tha tshig go/_/tshig de rnams kyis ni dngos po
[\[154b.7\]]la sogs pa rnams kyi gnyen por gyur pa rnam par thar pa'i sgo stong pa nyid la sogs pa bzhi bstan par rtogs par bya'o/_/de la thog ma dang tha ma med pa'i chos kyi dbyings ni thar pa'i grong khyer shin tu khyad par du 'phags pa yin par brjod par bya ste/_der 'jug pa'i sgo dang lam ni
[\[155a\]]
[\[155a.1\]]stong pa nyid la sogs pa yin pa'i phyir rnam par thar pa'i sgo bstan pa nyid kyis chos kyi dbyings kyi don bstan pa kho na yin no/_/de'i phyir bdag po gtso bor bya ba'i sgo nas bcom ldan 'das kyis tshig tha dad pas bstan te mi bskyod pa'i rang bzhin yin no/_/
[\[155a.2\]]slar yang stong pa nyid la sogs pa rnams kyi dgongs pa bstan te/_dngos po tsam 'ba' zhig 'gog gi thams cad ni ma yin zhing /_me long du byung ba'i gzugs brnyan gyi tshul du thams cad yod do zhes bya ba 'dis ni stong pa nyid kyi rgyu mthun pa me long lta bu'i ye shes kyi rang
[\[155a.3\]]bzhin gyi rnam par snang mdzad kyi mdo bstan to/_/de bzhin du mtshan ma med pa la sogs pa rnams kyi rgyu mthun pa'i mnyam pa nyid kyi ye shes la sogs pa'i rang bzhin gyi rin chen dpal la sogs pa rnams kyi mdo tshig rnams bstan to/_/de ltar na sems can de rnams yid
[\[155a.4\]]ches pa thob par gyur pas bsgrub pa la sogs pa la yang dag par 'jug par 'gyur ba'i phyir/_bcom ldan 'das kyis de lta bu la sogs pa gsungs so/_/da ni bcom ldan 'das kyi byang chub kyi sems kyi tshigs su bcad pa'i don rtogs nas/_de bzhin gshegs pa rnams kyi
[\[155a.5\]]rang rang gi rnam par thar pa rnams kyi sgo nas gdul bya'i skye bo rnams kyi don bya ba'i phyir tshigs su bcad pa rnams gsungs te/_de nas bcom ldan 'das rnam par snang mdzad kyis gsungs so zhes bya bar sbyar ro/_/de bzhin gshegs pa thams cad kyi mngon par te rnam pa ma lus
[\[155a.6\]]par rtogs pa ni gzugs brnyan 'byung ba'i mtshan nyid can gyi me long lta bu'i ye shes kyi rang bzhin gyi rnam par snang mdzad do/_/de'i tshul ni de skyed par byed pa'i de bzhin nyid yin zhing /_gang la de nyid rdo rje yin pa yod pa de la de skad ces bya ste/_de ston pa'i rnam pa can du sems
[\[155a.7\]]rtse gcig par mdzad de zhes bya ba'i tha tshig go/_/dngos po thams cad ces bya ba la sogs pas ni mdo'i don bstan te/_dngos po thams cad dang bral ba zhes bya ba ni dngos por dmigs pa med pa'o/_/dngos po de gang zhe na/_phung po la sogs pa rnams so/_/gzung ba ni yul
[\[155b\]]
[\[155b.1\]]gyi rang bzhin no/_/'dzin pa ni rnam par shes pa yin la/_de dag lcags kyi gong bu skam pas 'dzin pa'i tshul du gzung ba dang /_'dzin pa mi dmigs te/_skad cig gcig tu 'byung bar snang ba tsam nyid yin pa'i phyir ro/_/rang dang spyi'i mtshan nyid 'dzin pa'i phyir chos te/_nyon mongs
[\[155b.2\]]pa can dang nyon mongs pa can ma yin pa'i rang bzhin can gyi phung po la sogs pa rnams dang /_stobs bcu dang mi 'jigs pa la sogs pa rnams dang /_sangs rgyas kyi yon tan gyi 'byung gnas kyi yon tan bco lnga'o/_/de rnams don dam par rang bzhin med pa nyid ni chos bdag
[\[155b.3\]]med pa yin zhing /_gang dag la bdag ste rang bzhin med pa de ni bdag med pa ste/_bdag med pa'i dngos po ni bdag med pa nyid do/_/de nyid ni mnyam pa nyid de dngos po thams cad tha dad pa med pa'o/_/de'i phyir rgyu des sems can thams cad kyi rang gi sems gzod ma nas ma skyes pa yin
[\[155b.4\]]zhing de nyid kyi phyir stong pa nyid kyi rang bzhin yin no/_/de nas zhes bya ba la sogs pa la gsungs so zhes bya bar sbyar ro/_/de bzhin gshegs pa thams cad kyi mi zad pa ni thog ma dang tha ma med pa'i chos kyi dbyings te/_ting nge 'dzin gang la de nyid mi shigs pa nyid kyi phyir rdo rje
[\[155b.5\]]yin pa yod pa de la de skad ces bya'o/_/dngos po ni nyon mongs pa can dang nyon mongs pa can ma yin pa'i rnam pa can gyi phung po la sogs pa rnams dang /_rdo rje'i rigs kyi rang bzhin can gyi yon tan gyi tshogs rnams te/_de rnams ma skyes pa ni ma byung ba'o/_/de ci'i phyir zhe na/_chos
[\[155b.6\]]dang zhes bya ba la sogs pa gsungs te/_'di ltar shes rab kyi stobs kyis rnam par dpyad na chos rnams nye bar dmigs shing /_de'i chos nyid ni stong pa nyid de de yang dngos por ma grub pa nyid kyis gsal ba yin no/_/don de nyid dpe'i sgo nas bstan pa'i phyir/_nam mkha' zhes
[\[155b.7\]]bya ba la sogs pa gsungs te/_ji ltar nam mkha' rdzas thams cad med pa'i rang bzhin yin pa de bzhin du/_chos thams cad bdag med pa de thog ma dang tha ma med pa'i chos kyi dbyings kyi rang bzhin no/_/'di ni zhes bya ba ni thugs la gnas pa'o/_/ji skad bshad pa'i byang chub kyi
[\[156a\]]
[\[156a.1\]]sems kyis thos pa dang bsams pa dang bsgoms pa las byung ba'i shes rab kyi sgo nas byang chub tu khrid par byed pas na byang chub tshul lo/_/brtan pa ni nges pa'o/_/de nas zhes bya ba la sogs pa la gsungs so zhes bya bar sbyar ro/_/de bzhin gshegs pa thams cad
[\[156a.2\]]kyi bdag med pa ni rnam par thar pa'i sgo mtshan ma med pa'i rgyu mthun pa'i mnyam pa nyid kyi ye shes te/_gang la de nyid rdo rje yod pa yin pa de la de skad ces bya'o/_/chos rnams thams cad dngos med cing /_/zhes bya ba ni bshad zin pa'i mtshan nyid can kho na yin no/_ji ltar zhe na/_
[\[156a.3\]]chos kyi zhes bya ba la sogs pa gsungs te/_re zhig khams gsum pa'i dag pa dang ma dag pa'i rnam par rtog pa'i rang bzhin can gyi chos rnams ma grub pa kho na yin na/_de rnams kyi mtshan nyid lha gang la grub ste/_mo gsham gyi bu'i sngo bsangs dang dkar sham nyid la sogs pa bzhin no/_/
[\[156a.4\]]de'i phyir chos kyi mtshan nyid rnam par spangs pa yin no/_/ji ltar rigs la sogs pa rnams 'byung zhe na/_chos zhes bya ba la sogs pa gsungs te/_chos bdag med pa ni bshad zin pa yin zhing de las kun du 'byung bas chos bdag med las kun du byung ba ste/_rin po che'i rigs kyi
[\[156a.5\]]lha rnams so/_/de nas zhes bya ba nas gsungs so zhes bya bar sbyar ro/_/ye shes kyi 'od zer ni rnam par thar pa'i sgo smon pa med pa yin zhing /_gang la bsgom par bya ba dang /_sgom par byed pa dang /_bsgom pa bkag pa'i sgo nas nyon mongs pa'i bud shing ma lus pa sreg par byed pa
[\[156a.6\]]de las byung ba'i rdo rje sgron ma ste/_so sor rtog pa'i ye shes yod pa de la de skad ces bya'o/_/ma skyes pa'i zhes bya ba la sogs pa ni bshad zin to/_/nam mkha' ni rnam par thar pa'i smon pa med pa'o/_/de nyid gnas te zhing so sor rtog pa'i ye shes kyi rang bzhin can gyi 'od dpag
[\[156a.7\]]tu med pa'i skye ba'i gnas so/_/sbyor ba ni pad+ma'i rigs bsgom pa'i rnam pa ste de de yis so/_/de ltar zhes bya ba la sogs pa 'dis ni/_de ltar dngos po dngos med pas/_/zhes bya ba'i mdo de'i don yin par rab tu bsgrags shing bstan to/_/de nas bcom ldan 'das don yod grub pas
[\[156b\]]
[\[156b.1\]]gsungs so zhes bya bar sbyar ro/_/rnam par thar pa'i sgo rang bzhin gyis 'od gsal ba'i rgyu mthun pa bya ba sgrub pa'i ye shes gang gis de bzhin gshegs pa thams cad de bshad ma thag pa de rnams zil gyis gnon cing snang ba med par byed pa de la de skad ces bya zhing /_gang la de nyid
[\[156b.2\]]rdo rje yin pa yod pa de la de skad ces bya'o/_/chos rnams zhes bya ba la sogs pa la chos rnams zhes bya ba ni sngar rnam par phye ba rnams ni rang bzhin te ngo bo nyid kyis 'od gsal zhing dri ma med pa'o/_/ci'i phyir zhe na/_gdod nas dag pa zhes bya ba gdod ma nyid nas ma skyes pa nyid yin
[\[156b.3\]]pa'i phyir ro/_/de rnams ci lta bu zhe na/_nam mkha' bzhin zhes bya ba gsungs te/_nyi ma phyed kyi dus kyi sprin dang bral ba de bzhin du de rnams ni dri ma med cing gsal ba'i rang bzhin yin no zhes bya ba'i don to/_/gdod nas dag pa nyid yin pa'i phyir byang chub ste kun du brtags pa'i
[\[156b.4\]]rang bzhin gyi 'bras bu med cing mngon par rtogs te de thob par byed pa'i rgyu med pa kho na'o/_/lhag ma ni bshad zin te/_don yod par grub pas de skad ces gsungs so/_/kha cig ni bcom ldan 'das nyid ting nge 'dzin de dang de la snyoms par zhugs nas byang chub kyi sems kyi
[\[156b.5\]]tshigs su bcad pa rnams gsungs so zhes zer te/_dngos po de ni yid bzhin gyi rin po che lta bu yin pas bshad pa gzhan de yang yin la ni rag na/_'on kyang ji ltar 'byin pa'i skabs su bcom ldan 'das nyid de dang de'i rnam pa gzugs su gyur nas de dang der bzhugs pa de bzhin du
[\[156b.6\]]'dir ni mi 'dod de/_tshigs su bcad pa rnams kyi thog ma dang tha mar rnam par snang mdzad la sogs pa'i mtshan gyi tshig rnams dang spel ba nyid yin pa'i phyir ro/_/byams pa la sogs pa byang chub sems dpa' chen po rnams kyis bcom ldan 'das dang de bzhin gshegs pa rnams kyi
[\[156b.7\]]byang chub kyi sems brtan pa thos nas ngo mtshar dang rmad du gyur pa'i tshig dag gis rgyu dang 'bras bu la ngo mtshar du gyur pa ston par byed cing dga' ba'i tshig gis ched du brjod pa sngon du 'gro ba can gyi bstod pa byed de/_e ma'o zhes pa ni ngo mtshar ba'o/_/sangs rgyas zhes bya ba la sogs pas ni ston
[\[157a\]]
[\[157a.1\]]pa po rnyed par dka' ba nyid du ston to/_/mi bskyod pa gang la de kho na nyid kyis dag pa'i don chos kyi dbyings kyi rang bzhin yod pa de la de skad ces bya'o/_/dag pa'i don ni rnam par snang mdzad de me long lta bu'i ye shes dri ma med pa dang ldan pa'i phyir ro/_/bdag med pa'i
[\[157a.2\]]chos ni snga ma bzhin te de las byung ba ni rin chen dpal lo/_/gdul bya rnams kyis sangs rgyas kyi byang chub thob par byed pas na sangs rgyas byang chub rdzogs par mdzad pas ni 'od dpag tu med pa'o/_/rang bzhin gyis gsal ba'i rgyu mthun pa bya ba sgrub pa'i ye shes kyis rnam par rtog
[\[157a.3\]]pa'i nyes pa ma lus pa spangs pa nyid yin pa'i phyir rnam par mi rtog pa ni don yod par grub pa'o/_/gnas skabs la sogs rnam pa can gyi mA ma kI'i sprul pas dmigs pa spong ba'i phyir dmigs su med pa'o/_/sangs rgyas spyan gyi sprul pa'i sgo nas zhi ba la sogs pa rnams
[\[157a.4\]]kyis 'gro ba ma lus pa'i don mdzad pa'i phyir kun du bzang po'o/_/de kho na bzhin du gos dkar mo'i sgo nas sems can rnams kyi rgyud la chos kyi don rgyas par byed pa'i phyir thams cad don no/_/'phags ma sgrol ma sprul pa'i sgo nas zhi ba la sogs pa rnams kyis 'gro ba ma lus
[\[157a.5\]]pa'i bya ba bsgrub pa'i phyir byang chub sems ni rab bskor ba'o/_/byang chub kyi lam la 'dzud par byed pa'i phyir dang /_zhugs pa'i sems can gyi khams kun du srung ba'i phyir/_gshin rje mthar byed ni byang chub spyod pa rdo rje che'o/_/de bzhin gshegs pa'i thugs dag pa zhes bya ba ni nyon
[\[157a.6\]]mongs pa ma lus pa kun du pham par byed pa'i phyir 'phags pa gzhan gyis mi thub pa'o/_/sku dang gsung dang thugs rdo rje ltar mi phyed pa nyid 'dzin par byed pas na sku dang gsung dang thugs rdo rje 'dzin te 'phags pa rta mgrin no/_/gang la sangs rgyas kyi byang chub la sems can
[\[157a.7\]]rnams khyad par 'god pa'i ngang tshul yod pa de ni sangs rgyas byang chub rab ston pa de la 'phags pa bdud rtsi 'khyil pa'o/_/byang chub kyi sems la phyag 'tshal ba'i tshig bzhi po rnams kyis ni rnam par dag pa'i byang chub kyi sems chen po mnga' zhing rnam par dag pa bzhi dang ldan pa/_rnam par
[\[157b\]]
[\[157b.1\]]thar pa'i sgo bzhi'i rgyu mthun pa'i me long lta bu la sogs pa'i ye shes kyi bdag nyid 'byin pa'i dkyil 'khor gyi rang bzhin can gyi bcom ldan 'das la phyag bzhi byas so/_/gzhan ni bshad zin to/_/byang chub sems kyi le'u ste gnyis pa'i rnam par bshad pa'o//_//lhag par mos
[\[157b.2\]]pa'i byang chub kyi sems bsgom pa'i rjes thogs su byang chub kyi sems bsgoms nas de brten par bya ba sngon du 'gro ba can gyi rang gi lha la dmigs par bya'o zhes bstan pa'i phyir rdo rje bkod pa zhes bya ba'i le'u gsungs te de nas zhes bya ba nas gsungs so zhes bya bar sbyar ro/_/sku dang gsung dang
[\[157b.3\]]thugs rdo rje de bzhin gshegs pa ni rdo rje 'chang chen po'o/_/de bzhin gshegs pa thams cad ni rnam par snang mdzad la sogs pa rnams so/_/de rnams kyis nam mkha' khyab pa ni 'phro ba yin zhing /_nam mkha'i dbyings ma lus pa khyab par byed pa'i phyir de nyid sprin yin no/_/de dag
[\[157b.4\]]yang dag par bsdus nas/_rten gyi dkyil 'khor la gnas ji lta ba bzhin du gnas pa'i dkyil 'khor pa'i lha rnams nye bar dgod pa'i rim pa'i rang bzhin nyid yin pa'i phyir bkod pa'o/_/de nyid mi shigs pa nyid yin pa'i phyir rdo rje yin zhing de la dmigs shing de'i ming can gyi ting nge
[\[157b.5\]]'dzin la de skad ces bya ste/_de la snyoms par zhugs nas so/_/rdo rje ni sangs rgyas bcom ldan 'das so/_/de rnams kyi bkod pa ni dkyil 'khor du dgod pa'i rang bzhin te/_de nyid ting nge 'dzin gyi le'u zhes bya ba la rten dang brten pa nyid rdo rje 'chang chen por lhag par mos pa'i rnam par
[\[157b.6\]]sems rtse gcig pa nyid ni ting nge 'dzin to/_/pa ta ni byang chub kyi sems te chos kyi dbyings kyi ngo bo nyid kyis thams cad la bkag pa'i phyir ro/_/de len cing 'dzin par byed pas na pa ta la ste le'u'o/_/'di zhes bya ba ni thugs la gnas pa'o/_/'di skad du bstan pa yin te/_slob bzhin pa'i
[\[157b.7\]]rnal 'byor pa ji skad bshad pa'i gnas na gnas shing snying rje chen po'i sems bskyed pa sngon du 'gro ba can gyi rdo rje chen por lhag par mos pa dang ldan pas spro ba dang bsdu ba'i rim gyis rten dang brten pa'i bdag nyid can du gyur nas/_sgrub thabs kyi tshul bzhin du byang chub kyi sems rnam
[\[158a\]]
[\[158a.1\]]par bsgoms te/_oM shU n+ya tA zhes bya ba'i sngags kyis byin gyis brlab par bya'o/_/don de nyid nam mkha'i zhes bya ba la sogs pa gsungs te/_nam mkha'i dbyings ni lha mo kun du bzang mo'i chos 'byung yin zhing de'i dbus su bsgom par bya'o/_/sangs rgyas dkyil
[\[158a.2\]]'khor zhes bya ba la/_sangs rgyas te rnam par snang mdzad la sogs pa de bzhin gshegs pa rnams kyi dkyil 'khor ni sangs rgyas dkyil 'khor ro/_/'od zer sprin gyi tshogs chen po/_/zhes bya ba ni 'od zer mtha' yas pa'i tshogs rnams kyis rnam par spras shing mdzes pa'o/_/
[\[158a.3\]]gang la sangs rgyas kyi 'bar ba rnams dang mnyam zhing mtshungs pa'i 'od yod pa de ni sangs rgyas 'bar mnyam 'od dang ldan pa ste/_mchod rten gyi nang na gnas pa'i dkyil 'khor ro/_/de nyid/_'od zer sna lngas kun du khyab/_/ces bya bas khyad par du byed de/_'od zer dkar po dang /_
[\[158a.4\]]ser po dang /_ljang gu dang /_dmar po dang /_sngon po rnams kyis khyab pa'o/_/kun nas yongs su zlum po ste/_/zhes bya ba ni dbus kyi dkyil 'khor 'od kyi 'khor lo zlum po nyid yin pa'i phyir ro/_/'dod pa'i yon tan lnga ni gzugs la sogs pa'i yul rnams te/_gang la
[\[158a.5\]]gzugs rdo rje ma la sogs pa'i lha mo'i rang bzhin can de rnams nyid yod pa de la de skad ces bya'o/_/rtag pa la sogs pa'i rang gi ngo bo can gyi bdud rtsi lnga ni mchod pa rnam pa lnga ste/_de rnams kyis brgyan cing mdzes par byas pa zhes bya ba'i don to/_/mdor na de ltar bsgoms nas su/_/
[\[158a.6\]]zhes bya ba ni skad cig gis ji skad bshad pa'i rten no/_/gzugs ni dbus su bsgom par bya/_/zhes bya ba ni brten pa rdo rje 'chang chen po'i gzugs yin zhing de yang de kho na bzhin du ste/_'og nas/_sangs rgyas gzugs ni rab bsgom na/_/rnam par snang mdzad la sogs bsgom/_/
[\[158a.7\]]zhes ston pa'i phyir ro/_/de'i sgrub thabs las bshad pa'i tshul bzhin du rnam par snang mdzad la sogs pa dbyung ba dang gzhug pa'i sgo nas phyag rgya chen po gsum gyi rang bzhin dang ldan par bsgom par bya'o/_/yang na sku gsung thugs rdo rje ni zhe sdang rdo rje ste de'i phyag rgya chen po'o/_/tshogs gnyis
[\[158b\]]
[\[158b.1\]]dang ldan pa zhes bya ba ni yang dag par sbyor ba las phyung ste/_de'i sprul pa rnams kyis 'gro ba ma lus pa'i don byas nas/_de bsdus te rang gi lus la bcug nas mi bskyod par gyur par bya zhing /_tshul 'dis rdo rje 'chang chen po dang mi bskyod pa dag gcig nyid du gyur pas tshogs gnyis
[\[158b.2\]]dang ldan pa ste de yis so/_/mi bskyod pa'i rgyal mchog ces bya ba rdo rje'i rigs gtso bor gyur pa yin pa'i phyir mchog dang /_de bzhin du rin chen dpal la sogs pa lha thams cad kyi phyag rgya chen po rdo rje 'chang chen po dang tha mi dad pa'i bdag po'i rang bzhin du dkyil 'khor gsum las
[\[158b.3\]]gang yang rung ba'i dbus su bsgom par bya ste/_rdo rje 'dzin mchog gang zhig gi_/gzugs ni dbus su legs bris pa'i/_/dkyil 'khor gnas ni de yi yin/_/zhes 'byung ba'i phyir ro/_/sku gsung thugs kyi rdo rje can/_/zhes bya ba ni zhe sdang rdo rje'o/_/in+d+ra nI la'i 'od 'dra ba/_/zhes
[\[158b.4\]]bya ba ni in+d+ra nI la lta bu'i sku mdog dang ldan pa'o/_/phyag na rdo rje rtse lnga pa 'bar ba bsnams pa ni mi bskyod pa yin zhing /_de nyid rab 'bar ba de gang la rab tu 'bar ba yod pa de la de skad ces bya'o/_/mche ba 'gul ba ni rnam pa ste de gtsigs pa ni shin tu drag pa'o/_/de nyid kyi phyir
[\[158b.5\]]'jigs su rung ba ste/_'jigs par byed pa yin la/_mche ba gtsigs shing rnam par khros pa'i mdangs can gyi zhal dang ldan pa'i mi bskyod pa'o/_/shel dang zla ba'i 'od ces bya ba la sogs pas ni rnam par snang mdzad 'khor lo bsnams pa'o/_/'dzam bu chu bo'i gser 'od 'dra ba
[\[158b.6\]]ni rin chen dpal sku mdog ser po dang ldan pa'o/_/sangs rgyas sprin gyis rab tu 'khrigs/_/rdo rje chen po rtse dgu pa/_/zhes bya ba ni sangs rgyas sprin gyi tshogs 'phro zhing in+d+ra nI la lta bu'i rdo rje chen po rtse mo dgu pa ste thugs kyi dkyil 'khor gyi le'u las in+d+ra nI la'i mdog can du bstan pa'i
[\[158b.7\]]phyir ro/_/de'i zhes bya ba zhe sdang rdo rje'i phyag tu'o/_/marka ta yi 'od 'dra ba/_/zhes bya ba ni sku mdog ljang gu dang ldan pa'i don yod par grub pa'o/_/phyag na rin chen bsnams pa zhes bya ba ni rdo rje'i rnam pa can gyi 'bar bas brgyan cing nyi ma 'char ka lta bu'i rin po che ste rin chen 'byung ldan
[\[159a\]]
[\[159a.1\]]gyi'o/_/kun du 'bar ba'i sprin gyis khyab/_/ces bya ba ni de nyid kyi 'od kyi dkyil 'khor ro/_/pad+ma rA ga zhes bya ba la sogs pas ni 'od dpag tu med pa sku mdog dmar po phyag na pad+ma bsnams pa'o/_/'od zer sna lnga zhes bya ba la sogs pas ni don yod par grub
[\[159a.2\]]pa 'od zer kha dog sna lnga pa'i 'od 'bar zhing phyag na ral gri bsnams pa'o/_/kha dog sna tshogs pa ni ma yin te/_'byin pa'i skabs su ljang gu nyid du bstan pa'i phyir ro/_/rang gi yi ge gsum las byung ba'i 'od zer rnams kyis de bzhin gshegs pa la sogs pa thams cad
[\[159a.3\]]yi ge gsum du byas te bcug pa'i rjes thogs la chos kyi dbyings kyi sngags kyis byin gyis brlab par bya ba yin pas/_de nas zhes bya ba la sogs pa gsungs so/_/chos kyi dbyings zhes bya ba ni sems can ma lus pa sdud par byed pa'i snying rje chen po'i rang bzhin can/_rang gi sku
[\[159a.4\]]dang gsung dang thugs kyi yi ge rnams kyi chos kyi dbyings te de bzhin nyid do/_/de la dmigs pa'i ting nge 'dzin ni chos kyi dbyings kyi ngo bo'o/_/snyoms par zhugs nas zhes bya ba ni de bstan pa'i rnam par sems rtse gcig pa nyid du byas nas so/_/sku dang gsung dang thugs zhes bya ba yi ge
[\[159a.5\]]gsum gyi rnam pa can gyi sngags kyis byin gyis brlabs pas snying rje dang shes rab tha mi dad pa dang bsod nams dang ye shes kyi tshogs kyi rang bzhin can gyi zla ba'i dkyil 'khor dmar skya blta bar bya'o/_/ting nge 'dzin gsum gyi rjes thogs su slob bzhin pa'i rnal 'byor pas
[\[159a.6\]]phra mo'i rnal 'byor bsgom par bya ba yin pas rin chen kha dog ces bya ba la sogs pa gsungs so/_/rin chen zhes bya ba ni byang chub kyi sems kyi thig le nyungs kar gyi 'bru'i tshad tsam mo/_/rigs lnga'i ye shes bsdus pa nyid yin pa'i phyi kha dog lnga pa ste/_de'i dbus su rdo rje 'chang
[\[159a.7\]]chen po'i rnal 'byor pas dkyil 'khor gyi 'khor lo'i bdag nyid dam/_yang na lha mo bzhis yongs su bskor zhing dngos po thams cad kyi bdag nyid can gnyis su med par snyoms par zhugs pa'i gzugs can gyi rdo rje 'chang chen po bsgom par bya'o/_/sna'i rtse mor zhes bya ba ni rang
[\[159b\]]
[\[159b.1\]]gi rig ma'i pad+ma'i sna nang du'o/_/nan tan du zhes bya ba ni sems rtse gcig par ro/_/sbyor ba yis zhes bya ba ni rdo rje dang pad+mar sbyor bas so/_/rtag tu zhes bya ba ni nyin dang mtshan du'o/_/rin chen brten par gyur ces bya ba ni ji srid du sgra la sogs pa nye bar gyur pa mi 'dzin pa dang /_
[\[159b.2\]]bsam par bya ba tsam la dmigs pa'i mtshan ma mthong ba'i sgo nas sems brten par gyur par shes pa de srid du bsgom par bya ba'o/_/de nas sems dbang du gyur par bya ba'i phyir spro bar bya ste/_rnam par snang mdzad la sogs pa'i sangs rgyas rnams kyi 'od zer dkar po la
[\[159b.3\]]sogs pa'i tshogs kyi rnam pa ni sangs rgyas 'bar ba'o/_/rnam par spros pa'i de bzhin gshegs pa la sogs pa gang dag la de rnams dang 'dra ba'i 'od yod pa de dag la de skad ces bya'o/_/mchog rab ces bya ba ni khyad par du 'phags pa yin zhing de'i sprin ni tshogs rnams
[\[159b.4\]]te de dag gis so/_/de nyid 'khor lo zhes bya ba la sogs pas 'chad par byed de/_'khor lo ni dkar po rtsibs brgyad pa'o/_/rdo rje ni in+d+ra nI la lta bu'o/_/sprin chen zhes bya ba ni sgra'i rjes su 'jug pa'i shes rab kyi rang bzhin gyi dril bu dmar skya'o/_/pad+ma dang ni de'i lha
[\[159b.5\]]dang rjes su mthun pa'i mdog can no/_/mdzod ni nor gyi khang pa ste de'i rang bzhin can gyi yid bzhin gyi rin po che 'char ka'i nyi ma lta bu'o/_/mtshon cha ni ral gri ut+pa la sngon po'i mdog can te/_rang gi rigs ni phyag mtshan de rnams g.yas pa'i rtsa ba'i phyag gis 'dzin cing lhag ma rnams
[\[159b.6\]]gzhan rnams kyis 'dzin par byed pas na dkyil 'khor thams cad phyag mtshan drug 'dzin pa ste de rnams so/_/de nyid kyi phyir/_byang chub sems dpa' sprin chen rnams/_/zhes bya ba gsungs so/_/de ni nye bar mtshon pa yin te/_lha mo dang khro mo'i sprin rnams kyang ngo zhes shes par bya'o/_/
[\[159b.7\]]gang la gnas nas 'di bsgom par bya zhe na/_nam mkha' zhes bya ba la sogs pa gsungs te/_nam mkha'i dbyings ni btsun mo'i pad+ma'o/_/dbus gnas pa zhes bya ba ni de'i nang du shel gyi gdan la rnam par snang mdzad kyi dkyil 'khor in+d+ra nI la dang pad+ma rA ga dang gser dang marka ta'i
[\[160a\]]
[\[160a.1\]]rang bzhin gyi gdan rnams la mi bskyod pa dang 'od dpag tu med pa dang rin chen 'byung ldan dang don yod par grub pa'i dkyil 'khor rnams bsgom par bya'o/_/'di dag ces bya ba ni bshad ma thag pa'i rnam par snang mdzad la sogs pa rten dang brten pa'i dngos po rnams so/_/snying
[\[160a.2\]]po bsdus pa nyid yin pa'i phyir dkyil 'khor ro/_/rdo rje ni byang chub kyi sems te de las byung bas na rdo rje las byung ba'o/_/sgom pa po rnams kyis thams cad mkhyen pa'i go 'phang thob par byed pa'i phyir de'i tshul thob pa'o/_/lhag ma ni snga ma bzhin no/_/rdo rje bkod pa zhes bya ba'i ting
[\[160a.3\]]nge 'dzin gyi le'u ste gsum pa'i rnam par bshad pa'o//_//de ltar bsgom pa brtan pa dang ldan pa'i slob dpon rnams kyis phra mo'i rnal 'byor bsgom pa'i sgo nas sems brten par byas te/_khyad par can la mos pa'i ma 'ongs pa'i sems can la dkyil 'khor du dam tshig
[\[160a.4\]]dang dbugs dbyung ba sbyin pa la thug pa'i cho ga'i sgo nas don bya ba'i phyir thugs kyi dkyil 'khor gyi le'u gsungs te/_de nas zhes bya ba la sogs pa la gsol ba btab po zhes bya bar sbyar ro/_/yang zhes bya ba'i sgra ni le'u dang po'i 'dus pa la ltos pa'o/_/'dis zhes bya ba ni 'chad
[\[160a.5\]]par 'gyur ba'i bstod pas so/_/sngon du bsnyen pa'i bya ba thams cad rdzogs par byas nas/_yang sgrub thabs kyi tshul bzhin du dbus kyi stan la nye bar 'dug ste bdag po'i nga rgyal dang ldan pa la/_shar la sogs pa'i phyogs na gnas shing /_sangs rgyas rnams kyi nga rgyal dang
[\[160a.6\]]ldan pa rdo rje dang dril bu thogs pa'i sgrub pa'i grogs mchog rnams kyis bstod pa'i mchod pas dkyil 'khor bri ba'i phyir gsol ba gdab par bya ba yin pas/_de bzhin gshegs pa kun zhes bya ba la sogs pa gsungs te/_snyoms par 'jug pa'i sgo nas spro ba las byung
[\[160a.7\]]zhing bde ba chen po'i rang bzhin can nyid yin pa'i phyir zhi ba'i dkyil 'khor te/_dbang po gnyis ni snyoms 'jug pa/_/mkhas pas rang gi khu ba dag_/rnal 'byor pas ni rtag tu dbyung /_/dkyil 'khor dkyil 'khor tshul du bya/_/zhes 'di nyid las bshad pa'i phyir ro/_/
[\[160b\]]
[\[160b.1\]]de nyid ni gnas te lha thams cad kyi gnas so/_/bdag med ces bya ba ni shes rab kyi rnam par dag pa'o/_/chos rnams kun gyi mchog ces bya ba ni ye shes lnga dang rigs lnga bskyed pa'i bdag nyid can gyi rdo rje 'chang chen po'i rgyu mthun pa ste/_yon tan gyi khyad par can de lta bu dang ldan
[\[160b.2\]]pa bshad du gsol zhes bya ba'i don to/_/tshigs su bcad pa de ni rigs thams cad kyi thun mong ba yin no/_/mtshan rnams thams cad yang dag rdzogs/_/zhes bya ba ni zur bzhi la sogs pa'i mtshan nyid dang ldan pa'o/_/ri mo sbom pa dang phra ba dang 'khyog pa la sogs pa'i skyon
[\[160b.3\]]thams cad dang bral ba nyid yin pa'i phyir/_mtshan min thams cad yang dag spangs pa ste sku'i dkyil 'khor ro/_/zhi ba'i chos ni so sor rtog pa'i ye shes ni de las byung ba'i mchog ni/_'gro ba ma lus pa'i bya ba gtso bor gyur pa'i rang bzhin du grub pa ste gsung gi dkyil 'khor
[\[160b.4\]]ro/_/thams cad mkhyen pa'i ye shes thob par bya ba'i phyir der ye shes kyi spyod pas de rnams rnam par sbyong ba ni dkyil 'khor nyid yin te/_bde ba chen po rab sgrub phyir/_/gang du zhugs pa tsam gyis ni/_/de rnams zil gyis mi non cing /_/phyir mi ldog cing mkhas par 'gyur
[\[160b.5\]]zhes 'byung ba'i phyir ro/_/sems can thams cad sdud par byed cing rdo rje 'chang chen po'i rang bzhin gyi thugs kyi dkyil 'khor ni sems can kun gyi sems chen po'o/_/de nyid ni rang bzhin dag pa ste/_dkyil 'khor gsum po de rnams su sems can rnams kyi 'dod pa kun du sgrub par
[\[160b.6\]]mdzad pa nyid yin pa'i phyir kun du bzang po'o/_/de nas zhes bya ba ni gsol ba btab pa'i rjes thogs su'o/_/nyon mongs pa'i dgra 'joms pa'i phyir ston pa'o/_/'jig rten gsum ni sa 'og dang sa steng dang sa bla'i 'jig rten no/_/khams gsum pa ni 'dod pa dang gzugs dang
[\[160b.7\]]gzugs med pa'i khams kyi rang bzhin can no/_/'jig rten gsum gyi mchog ni dam pa ste tshangs pa la sogs pa rnams yin zhing de rnams las rdo rje ste ye shes kyis gtso bor gyur pa ni nyan thos dang rang rgyal ba rnams so/_/'jig rten gsum gyi mchog tshangs pa la sogs pa rang rgyal
[\[161a\]]
[\[161a.1\]]ba rnams la thug pa de rnams las mchog ste/_gtso bo ni byang chub sems dpa' rnams yin zhing de rnams las kyang mchog ni de bzhin gshegs pa rnams te/_de rnams 'chos par byed cing rang gi bstan pa la sbyor bar byed pas na ston pa ste/_dpal rdo rje
[\[161a.2\]]sems dpa' des de bzhin gshegs pa kun gyi thugs kyi dkyil 'khor/_de bzhin gshegs pa thams cad kyi thugs 'di snying po bsdus pa yin pa'i phyir/_dkyil 'khor dang 'dra ba yin zhing gdul bya'i skye bo rnams kyi yid du 'ong bar bshad do/_/de las zhes bya ba ni skabs su
[\[161a.3\]]bab pa'o/_/de nas zhes bya ba ni rjes thogs su'o/_/thugs kyi rdo rje rab 'dra ba/_/zhes bya ba ni ye shes kyi dkyil 'khor rnam par dag pa'i sgo nas bri ba'i dkyil 'khor yin te/_yon tan dang rnam par smin pa dang dbyibs la sogs pa de dang mtshungs pa nyid yin pa'i phyir ro/_/rdo rje sems
[\[161a.4\]]sogs lha rnams kyi/_/'khor la mngon sum mthong ba las/_/bsod nams rtag pa ji 'dra thob/_/phyi nas bris pa las de bzhin/_/zhes 'byung ba'i phyir ro/_/sku dang gsung dang thugs rnams kyi/_dkyil 'khor zhes bya ba la/_thugs kyi gtso bor gyur pa nyid kyi rgyud yin pa'i phyir/_dang
[\[161a.5\]]por thugs kyi dkyil 'khor bshad mod kyi/_'on kyang gsol ba btab pa'i tshul bzhin du le'u bcu drug pa las gsungs pa'i sku dang gsung gi dkyil 'khor dag kyang gzung bar bya'o/_/rab tu rnam par phye nas bshad pa ni rab tu bshad par bya'o/_/sar pa zhes bya ba ni gsar du bkal
[\[161a.6\]]ba'o/_/legs par bkal ba ni mdud pa la sogs pa med pa'o/_/tshad ma zhes bya ba ni khru nyi shu rtsa bzhi las lhag ma dang bcas pa'am sgrub pa po'i khru drug pa'o/_/khru ni bcu gnyis tshad du bya/_/zhes bya ba ni kha cig na re logs re re zhing khru gsum pa yin no zhes zer te/_'di ni gsang ba'i
[\[161a.7\]]dkyil 'khor nyid yin pa'i phyir de nyid rigs pa yin no/_/ngos bzhi ni mi mnyam pa med pa'o/_/phyogs bzhi'i ri mo phan tshun phrad pa nyid yin pa'i phyir grwa bzhir ldan pa'o/_/de'i zhes bya ba phyi'i dkyil 'khor gyi dbus su nang gi dkyil 'khor zlum po'o/_/de nas las kyi cho ga ni/_mthong bas
[\[161b\]]
[\[161b.1\]]phyag rgya dgod par bya/_/zhes bya ba la cho ga zhes bya ba'i sgra ni sems can rnams bzhugs pa'i phyir dam tshig gi dkyil 'khor bri ba ste de'i phyir de bshad par bya'o/_/slob dpon lan gnyis gsum gsol btab/_/gsang ba dam pa bdud rtsis snod/_/gus dang ldan zhing yang dag brtags/_/
[\[161b.2\]]slob ma bzang po thar par 'dod/_/dpal ldan 'dus pas gzung 'os pa/_/de rnams snying rje'i sems ldan pa/_/bdag gi byang chub dgod snyam gzung /_/de la re zhig rdo rje theg pa chen po'i tshul la mkhas shing 'gro ba ma lus pa kun du gdon pa'i bsam pa dang ldan pa/_dad pa dang thos
[\[161b.3\]]pa la sogs pa'i stobs kyis chos thams cad rang bzhin gyis 'od gsal bar kun du rtogs par gyur pas yul gyi longs spyod ma lus pa dri ma med par byas pa/_chos kyi dbyings kun du 'gro ba rtogs pa'i lhag pa'i bsam pas rnam par dag pa'i dga' ba la gnas pa/_shes rab kyi tshogs
[\[161b.4\]]mngon par 'phel bas phyin ci log gi rnam par rtog pa'i bag chags las byung ba'i gti mug gi dra ba'i ling tog thag ring du 'phangs pa'i slob dpon gyis/_gang gi tshe slob mas gsol ba btab pa de'i tshe/_sems can gyi khams 'di thams cad bdag gis bla na med pa'i bde ba chen po'i go
[\[161b.5\]]'phang la dgod par bya'o snyam pa'i lhag pa'i bsam pa dang ldan par byas pas slob ma la khyod kyi yo byad thams cad tshogs sam 'on te ma yin zhes dri bar bya'o/_/gal te cung zad ni tshogs/_cung zad ni ma tshogs so zhes zer na/_de'i tshe de'i lte bar nyi ma'i dkyil 'khor la gnas pa'i yi
[\[161b.6\]]ge hUM bkod pa'i 'od zer rnams kyis snying ga na gnas pa'i yi ge kaM las byung ba'i mdog nag pa rnam par gtsigs shing sha za dang mtshungs pa'i sdig pa sna'i rtse mo nas phyung ste/_yi ge hUM de yang snying gar phyin par byas nas/_g.yon brkyang bas gnas shing mche ba gtsigs pa/_snying gar
[\[161b.7\]]g.yon pas mche ba dang bcas pa'i sdigs mdzub byas shing phyag g.yas pa mche ba 'phyar ba dang ldan pa mnga' ba'i khro bo rdo rje gnod sbyin gyi gzugs su byas te phyung nas/_oM badzra yak+Sha kro d+ha/_khA da khA da/_sarba pA pa ni as+ya hUM phaT/_ces bya bas sdig pa zar bcug ste/_yi ge saM las kun du bzang
[\[162a\]]
[\[162a.1\]]po'i gzugs rnam par bsams la sngar bshad pa'i bdud rtsi 'khyil pas de'i sems kyi bgegs rnams phur bus btab ste/_de las byung ba'i 'od zer gyis drag po'i tshogs rnams kyis gdug pa rnams kun du bsregs la/_slob ma'i sems kun du bsrung ba'i
[\[162a.2\]]phyir mgo'i steng du dbyangs dang po las byung ba'i zla ba'i dkyil 'khor dang /_dbyangs tha ma las byung zhing de la gnas pa'i las kyi rdo rje dbus na yi ge haM gis mtshan pa bsam par bya'o/_/de ni slob ma yongs su gzung ba'o/_/de nas sgrub thabs las bstan pa'i gnas su de las bshad
[\[162a.3\]]pa'i bsrung ba'i cho ga dang ting nge 'dzin gsum bsgom pa'i cho ga sngon du 'gro ba can gyi phra mo'i rnal 'byor la sogs pa gang yang rung ba bsgom pas sems brtan par byas te/_byang ngam shar gyi phyogs kyi char lha rnams re re zhing bzlas pa 'bum/_kun nas mdzes shing snum pa dang /_/zug
[\[162a.4\]]rngu'i nyes pa dang bral zhing /_/yid 'ong shar dang byang du gzhol/_/shing dang me tog chur ldan pa/_/yang na yid ni nyams dga' ba/_/gang yang rung bar yang dag brtsam/_/de nas phyi dro'i dus su mi bskyod pa'i rnal 'byor dang ldan pas yi ge baM las byung ba'i sa'i lha mo mdog ser po lag
[\[162a.5\]]na gser gyi bum pa thogs pa lus phyed phyung ba rnam par bsams la/_lag pa g.yas pas sa la reg cing bskul bar bya ste/_skyob pa sangs rgyas thams cad kyi/_/spyod pa'i tshul gyi khyad par dang /_/sa dang pha rol phyin pa la/_/lha mo khyod ni spang du gyur/_/skyob pa shAkya seng ge
[\[162a.6\]]yis/_/ji ltar bdud kyi sde bcom pa/_/de bzhin bdud dpung pham byas nas/_/bdag ni dkyil 'khor 'dri bar byed/_/sngags pas cho ga bzhin bskul te/_/lag pas sa la reg nas ni/_/dri dang me tog sogs mchod nas/_/de nyid du ni thim par bsam/_/sa bdag la sogs
[\[162a.7\]]pa rnams la gtor ma dang mchod pa la sogs pa byin te sa bslangs la de nyid du nyal bar bya'o/_/gal te rmi lam la sogs pa 'khrul pa byung na/_de'i tshe phyi de zhag nyi ma phyed kyi dus su khro bo'i rnal 'byor dang ldan pas mngon spyod kyi cho gas bgegs rnams nye bar gzhom pa'i phyir
[\[162b\]]
[\[162b.1\]]sbyin sreg byas te phyi dro'i dus su khrus byas shing yan lag dri zhim pos byugs la/_rdo rje 'chang gi nga rgyal dang ldan pas 'chad par 'gyur ba'i tshul bzhin du zhi ba'i sbyin sreg byas nas/_dngos grub tha ma dang 'bring dang mchog gi bye brag gis/_sa pus mo dang rked pa dang lte ba tsam du
[\[162b.2\]]brkos la/_sbun pa dang rdo ba dang sol ba dang /_rus pa dang gseg ma dang gyo mo la sogs pa dang bral bar byas te/_bdud rtsi lnga'i chus dri dang ldan par byas pa'i sa dri zhim po gzhan gyis kun du dgong bar bya'o/_/'phags pa bdud rtsi 'khyil pa bzlas pa'i bdud rtsi'i chus chag chag
[\[162b.3\]]btab ste/_mi bskyod pa dang bcas pa'i lag mthil gyis bcags la gzhal yas khang gi nang na gnas shing rin po che dang sman dang 'bru thams cad kyi snying po dang ldan pa/_phyogs bzhi ru rta babs dang yol ba bres pa/_kun nas rab tu rnam par spras pa/_dril bu bzang po btags pa'i
[\[162b.4\]]rgyal mtshan mdzes pa dang ldan pa'i bla re bres pas mchog tu gyur pa/_dpal bdud rtsi zhes bya ba'i khro bo'i rnal 'byor gyis yi ge gsum gyis mngon par 'dus byas pa'i bdud rtsi lngas byugs pa/_spos dang me tog la sogs pa dang yang dag par ldan par byas shing /_khro bo'i blta bas
[\[162b.5\]]g.yon phyogs su blta ba'i sgo nas rim gyis gdug pa rnams bskrad pa dang /_phyogs bcing ba la sogs pa byas te/_oM b+hu khaM zhes bya bas sa gzhi nam mkhar gyur cing hUM laM hUM zhes bya bas rdo rje'i rdul phra rab rnams las grub pa/_oM me di nI badzri b+ha ba badzra ban+d+ha hUM zhes bya ba 'di yis byin
[\[162b.6\]]gyis brlabs nas/_lag pa g.yas pas reg ste yi ge gsum gyis byin gyis brlabs shing mngon par bzlas pa'i sa gzhir bya'o/_/'du khang dang /_rdo leb kyi steng dang /_ba lang gi ltas dang /_drang srong gi gnas dang /_gtsug lag khang la sogs pa dang /_chu bo'i 'gram dag la ni
[\[162b.7\]]yi ge gsum bzlas par bya ste brko bar ni mi bya'o/_/de lta bu ni sa sbyang ba dang yongs su gzung ba'i cho ga'o/_/de nas nyi ma re re'am zla ba re re'am lo re re zhing dkyil 'khor bri bar bya ste/_nya nas brtsams nas phyi ma'i nya'i bar ram yar ngo'i tshes gcig gam brgyad dam dgu la sogs pa nas brtsams te nya'am
[\[163a\]]
[\[163a.1\]]snga dro'i mtshams kyi dus nas brtsams te zhag de nyid la thams cad bya'o/_/de nas sngar bshad pa'i gnas bskyed pa'i rim pa gzhal yas khang gi nang du dkyil 'khor gyi rnam pa can gyi sa gzhir lhag par mos pa byas te/_de bzhin gshegs pa la sogs pa dkyil 'khor pa'i lha rnams kyi gnas la/_de bzhin du pad+ma
[\[163a.2\]]dang zla ba la sogs pa'i gdan rnams bsams nas/_de'i dbus kyi gdan la 'dug pa'i rdo rje 'chang bdag nyid/_deng ni bdag tshe 'bras bu yod/_/bdag gi gson pa'ang 'bras bur bcas/_/lha dang dam tshig gis mnyam par/_/gyur par bdag ni the tshom med/_/byang chub sems
[\[163a.3\]]dang sems gcig pas/_/phyir mi ldog pa nyid du 'gyur/_/de bzhin gshegs pa'i rigs su ni/_/deng bdag skye bar the tshom med/_/deng bdag nyi ma dam pa ste/_/bdag gi mchod sbyin bla na med/_/sangs rgyas thams cad spyan 'dren pas/_/deng bdag 'dus pa'i mchog yin no/_/
[\[163a.4\]]zhes spro ba bskyed par bya'o/_/de nas yan lag thams cad kyis phyag btsal nas/_lag tu spos kyi reng bu thogs pas sangs rgyas thams cad/_ma lus phyogs na bzhugs pa yi/_/sangs rgyas bdag la dgongs su gsol/_/bdag ming 'di zhes bgyi ba yis/_/rdo rje can gyi
[\[163a.5\]]dkyil 'khor bri/_/de ring sangs rgyas kun gshegs te/_/dngos grub de 'dra stsal du gsol/_/zhes bya bas spyan drang bar bya'o/_/de nas dbus kyi gdan la bzhugs pa'i gtso bo'i rnal 'byor nyid dang ldan pas sku la sogs pa byin gyis brlabs pa'i rjes la/_rdo rje'i rigs kyis mngon
[\[163a.6\]]par 'dus byas pa'i phyi rol gyi bud med dang ldan pas mchod pa bsdus pa'i zla ba'i dkyil 'khor du badzra d+h+r-ika ces bya ba la sogs pa rnams mi bskyod pa la sogs pa rnams yang dag par phyung nas/_de rnams kyis zhe sdang la sogs pa'i spyod pa can gyi sems can rnams kyi don byas nas
[\[163a.7\]]bkug ste/_rang gi gnas la gnas par byas nas/_spro ba dang bsdu ba dang bstim pa dang brtan par bya ba dang mnyes par bya ba dang /_las la gnas par bltas te/_oM badzra At+ma ko\u0f85haM/_oM swa b+hA wa shud+d+ho\u0f85haM/_oM sarba sa mo\u0f85haM/_zhes brjod la rdo rje'i bdag nyid dang rang
[\[163b\]]
[\[163b.1\]]bzhin gyis dag pa dang /_lha thams cad dang tha dad pa med par bdag nyid bsgom par bya'o/_/de nas rnam par snang mdzad la sogs pa'i rnal 'byor pa shar la sogs pa'i phyogs na gnas shing rdo rje dang dril bu mchog thogs pa'i bsgrub pa'i grogs mchog rnams kyis dkyil 'khor
[\[163b.2\]]bri ba'i phyir/_de bzhin gshegs pa kun zhi ba/_/zhes bya ba la sogs pa bshad zin pa'i bstod pa'i mchod pas gsol ba gdab par bya'o/_/de nas bla mas rdo rje dang dril bu thogs pas sangs rgyas thams cad la phyag 'tshal te/_hUM badzro tiSh+Tha/_zhes bya bas ji ltar sprul pa'i
[\[163b.3\]]dkyil 'khor gyi 'khor lo bteg la/_dpal rdo rje 'chang gi nga rgyal dang ldan zhing /_mig g.yon yi ge Ta yis zla bar byas/_/yi ge ma yis nyi ma mig g.yas bkod/_/rdo rje 'chang gi nga rgyal legs 'chang bas/_/dkyil 'khor sa gzhi'i cha ru yongs su bskor/_/rdo rje ra ba
[\[163b.4\]]la sogs pa kun du rnam par 'god cing rkang pa'i mthil du sna tshogs rdo rje bkod pa/_khro ba dang bcas shing rdo rje sems dpa'i nga rgyal byas pas yi ge gsum 'don cing rol pa dang bcas pa'i gar gyi 'gros kyis dkyil 'khor sa gzhi'i cha ru yongs su bskor bar bya'o/_/dpal ldan
[\[163b.5\]]rdo rje sems dpar sbyor/_/mchu yis ma mkhal yang dag bsdams/_/dpal ldan g.yon du bsnyems bcas pas/_/'khor lo'i phyogs su stang stabs bya/_/'og dang steng dag byin brlabs te/_/sa 'og sa steng sa blar bsam/_/yi ge hUM ni brjod byas na/_/bdag nyid ngan
[\[163b.6\]]pas 'jug par dka'/_/de nas snga ma bzhin du rin po che sna bzhi'i rang bzhin gyi mchod rten rnam par bsams te/_gsang ba'i dkyil 'khor la bong thung zhing gsus pa che la kha dog gnag pa/_ral pa dang ldan zhing zhal gsum pa g.yas pa dag na rdo rje dang 'khor lo/_cig shos
[\[163b.7\]]dag na pad+ma dang dril bu bsnams pa/_gdul bya rnams sangs rgyas nyid thob par bya ba'i phyir/_sgor gyur pa'i zhal de rnams nas rang gi khong par 'jug par byed cing rten du gyur pa'i rdo rje rgyu'i ngo bo rnam par bsams la/_bsgo dbye ba'i sngags kyis sgo rnams phye ste/_oM badzra maN+Da la hUM dzaH
[\[164a\]]
[\[164a.1\]]zhes bya ba 'dis gsang ba'i dkyil 'khor dgug par bya zhing /_oM ma hA badzra tsakra a d+hi tiSh+Tha sid+d+h+ya hUM/_zhes bya bas dkyil 'khor byin gyis brlabs la/_snga ma bzhin du 'phags pa khro bo bdud rtsi zhes pa'i bsam gtan gyi phur bus phyi'i dkyil 'khor gyi zur bzhir
[\[164a.2\]]oM g+ha g+ha zhes bya ba la sogs pa dang /_badzra mung+ga ra hUM zhes bya ba 'dis phur bus gdab par bya'o/_/de nas snga ma bzhin du yi ge hUM brjod cing /_phyogs kyi mtshams dang nam mkha' bcing ba la sogs pa'i bsrung ba byas nas 'chad par 'gyur ba'i cho gas 'phags pa bdud rtsi
[\[164a.3\]]'khyil pa yongs su bzlas pa'i las thams cad pa'i bum pa ku sha'i bam po dang ldan pa/_'jug pa rnams gsang bar bya ba'i phyir dkyil 'khor gyi pho brang las phyi rol du'am nang gi sgo dang nye bar g.yas su bzhag ste/_bgegs mthar byed kyi nga rgyal gyis snying po'i sngags yang dag
[\[164a.4\]]par zlos shing grogs po shar phyogs nas brtsams te/_dkyil 'khor gyi sa gzhi bdud rtsi lngas nye bar 'byug tu gzhug go/_/de nas bdag po lnga'i gnas rnams su tsan+dan dang bcas pa'i bdud rtsi lnga'i dkyil 'khor gru bzhi rang rang gi lha'i sngags lan bdun bzlas pa rnams gnas ji lta ba
[\[164a.5\]]bzhin du byas te/_me tog rnams kun du bkram la/_slob dpon dkyil 'khor gyi dbus su sna tshogs pa pad+ma'i steng gi zla ba la gnas pas dkyil 'khor de rnams la snga ma bzhin du gdan rnams bsams te/_rang gi gnas na gnas pa'i lha'i 'khor lo bltas la nam mkha' na gnas
[\[164a.6\]]pa dang gcig tu byas te/_bla na med pa la sogs pa'i mchod pa rnams kyis yang dag par mchod nas/_gser dang dngul dang zangs ma la sogs pa las byas pa rtsa ba na gnag bag med pa lto ba che zhing mgrin pa ring ba mchu 'phyang ba/_dri dang bcas pa'i gos bzang po zung gcig gis
[\[164a.7\]]mgrin pa bcings pa/_yal ga dang 'bras bu bzang po'i kha rgyan dang ldan pa/_rang gi bdag po'i phyag mtshan gyis mtshan pa'i rnam par rgyal ba'i bum pa/_daN+Dod pa la dang /_si ta rak+ta dang /_pr-i ha ti dang /_kaN+Da ka ri dang /_gi ri kar+Ni ka ste sman chen po dang ldan pa/_in+d+ra nI la dang /_
[\[164b\]]
[\[164b.1\]]mu tig dang byu ru dang dngul dang gser te rin po che lnga dang ldan pa/_til dang nas dang ma sha dang gro dang 'bras so ba ste 'bru lnga dang ldan pa/_sa bon gyis mtshan pa la/_badzra d+h+r-ika ces bya ba 'di brgya rtsa brgyad bzlas pa'i yon chab dang dri chab dang /_mngon par 'dus byas pa'i bdag nyid cung zad
[\[164b.2\]]blugs te/_der yi ge hUM las 'phags pa bdud rtsi 'khyil pa/_ral pa gcig ma dang snyoms par zhugs ma rnam par bsgoms la dbang bskur te/_yon chab dang mchod pa rnam pa lnga dang bla na med pa la sogs pa'i mchod pa rnams kyang yang dag par mchod nas/_de la me tog gi phreng
[\[164b.3\]]bas bcings pa'i gsang ba'i rdo rje bzhag ste/_phreng ba de'i rtse mo lag pas bzung nas/_oM AHbig+h+nAM ta kr-ita hUM phaT/_ces bya ba brgya rtsa brgyad bzlas te/_me tog dkar po sil mas gtor la spos dbul bar bya'o/_/de bzhin du rdo rje me dang thugs rdo rje dag gis thams cad byas la spos
[\[164b.4\]]dbul bar bya ste/_de la yi ge hUM las byung ba'i rdo rje nyi ma g.yon brkyang bas gnas pa/_sku mdog sngon po snying gar g.yon pas khro bo'i khu tshur gyi sdigs mdzub byas pa/_g.yas pa na rdo rje 'bar ba bsnams pa'i sngags/_hUM badzra a na la ha na da ha pa tsa ma tha b+hany+dza ra Na hUM phaT/_ces
[\[164b.5\]]bya ba 'di bzlas par bya'o/_/de ltar nyin re zhing thun bzhir lha'i 'khor lo bkod kyi bar du bya ste/_de ni bum pa lhag par gnas pa'o/_/de nas phyi rol pa rnams la gtor ma byin te/_'phags pa bdud rtsi 'khyil ba zhes bya bas bgegs gzhom pa'i sbyin sreg dang /_rdo rje 'chang chen
[\[164b.6\]]pos zhi ba'i sbyin sreg byas la dkyil 'khor pa rnams yang dag par bkod de mchod nas/_yon chab phul la lhag par gnas par bya ste/_lce'i rtse mo la yi ge hUM las byung ba'i rdo rje rnam par bsams la/_oM pad+ma sa ra swa sti sa t+yaM a brta ya sho d+ha ya sho d+ha ya hUM hrI/_hrI zhes bya bas lce
[\[164b.7\]]byin gyis brlabs te/_lag na spos kyi reng bu thogs pas yan lag thams cad kyis phyag byas nas/_thugs rjes zin pas dgongs pa can/_/sangs rgyas bdag la dgongs su gsol/_/thugs kyi dkyil 'khor dam pa ni/_/rdo rje 'chang bdag che ge mo/_/ci 'byor pa yi yo byad
[\[165a\]]
[\[165a.1\]]kyis/_/nang par gyi ni dus su bri/_/sras dang bcas par gshegs su gsol/_/zhes bya bas lhag par gnas par bya'o/_/de nas slob ma rnams lhag par gnas par bya ste/_dkyil 'khor gyi sgo la mngon par phyogs par gnas pa sngar bshad pa'i mtshan
[\[165a.2\]]nyid dang ldan pa'i slob ma rnams kyis slob dpon la phyag 'tshal nas/_'di skad du/_byang chub chen po'i tshul bstan pa/_/mgon po chen po bdag 'tshal lo/_/dam tshig de nyid bdag la stsol/_/byang chub sems kyang bdag la stsol/_/sangs rgyas chos dang dge 'dun la/_/skyabs gsum dag
[\[165a.3\]]kyang bdag la stsol/_/thar pa chen po'i grong mchog tu/_/mgon po bdag ni gzhug tu gsol/_/zhes brjod par bya'o/_/de nas slob dpon gyis slob ma gtso bo mngon du bya ste 'di skad du/_khyod ni tshul chen snod yin te/_/bu tshur theg pa chen po yi/_/gsang sngags spyod tshul chen cho ga_/khyod la yang
[\[165a.4\]]dag bstan par bya/_/rdzogs pa'i sangs rgyas 'das gang dang /_/de bzhin ma byon gang dag dang /_/da ltar byung ba'i mgon gang dang /_/'gro la phan phyir bzhugs pa dag_/de rnams kun gyi gsang sngags kyi/_/cho ga bzang mchog 'di mkhyen nas/_/dpa' bos byang chub shing drung du/_/
[\[165a.5\]]thams cad mkhyen pa mtshan med brnyes/_/shAkya seng ge skyob pa yis/_/bdud sde shin tu mi bzad pa/_/dpung chen dag ni gang gis bcom/_/gsang sngags sbyor ba mnyam med de/_/de bas kun mkhyen thob bya'i phyir/_/bu yis blo gros 'di skyed cig_/ces brjod par bya ste/_slob
[\[165a.6\]]ma rnams kyis so sor re re la bos par khong du chud par bya'o/_/de ltar yang dag par 'dzin du bcug nas/_slob ma re re zhing me'i dkyil 'khor la gnas pa'i yi ge ra las byung ba'i mes thal bar byas te/_yi ge gsum gyi bdag nyid can rang gi kha nas bcug la/_bde ba chen po'i
[\[165a.7\]]rang bzhin gyi rdo rje nas phyung ste/_sku la sogs pa byin gyis brlabs pa/_snying ga na hUM las byung ba'i rdo rje dang ldan pa/_a khaM bI ra hUM zhes bya ba go rims bzhin du lkog ma dang spyi bo dang /_dpung pa g.yas pa dang g.yon pa'i rtsa ba dag dang /_snying gar bkod la/_bdag gis sdig pa
[\[165b\]]
[\[165b.1\]]bgyis pa dang /_/bgyid stsal rjes su yi rang gang /_/mgon po kun gyi spyan sngar deng /_/de ni bdag gis bshags par bgyi/_/rang rgyal slob ma las byung dang /_/thub pa sangs rgyas 'gro ba yi/_/bsod nams gang yin de kun la/_/bsam pa thag pas bdag yi rang /_/sangs rgyas
[\[165b.2\]]byang chub sems rnams kyi/_/bla na med pa'i chos dkon mchog_/'phags pa byang chub sems tshogs la/_/bdag ni nye bar skyabs su mchi/_/rdzogs pa'i sangs rgyas chos bstan gsol/_/nam yang mya ngan 'da' ma mdzad/_/sems can rnams ni bde mdzad de/_/go 'phang
[\[165b.3\]]mchog ni thob par shog_/ji ltar sangs rgyas de yi sras/_/bskal chen rnams kyis bskyed pa bzhin/_/bla na med pa'i byang chub sems/_/dam pa nyid ni bskyed par bgyi/_/bdag ni thams cad mkhyen gyur nas/_/kun gyi dbang phyug gnas 'dug ste/_/srid pa'i rgya mtsho mtha'
[\[165b.4\]]med las/_/'gro ba 'di kun bsgral bar bgyi/_/sangs rgyas nyid thob rgyu la yang /_/ci nus pas ni 'jug par bgyi/_/der zhen de bzhin brtan pa yis/_/bdag gis smon lam gdab par bgyi/_/skye ba 'di la grub thob phyir/_/de yi thabs la brtson byed cing /_/skyon bral yon tan
[\[165b.5\]]bde ldan dang /_/phun tshogs kun la dbang thob shog_/bdag gis dge ba gang bgyis dang /_/cung zad bgyis par 'gyur ba gang /_/des ni bdag dang 'gro ba 'di/_/bde gshegs go 'phang thob par shog_/ces lan gsum brjod du bcug nas/_sdig pa bshags pa la sogs pa
[\[165b.6\]]byed du bcug ste/_snying gar yi ge hUM las zla ba dang rdo rje rnam par bsams la/_dri'i chus bsangs te/_lag pa g.yas pa rdo rje dang bcas pas gtugs te/_su ra ta sa ma ya s+t+waM ho sid+d+hi badzra ya thA su khaM/_zhes bya bas byin gyis brlabs te/_spyi bo dang lkog mar yi ge oM dang
[\[165b.7\]]yi ge A dag las 'khor lo dang pad+ma rnam par bsams la/_dzi na dzika dang A ro l-ika ces bya ba 'dis de nyid gdugs te/_yi ge gsum brjod la/_de rnams kyi lag par dri dang me tog byin nas spos kyis bdugs pa dang /_mar mes snang bar byas te/_'phags pa bdud rtsi zhes
[\[166a\]]
[\[166a.1\]]bzlas pa/_u dum+WA ra dang a shwad+tha'i rang bzhin can sor bcu gnyis pa/_rma med pa dri'i chus bkrus pa/_rtse mo la me tog bcings pa'i so shing /_bla ma kha byang du bltas pas slob ma thal mo sbyar ba rnams la sbyin par bya'o/_/de rnams kyis kyang ba'i ko ba tsam
[\[166a.2\]]gyi dkyil 'khor gyi dbus su 'dug ste/_kha shar du bltas pa'am/_kha byang du bltas pas rtse mo nas bcas la/_ma gas pa mdun drang por ltos pa med par dor bar bya'o/_/de la rang la mngon du phyogs par ltung na bgegs med par dngos grub thams cad 'byung bar 'gyur ro/_/de gal te
[\[166a.3\]]kha gyen du bltas te lhung ba de'i tshe rig pa 'dzin pa'i dngos grub po/_/kha thur du bltas te lhung na 'og gi dngos grub po/_/skor phyogs kyi rim gyis shar la sogs par kha bltas te lhung na/_rgyas pa dang /_mngon spyod dang /_dbang dang /_zhi ba la sogs pa 'grub po/_/dkyil 'khor
[\[166a.4\]]las phyi rol du lhung na ni dngos grub med do/_/de nas yi ge baM las byung zhing de nyid bzlas pa'i chu 'thor 'thung bya ba'i phyir byin la/_oM hri bi shud+d+ha d+harmA sarba pA paM ni tsA/_oM sho d+ha ya sarba bi kalban a pa na ya hUM/_zhes bya ba bzlas pa'i dri dang bdud rtsi'i chu khyor ba gsum 'thung du bcug ste/_
[\[166a.5\]]yi ge hUM las byung zhing /_oM AHhUM swA hA/_zhes bya ba bzlas pa/_ku sha sar pa ma nyams pa cig sngas su byin zhing yi ge hUM las byung ba bdud rtsi 'khyil pa bzlas pa'i ku sha stan du gding bar bya ba byin te/_'di nyid bzlas pa'i srung skud sum sgril mdud pa gsum dang ldan pa/_yi ge
[\[166a.6\]]gsum gyis brtan par byas pa rang nyid kyis de rnams kyi dpung pa g.yas pa la bcings la/_oM shud+d+ha mai tri rak+Sha sarba swA hA/_zhes bya ba byams pa'i go chas yang dag par bsrungs nas chos bshad pas gzengs bstod par bya ste/_bdag nyid chen po khyed rnams kyis/_/de ring rnyed pa
[\[166a.7\]]mnyam med rnyed/_/gang phyir rgyal ba sras bcas pa/_/bdag nyid chen po thams cad kyis/_/bstan pa 'di la khyed rnams kun/_/yongs su bzung ste bskyed bya ba/_/de phyir khyed rnams theg chen du/_/sang ni skye bar 'gyur ba yin/_/theg pa chen po 'byung ba che/_/lam mchog 'di
[\[166b\]]
[\[166b.1\]]ni dpal dang ldan/_/khyed rnams gang nas 'gro ba na/_/skal ba chen po rang 'byung ba/_/'jig rten thams cad 'dul mdzad pa'i/_/de bzhin gshegs par 'gyur ba ni/_/yod dang med las rnam par 'das/_/nam mkha' bzhin du dri ma med/_/zab mo rtog ge thams cad kyis/_/
[\[166b.2\]]rtag par bya min gnas med pa/_/spros pa kun dang bral ba ste/_/spros pa kun gyis ma spros pa/_/las dang bya ba la sogs bral/_/bden pa gnyis la gnas pa yi/_/theg mchog khyad par 'phags pa 'di/_/tshul la gnas nas thob par 'gyur/_/bzhin bzangs rnams longs
[\[166b.3\]]shig nang par rdo rje chen po'i bka' drin gyis thugs kyi dkyil 'khor mthong bar 'gyur gyis/_ji ltar mthong ba'i rmi lam yang smros shig ces brjod la gtang bar bya'o/_/de ni lha dang slob ma rnams lhag par gnas pa'i cho ga'o/_/de nas dkyil 'khor yang dag par mchod la/_slob
[\[166b.4\]]ma dang lhan cig mnyam par gzhag pa'i yid kyis dkyil 'khor gyi sa gzhi'i tha mar rnal 'byor pas nyal bar bya'o/_/de nas nyi ma gzhan la de kho na bzhin du dkyil 'khor steng gi nam mkha' la bkod de/_bdud rtsi dang dri zhim po dang bcas pa'i tshon rtsi dkar po dang ser po dang dmar
[\[166b.5\]]po dang ljang gu dang sngon po yungs kar gyi phye ma dang bsres pa rnams kyis so so so sor kha bsgyur ba'i srad bu rnams rim pa de nyid bzhin du bzhag la/_oM swA AHhA hUM gi sa bon rnams kyis srad bu rnams la rnam par snang mdzad la sogs pa rnam par bkod de/_rang gi phyogs na bzhugs pa'i
[\[166b.6\]]de bzhin gshegs pa rnams kyi thugs kar sa bon de dag nyid kyis de dang de'i kha dog can gyi 'od zer gyi srad bu rnams gnas par bltas la/_thugs kyi dkyil 'khor thig gdab pa'i phyir/_bcom ldan 'das de bzhin gshegs pa thams cad kyis/_rdo rje'i thig bdag la stsal
[\[166b.7\]]du gsol zhes rnam par snang mdzad la sogs pa la yang dag par bskul nas/_oM dIp+ta tiSh+Tha aM ku sha dzaH/_zhes bya ba mig dag la bkod de/_rab tu myur bar g.yo ba'i mig_/mig gi rdzi ma 'dren byed pa'i/_/'bar ba'i lta ba'i lcags kyus rnam par snang mdzad la sogs pa rnams
[\[167a\]]
[\[167a.1\]]kyi thugs ka nas de rnams nyid kyis btang ba'i 'od zer gyi srad bu rnams bkug nas/_de rnams kyis rang gi lag na gnas pa'i srad bu rnams kun du bkang la/_a n+yo n+yA nu ga tA sarba d+harmA/_pa ra sba ra a nu pra biSh+Ta sarba d+harmA/_a t+yan+ta a nu pra biSh+Ti sarba d+harmA/_zhes
[\[167a.2\]]brjod la yi ge gsum zlos shing bsgril bar bya ste/_dkyus su brkyang na dkyil 'khor gyi nyis 'gyur yod pa dang /_sboms su sgo'i nyi shu'i cha yod par bsgril la/_mig gnyis su yi ge ma dang Ta dag gis nyi ma dang zla ba bkod de/_badzra dr-iSh+Ta ma Ta zhes bya bas brtan par byas nas/_
[\[167a.3\]]dri dang bdud rtsis nye bar byugs pa'i gser la sogs pa'i snod du bzhag la/_dri la sogs pa rnams kyis mchod de/_lag pa reg la yi ge sum brgya rtsa brgyad bzla bar bya'o/_/yang dkyil 'khor gyi sa gzhi snga ma bzhin du grogs po 'jug tu bcug la/_me tog sna tshogs dgram pa byas
[\[167a.4\]]te/_bar snang la bzhugs pa rnams la mchod yon dang dri la sogs pa rnams kyis yang dag par mchod la/_phyag 'tshal te rdo rje 'chang du gyur pas yang dag par sbyor ba'i sgo nas/_srad bu 'dzin pa rnam par snang mdzad dam bdud rtsi 'khyil par yang dag par phyung ste/_mig g.yon pa
[\[167a.5\]]dang g.yas pa dag la yi ge dzaHlas byung ba'i zla ba dang nyi ma kha dog ser po bsams la/_nyungs kar dang bcas pa'i bdud rtsi lnga dang ldan pa'i dri zhim po'i chu yi ge gsum bzlas pa la spangs te/_srad bu de g.yon pa'i khu tshur gyis lte bar 'dzin cing /_oM dzaHdzaHdzaHzhes bya bas btang nas/_sgrub
[\[167a.6\]]pa'i grogs mchog gis kyang /_oM dzaHdzaHdzaHzhes bya bas drangs te/_de kho na bzhin du lte ba'i phyogs su 'dzin cing lho dang gnod sbyin gyi dbang po'i phyogs su bltas pa'i rdo rje can dag gis gnam thig gdab par bya'o/_/de nas phyogs thams cad mnyam pa nyid du lhag par dmigs
[\[167a.7\]]nas de kho na bzhin du tshangs pa'i thig gnyis btab ste/_slob dpon me dang rlung gi mtshams su 'dug ste/_gnod sbyin dang yi dgas dang dbang po dang klu'i phyogs rnams su mngon par bltas pas shar dang nub dang byang dang lhor thig btab la/_yang me'i mtshams su 'dug pas rlung gi
[\[167b\]]
[\[167b.1\]]mtshams dang /_bden bral gyi mtshams su 'dug pas dbang ldan gyi mtshams kyi bar du thig btab ste/_shar dang nub dang byang dang lho'i phyogs su thig bzhis dkyil 'khor brgyad du 'gyur ba'i thig kyang rim pa de nyid kyis gdab par bya ste/_yi ge gsum brjod pa sngon du 'gro ba can
[\[167b.2\]]gyi/_oM badzra sa ma ya sU traM mA ti kra ma hUM/_zhes bya ba zlos shing thig btab pa'i sgras nam mkha' khyab pa'i de bzhin gshegs pa rnams la/_bcom ldan 'das rnams kyis sems can gyi don mdzad pa'i dus lags pas 'dir gshegs su gsol zhes bskul bar bya zhing /_
[\[167b.3\]]slob dpon dang /_bsgrub pa'i mchog dag gis thams cad du yang skor phyogs su 'gro bar bya'o/_/gru bzhi pa la sgo bzhi pa/_/rta babs bzhis ni mdzes bgyis pa/_/thig bzhi dang ni yang dag ldan/_/dar dang me tog phreng bas brgyan/_/mtshams kyi cha ni thams cad dang /_/sgo khyud
[\[167b.4\]]kyi ni mtshams rnams su/_/rdo rje rin chen rnams kyis spras/_/phyi yi dkyil 'khor thig gdab po/_/de yi nang gi 'khor lo ni/_/dkyil 'khor brgyad dang yang dag ldan/_/phyi rol gyi ni 'khor lo'i phyed/_/kun nas yongs su zlum po ste/_/rdo rje ka ba mchog gis spras/_/mdzes
[\[167b.5\]]shing rdo rje phreng bas bskor/_/de nas hriHdang khro bltas pas/_/sgo dag rnam par bsgo bya ste/_/sgo ni 'khor lo'i brgyad kyi cha/_/kha khyer med pa nyid du 'dod/_/sgo khyud sgo yi tshad yin te/_/lha yi snam bu'ang de dang 'dra/_/kha khyer kun du sgo yi phyed/_/sgo 'gram logs kyang de bzhin no/_/
[\[167b.6\]]dra ba dra phyed nyi zla dang /_/me tog phreng snam de dang 'dra/_/rtsa ba'i thig las phyi rol du/_/tshon gyi sa ni de yi phyed/_/kha khyer ri mo la brten pa'i/_/rta babs dang ni ka bar ldan/_/ka ba rdo rje sogs thig gi/_/sa ni mtshon gyi sa dang mnyam/_/rta babs sgo yi sum 'gyur te/_/ba dan dril
[\[167b.7\]]bu rnams dang ldan/_/dril bu btags shing rlung bskyod pa'i/_/ba dan phyi yi mtshams su'o/_/gzhan rnams 'khor lo'i rjes mthun par/_/ji ltar mdzes par rab tu bya/_/gal te 'ga' yang thig gdab par/_/'ongs pa med na de yi tshe/_/grogs po med par rang nyid kyis/_/
[\[168a\]]
[\[168a.1\]]phur bu la brtod thig gdab bya/_/de nas dkyil 'khor gyi lte ba la ji skad bshad pa'i phur bu'am rdo rjes btab ste/_srad bu nyis sgril du byas pas bcings la/_mthe bong gi rtsa bar dkris pa'i khu tshur nang dang phyi'i dkyil 'khor dag gi phyi rol du rdo rje phreng
[\[168a.2\]]ba dang 'od kyi 'khor lo'i thig_/dbang ldan gyi phyogs nas brtsams te/_rim bzhin du g.yas phyogs su bskor bas btab la/_ye shes kyi thig gshegs su gsol lo/_/de nas baM laM raM haM yaM gi sa bon rnams kyis bskyed pa'i tshon rtsi dkar po la sogs pa/_srad bu'i
[\[168a.3\]]skabs su bshad pa'i kha dog gi rim pa dang ldan pa rin po che las byung ba'am/_lcags lnga las byung ba'am sa'i khams las byung ba'am/_'bras las byung ba'am/_dmar po so phag bsregs pa dang /_nag po sol ba las byas pa bzang po rnams/_sngar bshad pa'i sa bon rnams las/_sangs
[\[168a.4\]]rgyas spyan la sogs pa dang yang dag par ldan pa'i rnam par snang mdzad la sogs pa de bzhin gshegs pa rnams kyi rang bzhin du bsams la/_yi ge hUM mngon par bzlas te/_yi ge dzaHdang 'bar ba'i lta ba dag gis tshon rtsi yang dag par sbar te/_yi ge hUM gis phur bu phyung
[\[168a.5\]]la/_de'i khung bu tshon rtsi lnga yis kun du bkang ste/_thugs rdo rje'i rnal 'byor dang ldan pas bla na med pa'i shes rab kyi dril bu'i sgras mtshan ma ngan pa la sogs pa bsal la/_chos kyi dbyings rnam par dag par lhag par mos par byas nas/_dang por dbus su 'dug ste/_
[\[168a.6\]]shar du bltas pas/_oM badzra tsi tA sa ma ya hUM zhes bya ba brjod cing g.yon pa'i khu tshur gyis dbang ldan gyi phyogs nas brtsams te/_g.yas phyogs su bskor bas tshon rtsi dgye bar bya ste/_phyis ni ci bde bar ro/_/ran zhing snyoms la ma yo dang /_/ma chad g.yas phyogs nas
[\[168a.7\]]bskor zhing /_/sboms su sgo yi nyi shu'i cha/_/ldan par ri mo bri bar bya/_/sbom por bkye na nad 'byung 'gyur/_/phra mos nor ni rnam par 'jig_/yon pos 'bye 'gyur chad pa yis/_/bla ma dang ni slob ma 'chi/_/g.yas skor min par bkye ba yis/_/mtshon ni phur bus btab
[\[168b\]]
[\[168b.1\]]par 'gyur/_/ri mo dkar po'i phyi rol du/_/gzhan ni gser ltar snang ba ste/_/pad+ma rA ga'i rang bzhin dang /_/de bzhin gzhan ni margad 'dra/_/nang du sngon po zhes bya ste/_/'di ni tshon gyi rim par bshad/_/shar gyi cha ni dkar por bya/_/lho ni sngon por snang ba ste/_/nub kyi kha dog
[\[168b.2\]]dmar po'o/_/byang ni ljang gur yang dag ldan/_/dbus ni an+d+ra nI la mtshungs/_/thugs kyi dkyil 'khor 'di lta bu/_/rtag tu rdo rje dril thogs shing /_/shin tu mnyam par gzhag pas bri/_/tshon rtsi'i ri mo phan tshun nas/_/gang tsam gyis bar chod par bri'o/_/gal te dkyil 'khor 'dri
[\[168b.3\]]ba na/_/bgegs byung ba na de yi tshe/_/khro bo bdud rtsi zhes bya ba'i rnal 'byor dang ldan pas phreng ba'i sngags zlos shing bsal bar bya ste/_na ma sa man+ta kA ya wAka tsit+ta badzra NAM/_na mo badzra kro d+hA ya/_ma hA daMSh+T+rod ka Ta/_b+hai ra bA ya/_a si mu sa la ba ra shU bA sha ha sta ya/_oM a mr-i ta kuN+Da
[\[168b.4\]]li/_kha kha khA hi khA hi/_tiSh+Tha tiSh+Tha/_ban+d+ha ban+d+ha/_ha na ha na/_da ha da ha/_pa tsa pa tsa/_gardza gardza/_bi s+pho Ta ya bi s+pho Ta ya/_sarba big+h+nAM bi nA ya kaM_/ma hA ga Na pa ti dzI bi ta an+ta ka ra ya hUM phaT/_bdud rtsi zhes pa'i rnal 'byor dang ldan pa nyid kyis lag pa g.yon pa'i srin lag brkyang ste/_gung mo
[\[168b.5\]]dang mthe'u chung gi rtse mo sbyar la/_mthe bong dang sbyar te mdzub mo mnan pa'i mche ba'i phyag rgya 'di kha'i tha mar 'dzin cing /_phaT kyi mtha' can bzlas pas gzhom par bya ba'am/_sngar bshad pa'i srung ba'i 'khor lo bsgom pa'i sgo nas phur bus gdab pa'am/_don dam pa'i byang chub kyi sems
[\[168b.6\]]bsgom par bya'o/_/rang bzhin gyis rnam par dag pa'i sems la bgegs rnams 'byung bar 'gyur ba gang yin pa de ni gnas med cing skabs med de/_bgegs la sogs pa rnams ni tha mal pa'i rnam par rtog pa las rab tu byung ba nyid yin pa'i phyir ro/_/de nas lha rnams bzhugs
[\[168b.7\]]pa'i gnas rnams su snga ma bzhin du pad+ma dang nyi ma la sogs pa'i gdan rnams ji lta ba bzhin du bkod la/_badzra d+h+r-ika ces bya ba la sogs pa'i snying po rnams brjod cing /_nam mkha' la bzhugs pa rnams kyi phyag mtshan gyi nang na gnas pa'i lha'i gzugs rnams dang lhan cig gcig
[\[169a\]]
[\[169a.1\]]tu byas te/_skud ris su byas pa'am/_lugs su blugs pa'am/_'bur du brkos pa'am/_ri mor bris pa'i mtshan ma rnams dgod par bya'o/_/de la dbus su ni in+d+ra nI la lta bu'i rdo rje rtse lnga pa bskal pa'i me ltar 'bar zhing 'jigs su rung ba dgod par
[\[169a.2\]]bya'o/_/rnam par snang mdzad kyi gnas su rdo rje'i rnam pa can gyi 'od zer 'bar ba'i 'khor lo rtsibs brgyad pa dkar po dang /_de bzhin du rin chen 'byung gnas kyi gnas nas brtsams te/_chos kyi dbyings rdo rje ma la sogs pa lha mo rnams kyi gnas kyi bar la/_go rims bzhin du
[\[169a.3\]]'od zer gyis khyab pa'i nyi ma lta bu'i rin po che dang /_'od zer dang bcas pa'i pad+ma dang ral gri dang sprin lta bu'i mig de'i 'od dang ldan pa dang /_rdo rje sngon po 'bar ba dang /_pad+ma kha bye ba sdong bu dang bcas pa dang /_ut+pal sngon po dang /_'bar ba dang bcas pa'i tho ba dang /_
[\[169a.4\]]dbyig pa rdo rje ltar 'bar zhing g.yo ba dang /_ral gri lta bu'i 'od zer 'bar ba'i pad+ma dang /_sna tshogs rdo rje dbus na sngo ba dang /_shar la sogs pa'i phyogs bzhir 'khor lo dang /_me long dang nA ga ge sar gyi lcug ma dang /_yang de nyid dkar po dang /_rdo rje dang /_pi wang
[\[169a.5\]]dang /_rin po che dang /_dri'i dung phor ser po dang /_pad+ma dang khrag chen pos gang ba'i thod pa dang /_ral gri dang ral gri gnyis pa dmar po dang /_dra ba'i phyag rgya dang tha mar rdo rjes mtshan pa'i ka tsa lin da'i gos reg bya 'jam po dang ldan pa dang sna tshogs rdo rjes mtshan cing dbus
[\[169a.6\]]dkar ba'i chos 'byung gi phyag rgya gru gsum ljang gu dgod par bya'o/_/me la sogs pa'i mtshams rnams su lcags kyu dang /_dbyig pa dang rtse gsum dang ral gri rnam par bkod la/_shar gyi sgor tho ba las shar du 'khor lo dang /_de bzhin du nub tu pad+ma las nub tu dril bu
[\[169a.7\]]dang bcas pa'i rdo rje pad+ma dang nyi ma'i gdan rnams la rnam par dgod par bya'o/_/gal te de nyid du thugs kyi rdo rje la sogs pa gang yang rung ba'i rang gi lha sgrub par 'dod pa de'i tshe/_na tshod lo bcu gnyis lon pa'i khye'u dang bu mo dag la mi bskyod pa dang mA ma kI bcug ste/_de
[\[169b\]]
[\[169b.1\]]dag thig gdab pa la sogs pa'i cho ga sngon du 'gro ba can gyi dkyil 'khor 'drir bcug la lha ma lus pa'i gnas su sgrub thabs las bshad pa'i gdan dang gzugs dang kha dog dang zhal dang phyag la sogs pa dang ldan pa bkod pa'i rten gyi dkyil 'khor ji lta ba bzhin zhugs
[\[169b.2\]]te bsgrub par bya'o/_/phyogs bzhir rin po che'i rang bzhin gyi rta babs me tog gi phreng ba dang dril bu dang ba dan la sogs pa dang ldan pa rdo rje 'chang mngon par bzlas la dbul bar bya'o/_/dkyil 'khor las phyi rol du shar la sogs pa'i phyogs rnams su/_shes rab kyi pha rol
[\[169b.3\]]tu phyin pa dang /_sdong po brgyan pa dang /_de bzhin gshegs pa'i gsang ba dang /_gser 'od dam pa rnams bklag par bya'o/_/ga pur dang a ka ru dang tu ru ska la sogs pa'i spos snod rnams rgyun mi 'chad par phyogs dang phyogs mtshams brgyad du gzhag par bya'o/_/de nas
[\[169b.4\]]bdud rtsi 'khyil pa'i nga rgyal dang ldan pa'i grogs po/_'od kyi phreng ba las phyi rol du bdud rtsi lnga dang ldan pa'i dri'i chus kun du 'byug par byed du bcug la/_me tog sil mas bkram nas/_las thams cad pa bzlas pa'i chus dkyil 'khor bsangs te/_de'i dbus su
[\[169b.5\]]lag pa bzhag la/_'khor lo byin gyis brlab pa'i phyir yi ge gsum brgya rtsa brgyad bzlas te/_oM a big+h+nAn+ta krita hUM phaT/_ces bzlas par bya'o/_/de nas mtshams kyi dus su dpal gnod mdzes rgyal po'i nga rgyal dang ldan pas me tog sngon po'i phreng ba blangs te/_oM suM b+ha zhes bya ba la
[\[169b.6\]]sogs brjod cing /_mtshon gyi ri mo'i 'og nas 'gro ba'i bsam pas dkyil 'khor du zhugs la/_dril bu dkrol zhing bskor ba gsum bya ste/_ma tshang ba dang lhag pa'i nyes pa zhi bar bya ba'i phyir 'khor lo bltas nas bcom ldan 'das la phreng ba phul te/_de slar gar gyi
[\[169b.7\]]sbyor bas blangs la/_yi ge hUM bzhis rang gi mgo la bcing bar bya'o/_/de nas phyi rol dang nang gi dkyil 'khor dag gi mtshams su 'dug cing /_mnyam par bzhag pa'i rdo rje slob dpon gyis yi ge gsum 'don cing yid kyis sgo dbye bar bya ste/_shar la sogs pa'i sgo rnams
[\[170a\]]
[\[170a.1\]]ni/_/nub la sogs par gnas pa dang /_/de bzhin g.yas brkyang sogs rnams kyis/_/rim bzhin dbye bar bya ba nyid/_/de nas slar lhag par gnas par byas pa'i rnam par rgyal ba'i bum pa/_cho ga de nyid kyis bzlas pa bdag po'i mdun du gzhag par bya'o/_/
[\[170a.2\]]gcig shos badzra d+h+r-ika ces bya ba brgya rtsa brgyad bzlas pa yang /_de'i chus bdag nyid dang slob ma rnams bsang ba'i phyir 'jug pa'i sgor sngon du phyogs par bzhag ste/_dkyil 'khor gyi phyi rol 'od kyi 'khor lo'i nang shar dang lho'i sgo dag gi bar du mtshan nyid dang ldan pa/_rang gi lha
[\[170a.3\]]dang rjes su mthun pa'i tshon rnams kyis bskus pa/_der lha de rnams kyi mtshan bris pa/_gos bzang pos mgul chings byas pa/_yal ga dang 'bras bu bzang po'i kha rgyan dang ldan pa/_rin po che dang sman dang 'bru lnga dang ldan pa/_bdud rtsi dang bcas pa'i tsan+dan gyi chus gang ba/_
[\[170a.4\]]rang gi sngags brgya rtsa brgyad bzlas la/_'phags pa gshin rje mthar byed la sogs pa khro bo rnams kyi bum pa de rnams kyang gzhag par bya'o/_/de bzhin du lho dang nub kyi dbus su dpal gnod mdzes rgyal po la sogs pa rdo rje ma la thug pa rnams kyi dgu dang /_de bzhin du nub dang
[\[170a.5\]]byang gi bar du 'jig rten dbang phyug la sogs pa sangs rgyas spyan la thug pa rnams kyi lnga nyid dang /_byang dang shar gyi sgo dag gi bar du mA ma kI la sogs pa mi bskyod pa la thug pa rnams kyi bum pa brgyad dgod par bya'o/_/med na rnam par rgyal ba'i bum pa dang /_sangs rgyas spyan la
[\[170a.6\]]sogs pa bzhi po'i bzhi dang /_lha lhag ma rnams kyi bzhi dang /_las thams cad pa'i bum pa dang /_bum pa gang ba rnams kyang gzhag par bya ste/_bcu las nyung bar mi bya'o zhes gsungs pa'i phyir ro/_/de nas sgrub thabs las bshad pa'i yo byad la sogs pa dang /_phyi'i mchod pa rnams
[\[170a.7\]]kyis dkyil 'khor la mchod de rdo rje slob dpon ji skad bshad pa'i rig ma dang lhan cig slob ma gzhug pa'i cho ga bzhin du zhugs la/_bcom ldan 'das la bum pa'i dbang dang /_gsang ba dang shes rab ye shes kyi dbang dang /_slob dpon dang /_rjes su gnang ba dang /_langs nas lung bstan pa
[\[170b\]]
[\[170b.1\]]dang /_ting nge 'dzin bsgom pa rnams thob nas/_bdag po'i gnas su sna tshogs pad+ma'i steng du gos kyis g.yogs pa'i khri la gnas pas gdol pa'i bu mo lo bcu gnyis pa/_bzhin bzangs mig ni yangs pa dang /_/rgyan rnams thams cad dag gis brgyan/_/de nyid rig pa la brtson
[\[170b.2\]]pa/_mA ma kI yi yon tan brgyan/_/sgrub thabs las bshad cho ga bzhin/_/dri dang me tog gis khyab par/_/byas nas lha rnams mchod bya'i phyir/_/de ni rnal 'byor pas bsten bya/_/de nas de kho na bzhin du byang chub sems spro ba dang bsdu ba las phyung ba'i zla ba'i dkyil 'khor du sngar
[\[170b.3\]]bshad pa'i snying po rnams kyis dam tshig gi dkyil 'khor phra mo phyung la/_mtshan ma'i nang na gnas pa'i lha'i gzugs rnams la thim par bsgoms te/_gnod mdzes rgyal po phyag na zhags pa dang /_lcags kyu thogs pas yi ge dza mtha' can gyi yi ge hUM bzhis ye shes kyi 'khor lo
[\[170b.4\]]bkug nas lha so so'i thugs kar gzhug pa sngon du 'gro ba can gyi phung po la sogs pa byin gyis brlab pa sku dang gsung dang thugs byin gyis brlab pa la thug par bya ste/_snga ma bzhin du rdo rje 'chang chen po la sogs pa'i cod pan dang dar dpyangs kyi dbang bskur ba rnams kyis dbang bskur la/_rjes su mnyes par
[\[170b.5\]]bya ba'i rim pas rjes su mnyes par bya ste/_snga ma bzhin du de bzhin gshegs pa'i tshogs kyi rnam pa can gyi byang chub kyi sems bsdus nas pad+mar bcug ste/_ye shes kyi bdud rtsi'i rang bzhin du zhu bar gyur pa/_de bzhin gshegs pa la sogs pa thams cad la bza' ba'i phyir phul
[\[170b.6\]]la/_slar lha mo'i tshogs kyi gzugs rnams phyung ste/_de rnams kyis dkyil 'khor la bla na med pa la sogs pa rnams kyis yang dag par mchod la/_yi ge gsum bzlas pa'i dri dang me tog dang spos dang mar me dang lha bshos kyang phul la/_rdo rje 'chang mngon par bzlas pa'i
[\[170b.7\]]mchod yon gyi dri'i chu dang dung phor la sogs pa'i snod du blugs la/_bdud rtsir bcas pa'i til dang nas dang ku sha dang dri zhim po dkar po dang ldan pa/_lha rnams la mchod yon gyi snod des blugs shing dbul bar bya'o/_/de nas mchod pa bya ste/_/de la lha rnams re re zhing ras
[\[171a\]]
[\[171a.1\]]yug zung re'am re re'am/_thams cad la ras yug bzang po gcig phul la/_bla re dang gdugs dang rgyal mtshan dang ba dan rnam pa sna tshogs pa la/_yi ge oM mam rdo rje sems dpa' bzlas te/_badzra s+pha ra Na khaM/_zhes bya ba 'di yis dbul bar bya'o/_/
[\[171a.2\]]oM sarba ta thA ga ta pU dzA me g+ha sa mu dra s+pha ra Na sa ma ye hUM/_zhes bya ba'i sngags kyis sngar mngon par 'dus byas pa'i ga pur dang a ka ru dang tu ru ska la sogs pa'i dri tsan+dan dang bsres pa dang /_me tog gi shing brgya'am/_shing bzhi dang me tog thams cad dang /_spos kyi snod stong ngam
[\[171a.3\]]brgya'am bcu las nyung ba ma yin pa dang /_mar la sogs pa'i mar me'i grangs 'bum mam stong ngam mar me'i snod brgya'am snod bzhi dbul bar bya ste/_bshad ma thag pa'i sngags la/_puSh+pa/_d+hU pa/_dI pa/_pU dza/_zhes bya ba la sogs pa re re zhing sbyar bar bya'o/_/'bru la
[\[171a.4\]]sogs pa las byas pa'i swa sti ka la sogs pa'i yi ge gsum mngon par bzlas pa'i bza' ba dang bca' ba dang myang ba dang gzhib pa dang myos pa dang bcas pa dang /_myos pa med pa'i btung ba dang /_gtor ma dang mchod pa rnam pa sna tshogs pa'i grangs stong dang /_de nyid kyis
[\[171a.5\]]rol cha stong ngam/_pi wang dang dung la sogs pa'i rol cha bcu dang /_phyi rol gyi gar mkhan dang /_lag gdub dang /_rna rgyan dang /_cod pan la sogs pa dang /_rta dang glang po dang /_ba lang gi khyu rab tu brtags pa de rnams dang gos dang bcas shing dril bu dang rnga yab dang
[\[171a.6\]]bcas pa'i rta babs rnams dbul bar bya'o/_/de nas ba dan dkar po dang /_smug po dang sngon po dang dud ka dang /_dmar po dang khra bo dang ser po dang ljang gu dang brgyad go rims bzhin du dkyil 'khor las phyi rol du dbang po la sogs pa'i phyogs su bsgreng bar bya'o/_/de nas
[\[171a.7\]]yang bla na med pa la sogs pa'i mchod pa rnams kyis yang dag par mchod nas/_mi bskyod rdo rje zhes bya ba la sogs pas snga ma bzhin du bstod par bya ste/_de'am gzhan gyis bstod nas bshang ba dang gci ba la sogs pa dang ldan pa/_byang chub kyi sems su bsgrubs pa/_dung chen du blugs
[\[171b\]]
[\[171b.1\]]pa/_yi ge gsum gyis mngon par 'dus byas pa/_'khor lo'i dbus su bzhag la/_des dkyil 'khor pa rnams yang dag par tshim par bya'o/_/de nas dbang po'i phyogs nas brtsams te/_lha dang lha ma yin la sogs pa rnams la/_des mngon par 'dus byas pa'i bza' ba la
[\[171b.2\]]sogs pa'i gtor ma byin la/_lha rnams tshim par byed pa'i sbyin sreg bya'o/_/de nas yang slar zhugs te langs nas lung bstan pa la thug pa snga ma bzhin du rdzogs par byas nas/_slob ma rnams gzhug pa'i phyir/_chos rnams gzugs brnyan lta bu ste/_/dag cing gsal la rnyog pa
[\[171b.3\]]med/_/gzung du med cing brjod du med/_/rgyu dang las las kun du 'byung /_/de bzhin nyid las nges par skyes/_/bden pa 'di yis dkyil 'khor du/_/skyon bral slob ma thams cad kyis/_/gzugs brnyan gsal bar mthong bar shog_/ces bden pa'i byin gyi rlabs bsgrags par
[\[171b.4\]]bya'o/_/nam mkha' las byung mtshan ldan phyir/_/thog ma tha ma med pa'i mchog_/sems dpa' rdo rje che rang bzhin/_/rdo rje sems dpa' deng grub mdzod/_/kun mchog dngos grub chen po ste/_/dbang phyug chen po lhag pa'i lha/_/rdo rje 'dzin pa kun gyi rgyal/_/mi 'gyur mchog tu bdag
[\[171b.5\]]grub mdzod/_/nyes pa mi mnga' rtag pa'ang khyod/_/'dod chags kun gyis rjes chags pa/_/'dod chags chen po dga' ba che/_/bcom ldan de nyid bdag grub mdzod/_/shin tu dag pa kun gyi mchog_/gdod nas grol ba de bzhin gshegs/_/kun du bzang po kun bdag nyid/_/byang chub
[\[171b.6\]]sems dpa' bdag grub mdzod/_/dngos grub chen po kun gyi mchog_/dbang phyug chen po'i rgyal mchog dang /_/shin tu khyad 'phags rdo rje yis/_/rdo rje snyems bdag bdag grub mdzod/_/sems can kun gyi yid khyab cing /_/sems can kun gyi snying la zhugs/_/sems can
[\[171b.7\]]kun gyi yab gyur nyid/_/dam tshig mchog gi 'dod pa mchog_/bden pa gang gis ye shes mchog_/shes rab thabs dag dkyil 'khor 'gyur/_/bden pa de yis mgon khyod kyis/_/bdag gi 'dod pa yongs rdzogs mdzod/_/ces bya ba dam tshig gsum gyis glu'i mchod pa
[\[172a\]]
[\[172a.1\]]dang gsol ba gdab par bya'o/_/de nas slob ma'i cho ga 'byung ste/_dam tshig dang sdom pa 'dzin par khas blangs pa yon rab tu phul ba'i slob ma snga ma bzhin du mngon par 'dus byas nas/_de'i snying gar snyoms par 'jug pas bzhugs pa'i bde ba chen po rnam
[\[172a.2\]]par bsams te/_de'i sbyor ba'i g.yo ba las byung ba'i yi ge AH dmar po'i 'od zer gyi phreng bas lus thams cad gsal bar byas par rnam par bsgoms la/_/bdud rtsi zhes pa bzlas pa'i gos dmar po'i stod g.yogs dang smad g.yogs dang ldan pa/_sgo srung bzhi mngon par
[\[172a.3\]]bzlas pa'i gos kyis mig bkab pa/_rang gis dbang bskur ba'i de bzhin gshegs pas byin gyis brlabs pa'i gdong g.yogs nyid kyis cod pan byas pa/_ji skad bshad pa'i rang gi rigs kyi bu mo lag pa g.yon pas 'khyud pa'i sbyor ba khyad par can gyis 'dzin pa bcug ste/_
[\[172a.4\]]las thams cad pa'i bum pa'i chus kun du bsangs la/_e ma'o sangs rgyas e ma'o chos/_/chos bshad pa ni ngo mtshar che/_/de nyid don ni dag pa'i don/_/byang chub sems khyod la phyag 'tshal/_/bdag med pa yi chos las byung /_/sangs rgyas byang chub rdzogs mdzad pa/_/
[\[172a.5\]]rnam par mi rtog dmigs su med/_/byang chub sems khyod la phyag 'tshal/_/kun du bzang po thams cad don/_/byang chub sems ni rab bskor ba/_/byang chub spyod pa rdo rje che/_/byang chub sems khyod la phyag 'tshal/_/de bzhin gshegs pa'i thugs de dag_/sku dang gsung thugs rdo rje
[\[172a.6\]]'dzin/_/sangs rgyas byang chub rab ston pa/_/byang chub sems khyod la phyag 'tshal/_/zhes bya ba 'dis phyag bzhi byed du bzhug go/_/de nas/_a khaM bI ra hUM/_zhes bya ba'i sngags kyis me tog gi phreng ba thal mo sbyor bas 'dzin du bcug pa sgo drung du bzhag la/_kye rab tu dga' ba
[\[172a.7\]]'dod pa khyod su yin zhes dri bar bya zhing /_des kyang kye bde ba chen po bdag ni skal ba bzang po'o zhes brjod par bya'o/_/de nas rdo rje sems dpa'i bum pa'i chus bsangs te/_yi ge lngas bcug la 'di skad brjod par bya ste/_deng khyod de bzhin gshegs pa thams cad kyi rigs su
[\[172b\]]
[\[172b.1\]]zhugs par gyur gyis/_de'i phyir ngas khyod la gang gis de bzhin gshegs pa thams cad kyi dngos grub kyang thob par 'gyur na/_dngos grub gzhan lta smos kyang ci dgos pa'i ye shes bskyed par bya yis/_khyod kyis dkyil 'khor chen po ma mthong ba'i mdun du brjod par mi bya ste/_
[\[172b.2\]]khyod dam tshig nyams par gyur ta re/_oM rdo rje sems dpa' rang nyid ni/_/de ring khyod kyi snying la gnas/_/gal te tshul 'di smra ba na/_/skad cig de la bral nas gshegs/_/sbyangs shing rtogs par byas pa nyid/_/ye shes 'bar ba'i 'od kyis khyab/_/dngos grub sgrub byed dkyil
[\[172b.3\]]'khor gnas/_/dung chen nang blugs bdud rtsi lnga/_/sa bon lnga dang gsum bkod pa/_/blangs te slob ma 'thung du gzhug_/'di ni khyod kyi dmyal ba'i chu/_/dam tshig las 'das sreg par byed/_/dam tshig bsrungs pas dngos grub thob/_/'thung shig rdo rje bdud rtsi'i chu/_/oM
[\[172b.4\]]badzro da ka Tha/_deng phyin chad khyod kyi phyag na rdo rje nga yin gyis/_ngas 'di gyis shig ces smras pa gang yin pa de khyod kyis bya dgos shing /_khyod kyis nga la brnyas par mi bya ste/_khyod nyam nga ba ma spangs par 'chi ba'i dus byas nas/_sems can dmyal bar ltung bar 'gyur ta re/_de nas
[\[172b.5\]]bdag la de bzhin gshegs pa thams cad kyis byin gyis brlabs pa dang /_rdo rje sems dpa' dbab par mdzad du gsol zhes smros shig ces slob ma smrar bcug la/_de'i snying gar hUM las byung ba'i dbang chen gyi dkyil 'khor gru bzhi kha dog ser po rdo rje rtse gsum pas mtshan pa la
[\[172b.6\]]gnas pa'i yi ge hUM dang mgo bor baM las byung ba'i chu'i dkyil 'khor zlum po kha dog dkar po bum pas mtshan pa la gnas pa'i yi ge ha dang /_lkog mar yi ge yaM las byung ba'i rlung gi dkyil 'khor sngon po gzhu lta bu'i 'od zer gyi tshogs 'phro ba'i rgyal mtshan gyis mtshan pa la
[\[172b.7\]]gnas pa'i yi ge a dang /_rkang pa'i 'og tu yi ge raM las byung ba'i me'i dkyil 'khor gru gsum 'od zer 'bar ba la gnas pa'i yi ge dz+haiM rab tu 'bar ba rnam par bkod nas/_hUM ha/_AH dz+haiM zhes bya bas bskul zhing dbab par bya ste/_ji skad bshad pa'i dbang chen gyi dkyil 'khor
[\[173a\]]
[\[173a.1\]]la sogs pa rnams la gnas pa'i yi ge hUM la sogs pa las byung ba'i rdo rje la sogs pa de dag nyid kyis mtshan pa rnams yi ge dz+haiM las byung ba'i me'i 'od zer rnams kyis mngon par khyab par bsams la dbab par bya'o/_/babs par gyur pa'i lce la yi ge
[\[173a.2\]]AHdmar po bsams la/_rdo rje smros shig ces brjod par bya ste/_bzang ngan thams cad smra bar 'gyur ro zhes bcom ldan 'das rdo rje 'chang gsung ngo /_/tiSh+Tha badzrA dr-i D+ho me b+ha ba/_sha shwa to me b+ha ba/_hr-i da yaM me a d+hi tiSh+Tha/_sarba sid+d+hiM me pra yats+tsha/_hUM ha ha ha ha ho/_/zhes bya ba brjod pas
[\[173a.3\]]dbab pa de nyid brtan par bya ste/_yi ge lngas phreng ba de dkyil 'khor du skyur du bcug la/_de nyid kyis slar blangs te de'i mgo la bzhag nas snying gar zla ba la rang gi bdag po'i dang /_mig tu yi ge oM dang /_dpral bar yi ge ra bsams te/_yi ge lnga yis gdong g.yogs bkrol
[\[173a.4\]]la man ngag ji lta ba bzhin du dkyil 'khor bstan zhing /_'di skad brjod par bya'o/_/kye rdo rje/_ji ltar mig sman dag pas mthong /_/de ring dkyil 'khor 'di ltos shig_/sangs rgyas chos kyi rigs su skyes/_/sngags dang phyag rgyas byin brlabs gyur/_/dngos grub thams cad
[\[173a.5\]]phun sum tshogs/_/dam tshig rnams kyi mchog tu 'gyur/_/rdo rje pad mchog rol pa yis/_/gsang sngags rnams ni mnyes par gyis/_/mi mnyam med pas gru bzhi ste/_/dran dang dbang pos sgo bzhi yin/_/rta babs bzhir ldan bsam gtan bzhi/_/khyams ni ting nge 'dzin du
[\[173a.6\]]bshad/_/kha khyer ldan pa'i lha mor ldan/_/rdo rje 'chang gi gzungs rnams te/_/rgyan rnams kun gyis spras pa ni/_/bsam pa thams cad rdzogs byed pa'o/_/rlung bskyod ba dan dril bu dag_/sna tshogs mchog gi sgra sgrogs pa/_/gdul bya bskyang ba dam chos kyi/_/sna tshogs
[\[173a.7\]]mchog sgras kun du khyab/_/me tog me long ye shes te/_/byang chub yan lag me tog phreng /_/dra ba dra phyed rin chen bzang /_/nyi ma zla bar yang dag ldan/_/dngos grub mi zad bde ba ste/_/bde ba chen po zhes bshad do/_/de yi nang gi 'khor lo ni/_/dkyil 'khor brgyad pa'i
[\[173b\]]
[\[173b.1\]]rnam pa ste/_dngos grub bde ba kun ster ba'i/_/rnam par thar pa brgyad po yin/_/byang chub sems dpa'i theg chen gyis/_/mdo yi 'khor lo rab bskor bas/_/rdo rje'i thig gis yongs bskor dang /_/kun nas yongs su rdzogs pa yin/_/'gro la ye shes kyis chags pas/_/rdzogs
[\[173b.2\]]sangs rgyas lnga tshon rtsi yin/_/rang gi mtshan nyid rab dbye bas/_/dbang po'i don ni rnam dag phyir/_/bum pa rdo rje can gyis sngon/_/ye shes bdud rtsi gsol de yin/_/bum pa gang ba thugs rje yi/_/rlan dang tshogs rdzogs rgyu mthun yin/_/me tog spos dang mar me dri/_/dkyil
[\[173b.3\]]'khor na ni gang yod pa/_/byang chub yan lag yid rab tshim/_/chos kyi sgron ma grags pa'i tshogs/_/lha bshos chos kyi zas yin te/_/bde ba chen po 'phel byed pa'i/_/glu dang gar dang rol mo'i mchog_/ngo tsha khrel yod sdom pa yin/_/khang brtsegs thar pa'i grong khyer phyir/_/
[\[173b.4\]]snying po bsdus pas dkyil 'khor ro/_/zhes bya ba 'dis rgyu dang 'bras bu'i rang bzhin can gyi rten gyi dkyil 'khor bstan nas/_da ni brten pa'i 'khor lo bstan par bya ste/_dad pa'i dbang po rnam par dag pa ni/_/'phags pa gshin rje mthar byed yin zhing sems can ma lus pa'i
[\[173b.5\]]rgyud la gnas pa'i 'chi bdag gi bdud zil gyis gnon par byed pa'i rang bzhin no/_/de bzhin du dran pa dang ting nge 'dzin dang brtson 'grus kyi dbang po rnam par dag pa ni/_'phags pa gzhan gyis mi thub pa dang /_rta mgrin dang /_'phags pa bdud rtsi zhes bya ba ste/_nyon mongs pa dang /_
[\[173b.6\]]phung po dang /_lha'i bu'i bdud rnams zil gyis gnon par byed pa'i mtshan nyid can gyi sgo srung rnams so/_/de bzhin du 'dod pa'i rgyal po dang /_dbyig pa sngon po dang /_stobs po che dang /_mi g.yo ba dang /_gtsug tor 'khor los sgyur ba dang /_gnod mdzes rgyal po rnams ni zhe
[\[173b.7\]]sdang la sogs pa rnam par dag pa'i rang bzhin no/_/sa'i snying po ni mig gi skye mched rnam par dag pa'i rang bzhin no/_/gzugs rdo rje ma ni phyi rol gyi gzugs rnam pa gsum rnam par dag pa'i rnam par snang mdzad kyi rang bzhin no/_/byams pa dang lha mo byams ma ni byams pa mchog
[\[174a\]]
[\[174a.1\]]rnam par dag pa'i rang bzhin no/_/phyag na rdo rje ni rna ba'i skye mched rnam par dag pa'i rang bzhin no/_/de bzhin du sgra rdo rje ma ni rin chen dpal gyi rang bzhin no/_/nam mkha'i snying po ni sna'i skye mched do/_/dri rdo rje ma ni 'od dpag tu med pa'i rang bzhin no/_/
[\[174a.2\]]'jig rten dbang phyug ni lce'i skye mched do/_/ro rdo rje ma ni don yod par grub pa'i rang bzhin no/_/'phags pa 'jam dpal ni shes rab rnam par dag pa'i rang bzhin no/_/lha mo snying rje ni brtse ba rnam par dag pa'i rang bzhin no/_/sgrib pa thams cad rnam par sel ba ni lus rnam
[\[174a.3\]]par dag pa'o/_/reg bya rdo rje ma ni reg bya rnam par dag pa'i mi bskyod pa'i rang bzhin no/_/kun du bzang po ni yid rnam par dag pa'o/_/chos kyi dbyings rdo rje ma ni chos thams cad rnam par dag pa'i rang bzhin no/_/sangs rgyas spyan ni phyi dang nang gi bdag nyid kyi sa'i khams
[\[174a.4\]]rnam par dag pa'i rang bzhin no/_/de bzhin du mA ma kI dang /_gos dkar mo dang /_sgrol ma ni chu dang me dang rlung rnam par dag pa'i rang bzhin no/_/de bzhin du rnam par snang mdzad dang /_rin chen 'byung ldan dang /_'od dpag tu med pa dang /_don yod par grub pa rnams ni stong
[\[174a.5\]]pa nyid la sogs pa'i rgyu mthun pa'i me long lta bu la sogs pa'i ye shes bzhi'i rang bzhin can no/_/bcom ldan 'das zhe sdang rdo rje ni rnam par thar pa'i sgo stong pa nyid la sogs pa bzhi'i rgyu mthun pa'i ye shes lnga'i rang bzhin no/_/bde ba chen po rab sgrub phyir/_/gang du zhugs pa tsam
[\[174a.6\]]gyis ni/_/de rnams zil gyis mi gnon cing /_/phyir mi ldog dang rgyal sras 'gyur/_/de nas rdo rje slob dpon la/_/shin tu khyad 'phags yon phul nas/_/rab tu btud de tshigs bcad 'dis/_/dbang bskur bar ni gsol ba gdab/_/byang chub rdo rjes sangs rgyas la/_/ji ltar
[\[174a.7\]]mchod chen gsol mdzad pa/_/bdag la bsrung ba'i don gyi phyir/_/nam mkha'i rdo rjes deng bdag stsol/_/slob ma rang bdag rnal 'byor ldan/_/'jug pa'i sgo ru mngon phyogs par/_/pad+ma 'dab brgyad steng du ni/_/rnam spras khri la bzhag byas te/_/lus la dkyil 'khor bcug
[\[174b\]]
[\[174b.1\]]gyur pa/_/cho ga 'di yis dbang bskur bya/_/dbang bskur dus su slob dpon gyis/_/gdugs dang rgyal mtshan ba dan thogs/_/bum pa rol cha gos bzang dang /_/rgyan rnams bzang po dang ldan zhing /_/sngar bshad dbab pa bya ba yis/_/bkug nas yang dag gshegs pa yis/_/sangs rgyas
[\[174b.2\]]kun gyis nam mkha'i khams/_/yongs su gang bar rnam bsgom bya/_/bum pa'i chu ru bdag po lnga/_/la sogs zhu ba'i gzugs bcug la/_/mgrin pa gos rnams bzang pos bcing /_/bum pa sangs rgyas spyan sogs kyis/_/'thung ba de yi ba spu yi/_/bu ga kun nas sangs rgyas
[\[174b.3\]]gzhug_/sngags kyi tshigs bcad 'di 'don cing /_/slob ma'i mgo la dbang bskur bya/_/dbang bskur ba ni rdo rje che/_/khams gsum pas ni phyag byas shing /_/sangs rgyas kun gyi gsang gsum gyi/_/gnas las byung ba sbyin par bya/_/ji lta ba bzhin cod pan gyis/_/dbang bskur
[\[174b.4\]]de nas shes rab dang /_/rnal 'byor gyis ni brtan byas te/_/rim pa 'di bzhin mtshan ma sbyin/_/sangs rgyas kun gyi deng khyod kyi/_/rdo rje'i dbang gis dbang bskur 'gyur/_/rab tu grub phyir sangs rgyas kyi/_/rdo rje 'di ni khyod kyis long /_/oM badzra a d+hi pa ti twAM a b+hi Shiny+tsa mI tiSh+Tha
[\[174b.5\]]badzra sa ma ya s+t+waM/_thog mtha' med pa'i sems dpa' ni/_/rdo rje sems dpa' dga' ba che/_/kun du bzang po kun bdag nyid/_/rdo rje bsnyems tshul bdag po'i bdag_/ces bya bas ni hUM las byung ba'i rdo rje'o/_/rgyal ba byang chub mchog bzhed pa/_/'di de sangs rgyas thams cad kyis/_/
[\[174b.6\]]shes rab sgra yi rjes 'gror bshad/_/khyod kyis kyang ni rtag tu bcang /_/zhes bya bas yi ge a las byung ba'i dril bu'o/_/srid pa ngo bo nyid kyis dag_/ngo bo nyid kyis srid bral byas/_/ngo bo nyid dag sems mchog gis/_/srid pa mchog tu byed par 'gyur/_/zhes bya bas de dkrol
[\[174b.7\]]du gzhug go/_/srid pa'i bde ba shin tu chung /_/sdug bsngal chen po dag bya'i phyir/_/shin tu bde ba'i thabs dam pa/_/dam tshig 'di ni rtag tu skyed/_/'dod pa'i longs spyod thams cad ni/_/ji bde ba ru bsten bya zhing /_/rang gi lha yi sbyor ba yis/_/bdag dang gzhan nyid mchod par
[\[175a\]]
[\[175a.1\]]bya/_/ji srid 'khor ba'i gnas su ni/_/mkhas mchog rnams ni 'dug 'gyur ba/_/de srid mtshungs med sems can don/_/mya ngan mi 'da' byed par nus/_/thabs dang shes rab pha rol phyin/_/bsod nams tshogs ni sgrub byed cing /_/dngos grub
[\[175a.2\]]kun gyis dbang phyug gyur/_/grub pas sems can don brtan bya/_/yid kyi gzugs ni brtan nyid phyir/_/phyag rgya dam tshig ces byar brjod/_/gang gi gzugs kun brtan gyur pa/_/des ni phyag rgyar rab tu bsgrags/_/zhes bya ba ni dam tshig go/_/de ltar dam tshig gsum phog nas/_oM
[\[175a.3\]]badzra a d+hi pa ti s+t+wAM/_a b+hi Shiny+tsA mi/_badzra nA ma a b+hi She ka ta/_kye dpal rdo rje che ge mo zhes bya ba'i sgra dang bcas pa'i ming gdags par bya ste/_de ni ming gis dbang bskur ba'o/_/phyag na rdo rje'i brtul zhugs brtan/_/'di de sangs rgyas thams cad nyid/_/rdo rje sems dpa'i phyag na gnas/_/
[\[175a.4\]]khyod kyis kyang ni rtag tu bcang /_/zhes bya bas rdo rje'i brtul zhugs phog pa ste/_oM sarba ta thA ga ta sid+d+h+ya badzra sa ma ya tiSh+Tha e Sha s+t+waM d+hA ra yA mi/_hi hi hi hi/_hUM zhes bya ba brjod cing /_slob ma 'dzin du bcug ste/_dri la sogs pa rnams kyis yang dag par mchod nas gzhag par bya'o/_/de lta
[\[175a.5\]]bu ni bum pa zhes bya ba'i ming gis bsdus pa/_phyi'i dkyil 'khor gyi dbang bskur ba ste/_le'u bco brgyad pa las/_bum pa'i dbang ni dang po ste/_/gsang ba'i dbang bskur gnyis pa yin/_/shes rab ye shes gsum pa ste/_/zhes bya ba la sogs pa bstan pa'i phyir ro/_/de nas gnas dben par
[\[175a.6\]]slob mas sngags dang rgyud la legs par bslabs pa/_bzhin bzang zhing mig yangs pa de kho na nyid kyi rig pa la brtson pa/_dam tshig srung ba lhur len pa/_bde ba'i yo byad thams cad dang ldan pa'i rang gi rigs kyi bu mo/_/rdo rje slob dpon la rab tu dbul bar bya'o/_/de nas g.yon logs na
[\[175a.7\]]gnas pa de dang lhan cig 'dug pa'i bla ma la 'o ma dang mar me'i mchod pa rnams dang /_dri dang phreng ba la sogs pa phyi rol gyi mchod pa rgya chen po rnams dang /_bla na med pa'i mchod pa rnams kyis yang dag par mchod la/_pus mo g.yas pa'i lha nga sa la btsugs te/_de nas thal mo
[\[175b\]]
[\[175b.1\]]sbyar ba yis/_/slob dpon che la gsol ba gdab/_/khyed kyi zhal snga'i bka' drin gyis/_/bdag gis bya ba bla med shes/_/de ring dbang bskur rin chen gyis/_/mgon po brtse ba mdzad du gsol/_/ji ltar dpal mgon bde chen gyis/_/dpal ldan rdo rje chos la ni/_/de nyid dag pa
[\[175b.2\]]zhes byar bshad/_/de bzhin mgon pos bdag la stsol/_/sdug bsngal kun gyi gnas 'gyur bdag_/gtso bos dmyal ba las gdon stsol/_/mgon med pa la sdug bsngal kun/_/gcod par byed pa'i thugs rje mdzod/_/khyod zhabs pad+ma ma gtogs par/_/gtso bo bdag la
[\[175b.3\]]skyabs gzhan med/_/de bas thub chen sangs rgyas mchog_/'gro ba'i dpa' bos bka' drin gsol/_/de ltar gsol btab cho ga bzang /_/dam pa thob par gyur nas ni/_/bla ma yon tan rgya mtsho yis/_/snying rje slob ma la bskyed de/_/bzhin ni rab tu 'dzum byas nas/_/brtse
[\[175b.4\]]ldan rab tu dga' gyur pas/_/gsang ba las kyang ches gsang mchog_/sdom pa bzang po bsgrag par bya/_/bu khyod kyis ni srog chags gsad/_/brdzun pa'i tshig kyang smra bar bya/_/khyod kyis ma byin blang bya ste/_/bud med kyang ni bsten par bya/_/sems kyi sdom pa mchog
[\[175b.5\]]gyur pa/_/bzang po khyod kyis bsrung bar bya/_/bshang dang gci ba sha dang khrag_/rnam pa sems las byung ba dang /_/rta khyi glang po ba glang sha_/sbyangs pa la sogs cho ga yis/_/khyod kyis rtag tu bza' bya ste/_/dam tshig 'di ni ngo mtshar che/_/de nas bsgom pa kun du btags
[\[175b.6\]]pa'i sngar bshad pa'i dkyil 'khor nyid du/_lha ma lus pa'i 'khor lo'i dbus na 'dug pa'i slob dpon rdo rje 'chang chen po'i nga rgyal dang ldan pas/_rang gi rig ma'i pad+mar bdud rtsi lnga bcug ste/_ji skad bshad pa'i man ngag gis de dang yang dag par sbyor ba dang ldan pas rang gi lhag
[\[175b.7\]]pa'i lha yang dag par dbang bskur bar gyur pa phyung la/_de 'gro ba rnams kyi don byed du bcug ste de bkug nas rang gi lus la bcug ste/_de rnam par gyur nas slob ma yang de'i rang bzhin dang ldan zhing phung po la sogs pa byin gyis brlabs pa/_rang gi lha mo la sogs pa yang dag
[\[176a\]]
[\[176a.1\]]par ldan par bsams la/_rang gi ba spu'i bu ga'i gseb nas byung ba'i 'od zer gyi lcags kyu'i tshogs rnams kyis/_nam mkha'i dbyings ma lus par khyab pa'i de bzhin gshegs pa rnams bsdus te/_rang gi sku dang gsung dang thugs rnams la bcug
[\[176a.2\]]nas las la gnas par bya ste/_rang gi snying pos de bzhin gshegs pa rnams yang dag par bskul la/_mchog tu dga' ba'i gnas skabs su zhu bar gyur pa nyid slob ma'i kha ru blugs par bya zhing /_des kyang e ma'o bde'o zhes brjod la/_sems las byung ba med par bya'o/_/de ni
[\[176a.3\]]rdo rje can kun gyi/_/dbang bskur go 'phang mchog yin te/_/rdo rje can ni thams cad dang /_/las mchog tshogs rnams 'grub par 'gyur/_/de ni gsang ba'i dbang bskur ba'o/_/de nas sems byung me tog bcas/_/pad+ma la gnas blangs nas ni/_/bshang gci sha dang yang dag ldan/_/
[\[176a.4\]]mi yi nya phyis nang blugs te/_/mchod phyir rang gi kha dang ni/_/rig ma'i kha ru blugs par bya/_/de nas/_shes rab dad la sogs dang ldan/_/gzugs bzang sgrub po'i yid du 'ong /_/rnal 'byor 'ga' zhig goms byams pa/_/dam tshig shes pa'i rnal 'byor ma/_/de'am
[\[176a.5\]]gzhan pa'i sgrub pa pos/_/bla ma la ni yon du dbul/_/me tog la sogs dam tshig ldan/_/sangs rgyas rnams kyis byin brlabs pa/_/bla mas byin gyis brlabs nas ni/_/sgrub pa po la sbyin par bya/_/de dang snyoms 'jug slob ma ni/_/rdor 'dzin gnyis pa lta bu la/_/mchod pa
[\[176a.6\]]bla na med pa dang /_/phyi rol mchod pa rnams dang ni/_/bkra shis 'don pa'i sgra rnams dang /_/rol mo'i sgra ni sna tshogs dang /_/rnga yab gdugs dang rgyal mtshan sogs/_/tsan+dan me tog phreng tshogs mchod/_/shes rab ye shes dbang bskur la/_/kun du brtan par gzhag byas
[\[176a.7\]]te/_/dad pas thal mo sbyar ba la/_/cho ga 'di yis dbang bskur bya/_/de la sangs rgyas spyan dang yang dag ldan pa'i gti mug rdo rje'i rnal 'byor dang ldan pa'i slob dpon gyis/_slob ma yang de'i rnal 'byor dang ldan par byed du bcug ste/_rang gi ting nge 'dzin las rnam par snang mdzad dang
[\[176b\]]
[\[176b.1\]]snyoms par zhugs pa'i sangs rgyas spyan gyi tshogs/_phyag na byang chub kyi sems kha dog dkar pos yongs su gang bar gyur pa'i bum pa zla ba'i 'od zer lta bu thogs pa yang dag par spros la/_de rnams kyis dbang bskur te/_snyoms par 'jug pa las byung ba'i byang
[\[176b.2\]]chub kyi sems kyi rgyun dkar pos kyang dbang bskur ba byin la/_sku rdo rje dang sangs rgyas spyan gyi tshogs de rnams thams cad bde ba chen po nyams su myong ba'i gzhan gyi dbang gis/_mar gyi bum pa bzhin du zhu nas ye shes kyi bdud rtsi'i rnam par gyur pa/_slob ma'i lus la
[\[176b.3\]]bcug ste de yang bde ba chen po'i rang bzhin can gyi lha'i lus su bsam par bya'o/_/de'i don ni 'di skad du bstan pa yin te/_gti mug dga' ma dang ldan pa'i/_/gti mug rnal 'byor gyis rmongs la/_/gti mug rgyun gyis dbang bskur bas/_/rang nyid gti mug rdo rjer 'gyur/_/
[\[176b.4\]]de bzhin du/_zhe sdang dga' ma dang ldan pa'i/_/zhe sdang sbyor bas sdang ba la/_/zhe sdang rgyun gyis dbang bskur bas/_/rang nyid zhe sdang rdo rjer 'gyur/_/'dod chags dga' ma dang ldan pa'i/_/chags bdag sbyor bas chags can la/_/'dod chags rgyun gyis dbang bskur bas/_/
[\[176b.5\]]rang nyid 'dod chags rdo rjer 'gyur/_/rdo rje dga' ma dang ldan pa'i/_/shes rab ye shes rnal 'byor gyis/_/ye shes rgyun gyis dbang bskur bas/_/rang nyid shes rab ye shes 'gyur/_/byang chub sems kyi rgyun rnams ni rang gi de bzhin gshegs pa rnams kyi sku mdog dang
[\[176b.6\]]rjes su mthun par blta bar bya ste/_de ni shes rab ye shes kyi dbang bskur ba'o/_/de bzhin gshegs rnams dpang bzhag ste/_/de tshe bla mas rig ma de'i/_/lag bzung nas ni de lta bu'i/_/sgrub po yi lag tu gtad/_/byang chub chen po sgrub pa'i phyir/_/'di nas brtsams te
[\[176b.7\]]dam tshig gi/_/bu mo sgrub pa po la gtad/_/de bzhin gshegs rnams mkhyen par mdzod/_/de nas de la 'di skad brjod par bya'o/_/dbus nas rdo rje slob dpon gyis/_/mgo bo slob ma'i lag gtad de/_/yid du 'ong ba'i gzugs 'di ni/_/khyod kyis rtag tu bsten par bya/_/
[\[177a\]]
[\[177a.1\]]thabs gzhan gyis ni sangs rgyas min/_/de phyir rig ma 'di mchog yin/_/gnyis kyi dngos por snang ba yi/_/chos rnams thams cad gnyis su med/_/de phyir rtag tu khyod kyis ni/_/'khor ba spang bar mi bya'o/_/'di de sangs rgyas thams cad
[\[177a.2\]]kyi/_/rig pa'i brtul zhugs bla na med/_/rmongs pa gang zhig 'da' byed pa/_/de yis dngos grub mchog gi min/_/yi ge'i phyag rgya'i rgyun kun du/_/sbas pa gang dag ji snyed pa/_/de nas brtsams te de yis ni/_/de la gsang mchog bshad par bya/_/yang ji lta ba bzhin du rang
[\[177a.3\]]gi bdag po'i sangs rgyas kyi nga rgyal dang ldan pas/_sems can kun la phan bya'i phyir/_/rtag tu 'jig rten thams cad du/_/ji ltar 'dul ba'i sgo nas ni/_/chos kyi 'khor lo sna tshogs bskor/_/de bzhin du nor bu dang pad+ma dang 'khor lo bskor zhes bya ba'i tshigs su
[\[177a.4\]]bcad pa lngas rjes su gnang ba byin te/_langs la snying gar g.yon pa'i de bzhin gshegs pa'i khu tshur gyis chos gos kyi dbus nas bzung ba dang /_g.yas pas mchod sbyin gyi tshul du byas shing sangs rgyas thams cad kyi bdag nyid rnal 'byor dang ldan pas/_rdo rje ming
[\[177a.5\]]gis dbang bskur ba'i sgo nas lung bstan par bya ste/_oM ngan 'gro srid pa las bton nas/_/srid pa mchog ni grub bya'i phyir/_/rdo rje sems dpa' de bzhin gshegs/_/nga yis khyod ni lung bstan no/_/kye rdo rje de bzhin gshegs pa rdo rje che ge mo zhes bya ba sid+d+h+ya sa ma ya
[\[177a.6\]]s+t+waM b+hur b+hu ba swaH/_langs te mchog tu gsang ba'i cho ga 'di/_gang la lung bstan pa byas pa'i de bzhin gshegs pa thams cad kyi rang gi dam tshig gi slob dpon de la/_de bzhin gshegs pa thams cad dang rdo rje 'chang byang chub sems dpa'i 'khor gyi dkyil 'khor dang bcas
[\[177a.7\]]pa thams cad gsung gcig gis bla na med pa yang dag par rdzogs pa'i byang chub tu lung ston par mdzad de/_gang gi phyir langs pa'i phyag rgya chen po 'di'i mchog tu gsang ba'i dngos grub dngos grub mchog gi byin rlabs dang /_sngags 'di'i mthu yin pa de'i phyir dad par bya'o zhes
[\[177b\]]
[\[177b.1\]]slob ma rnams la brjod par bya'o/_/de nas gsang ba brjod par bya ste/_chags bral sdig pa dang mtshungs pa/_/khams gsum dag na gzhan med de/_/de bzhin 'dod las chags bral bar/_/khyod kyis kyang ni mi bya'o/_/ma hA sa ma ya haM hUM phaT/_de'i rjes la/_mkhas
[\[177b.2\]]pas lag pa g.yon pa yi/_/g.yas pa'i mthe bong nas bzung ste/_/slob ma gtso bo la dmigs nas/_/mar gyi sreg blugs brgya phul la/_/mar dang sbrang rtsi zho bsres pa'i/_/til gyi sreg rdzas brgya phul te/_/kun byed rigs kyi rig sngags kyis/_/snying ga ru ni reg byas
[\[177b.3\]]la/_/bdud rtsi 'khyil pa'i sngags bzlas pa'i/_/lag pa la ni gdu bu dang /_/mgo la gdugs ni thogs pa dag/_/skor ba byed du bcug nas ni/_/dkyil 'khor sgo ru thal sbyar ba/_/gdugs dang bcas par bsnyal bya ste/_/phul bar gyur pa'i slob ma 'di/_/gsang
[\[177b.4\]]sngags 'dzin pa nyid du 'gyur/_/gdugs 'jog bcug nas slob dpon gyis/_/de la snying la bab pa brjod/_/da ni dkyil 'khor slob dpon dang /_/gsang sngags rgyud kyang 'dzin par 'gyur/_/sangs rgyas byang chub sems dpa' dang /_/lha rnams kyi yang thugs su byon/_/
[\[177b.5\]]sems can rnams la snying brtse'i phyir/_/khyod kyis dkyil 'khor cho ga bzhin/_/rab tu 'bad de bri bar bya/_/sgrub pa po yang rgyud la sbyor/_/de nas man ngag ji lta ba bzhin du byin la/_drang ba'i don la sogs pa'i dgongs pa'i gnas rnams bshad par bya'o/_/de nas ji ltar
[\[177b.6\]]zhugs pa rnams la de bzhin gshegs pa thams cad 'dus pa la sogs pa'i dbugs dbyung ba sbyin par bya ste/_gsang ba'i dkyil 'khor mchog dam par/_/zhugs pa dang ni mthong gyur pas/_/sdig pa kun las nges grol zhing /_/khyed rnams de nyid legs par gnas/_/
[\[177b.7\]]bde chen theg pa 'di yis ni/_/khyed la slar 'chi yod min te/_/mi tshugs pa dang mi sod pas/_/cis kyang mi 'jigs dga' bar gyis/_/srid pa shin tu dag bya'i phyir/_/srid pa'i sdug bsngal dag las bton/_/srid pa'i mchog ni bsgrub bya'i phyir/_/ston pa mchog tu gyur pa
[\[178a\]]
[\[178a.1\]]yin/_/dam tshig sdom pa grub 'di dang /_/sangs rgyas kun gyis mthun par gsungs/_/dam pa brtag pa'i bka' yang ni/_/khyed kyis rtag tu bsrung bar bya/_/gang zhig bskyed pa tsam gyis ni/_/sangs rgyas nyid du dogs med cing /_/rdo rje zhes pa'i
[\[178a.2\]]phyag rgya gang /_/byang chub sems kyang gtang mi bya/_/dam chos smad par mi bya zhing /_/nam yang dor bar mi bya'o/_/mi shes pa'am rmongs pa yis/_/de ni rnam par dbye mi bya/_/bdag nyid yongs su spangs nas su/_/dka' thub kyis kyang gdung mi bya/_/ji bde bar ni bde
[\[178a.3\]]ba bzung /_/'di ni ma byon rdzogs sangs rgyas/_/rdo rje dril bu phyag rgya ni/_/nam yang dor bar mi bya'o/_/slob dpon brnyas par mi bya ste/_/'di ni sangs rgyas kun dang 'dra/_/sangs rgyas kun mtshungs bla ma yi/_/slob dpon la ni gang smod pa/_/de ni sangs rgyas kun smad pas/_/
[\[178a.4\]]rtag tu sdug bsngal thob 'gyur te/_/rims dang dug dang dbyig dug nad/_/mkha' 'gro ma rnams 'tshe dang gdon/_/bgegs dang log 'dren gtum po yis/_/bsad nas sems can dmyal bar 'gro/_/de bas 'bad pa thams cad kyis/_/rdo rje slob dpon blo gros che/_/
[\[178a.5\]]dge mchog rab tu mi bcom pa/_/nam yang smad par mi bya'o/_/bla ma la ni gus bcas yon/_/rjes mthun khyod kyis dbul bar bya/_/des ni rims sogs gnod pa rnams/_/slar yang 'byung bar mi 'gyur ro/_/rang gi dam tshig slob dpon ni/_/sbyin men bu dang chung ma dang /_/
[\[178a.6\]]rang srog gis kyang bsten bya na/_/longs spyod g.yo ba smos ci dgos/_/gang phyir bskal pa grangs med pa/_/dbye bas shin tu rnyed dka' ba'i/_/sangs rgyas nyid ni brtson ldan la/_/tshe 'di nyid la ster bar byed/_/rtag tu rang gis dam tshig bsrung /_/rtag tu de bzhin
[\[178a.7\]]gshegs rnams mchod/_/rtag tu bla ma la yang dbul/_/de ni sangs rgyas kun dang 'dra/_/de byin sangs rgyas thams cad la/_/rtag tu byin pa nyid du 'gyur/_/de byin bsod nams tshogs yin te/_/tshogs las dngos grub mchog tu 'gyur/_/gang phyir 'dir ni legs
[\[178b\]]
[\[178b.1\]]gnas pas/_/deng khyed skye ba 'bras bur bcas/_/lha dang dam tshig gis mnyam par/_/khyed rnams gyur par the tshom med/_/sangs rgyas rdo rje 'dzin bcas pa/_/kun gyis deng khyod dbang bskur te/_/khams gsum rgyal srid chen po la/_/dbang byed rgyal por gnas par gyur/_/deng
[\[178b.2\]]ni bdud las rnam rgyal te/_/grong khyer mchog tu rab tu zhugs/_/deng ni khyod kyis sangs rgyas nyid/_/thob pa 'di la the tshom med/_/de bas yid ni rab dang rdo rje nyid du gyis/_/rang gi dam tshig mi zad bde skyed bsten par gyis/_/deng ni bde ba chung ldan 'gro ba'i nang nas mkhyen/_/
[\[178b.3\]]rdo rje sems dpa' dang mtshungs rtag pa nyid du gyur/_/slob ma rab gus brtse ldan pas/_/bla ma'i zhabs la phyag 'tshal te/_/gtso bos ji ltar bka' stsal pa/_/thams cad bgyid ces brjod par bya/_/de ltar cho ga 'di yis ni/_/dam bcas pa yi slob ma rnams/_/zhi ba'i
[\[178b.4\]]don du sbyin sreg ni/_/'chad 'gyur cho ga bzhin du bya/_/de nas slob ma re re zhing /_/mkhas pas lag pa g.yon pa yis/_/g.yas pa'i mthe bo nas bzung ste/_/g.yas su bskor ba'i rim gyis ni/_/dgang gzar spyi bo nas phab ste/_/mar gyi sreg blugs bdun
[\[178b.5\]]gyis ni/_/sbyin sreg byas nas thams cad la/_/bla mas yon rnams blang bar bya/_/gser dang dngul dang rin chen rta/_/de bzhin glang po sa gzhi rnams/_/blangs te de bzhin btang byas nas/_/cho ga bzhin du sngags sbyin bya/_/gsang sngags rgyal po'i ting 'dzin yang /_/ji
[\[178b.6\]]bzhin nye bar brtan nas ni/_/gsang ba'i phyag rgya dang sbyor ba/_/ci rigs par ni byed bcug ste/_/de las byung ba'i byang chub sems/_/blangs la 'thung du gzhug par bya/_/de tshe rdo rje can gyis ni/_/de la 'dod bzhin sgrub thabs bshad/_/de nas sngar bshad pa'i mchod pa rnam
[\[178b.7\]]pa lnga dang /_'dod pa'i yon tan lnga dang /_bla na med pa la sogs pa'i mchod pa rnams kyis dkyil 'khor yang dag par mchod la/_slob ma rnams la 'di skad du/_thams cad kyis de bzhin gshegs pa thams cad la ci nus par mchod pa gyis shig ces brjod par bya'o/_/
[\[179a\]]
[\[179a.1\]]ro dang ldan pa'i zas kyi bye brag la sogs pa thams cad dang /_ba glang dang /_khyi dang /_glang po dang /_rta'i dang /_mi'i mar me bye brag rnams dang /_myos pa dang bcas pa dang /_myos pa med pa'i btung ba'i bye brag 'khor lo la phul ba rnams kyis ji
[\[179a.2\]]ltar zhugs pa rnams kun du tshim par bya'o/_/'di de sangs rgyas thams cad kyi/_/zhes bya ba la sogs pas kyang rdo rje brtul zhugs phog la/_de rnams lhan cig mtshan mo gnyid ma log par/_mchog tu dga' ba'i cho gas dpal bde ba chen po bsgom pa dang /_glu dang
[\[179a.3\]]gar la sogs pa rnams kyis 'dug cing bzlas pa bya'o/_/yang thams cad la su la yang ma smra shig ces mna'i snying po brjod la/_zhugs pa thams cad btang ste/_yang mgon po mchod nas yang dag par bstod de/_phyogs rnams su gtor ma byin la/_nye reg byas te phyag btsal nas/_/
[\[179a.4\]]mchod yon phul te/_dge ba yongs su bsngos nas/_/dkyil 'khor la bskor ba gsum bya ste/_badzra d+h+r-ika a zhes bya ba'am/_yi ge muH'i mtha' can gyi yi ge gsum brjod cing /_nam mkha' dang mnyam pa nyid kyis rang gi sku dang gsung dang thugs la dkyil 'khor gyi
[\[179a.5\]]'khor lo bcug la/_oM a kA ro mu khaM sarba d+harmA NAM/_Ad+ya nut+pan+na twAd/_ces bya ba brjod cing dkyil 'khor phyis te/_gsang ba'i dkyil 'khor yang snga ma bzhin du gshegs su gsol la/_tshon rtsi la sogs pa chu bo chen po la pho ste/_hUM zhes bya ba brjod cing dkyil 'khor gyi phur bu
[\[179a.6\]]bton la/_bdud rtsi dang bcas pa'i 'o mas bkrus te/_rang gi slob ma dang sa bdag bsrung ba'i phyir zhi ba'i sbyin sreg byas la/_dus gsum mnyam pa nyid du bsgom pa'i sgo nas ci bde bar gnas par bya'o/_/thugs kyi dkyil 'khor gyi cho ga de lta bu ni cho ga zhes bya ba'i sgras bstan pa
[\[179a.7\]]yin no/_/thugs kyi dkyil 'khor zhes bya ba la sogs pa la/_yongs su ste rnam pa kun du gsal ba ni dang po nas brtsams te/_bum pa la sogs pa yang dag par dgod pa'i mthar thug pa'o/_/shes byas nas zhes bya ba ni cho ga rnam pa sna tshogs pa ma tshang ba med par sems kyis
[\[179b\]]
[\[179b.1\]]khong du chud nas zhes bya ba'i don to/_/sku dang gsung thugs mchod pa yis/_/zhes bya ba la sku'i dkyil 'khor dang /_gsung gi dkyil 'khor dang /_thugs kyi dkyil 'khor rnams kyi mchod pa ni/_sku dang gsung thugs mchod pa ste/_de rnams kyis so/_/mchod pa zhes bya ba
[\[179b.2\]]ni phyi dang nang gi bdag nyid dang bla na med pa la sogs pa'i rang bzhin te/_de dus 'dir nan tan du bya'o/_/de nyid bstan pa'i phyir/_bud med ces bya ba la sogs pa gsungs te/_rab tu mdangs bzang ba zhes bya ba ni zla ba'i mdog dang ldan zhing de'i 'od zer gyi tshogs kyis khyab pa'o/_/ji
[\[179b.3\]]skad bshad pa'i mtshan nyid dang ldan pa'i btso blag mkhan gyi bu mo lo brgyad phrag gnyis lon pa ni sku'i dkyil 'khor gyi'o/_/de'i zhes bya ba ni sku'i dkyil 'khor gyi'o/_/dbus su zhes bya ba ni bdag po'i gnas so/_/mnyes par bya zhes bya ba ni sngar bshad pa'i sgrub thabs kyi tshul bzhin
[\[179b.4\]]du'o/_/de bzhin du gar mkhan gyi bu mo na tshod lo nyi shu lon pa/_rgya skyegs lta bu'i mdog dang ldan pa/_gos dkar mo'i rnam pa can ni gsung gi dkyil 'khor gyi'o/_/yon tan ske rags zhes bya ba la sogs pa la/_gdol pa'i bu mo lo bcu gnyis lon pa/_ut+pa la'i 'dab ma'i
[\[179b.5\]]mdog can/_stobs bcu dang mi 'jigs pa la sogs pa sangs rgyas kyi yon tan gyi tshogs ma lus pas brgyan pa'i mA ma kI'i gzugs su rnam par bsgoms la ste/_le'u 'di nyid du sku'i dkyil 'khor la sogs pa'i don du gsol ba btab pa nyid yin pa'i phyir ro/_/sangs rgyas ni
[\[179b.6\]]dpal rdo rje 'chang byang chub kyi sems kyi rang bzhin te/_/dam tshig gi dkyil 'khor phra mo gang la de nyid gnas te/_rgyu yin pa yod pa de la de skad ces bya'o/_/de nyid ni zhi ba ste mchog tu dga' ba'i rtog pa'i nyes pa ma lus pa dang bral ba nyid yin pa'i phyir ro/_/spro zhes pa ni slob ma
[\[179b.7\]]gzhug pa'i cho ga bzhin du/_slob dpon gyis gzhug pa dang /_dbang bskur ba dang /_man ngag phog pa'i rjes thogs la'o/_/shes rab kyi chos 'byung gi nang na gnas pa nyid yin pa'i phyir nam mkha'i dbyings ni rab tu brgyan pa ste/_de thams cad ni bshad zin to/_/bshang gci
[\[180a\]]
[\[180a.1\]]zhes bya ba la sogs pa yang bshad zin to/_/de ltar byas nas bka' sgrub par byed pa'i rnal 'byor pa la de bzhin gshegs pa thams cad mnyes par gyur nas de'i rang bzhin du 'gyur ro/_/sangs rgyas rnams 'ba' zhig ni ma yin te/_de'i phyir byang chub sems
[\[180a.2\]]dpa' zhes bya ba gsungs te/_byang chub sems dpa' ni sa'i snying po la sogs pa ste/_de rnams kyi skye mched rnams byin gyis brlabs nas mngon par rdzogs par byang chub pa sgrub par byed do zhes bya ba'i tha tshig go/_/'byin pa'i skabs su byang chub sems dpa' rnams dbyung bar
[\[180a.3\]]mi snang mod kyi/_'on kyang tshig 'di nyid kyis 'di rnams dkyil 'khor 'dir dgod pa kho na yin no/_/de rnams ni sngags kyis bskyed par bya ba yin te/_brjod kyis mi lang ba rnams kyi nang nas dgos pa'i don dam tshig rdo rje la sogs pa rnams btus nas brjod pa nyid yin pa'i phyir ro/_/
[\[180a.4\]]le'u bcu gcig pa las kyang 'di rnams kyi sngags dang dngos grub rnams gsungs te/_de'i phyir de rnams kyis phyung la gnas ji lta ba bzhin du dgod par bya'o zhes rtogs par bya'o/_/le'u bzhi pa'i rnam par bshad pa'o//_//bum pa'i dbang bskur ba'i rjes la rdo rje brtul
[\[180a.5\]]zhugs kyi mthar dam tshig dang sdom pa dbog par bya ba yin pas/_kun du spyod pa mchog gi le'u/_de nas de bzhin gshegs pa zhes bya ba la sogs pas gsungs so/_/spyod pa kun ni 'jig rten pa dang 'jig rten las 'das pa'i sbyin pa dang tshul khrims la sogs pa'i rang bzhin no/_/
[\[180a.6\]]de'i mchog ni rnal 'byor gyi spyod pa yin zhing /_spyod pa'i rang bzhin gyi chos de'i don ni de bzhin nyid de/_de'i rang bzhin can gyi bcom ldan 'das des bka' stsal to/_/rnam par mi rtog ces bya ba la sogs pa la/_sgrub par byed ces bya bar sbyar ro/_/rtog pa'i nyes pa ma lus
[\[180a.7\]]pa dang bral ba'i zag pa med pa'i bde ba chen po mchog ni rnam par mi rtog pa'i don to/_/de las byung ba'i/_'dod chags zhe sdang gti mug rigs/_/zhes bya ba la/_'dod chags ni pad+ma'i rigs so/_/zhe sdang ni rdo rje'i rigs so/_/gti mug ni de bzhin gshegs pa'i rigs so/_/
[\[180b\]]
[\[180b.1\]]theg pa'i mchog ces bya ba ni/_theg pa thams cad kyi gtso bor gyur pa'o/_/'dod chags la sogs pa rnam par dag pa'i thabs ston par byed pa nyid do/_/de nyid kyi phyir 'di las mchog tu gzhan med pas na bla na med pa'o/_/sgrub par byed ces bya ba ni de bzhin du rnal 'byor pa'i rgyud
[\[180b.2\]]la 'od dpag tu med pa la sogs pa'i rang bzhin gyi rigs gsum sgrub par byed pa'o/_/ji de tsam 'ga' zhig sgrub par byed dam zhe na/_de'i phyir gsungs pa/_dngos grub ces bya ba ni don yod par grub pa'o/_/rab mchog ces bya ba ni rin po che'i rigs kyi phyag rgya chen po'o/_/
[\[180b.3\]]'dis ni 'dod chags la sogs pa rnam par dag pa'i rigs gsum ni rigs thams cad skyes pa yin no zhes bya bar bstan pa yin no/_/de la 'dod chags rnam par dag pa ni nges par 'byed pa'i shes rab ste/_don de ston par byed pa'i sgra'i tshogs ni sgra'i rjes su 'jug pa'i shes
[\[180b.4\]]rab yin zhing /_de'i rang bzhin ni 'od dpag tu med pa'o/_/phrag dog ni zhe sdang gis rab tu phye ba nyid yin pa'i phyir ro/_/de rnam par dag pa'i rang bzhin ni don yod par grub pa'o/_/rdzas kyi gzhis kun du rmongs pa rnam par dag pa'i rang bzhin mchog ni rin chen 'byung ldan
[\[180b.5\]]no/_/rdzogs pa'i byang chub kyi rgyu ni rnam pa thams cad rnam par dag par lhag par mos pa kho na yin gyi/_rigs la sogs pa ni ma yin pas/_de'i phyir rigs ngan zhes bya ba la sogs pa gsungs te/_'grub par 'gyur ro zhes bya bar sbyar ro/_/sogs pa zhes bya ba'i sgras ni
[\[180b.6\]]gdug pa dang drag po dang mi bzad pa'i las byed pa ral gri la sogs pa gzung bar bya'o/_/ri dgas la sogs pa gsad pa'i don de rgyu mtshan du/_dug dang mtshon dang rlubs dang rgya la sogs pa sems par byed pa dang /_de bya ba'i thabs nyin dang mtshan du sems par byed pas na/_
[\[180b.7\]]gsod don don gnyer sems dpa' rnams te/_de rnams kyis kyang dge ba'i bshes gnyen mnyes pa'i sgo nas yang dag pa'i man ngag thob ste/_sgom pa goms pa'i stobs kyis nyes pa de rnams kyis gos par mi 'gyur zhing mi bskyod pa la sogs pa mngon par 'dod pa rnams
[\[181a\]]
[\[181a.1\]]kyang 'grub par 'gyur te/_de skad du yang /_las rnams mi bzad gang gang gis/_/skye bo rnams ni 'ching 'gyur ba/_/de nyid thabs dang bcas pa yis/_/srid pa'i 'ching ba las grol 'gyur/_/zhes gsungs so/_/sems can mtshams med ces bya
[\[181a.2\]]bya ba la sogs pa la/_pha dang ma dang dgra bcom pa gsod pa dang /_dge 'dun gyi dbyen byed pa dang /_de bzhin gshegs pa la ngan sems kyis khrag 'byin pa dang /_lnga po 'di rnams kyi nang nas gang yang rung ba byas na shi ma thag kho nar dmyal bar 'gro bar 'gyur bas na mtshams
[\[181a.3\]]med pa'o/_/yang na man ngag gi sgo nas gzhan du bshad par bya ste/_mi bzad pa'i las byed pa'i sems can rnams 'dzin pas na rigs ngan ni bcom ldan 'das mi bskyod pa ste/_de rnam par sbyong ba'i thabs yang dag par ston pa'i sgo nas rang gi rigs su skyed par byed pa'i phyir ro/_/smyig ma
[\[181a.4\]]mkhan ni rnam par snang mdzad de/_rmongs par gyur pa'i sems can rnams ni smyig ma yin zhing /_de rnams gti mug gi rgyud rnam par dag pa'i ngang du byed cing skyed par byed pa'i phyir ro/_/sogs zhes bya ba'i sgras ni 'od dpag tu med pa dang /_rin chen 'byung ldan dang /_don
[\[181a.5\]]yod par grub pa rnams kyis/_'dod chags dang /_nga rgyal dang /_phrag dog gi spyod pa can rnams de dang de rnam par sbyong ba'i thabs kyi sgo nas rang rang gi rigs rnams su skyed par byed pa'o/_/de nyid gsod ces bya ba la sogs pa gsungs te/_gsod pa la mngon par dga' ba
[\[181a.6\]]rnams kyi don sems dpa' ni mi bskyod pa'o/_/kun du rmongs pa rnams kyi don sems pa ni rnam par snang mdzad do/_/de bzhin du 'dod chags la sogs pa la mngon par dga' ba rnams kyi don sems pa ni 'od dpag tu med pa la sogs pa rnams so/_/mtshams med ces bya ba ni mA ma kI ste/_
[\[181a.7\]]de bzhin gshegs pa thams cad phyung ba'i rjes thogs nyid du gang zhig dbyung bar bstan pa'o/_/sogs pa zhes bya bas ni 'phags pa bdud rtsi 'khyil pa la thug pa'i dkyil 'khor pa rnams gzung ngo /_/de nyid kyi phyir sems can zhes gsungs te/_sems can gyi don dang chos
[\[181b\]]
[\[181b.1\]]kyi dbyings la shin tu chags pa nyid yin pa'i phyir ro/_/gang gi phyir de ltar rnam pa thams cad yongs su dag pa'i rang bzhin can gyi bcom ldan 'das rdo rje 'chang chen po ni/_de dang de la lhag par mos pa rnams de dang de lta bu'i ting nge 'dzin rnams kyi sgo nas rdzogs par byang chub
[\[181b.2\]]par mdzad pa spyod pa yin pa de'i phyir/_de'i mthus sdig pa chen po byed pa rnams kyang 'grub par 'gyur te/_sdig pa chen po zhes bya ba la sogs pas ni rigs ngan la sogs pa bsdus pa nyid yin pa'i phyir ro/_/skabs 'dir sdig pa chen po rnams ni mtshams med pa lnga
[\[181b.3\]]la sogs pa rnams yin par rtogs par bya'o/_/rigs ngan ni mi bskyod pa'o zhes bya ba'i sgra 'di ni mi rigs pa'i don can ma yin te/_dpal ldan thams cad btus pa las/_/bcom ldan 'das kyis/_nga ni yi dgas zhes bya ba la sogs pa gsungs pa de la/_ji ltar
[\[181b.4\]]bcom ldan 'das yi dgas yin zhe na/_sdig pa thams cad spong ba dang /_/'khor ba las ni sgrol ba'i phyir/_/des na nga ni yi dgas brjod/_/chos kun rnam par dag phyir ro/_/zhes gang gsungs pa'o/_/yang gang zhig 'grub par mi 'gyur ba nyid yin zhe na/_/snying
[\[181b.5\]]nas slob dpon smod pa rnams so/_/ci'i phyir zhe na/_'di ltar de bzhin gshegs pa ma lus pa'i yon tan gyi tshogs kyi rten du gyur pa/_byang chub kyi sems dam pa'i rang bzhin can gyi rdo rje slob dpon chen po la/_sems log pa cung zad tsam byas pas kyang dmyal ba la
[\[181b.6\]]sogs pa ngan song gi rgyu'i kha na ma tho ba chen por 'gyur ba de'i phyir 'grub pa'i skabs ga la yod/_dngos grub rnams ni dge ba'i bshes gnyen la rag lus pa nyid yin pa'i phyir ro/_/de skad du yang 'di nyid las/_de bzhin gshegs pa thams cad kyi sku dang gsung dang thugs kyi
[\[181b.7\]]dngos grub rnams ni sku dang gsung dang thugs gsang ba gsum gyi rdo rje slob dpon gyi lus dang ngag dang yid la gnas pa yin no zhes gsungs so/_/sdig pa chen po byed pa nyid dag bsal bar bya ba'i phyir/_srog gcod pa zhes bya ba la sogs pa gsungs te/_srog ces bya ba ni
[\[182a\]]
[\[182a.1\]]rgyun mi 'chad par rab tu 'jug pa'i mtshan nyid can gyi rlung chen po'o/_/de gcod pa ni 'gog pa ste de byed pas na srog gcod pa'i sems can rnams yin zhing /_de rnams la 'chad par 'gyur ba'i tshul bzhin du mi bskyod pa'i man ngag sbyin par bya'o/_/
[\[182a.2\]]de bzhin du brdzun du smra ba dang /_gzhan gyi nor 'phrog pa dang /_tshangs par spyod pa ma yin pa 'jug pa rnams la go rims bzhin du/_don yod par grub pa dang /_rnam par snang mdzad dang /_'od dpag tu med pa rnams kyi man ngag sbyin par bya'o/_/bshang gci zhes bya ba la sogs
[\[182a.3\]]pas ni bza' ba dang bza' ba ma yin pa'i rnam par rtog pa'i nad zhi bar byed pa dang /_mthu bsam gyis mi khyab pa dang ldan pa dang /_rdo rje'i sku sgrub par byed pa yin pa'i bsam pa dam pas sman zas su za ba rnams kho na snod du 'gyur gyi/_dam tshig la sdang ba gzhan rnams ni ma yin pa
[\[182a.4\]]bstan pa'o/_/ji ltar 'jig rten la rab tu grags pa'i ma dang sring mo dang bu mo la/_rang gi dam tshig kun du spyod cing de kho na nyid shes pas man ngag ji lta ba bzhin du rang gi rig ma'i rnam par yang dag par dmigs te mnyes par bya'o/_/ci'i phyir zhe na/_tshwa dang chang dag la bye brag ma mthong
[\[182a.5\]]ba bzhin du/_tha mal pa'i bud med rnams dang lhan cig ma la sogs pa rnams la/_nu ma dang skra la sogs pa rnams dang ldan par bye brag mi dmigs pa'i phyir ro/_/re zhig 'jig rten pa'i ma la sogs pa rnams lta zhog gi/_sangs rgyas te rdo rje 'chang chen po'i yum shes rab
[\[182a.6\]]kyi pha rol tu phyin ma mnyes par byas kyang de'i nyes pa rnams kyis mi gos te/_des ni sangs rgyas nyid 'grub par 'gyur ro/_/ji lta bu zhe na/_rnam par mi rtog pa ste ma la sogs pa'i 'du shes kyi rnam par rtog pa dang bral ba'o/_/gal te de lta na 'o na ni phyugs rnams kyis
[\[182a.7\]]'grub par 'gyur ro zhe na/_de bsal ba'i phyir blo can gyis zhes bya ba gsungs te/_khams gsum pa 'di ni sems kho na yin no snyam du sems bskyed pa'i sgo nas phyi rol gyi don bkag la/_sems de yang stong pa nyid kyi rnam par rtog par bya ste/_skye ba med pa rtogs pa'i rang
[\[182b\]]
[\[182b.1\]]bzhin can sems de ni ngo bo nyid med pa'i shes rab yin no/_/de skad du yang sngags kyi don la rnam par rtog par byed pa ni rnam par mi rtog pa'i blo can yin no zhes gsungs so/_/de ltar na rnam par mi rtog pa'i blo can gyi sngags thams cad shes pa ni 'bras bu ster ba yin gyi/_
[\[182b.2\]]gzhan gyi ni ma yin no zhes bya ba'i don to/_/de nas zhes bya ba la sogs pa la/_de skad thos nas sgrib pa thams cad rnam par sel ba la sogs pa byang chub sems dpa' chen po/_rigs ma nges pa'i sems can rnams dang tha mi dad pa'i rang bzhin can rnams ngo mtshar du gyur
[\[182b.3\]]pa ni de rnams dang rjes su mthun par ston pa'o/_/ci'i phyir rgyu kun nas nyon mongs pa can las 'bras bu kun nas nyon mongs pa can ma yin par 'gyur snyam du rmad du gyur pa ni de lta bu ma mthong zhing ma thos pa'o/_/ci'i slad du zhes bya ba'i sgra ni spong ba'o/_/tshig ngan pa gsung
[\[182b.4\]]zhes bya ba ni sdig pa chen po zhes bya ba la sogs pa/_sangs rgyas gtso bo'i yum dag la/_/zhes bya ba la thug pa'i bar gyi tshig 'di gsungs pa'o/_/don de ni rigs pa ma yin pa kho na ste/_sgra'i don sgra ji lta ba bzhin du 'dzin pa'i ma 'ongs pa'i sems can rnams de skad
[\[182b.5\]]du smra bar 'gyur ba'i phyir ro/_/de nas de bzhin gshegs pa thams cad kyis de rnams dang tha mi dad pa'i byang chub sems dpa' rnams la 'di skad ces bka' stsal to/_/rigs kyi bu rnams mthong de skad ma zer cig ces bya ba la/_mthong thos zhes bya ba ni rigs pa yin pa'o/_/
[\[182b.6\]]ma ni dgag pa ste/_de skad ma zer cig ces bya ba 'di nyid kyis dgag pa grub pa'i phyir ro/_/'di zhes bya ba bshad ma thag pa'i sdig pa chen po la sogs pa'i chos rnams kyi chos nyid ni stong pa nyid de/_gzugs nyid stong pa'o/_/stong pa nyid gzugs so zhes 'byung ba'i phyir
[\[182b.7\]]ro/_/de gang rnams dang 'brel ba yin zhe na/_snying po ye shes can rnams kyi/_/sangs rgyas zhes bya ba gsungs te/_thog ma dang tha ma med pa'i chos kyi dbyings kyi ye shes thugs su chud pa'i phyir/_snying po ye shes can ni rnam par snang mdzad la sogs pa sangs rgyas rnams te/_de
[\[183a\]]
[\[183a.1\]]rnams kyi'o/_/snying po chos kyi don ni bde ba chen po'i rang bzhin chos kyi sku ste/_de las byung ba ni snying po chos kyi don las byung ba'o/_/'di ni zhes bya ba ni nges par bzung ba'i don te/_'di lta bu kho na byang chub thob par byed pa'i spyod pa'i gnas te/_rgyun yin gyi
[\[183a.2\]]gzhan ni ma yin no zhes bya ba'i don to/_/de skad du yang /_thabs chen dag dang ldan pa la/_/bag chags bcas pa'i 'khor ba dang /_/nyon mongs byang chub yan lag 'gyur/_/de phyir de bzhin gshegs bsams yang /_/zhes gsungs so/_/de ltar de bzhin gshegs pa
[\[183a.3\]]rnams kyis rtogs par mdzad bzhin du yang /_lam log par zhugs pa'i rigs ma nges pa rnams ni 'jigs skrag par gyur to/_/rigs chad pa de rnams brgyal bar gyur to/_/de nas zhes bya ba la sogs pas ni byang chub sems dpa' brgyal ba rnams bslang ba'i phyir/_de
[\[183a.4\]]bzhin gshegs pa thams cad kyis bcom ldan 'das la gsol ba btab par gyur to/_/gsol ba btab pa'i rjes thogs la bcom ldan 'das ting nge 'dzin la snyoms par zhugs te/_nam mkha' dang mnyam pa ni nam mkha' tha mi dad pa'i nges par 'byed pa'i shes rab yin
[\[183a.5\]]zhing de nyid thabs kyi stobs kyis bud med kyi gzugs su gyur te/_de dang lhan cig gnyis su rnam par rtog pa med pas rdo rje dang pad+ma yang dag par sbyor ba ni/_nam mkha' mnyam pa gnyis su med pa zhes bya ba'i sgrar brjod do/_/de nyid ni mi shigs pa nyid yin pa'i phyir rdo rje ste ting
[\[183a.6\]]nge 'dzin gang la ming de skad ces bya ba nyid yod pa de la snyoms par zhugs so/_/snyoms par zhugs ma thag tu zhes bya ba la sogs pas ni/_rang gi ting nge 'dzin las rnam par byung ba'i 'od zer gyi lcags kyu rnams kyis nam mkha'i dbyings ma lus pa khyab par gyur pa'i de bzhin
[\[183a.7\]]gshegs pa rnams bkug ste/_rang gi lus la bcug nas las la gnas par bya ste/_mchog tu dga' ba'i gnas skabs su byang chub kyi sems kyi bdud rtsi'i rgyun ye shes kyi 'od zer 'bar ba rnams kyis dbang bskur nas bslang bar gyur pa de ni 'od kyis reg pa tsam gyis zhes bya
[\[183b\]]
[\[183b.1\]]ba 'di'i don yin par bstan to/_/rang rang gi stan la zhes bya ba dkyil 'khor gnas ji lta ba bzhin du gnas shing 'khod par gyur to zhes bya ba'i don to/_/bcom ldan 'das kyi ting nge 'dzin gyi stobs kyis sems can gyi don chen po mdzad pa gzigs nas de bzhin gshegs pa
[\[183b.2\]]rnams ngo mtshar dang rmad dang dgyes par gyur nas chos kyi dbyings bsgrags par gyur to/_/e ma'o zhes bya ba ni ngo mtshar ba'o/_/chos zhes bya ba ni bshad ma thag pa'i lung gi bdag nyid do/_/chos zhes bya ba sgra gnyis pas ni bcom ldan 'das kyis stobs dang mi 'jigs pa
[\[183b.3\]]la sogs pa thugs su chud pa'i sgo nas sems can rnams kyi don mdzad pa gzigs nas ngo mtshar du gyur pa ston to/_/chos kyi don las byung ba ni stong pa nyid la sogs pa'i rgyu mthun pa/_me long lta bu la sogs pa'i ye shes lnga'i rang bzhin can gyi rdo rje 'chang chen po'o/_/chos don
[\[183b.4\]]dag pa bdag med pa/_/zhes bya ba la ji ltar kun du brtag pa'i dngos po rnams kyi stong pa nyid kyi rgyu mthun pa me long lta bu'i ye shes ni chos don dag pa ste/_de'i rang bzhin can gyi rnam par snang mdzad ni chos don dag pa bdag med pa'i sgrar brjod do/_/rdo rje ni so sor rtog pa'i ye shes
[\[183b.5\]]yin zhing /_des gsal zhing 'bar bas na rdo rje rgyal po ste 'od dpag tu med pa'o/_/sku dang gsung dang thugs rab tu dag pa ni rin chen 'byung ldan te/_rnam par thar pa'i sgo mtshan ma med pa'i rgyu mthun pa sku la sogs pa mnyam pa nyid kyi rang bzhin can yin pa'i phyir ro/_/nam mkha' dang
[\[183b.6\]]ni mnyam nyid gnas pa ni don yod par grub pa ste/_rnam par thar pa'i sgo rang bzhin gyis 'od gsal ba'i rgyu mthun pa bya ba sgrub pa'i ye shes kyi rang bzhin can ni nam mkha'i mtshan nyid can yin pa'i phyir ro/_/rnam par mi 'gyur snang ba med/_/ces bya ba ni rnam pa thams cad dang bral
[\[183b.7\]]ba'i thog ma dang tha ma med pa'i chos kyi rang bzhin can gyi mi bskyod pa ste/_nam mkha' bzhin du mi zad pa nyid yin pa'i phyir ro/_/rdo rje sku zhes bya ba ni sku rdo rje sangs rgyas spyan gyi rnam par yongs su gyur pa nyid yin pa'i phyir ro/_/thugs ni de bzhin gshegs pa'i gtso/_/zhes bya ba ni 'das
[\[184a\]]
[\[184a.1\]]pa dang /_ma 'ongs pa dang /_da ltar byung ba'i sems can rnams kyi rgyud kyi bdag nyid kyi thugs la mA ma kI'i rnam par gsal bar byung ba nyid yin pa'i phyir ro/_/dbyings gyur nam mkha' chen mo ste/_/zhes bya ba ni smon lam mi dmigs pas dbyings
[\[184a.2\]]te/_rgyu rnam par dpyad na med pa'i phyir nam mkha' chen mo ni 'od dpag tu med pa yin zhing /_de'i rang bzhin can gyi gos dkar mo'o/_/nam mkha'i lam zhes bya ba ni nam mkha'i mtshan nyid can gyi rnam par thar pa'i sgo rang bzhin can gyis 'od gsal ba'i rgyu mthun pa bya ba sgrub
[\[184a.3\]]pa'i ye shes kyi rang bzhin gyi don yod par grub pa'i rang bzhin can gyi sgrol ma'o/_/nam mkha'i sku las yang dag byung /_/zhes bya ba ni sku rdo rje'i rang bzhin can gyi 'phags pa gshin rje mthar byed yin pa'i phyir ro/_/nam mkha'i gsung la gnas pa po/_/zhes bya ba ni 'od dpag tu
[\[184a.4\]]med pa'i bdag nyid kyi 'phags pa rta mgrin gyi ngo bo nyid yin pa'i phyir ro/_/nam mkha'i thugs te chos kyi mchog_/ces bya ba ni mi bskyod pa'i rigs las byung ba'i 'phags pa gzhan gyis mi thub pa'i ngo bo nyid yin pa'i phyir ro/_/spyod pa'i gnas zhes bya ba la/_spyod pa ste 'gro ba
[\[184a.5\]]ma lus pa'i bya ba sgrub par byed pa'i rang bzhin gyi gnas ni rgyu ste/_'phags pa bdud rtsi 'khyil pa yin zhing de'i rang bzhin can gyi dpal rdo rje sems dpa' 'o/_/tshig de rnams kyis ni ji ltar bcom ldan 'das nam mkha' dang mnyam pa gnyis su med pa'i rdo rje'i ting nge 'dzin la nye bar
[\[184a.6\]]dmigs pa de kho na bzhin du/_de bzhin gshegs pa rnams kyis dkyil 'khor gyi 'khor lo'i bdag nyid kyi rang bzhin gyi sgo nas yang dag pa'i yon tan rnams kyis kun du bstod pa'o/_/phyag 'tshal ba'i tshig 'di rnams kyis kyang snga ma bzhin du phyag bzhi bya bar khong du chud par bya'o/_/
[\[184a.7\]]kun du spyod pa'i mchog ces bya ba ni/_rnam pa thams cad rnam par sbyor ba'i thabs kyi rnam par 'jug pa ste/_don de ston par byed pa'i le'u la de skad ces bya'o/_/le'u lnga pa'i rnam par bshad pa'o//_//ji lta ba bzhin du rnal 'byor dang rjes su rnal 'byor dang ldan pas phung po
[\[184b\]]
[\[184b.1\]]la sogs pa byin gyis brlabs pa'i rjes thogs la sku dang gsung dang thugs byin gyis brlab pa dang rjes su mnyes par bya ba dang /_mchod pa'i tshogs byin gyis brlab par bya ba yin pas/_sku dang gsung dang thugs byin gyis brlab pa'i le'u gsungs te/_de nas zhes bya ba ni
[\[184b.2\]]rjes thogs su'o/_/yang zhes bya ba'i sgra ni tshig gi rgyan yin no/_/de bzhin gshegs pa thams cad ces bya ba la sogs pa nas/_gsungs so zhes bya bar sbyar ro/_/de bzhin gshegs pa thams cad kyi sku gsang ba ni ji skad bshad pa'i mtshan dang dpe byad rnams kyis rnam par
[\[184b.3\]]spras pa'i skur 'grub par byin gyis rlob par byed pa'i sngags so/_/gsung gi gsang ba ni so so yang dag par rig pa bzhis gsal bar gyur pa'i gsung rdo rjer byin gyis rlob par byed pa'i sngags so/_/thugs kyi gsang ba ni snying gar dpal be'u'i rnam pa can gyi skyes bu chen po'i mtshan
[\[184b.4\]]byin gyis rlob par byed pa'i sngags te/_ting nge 'dzin gang la de yod pa de la de skad ces bya'o/_/thugs byin brlab pa'i sngags zhes bya ba/_rgyud thugs rdo rje gtso bor gyur pa nyid yin pa'i phyir dang por gsungs te/_sku dang gsung dang thugs go rims bzhin du byin gyis brlab pa ni man ngag
[\[184b.5\]]yin par khong du chud par bya'o/_/rdul dang bral ba ni sku rdo rje ste/_gzugs brnyan ma lus pa'i rgyu me long lta bu'i ye shes dri ma med pa nyid yin pa'i phyir ro/_/de nyid gnas te gzugs brnyan ma lus pa'i 'byung ba'i rgyu yin pa'i phyir ro/_/ting nge 'dzin gang la mi phyed pa nyid yin pa'i
[\[184b.6\]]phyir rdo rje gang yin pa yod pa de la de skad ces bya'o/_/mnyam pa nyid mi gnyis pa ni gsung rdo rje ste/_khams gsum pa'i tshig tu brjod pa'i brag ca sgra dang mtshungs pa la yod pa dang med pa'i rnam par rtog pa gnyis med pa nyid yin pa'i phyir ro/_/gang la de nyid rdo rje yin pa yod pa de la de skad ces
[\[184b.7\]]bya'o/_/rdo rje gsum po zhes bya ba ni bshad ma thag pa'i sngags gsum po sku rdo rje la sogs pa bskyed pa ston par byed pa'i rgyu ste/_rgyu la 'bras bu nye bar btags pa yin pa'i phyir ro/_/'di ni de bzhin gshegs pa rnams kyi yin pas na/_de bzhin gshegs pa'i 'o/_/gsang zhes bya
[\[185a\]]
[\[185a.1\]]ba ni bstan par bya ba ma yin pa'o/_/gnas zhes bya ba ni mgo dang lkog ma dang snying ga'o/_/gnas ni rnam par bsgom par bya/_/zhes bya ba ni/_de rnams su rten dang bcas par sku rdo rje la sogs pa'i yi ge bsgom pa'i rang bzhin no/_sngags te sku rdo rje la sogs pa
[\[185a.2\]]rnams kyi mtshan dang dpe byad dang so so yang dag par rig pa bzhi dang ldan pa'i gsung gi 'jug pa dang /_skyes bu chen po'i mtshan dpal be'u rnams ni sngags kyi mtshan nyid de/_de rnams kyi mtshon cing gsal bar byas pa ni/_sngags kyi mtshan nyid rnams kyis mtshon par gyur pa'o/_/bsgrub
[\[185a.3\]]pa nyid du bya zhes bya ba ni man ngag ji lta ba bzhin du sku rdo rje la sogs rnams su'o/_/gang dag gis she na/_rab mchog 'di yis zhes bya ba/_bshad ma thag pa'i yi ge gsum gyis so/_/des ni 'di skad du bshad pa yin te/_ji lta ba bzhin du phung po la sogs byin gyis brlab pa la thug pa'i cho ga
[\[185a.4\]]byas pa la/_mgo dang lkog ma dang snying ga'i phyogs su 'khor lo dang chu skyes dang nyi ma'i dkyil 'khor rnams la/_sku la sogs pa'i yi ge rnams bsams te/_de rnams las byung ba'i 'od zer rnams kyis bskyed pa'i sangs rgyas spyan dang /_gos dkar mo dang /_mA ma kI rnams kyis/_
[\[185a.5\]]nam mkha' khyab pa'i sku dang gsung dang thugs rdo rje rnams rjes su mnyes par byas la/_bkug ste mdun na gnas pa'i zla ba la sogs pa'i gdan la bzhugs pa rnams la/_dpal ldan sangs rgyas sku 'chang ba/_/zhes bya ba la sogs pa'i tshigs su bcad pa rnams kyis gsol ba
[\[185a.6\]]btab ste/_sku la sogs pa la bcug la/_sangs rgyas kun gyi zhes bya ba la sogs pa rnams kyis nga rgyal bskyed nas/_sngags 'di rnams kyis byin gyis brlab par bya'o/_/ye shes sgron ma ni rin chen dpal te/_rdo rje dang pad+ma las byung ba'i 'od zer gyi snang ba'i sgo nas
[\[185a.7\]]'khor lo gnyi ga rjes su mnyes par byed pa'i phyir ro/_/gang la de nyid rdo rje yin pa yod pa de la de skad ces bya'o/_/gdon mi za ba ni don yod par grub pa ste/_'bras bu dang bcas par mngon par 'dod pa'i rdzogs pa'i byang chub la sogs pa'i 'bras bu sgrub par byed pa'i mchod
[\[185b\]]
[\[185b.1\]]pa'i tshogs byin gyis rlob par byed pa yin pa'i phyir ro/_/des ni 'di skad du bstan pa yin te/_sgrub thabs las bshad pa'i tshul bzhin du mngon par 'dus byas pa'i rig ma dang lhan cig rdo rje dang pad+ma yang dag par sbyor ba'i tshe rin chen dpal gyi nga rgyal dang ldan pas/_
[\[185b.2\]]rjes su mnyes par byed pa'i sngags brjod la/_rim pa de nyid kyis las la gnas par byas te/_spro zhing bsdus la/_byin gyis brlabs pa'i rjes thogs su de bzhin gshegs pa rnams kyi tshogs sangs rgyas spyan la sogs pa'i rnam par spros te/_des nam mkha'i
[\[185b.3\]]dbyings kun du khyab par blta zhing /_don yod par grub pa'i nga rgyal dang ldan pas mchod pa'i tshogs de sngags 'dis byin gyis brlab par bya'o/_/de nyid rtag tu 'dod pa'i yon tan lngas/_/zhes bya ba la sogs pa gsungs te/_tshul bzhin zhes bya ba ni la la ni gzugs kyi
[\[185b.4\]]ngo bor zhes bya ba la sogs pa'i tshul bzhin du'o/_/mchod pa rnam pa lnga ni bdud rtsi lnga ste/_de ltar byed pas ni myur du rdzogs pa'i byang chub kyi 'bras bu thob par 'gyur ro zhes bcom ldan 'das kyis gsungs so/_/sngags rnams gang las 'byung ba dang /_ji ltar de
[\[185b.5\]]las byung ba'i 'bras bu 'byung bar 'gyur zhes dpyad pa'i phyir/_de nas zhes bya ba la sogs pa gsungs te/_gsungs so zhes bya bar sbyar ro/_/dmigs par bya bas na dmigs pa ste/_dpyad par zhes bya ba'i don to/_/sngags rnams gang las 'byung zhe na/_lus
[\[185b.6\]]te rkan nas mchu gnyis kyi tshogs pa'i rang bzhin las so/_/ji lus 'ba' zhig las sam zhe na/_de'i phyir gsungs pa ngag te sgra'i rang bzhin las so/_/de ji tsam 'ba' zhig las sam zhe na/_de'i phyir yid kyis bskul ba las zhes bya ba gsungs te/_gal te de
[\[185b.7\]]dag la skul bar byed pa nyid yod na'o/_/de ltar gsum 'dus pa las byung ba'i sngags ni sku dang gsung dang thugs rdo rje rnams sgrub par byed pa yin no/_/ji de'i nus pa de tsam kho na yin nam zhe na/_rab mchog ces bya ba gsungs te/_rin chen dpal gyi phyag rgya chen po'o/_/
[\[186a\]]
[\[186a.1\]]dngos grub ces bya ba ni don yod par grub pa'o/_/yid ni de bzhin gshegs pa drug pa ste/_rdo rje 'chang chen po de bzhin gshegs pa thams cad sku dang gsung dang thugs kyi dkyil 'khor gyi bdag nyid do/_/de mnyes par byed pa ni 'phags pa gshin
[\[186a.2\]]rje mthar byed la sogs pa sgo srung rnams te 'di nyid las mnyes par byed pa'i dkyil 'khor gyi dam tshig sems dpa' rnams so zhes gsungs pa'i phyir ro/_/'dod pa zhes bya ba ni 'ong ba ste kun du bzang mo la sogs pa yin zhing /_dkyil 'khor pa'i lha thams cad dang rig
[\[186a.3\]]ma'i sku yang sgrub par byed do/_/de rnams kyi rgyu dgag pa'i phyir/_sems la dmigs pa zhes bya ba la sogs pa gsungs te/_re zhig sems nyid ni skye ba la sogs pa'i rnam pa dang /_rtag pa la sogs pa'i mtshan nyid dang nang la sogs pa'i rang bzhin du dmigs par mi
[\[186a.4\]]'gyur ro/_/de bzhin du ngag dang lus dag mi dmigs pa'i phyir nam mkha'i mtshan nyid can yin te/_gsum 'dus pa las byung ba'i lus dang ngag dang sems la dmigs na ngo bo nyid dmigs su med do zhes de ltar rnam par dpyad na/_re zhig lus la sogs pa nyid mi
[\[186a.5\]]dmigs na/_de las byung ba'i sngags rnams dang /_de las byung ba'i sku rnams lta ga la dmigs/_de ltar don dam par/_byang chub sbyor ba bsgom par bya/_/zhes bya ba ni kun rdzob dang /_don dam pa tha mi dad cing thabs dang shes rab 'brel ba'i bdag nyid can/_bshad zin
[\[186a.6\]]pa'i mtshan nyid dang ldan pa'i lha'i rnal 'byor bsgom par bya ba'i don to/_/sngar ni bsgom pa goms par ma byas pa'i slob dpon rnams kyis dkyil 'khor bri ba'i phyir phra mo'i rnal 'byor bshad la/_da ni sgrub pa po rnams kyi sems brtan par bya ba'i phyir/_de nas
[\[186a.7\]]zhes bya ba la sogs pa gsungs te/_bka' stsal to zhes bya bar sbyar ro/_/'jig rten pa dang 'jig rten las 'das pa'i ting nge 'dzin thams cad phun sum tshogs pa dang ldan pa nyid yin pa'i phyir dpal ldan no/_/de bzhin gshegs pa thams cad kyis bla na med pa
[\[186b\]]
[\[186b.1\]]la sogs pa'i mchod pa rnams kyis mchod pas na/_de bzhin gshegs pa kun gyis mchod pa'o/_/sangs rgyas kun mchog kun du mkhyen te rdo rje sems pas bshad do/_/nam mkha'i dbyings kyi dbus gnas par/_/zhes bya ba rig ma'i chos 'byung gi dbus
[\[186b.2\]]kyi dkyil 'khor gyi lte ba ni gnas pa'i pad+ma'i steng du zla ba'i gzugs kyi gdan rnam par bsgoms la/_de'i steng du sangs rgyas gzugs ni zhes bya ba ni rdo rje 'chang chen po'o/_/sna'i rtse mor zhes bya ba ni pad+ma'i sna rtse'o/_/nyungs kar zhes bya ba ni de'i tshad kyi byang chub
[\[186b.3\]]kyi sems rin po che kha dog lnga pa'o/_/'gro dang mi 'gro zhes bya ba ni/_brtan pa dang g.yo ba'i dngos po thams cad kyis rang bzhin gyi dkyil 'khor 'khor lo'i bdag nyid rdo rje 'chang chen po'am/_yang na lha mo bzhi dang ldan pa'i gsang ba lnga'i bdag nyid dam/_
[\[186b.4\]]phung po la sogs pa byin gyis brlabs pa dngos po thams cad kyi bdag nyid can snyoms par zhugs pa'i gzugs gcig pu ste de'i nang du bsgom par bya'o/_/ye shes gnas zhes bya ba ni ye shes lnga'i bdag nyid kyi dpal rdo rje sems dpa' mngon du bya ba'i 'bras
[\[186b.5\]]bu'o/_/de'i gzugs dang sku mdog la sogs pa'i rnam par byin gyis brlabs pa ni ye shes kyis brtags pa'o/_/sangs rgyas sku'i gnas zhes bya ba ni dpal rdo rje 'chang las byung ba'i mi bskyod pa dang /_de bcug pa'i zhe sdang rdo rje'o/_/de'i steng du gnas zhes bya ba
[\[186b.6\]]ni mi bskyod pa'i rnal 'byor pas mA ma kI'i pad+ma'i sna rtse na gnas pa'i nas kyi 'bru'i tshad tsam gyi ut+pa la sngon po lta bu'i rdo rje rtse lnga pa'i lte bar yi ge hUM las byung ba'i mi bskyod pa'o/_/de kho na bzhin du zhe sdang rdo rje'i rnal 'byor pas kyang rdo rje rtse mo dgu pa'i lte bar zhe sdang
[\[186b.7\]]rdo rje'o/_/de bzhin du sangs rgyas spyan gyi pad+ma'i sna rtser tsa na ka'i 'bras bu'i tshad tsam gyi 'khor lo rtsibs brgyad pa dkar po'i lte bar rnam par snang mdzad do/_/dang po'i sbyor ba zhes bya ba la sogs pa ni bshad zin to/_/rin chen ni nyungs kar gyi 'bru'i tshad tsam
[\[187a\]]
[\[187a.1\]]ste/_'on kyang bai DUr+ya'i mdog can yin zhing de'i nang du rin chen dpal lo/_/tsa na ka'i 'bru'i tshad tsam zhes bya ba pad+ma 'dab ma brgyad pa'i lte bar 'od dpag tu med pa'o/_/'od kyi dkyil 'khor zhes bya ba ni gdan gru gsum 'od zer gyis khyab pa'o/_/sangs
[\[187a.2\]]rgyas tshul ni zhi ba spro/_/zhes bya ba ni dang po sbyor ba'i ting nge 'dzin gyi rang bzhin don yod par grub pa'o/_/'khor yang khyad par dag tu spro/_/zhes bya ba ni lha'i 'khor lo phyung ba ste/_des 'gro ba ma lus pa'i bya ba bsgrubs nas/_de bgug ste gnas ji lta ba bzhin du dgod
[\[187a.3\]]par bya'o/_/des ni ting nge 'dzin gsum bsgom pa sngon du 'gro ba can gyi phra mo'i rnal 'byor bsgom par bya'o zhes bstan pa yin no/_/ut+pa la mthing ga zhes bya ba la sogs de yang bshad zin pa kho na'o/_/'khor lo la sogs zhes bya ba ni lhag ma lus pa'i phyag mtshan zlum po
[\[187a.4\]]dang thung ngu dang ring po'i bye brag gis tha dad pa rnams te/_de dag dang rjes su mthun par nyungs kar dang nas dang tsa na ka'i tshad tsam bsgom pa'o/_/der ni brtag par bya zhes bya ba ni ji skad bshad pa'i sna'i rtse mor te gzhan du ma yin zhes bya ba'i don to/_/don yod par grub par
[\[187a.5\]]ni nas kyi 'bru'i tshad tsam gyi ral gri ut+pa la sngon po lta bu'i nang na gnas par ro/_/nam mkha'i dbyings kyi dbus gnas par/_/zhes bya ba rang gi rig ma'i chos 'byung gi nang na gnas pa'i mi bskyod pa la sogs pa'i dkyil 'khor gyi lte ba na gnas pa'i pad+mar nyi ma la
[\[187a.6\]]sogs pa'i gdan la bzhugs pa'i mi bskyod pa la sogs pa gang yang rung ba'i rnal 'byor dang ldan pas/_rang gi rig ma'i pad+ma'i sna rtse na gnas pa'i rdo rje la sogs pa'i mtshan ma'i nang na gnas pa'i rang gi sa bon las byung ba'i dkyil 'khor gyi 'khor lo'i bdag nyid
[\[187a.7\]]dam/_gsang ba lnga'i bdag nyid dam/_snyoms par zhugs pa'i rang gi bdag po'i gzugs gcig pu bsgom par bya'o/_/de las cir 'gyur zhe na/_byang chub gnas zhes bya ba gsungs te/_thabs dang shes rab kyi bdag nyid can gyi rang gi 'dod pa'i lha'i gzugs so/_/
[\[187b\]]
[\[187b.1\]]de nyid ni mchog tu dga' ba'i rang bzhin nyid yin pa'i phyir nyams dga' ba ste/_de skad du yang /_de nas brtsams te mnyam gzhag pas/_/ting 'dzin ye shes kyis brtags pa/_/gang zhig cung zad ci bsgom pa/_/de dag thams cad brtan par 'gyur/_/zhes
[\[187b.2\]]gsungs so/_/khyad par ji lta bu can zhig yin zhe na/_gsungs pa dpal rdo rje 'chang la sogs pa'i dngos grub thams cad dang /_stobs dang mi 'jigs pa la sogs pa'i yon tan rnams kyi gnas te 'dug pa'i rten no/_/sangs rgyas byang chub rab gnas pa/_/
[\[187b.3\]]zhes bya ba ni rang gi rig ma dang ldan pa'o/_/de las mdor na spro bar bya/_/zhes bya ba ni rin chen brtan par gyur nas spro/_/zhes sngar bshad pa'i tshul bzhin du sems brtan par gyur nas rang gi mtshan ma'i nang na gnas pa'i lha'i sku spro ba'o/_/dkyil 'khor gyi
[\[187b.4\]]sngon du bsnyen pa'i don dang /_sgrub pa'i don du rim pa 'di nyid dang po yin no/_/chos kyi dam tshig ces bya ba ni lha de dang de'i rang bzhin ston par byed cing sku la sogs pa nye bar mtshon par byed pa'i sngags kyi tshig ste/_de ni bzlas pa'i cho ga la sbyar bar bya'o/_/de ltar gang yang rung
[\[187b.5\]]ba sgom pa'i sgo nas sems brtan par byas pa'i rnal 'byor pa gzugs la sogs pa'i yul dang ldan pas nyin re zhing thun bzhi'i rim par rang gi rigs kyi rig ma dang yang dag par sbyor ba'i mchog tu dga' ba las byung ba'i bdud rtsi myang ba dang /_sangs rgyas spyan la sogs
[\[187b.6\]]pa spro bas mchod pa byed cing zla ba drug bsgom par bya'o/_/shes rab can zhes bya ba ni de kho na nyid mthong bas so/_/yang dag par sbyor ba la sogs pa nyid bshad pa'i phyir/_gsang ba de nyid mchod chen gyis/_/zhes bya ba gsungs te/_gsang ba ni rdo rje dang chu skyes yang
[\[187b.7\]]dag par sbyor ba'o/_/de nyid ni bde ba chen po'o/_/mchod chen de spro ba'i rang bzhin dang mngon par 'dod pa'i dngos grub kyi 'bras bu don du gnyer bas bdud rtsi lnga bza' ba'i bya ba yang bya'o/_/de yang dgug pa sngon du 'gro ba can yin te/_de skad du yang /_bshang gci la
[\[188a\]]
[\[188a.1\]]sogs bkug nas ni/_/bza' ba'i don du rab sbyar bya/_/zhes gsungs so/_/bsgom pa'i mthu ni/_de nyid bla med 'grub par 'gyur/_/zhes bya bas gsungs te/_thabs dang shes rab kyi bde ba chen po'i rang bzhin can gyi mngon par 'dod pa'i lha'i gzugs
[\[188a.2\]]so/_/byang chub kyi sems kyi rgyu mthun pa nyid yin pa'i phyir byang chub sems te/_'bras bu la rgyu nye bar btags pa'i phyir ro/_/de nyid kyi phyir rang bzhin gyis yongs su dag pa nyid yin pas skyon med pa'o/_/phyag rgya chen po sgrub pa la zhugs pas ni sngags kyis mngon par
[\[188a.3\]]'dus byas pa'i sha chen gyi bza' ba'i bya ba bya'o/_/de bzhin du mngon par shes pa lnga sgrub pa pos ni glang po'i sha bza' ba dang /_mi snang ba don du gnyer bas ni rta'i sha bza' ba dang /_zhi ba la sogs pa'i las thams cad bsgrub pa la zhugs pas ni khyi'i sha bza' bar bya'o/_/zas
[\[188a.4\]]gzhan dag ni ma zos na/_/zhes bya ba ni phul du byung ba thob pas bkug la/_ji skad bshad pa'i sha bza' bar bya'i zas la sogs pa ni ma yin pa'o/_/yang na gang gi tshe mthu med pas ji skad bshad pa'i bza' ba ma rnyed par gyur pa de'i tshe go skabs med pas zas gzhan mi bza'
[\[188a.5\]]'am zhes pa'o/_/sangs rgyas thams cad kyi bka' sgrub par byed pa yin pa'i phyir mnyes par 'gyur ro/_/'dod pa'i khams na gnas pa'i sems can gyi khams rnams kyi mngon par 'dod pa'i don sgrub par byed pa'i phyir/_'dod khams dbang phyug 'jig rten na'o/_/
[\[188a.6\]]rang gi 'dod pa lha'i dkyil 'khor gyi go 'phang gis 'gro ba ma lus pa'i bya ba byed pa'i phyir/_go 'phang las ni byed pa ste/_gzhan ni go sla'o/_/lus ngag sems las 'da' ba'o/_/zhes bya ba ni/_tha mal pa'i lus dang ngag dang sems las 'da' bar byed pa
[\[188a.7\]]ste/_rnam par byang ba'i rnam par dag pa'i sku la sogs par byin gyis rlob par byed pa yin pa'i phyir ro/_/le'u drug pa'i rnam par bshad pa'o//_//rnam par snang mdzad la sogs pa'i rang bzhin can gyi gzugs la sogs pa'i yul rnams dbul bar bya ba'i phyir
[\[188b\]]
[\[188b.1\]]sangs rgyas rjes su dran pa la sogs pa'i rnal 'byor bsgom par bya ba yin pas/_sngags spyod pa'i mchog gi le'u de nas bcom ldan 'das zhes bya ba la sogs pas gsungs te/_gsungs so zhes bya bar sbyar ro/_/'di ni dam tshig kyang yin la chen po yang yin pas dam
[\[188b.2\]]tshig chen po ste/_rnal 'byor thams cad la nye bar longs spyod pa'i mtshan nyid can gyi dpal rdo rje 'chang ngo /_/de'i de kho na nyid ni zag pa med pa'i bde ba chen po yin zhing /_kun du bzang po'i gzugs bsgoms pa las byung ba'i rab tu dga' ba ste/_dam tshig chen po'i de kho na nyid
[\[188b.3\]]ni kun du bzang po'o zhes 'byung ba'i phyir ro/_/man zhes bya ba ni mA ma kI'i dbang dang yul rnams la brten nas byung ba yin no/_/tra zhes bya ba ni 'gro ba ma lus pa skyob par byed pa'i don te/_le'u bco brgyad pa las/_yul dang dbang po la brten nas/_/byung ba'i yid ni gang
[\[188b.4\]]dang gang /_/de dang de ni man zhes brjod/_/skyob pa'i don gyis yi ge tra/_/zhes gang gsungs pa'o/_/de ltar na yul dang dbang po rnams rnam par sbyong ba'i thabs kyi rnam pa'i 'gro ba'i don byed pa'i spyod pa ni sngags spyod pa yin zhing /_de nyid byang chub mchog sgrub par byed
[\[188b.5\]]pa nyid yin pa'i phyir de skad ces brjod par bya ste/_bcom ldan 'das kyis don de ston par byed pa'i sgra'i tshogs gsungs so zhes sdud pa pos bshad do/_/'dod pa'i longs spyod thams cad la/_/zhes bya ba ni gzugs la sogs pa'i yul gyi longs spyod thams
[\[188b.6\]]cad la'o/_/ji ltar 'dod par bsten na zhes bya ba ni ji ltar mngon par 'dod pa bzhin du ste/_chad pa'i las bzhin du ni ma yin pa'o/_/'di lta bu zhes bya ba rang gi 'dod pa'i lhar dmigs pa'i sgo nas yul la nye bar longs spyod pas myur ba nyid du 'grub par 'gyur ro/_/
[\[188b.7\]]gang gi phyir de lta yin pa de bas na yul thams cad kyis rang gi lhag pa'i lha'i rang bzhin can gyi bdag nyid dang /_dkyil 'khor pa rnams la mchod par bya ste/_rmongs pa gang gis 'ching 'gyur ba/_/de yis mkhas pa grol 'gyur te/_/de ltar byang chub rnam bsgoms
[\[189a\]]
[\[189a.1\]]pas/_ma lus 'di ni bzlog pa yin/_/zhes gang gsungs pa'o/_/dka' thub ces bya ba ni rang gi yan lag gcod pa la sogs pa rnams so/_/sdom pa ni lo ma kham cig za ba dang /_zla ba re re zhing bsnyen gnas srung ba la sogs pa'o/_/
[\[189a.2\]]mi bzad pa ni me lnga bsten pa dang rtse gsum rko ba la sogs pa rnams so/_/de rnams bsten kyang 'grub par mi 'gyur te/_ci'i phyir zhe na/_rdzogs pa'i sangs rgyas la sogs pa'i rang bzhin gyis rang gi lus gdungs pa'i phyir ro/_/yang des ji ltar na 'grub par 'gyur zhe na/_
[\[189a.3\]]'dod pa'i longs spyod thams cad la/_/zhes pa la sogs pa gsungs so/_/slong mo za zhing mi bzlas te/_/zhes bya ba ni/_slong mo nyid 'ba' zhig la rgyu bas so/_/slong la dga' bar mi bya'o/_/zhes bya ba ni/_slong mo la rgyur zin kyang de la mngon par dga' bar mi bya'o/_/yan
[\[189a.4\]]lag ma nyams pa ni yan lag ma tshang ba med pa'o/_/yul thams cad ma tshang ba med pa'i phyir ro/_/don de nyid/_'dod pa kun la longs spyod cing /_/zhes bya ba gsungs so/_/ci'i phyir zhe na/_'di ltar lus dang ngag dang sems rnams bde bar gnas par gyur na byang chub thob
[\[189a.5\]]kyi/_gzhan du na ma yin no zhes bya ba'i don to/_/dam tshig dang sdom pa yul rnams dor ba'i bsam pas gang yang rung ba zhig ma bsten kyang nyes pa cir 'gyur zhe na/_dus ma yin par 'chi ba dang /_dmyal bar 'gro bar 'gyur ro zhes gsungs te/_bcom ldan 'das kyi
[\[189a.6\]]bka' las 'das pa'i phyir 'jig rten 'di la de'i 'bras bu mthong bar 'gyur ro/_/rgyu de'i phyir yul la nye bar longs spyod pa ni rigs pa yin no/_/sangs rgyas zhes bya ba la sogs pa la brnyas pa zhes bya bar sbyar ro/_/sngags kyi spyod pa mchog spyod pa rnams ni/_'di
[\[189a.7\]]las gsungs pa'i tshul la zhugs pa rnams so/_/mi g.yo chos zhes bya ba ni thabs dang shes rab kyi bdag nyid kyi bde ba chen po'o/_/de nyid thams cad las phul du byung ba nyid yin pa'i phyir mchog ste/_de brnyes pa'o/_/gang gi phyir de lta yin pas de bas na/_chags can
[\[189b\]]
[\[189b.1\]]zhes bya ba la sogs pa gsungs te/_chags can ye shes 'dod pa yis/_/zhes bya ba ni/_chags can te/_rdo rje sems dpa'i ye shes don du gnyer ba gang yin pas so/_/rtag tu zhes bya ba ni nyin dang mtshan du'o/_/'dod par bya zhing mngon par chags par bya ba yin
[\[189b.2\]]pas na 'dod pa'o/_/yang dang yang du goms par bya ba yin pas na yon tan ni gzugs dang sgra dang dri dang ro dang reg bya rnams te chu skyes las byung ba de rnams bsten par bya'o/_/byang chub sems dpa' zhes bya ba ni mig la sogs pa'i skye mched rnams rnam par sbyong ba'i rang bzhin
[\[189b.3\]]gyis sa'i snying po la sogs pa rnams so/_/mnyes par bya ba ni dman pa dang bar ma dang mchog gi bye brag gis tha dad pa'i gzugs la sogs pa'i yul rnam par snang mdzad la sogs pa'i rang bzhin gyi gzugs rdo rje ma la sogs pa lha mo'i rnam par gyur pa rnams kyis so/_/
[\[189b.4\]]chags par bya zhes bya ba ni byang chub sems dpa' rnams kyis gzugs rdo rje ma la sogs pa lha mo rnams kyi rang bzhin gyi de bzhin gshegs pa rnams so/_/gzugs rnam gsum zhes bya ba nas/_mchod par bya zhes bya ba ni bshad zin to/_/de nyid bcom ldan 'das sna
[\[189b.5\]]tshogs pa zhes bya ba ni thams cad kyi bdag nyid yin pa'i phyir rdo rje sems dpa' ste/_gzhan ni ma yin no zhes bya ba'i don to/_/'gyur ba can gyi gzugs la sogs pa las lus dang ngag dang sems ji ltar bde bar 'gyur snyam du dogs par mi bya ste/_'di ltar rnam par
[\[189b.6\]]rtog pa de ni kha phyir bltas pa rnams kyi yin gyi/_rnal 'byor gyi dbang phyug rnams la ni thams cad ro gcig pa nyid do/_/bral bar mi bya ba nyid du bstan pa'i phyir/_rtag tu sems ni sbyar bar bya/_/zhes gsungs so/_/'bras bu rdzogs pa'i byang chub sgrub par byed pa nyid
[\[189b.7\]]yin pa'i phyir snying po btus pa'o/_/gang gi phyir de lta yin pa de bas na/_rnam par dag pa'i gzugs la sogs pa rnams dang ldan pa'i rigs lngas btus pa'i lha nyid bsgom par bya'o/_/rjes su dran pa bcu drug bsgom pa bstan pa'i phyir/_de nas yang zhes bya ba la
[\[190a\]]
[\[190a.1\]]sogs pa gsungs te/_yang zhes bya ba'i sgra ni tshig gi kha bskang ba'o/_/der zhes bya ba ni rang rang gi dkyil 'khor du'o/_/rigs kyi dbye ba rnams bsgom pas/_/zhes bya ba ni/_de bzhin gshegs pa la sogs pa'i rigs kyi dbye ba rnams bsgom pa'i
[\[190a.2\]]sgo nas so/_/de nyid ni sangs rgyas rjes su dran zhes bya ba la sogs pas gsungs te/_mdor bstan pa'i tshig bcu drug go/_/'di ltar bshad pa'i tshig bcu drug 'byung bar 'gyur ro/_/sangs rgyas ni rnam par snang mdzad do/_/de rjes su dran par bya ba yin pas na rjes su dran pa'o/_/
[\[190a.3\]]chos ni 'od dpag tu med pa'o/_/rdo rje ni dpal rdo rje sems dpa'i rigs kyi rin chen dbang ste/_rigs thams cad rjes su mnyes par byed pa yin pa'i phyir ro/_/khro bo ni 'phags pa gshin rje gshed la sogs pa'i gzugs te/_de rjes su dran pa ni dkyil 'khor gyi
[\[190a.4\]]dbus na bzhugs pa'i bdag po'i gzugs su dmigs pa'o/_/lha ni don yod par grub pa ste/_lha ma lus pa'i mchod pa'i rang bzhin nyid yin pa'i phyir ro/_/lo grangs bcu drug lon pa'i zhes bya ba ni/_btso blag mkhan gyi bu mo'o/_/de ni nye bar mtshon pa yin te/_des na
[\[190a.5\]]rang gi rigs kyi rig ma dang yang dag par sbyor ba'i sgo nas rjes su dran pa 'di dag thams cad bsgom par bya'o zhes bstan pa yin no/_/byin gyi rlabs kyi gnas gsum gyis/_/zhes bya ba ni/_rnal 'byor dang rjes su rnal 'byor dang /_rnal 'byor chen po'i mtshan nyid rnams kyis
[\[190a.6\]]so/_/dben par te dgon pa chen po la sogs pa'am/_gzhan phyi rol gyi skye bo'i tshogs dang bral bar ro/_/mchod pa zhes bya ba ni snyoms par 'jug pa'i mtshan nyid do/_/spyan ni zhes bya ba la/_ni zhes bya ba'i sgra ni nges par gzung ba ste/_des na de kho na bsgom par bya'o/_/
[\[190a.7\]]yid 'ong de ni zhes bya ba rang gi rigs kyi rig ma sangs rgyas spyan la sogs pa 'od zer dkar po dang sngon po la sogs pas khyab cing yid du 'ong ba bsgom par bya'o/_/mdor bstan pa'i tshig de nyid bshad pa'i phyir de la zhes bya ba la sogs pa gsungs te/_sangs rgyas sprin
[\[190b\]]
[\[190b.1\]]rnams zhes bya bar sbyar ro/_/b+ha ga la ni ling+ga zhes bya ba la sogs pas ni 'di skad du bshad pa yin te/_sku la sogs pa byin gyis brlabs pa la thug pa'i cho ga'i rjes thogs la/_sgrub thabs kyi tshul bzhin du sangs rgyas spyan la sogs pa'i gzugs su
[\[190b.2\]]bskyed pa'i rang gi rigs kyi bu mo/_/rigs lngas khyab par byas pa snying gar ye shes kyi lha mos byin gyis brlabs pa lha mo'i 'khor lo ma lus pa rnam par bkod pa/_rang gi dbang bskur bas rnam par brgyan pa bsams la/_rdo rje dang chu skyes las byung ba'i 'od zer gyi
[\[190b.3\]]tshogs kyis 'khor lo gnyi ga rjes su mnyes par byas te/_rin chen dpal gyi nga rgyal dang ldan pas rjes su mnyes pa'i sngags brjod la/_de spros nas bsdus te/_rdo rje dang pad+ma yang dag par sbyor ba bya'o/_/sangs rgyas gzugs zhes bya ba ni rnam par snang mdzad kyi'o/_/
[\[190b.4\]]sangs rgyas sprin rnams zhes bya ba ni las kyi dus su yi ge oM gyi glu len cing rnam par snang mdzad kyi sprin spro ba'o/_/de bzhin du 'od dpag tu med pa la sogs pa'i rnal 'byor pa rnams kyis rang gi sngags kyi glu len cing rang gi lha rnams spro bar bya'o/_/dam tshig rjes su dran pa
[\[190b.5\]]zhes bya ba ni don yod par grub pa bsgom pa'o/_/rang gi khu ba'i thigs pa yis/_/zhes bya ba ni dam tshig gi mchod pas lha rnams rab tu mchod pa'o/_/sngon du bsnyen pa'i dus su rnal 'byor dang ldan pas rtag tu yid kyi dkyil 'khor bya'i bri bar bya ba ni ma yin pas/_
[\[190b.6\]]de'i phyir ji ltar mngon par 'dod pa'i dkyil 'khor byang chub kyi sems las byung ba spros te/_ji lta ba bzhin du bsgoms la yang dag par mchod nas gzhug pa la sogs pa bya'o zhes bya ba 'dis ni dkyil 'khor thams cad sgrub par byed pa'i phyag rgya'i ye shes gsang
[\[190b.7\]]ba bstan pa yin no/_/sku rdo rje la sogs pa'i tshogs bcug pa'i rjes thogs su nga rgyal bskyed la sku la sogs pa byin gyis brlab par bya dgos pas/_sangs rgyas kun gyi zhes bya ba la sogs pa gsungs te/_ye shes lnga'i rang bzhin can nyid kyi phung po rnams
[\[191a\]]
[\[191a.1\]]kyis rab tu gang bas na phung po lnga yi rab tu gang ba'o/_/sangs rgyas sku yi rang bzhin gyis/_/zhes bya ba ni de'i rang bzhin gyi ngo bo ste/_bdag kyang de dang 'dra ba'i skur gyur cig ces nga rgyal bskyed par bya'o/_/rdo rje chos kyi zhes bya ba ni gsung
[\[191a.2\]]rdo rje'i 'o/_/nges tshig ces bya ba 'di ni nye bar mtshon pa yin te/_des na chos dang don dang nges pa'i tshig dang spobs pa ste/_so sor yang dag par rig pa bzhi dang ldan pa'i gsung phun sum tshogs pa mnga' ba ni gsung rdo rje ste/_bdag gi tshig kyang de nyid kyi dang 'dra
[\[191a.3\]]bar gyur cig ces nga rgyal bya'o/_/kun du bzang po ni thugs rdo rje'o/_/de nyid sku la sogs pa'i gsang ba 'dzin par byed pa'i de bzhin gshegs pa la sogs pa rnams kyi dbang po ste gtso bo yin pas gsang ba'i dbang po'o/_/de'i thugs sems can ma lus pa'i
[\[191a.4\]]don byed pa ji 'dra bar bdag gi sems kyang de dang 'dra bar gyur cig ces nga rgyal bya'o/_/da ni de nyid mngon par rdzogs par rtogs pa'i dbang du byas nas/_sems can kun gyi sems gang yin/_/zhes bya ba gsungs te/_'khor ba'i sems can rnams kyi lus
[\[191a.5\]]dang ngag dang sems rnams kyis mtshon pa'i sems gang yin pa de nyid tha dad pa med pa'i phyir/_sangs rgyas thams cad kyi rtog pa dang bral ba yin no/_/khyad par ji lta bu dang ldan pa rnams kyi zhe na/_mkha' mtshungs mkhas pa ste/_de kho na nyid du ro gcig pa'i ye shes
[\[191a.6\]]dang ldan pa rnams kyi'o/_/bdag gi sems kyang de dang 'dra/_/zhes bya ba ni/_ro gcig par bsgom pa ste/_bsgom pa de lta de lta bus ni rnal 'byor pa thams cad la khyab pa'i nges par 'byed pa'i shes rab kyis ye shes thugs su chud pa'i mtshan nyid can gyi rang gi
[\[191a.7\]]'dod pa'i lha'i gzugs su 'gyur ro/_/sngags thams cad kyi gzugs ni/_rang rang gi sngags las yongs su grub pa'i lha thams cad kyi rang bzhin gyi dpal rdo rje sems dpa' ste/_de rjes su dran par bya ba ni rjes su dran pa'o/_/sngags kyi rdo rje'i sku gang
[\[191b\]]
[\[191b.1\]]yin/_/zhes bya ba ni/_rdo rje 'chang chen po'i 'o/_/sku ni gsung du rnam bsgoms pa/_/zhes bya ba ni/_sku dang gsung dang thugs tha mi dad par 'grub pa ste/_bdag kyang de dang 'dra bar gyur cig ces nga rgyal bskyed par bya'o/_/sbyor las zhes bya ba ni yang dag par sbyor
[\[191b.2\]]ba las cho ga bzhin du byang chub kyi sems phyung la/_des nam mkha' kun du bkang ste/_de'i rdul phra rab re re las yang dag par grub pa'i de bzhin gshegs pa la sogs pa'i gzugs bsams la/_bsdus te rig ma'i pad+mar bcug la/_bde ba chen po'i
[\[191b.3\]]gnas skabs su ye shes kyi bdud rtsi rnam par gyur par blta bar bya ste/_de ni 'dir de bzhin gshegs pa'i tshogs gsad pa'o/_/de nas bdud rtsi des rang gi lus la gnas pa'i lha rnams kyi 'khor lo tshim par bya ste/_de ltar na rang 'dod par gyur pa'i
[\[191b.4\]]dngos grub rab tu 'grub par 'gyur ro/_/shes rab ni thos pa dang bsams pa dang bsgoms pa las byung ba'i shes rab kyi mthar phyin pa dang /_de'i 'bras bu chos thams cad so sor 'byed pa'i mtshan nyid can gyi ye shes so/_/de phun sum tshogs pa ni pha
[\[191b.5\]]rol tu phyin pa ste/_pha rol tu phyin cing son pa/_de'i phyir shes rab kyi pha rol tu phyin pa'o/_/de nyid 'da' bar bya ba ma yin pa'i phyir dam tshig go/_/rang bzhin gyis ni 'od gsal ba/_/thams cad ces bya ba ni dag pa ma dag pa'i/_rang bzhin gyi ni 'od
[\[191b.6\]]gsal ba/_/phung po la sogs pa rnams so/_/ci'i phyir zhe na/_ma skyes pa nyid yin pa'i phyir ro/_/de nyid kyi phyir zag pa med pa'o/_/gang gi phyir de lta yin pa de bas na byang chub ste/_kun du brtags pa'i 'bras bu'i rang bzhin med cing /_de
[\[191b.7\]]bsgom pas mngon par rtogs pa ste/_de khong du chud pa med la/_khams te de thob par byed pa'i rgyu yang med cing /_de nyid kyi phyir 'byung ba'ang med do zhes bya ba 'dis ni shes rab yongs su sbyang ba gsungs so/_/rang bzhin 'od gsal ni khams gsum pa'i
[\[192a\]]
[\[192a.1\]]rnam par rtog pa'i rnam pa can gyi sems rang bzhin gyis 'od gsal ba nyid do/_/dpe'i sgo nas nam mkha' bzhin/_/zhes bya ba gsungs te/_nam mkha' dang mtshungs pa'o/_/bskyed par bya ba ma yin pa'i phyir mtshan ma med pa'o/_/
[\[192a.2\]]de nyid kyi phyir yi ge rnams med pas na yi ge med pa'o/_/gzung ba dang 'dzin pa'i rnam par rtog pa med pa'i phyir gnyis med do/_/sgyu ma bzhin du mchod par bya ba dang mchod par byed pa rtog pa tha dad pa'i phyir gnyis su med pa'o/_/de gang zhe na/_zhi ba zhes bya ba gsungs
[\[192a.3\]]te/_rtog pa thams cad sgyu ma bzhin du shes pas na zhi ba ste/_byang chub kyi sems so/_/de nyid kyi phyir/_shin tu dri med nam mkha' bzhin/_/zhes bya ste/_des ni thabs rnam par sbyang ba'o/_/ji lta ba bzhin du thabs dang shes rab rjes su dran pa bsgoms pa de
[\[192a.4\]]dag gis ni/_srid pa dang zhi ba ro gcig pa'i mi gnas pa'i mya ngan las 'das pa la lhag par mos pa'i de kho na nyid la brten nas/_zhe sdang rdo rje la sogs pa lha sna tshogs kyi rnam par snyoms par zhugs zhing bde ba chen po'i rang bzhin can gyi/_bcom ldan 'das rdo rje
[\[192a.5\]]'chang chen po bstan to/_/de nyid rdzogs pa'i rim pa yin no zhes kho bo cag gi bla ma'i zhal snga nas gsungs te/_le'u bco brgyad pa las kyang /_rim pa gnyis la brten nas ni/_/sangs rgyas rnams kyis chos bstan te/_/bskyed pa yi ni rim pa dang /_/rdzogs
[\[192a.6\]]pa'i rim pa nyid yin no/_/zhes gsungs so/_/bud med sems zhes bya ba la sogs pa ni bshad zin to/_/sku dang gsung dang thugs kyang 'grub/_/ces bya ba ni yul thams cad la nye bar longs spyod pa bsgoms pa'i sgo nas rang gi lhag pa'i lha'i phyag rgya chen po
[\[192a.7\]]'grub pa'o/_/gang gzhan phra mor bshad pa rnams/_/zhes bya ba ni/_'jig rten pa'i mngon par shes pa la sogs pa dngos grub rnams kyang rnal 'byor pa des 'grub par 'gyur ro/_/le'u bdun pa'i rnam par bshad pa'o//_//cho gas mngon
[\[192b\]]
[\[192b.1\]]par 'phel bar bya ba'i phyir/_pad+ma'i nang du chud pa'i mchod rten gyi dbus na gnas pa'i dkyil 'khor na 'dug pas bla na med pa la sogs pa'i mchod pa bya dgos pas/_de nas zhes bya ba la sogs pas bshang gci'i dam tshig gi le'u gsungs so/_/
[\[192b.2\]]mchog tu dga' ba sgrub par byed pa'i mchod pa rin po che la sogs pa rdzas thams cad rnam par dag pa'i rang bzhin can gyi dkon mchog dpal gyis gsol ba btab po zhes bya ba ni rang gi rigs kyi rig ma mA kI phul nas/_bcom ldan 'das slob dpon du gyur
[\[192b.3\]]pa la mchod par 'gyur ba'i bstod pas gsol ba btab bo/_/rdo rje sems dpa' theg pa che/_/zhes bya ba la/_rdo rje sems dpa' ni mchog tu zag pa med pa'i bde ba chen po ste/_de bsgom pa goms pa'i stobs nyid kyis sems can rnams dpal gsang ba 'dus
[\[192b.4\]]pa'i mngon par byang chub par khrid par byed cing /_'thob par byed pas na/_theg pa chen po'o/_/mA ma kI khong stong dang yang dag par sbyor ba'i spyod pas/_sems can gyi khams rnams yang dag par sbyong bar byed pa yin pa'i phyir/_nam mkha' spyod pas rnam sbyong
[\[192b.5\]]ba ste/_mi bskyod pa'o/_/sangs rgyas spyan dang /_yang dag par sbyor ba'i sgo nas kun du bla na med pa la sogs pa'i mchod pa sgrub par bya ba'i phyir/_kun du bzang po mchod pa'i mchog ste/_rnam par snang mdzad do/_/mi mthun pa'i phyogs ma lus pa las
[\[192b.6\]]rgyal ba dang /_rigs thams cad rjes su mnyes par byed pa'i sgo nas phul du byung ba nyid yin pa'i phyir/_rgyal mchog ste/_rin chen 'byung ldan no/_/'dod chags la sogs pa rnam par dag pa'i rigs gsum khyad par du ston par byed pas na/_'dod
[\[192b.7\]]chags dang /_zhe sdang dang /_gti mug chen po rab tu ston pa ste/_'od dpag tu med pa'o/_/nam mkha' kun du gang ba'i mchod pa rnams sprul pa ston par byed pa'i phyir/_nam mkha'i dbyings dang mtshungs pa'i mchog ste/_don yod par grub pa'o/_/rgyal ba ni
[\[193a\]]
[\[193a.1\]]rnam par snang mdzad de/_de'i rten dang de la chags pa'i sangs rgyas spyan ni rgyal gzhi zhes bya ba'i sgrar brjod do/_/thar pa ni nyes pa thams cad dang bral zhing /_rgyun chags su 'jug pa'i dga' ba ste/_de skyed par byed pa'i mA ma kI
[\[193a.2\]]ni lam zhes bya bar brjod cing /_des khyad par du khrid par byed pas na rab ston pa'o/_/theg pa gsum ni byang chub gsum ste/_de'i lam ni bgrod pa yin zhing /_de la gnas par byed pa ste/_gos dkar mo sprul pa'i sgo nas sems can rnams kyi rgyud
[\[193a.3\]]rgyas par byed pa'i phyir ro/_/sangs rgyas rnams kyi bskal pa mchog ni sangs rgyas skal mchog ste/_'phags ma sgrol ma sprul pa'i sgo nas 'gro ba rnams dbang du mdzad pa'i rang bzhin no/_/de nyid sems can rnams kyi rgyud dag par mdzad pa yin pa'i phyir dag
[\[193a.4\]]pa'i bdag nyid do/_/byang chub kyi bdag nyid kyi sems ni byang chub sems te/_de'i rang bzhin can gyi 'phags pa gshin rje mthar byed do/_/'phags pa gzhan gyis mi thub gang la rgyas pa ste/_rgya che ba'i spyan lnga mnga' ba de la de skad ces bya'o/_/chos ni stobs
[\[193a.5\]]dang mi 'jigs pa la sogs pa rnams dang /_dkyil 'khor pa rnams te/_gsung rnam par dag pa skor bar byed pa'i 'phags pa rta mgrin gang la gdul bya rnams kyi rgyud la 'pho ba'i don gyis 'khor lo mnga' ba de la de skad ces bya'o/_/rang bzhin gyis 'od
[\[193a.6\]]gsal ba'i chos nyid khong du chud par mdzad pa'i phyir/_sku dang gsung dang thugs shin tu dag pa ste/_'phags pa bdud rtsi 'khyil ba'o/_/gang zhig gis dkyil 'khor la sogs pa rnams sprul pa yang dag par bstan pa'i sgo nas sems can rnams
[\[193a.7\]]kyis mi phyed pa'i gnas thob par mdzad pa'i rdo rje sems dpa' ni rdo rje theg pa ste/_de la phyag 'tshal ba'o/_/mi bskyod pa la sogs pa rnams sprul pa yang dag par bstan pa'i sgo nas sems can rnams kyi don byed pa'i mtshan nyid can gyi yang dag pa'i
[\[193b\]]
[\[193b.1\]]yon tan gyi tshig de rnams kyis/_bcom ldan 'das la yang dag par bstod pa yin no zhes bshad do/_/de nas zhes bya ba ni gsol ba btab pa'i rjes thogs la ste/_bshad ces bya bar sbyar ro/_/rdo rje ni nges par 'byed pa'i shes rab ste/_de mngon du mdzad pa'i tshul
[\[193b.2\]]gyis 'dzin pas na/_rdo rje 'dzin no/_/de nyid kyi phyir rigs thams cad kyi gtso bor gyur pa'i don gyis gsal zhing 'bar bas na rgyal po'o/_/spros pa rnams kyis nam mkha' khyab par mdzad pa'i phyir/_thams cad nam mkha'o/_/'jigs pa med pa'i bde ba chen
[\[193b.3\]]po'i rang bzhin nyid yin pa'i phyir mi 'gyur che'o/_/bum pa dang gsang ba dang shes rab ye shes kyi dbang bskur ba'i bdag nyid yin pa'i phyir thams cad dbang bskur ro/_/dngos po thams cad kyi rnam par dag pa nyid yin pa'i phyir kun gyi don to/_/khams gsum na chos
[\[193b.4\]]kyi rgyal srid kyi bdag po yin pa'i phyir kun dbang ngo /_/mi phyed cing zag pa med pa'i dga' ba rgyas par byed pas na rdo rje rin chen 'dzin pa ste des so/_/mchod pa zhes bya ba ni bla na med pa la sogs pa'i rang bzhin te/_bshad cing bstan to zhes bya ba ni mig yangs shing
[\[193b.5\]]rgya che ba ste/_gang la dngos po thams cad la de kho na nyid kyi rnam par lta ba lhur len pa yod pa de la de skad ces bya'o/_/'dir ni lo grangs bcu gnyis pa nas brtsams te nyi shu rtsa lnga lon pa la thug pa mngon par 'dod de/_de yang gzugs bzang ba dang /_gzhon pas brgyan
[\[193b.6\]]pa'o/_/byol song las kyang zhes bya ba ni gal te de lta bu'i rnam pa can ma rnyed na/_de'i tshe lo grangs nyi shu rtsa drug lon pa nas brtsams te/_ji srid shug kra 'byung ba de srid kyi bar du gzung ba'o/_/kha cig na re glang po dang rgod ma la sogs pa yin no zhes zer ro/_/gnas gang du dkyil 'khor bri ba
[\[193b.7\]]dang sgrub pa'i don du sngon du bsnyen pa bya ba de gsungs te/_sa phyogs ni dgod pa chen po la sogs pa'o/_/gtsang ba zhes bya ba ni yongs su gzung ba'i cho gas mngon par 'dus byas pa'o/_/phyi rol gyi skye bo'i tshogs med pa'i phyir dben pa'o/_/rgyal bdag skyes pa ni sgrub pa'o/_/zhi ba zhi ba'i gnas rnams su ste/_
[\[194a\]]
[\[194a.1\]]shes rab kyi chos 'byung gi nang na gnas pa'i mchod rten gyi gnas su'o/_/'am zhes bya ba'i sgra ni nges par gzung ba yin par blta bar bya'o/_/der 'phags pa bdud rtsi 'khyil pa'i nga rgyal dang ldan pa'i grogs po mngon par 'dus byas pa'i bdud rtsi lngas nye bar 'byung du gzhug
[\[194a.2\]]par bya'o/_/ci'i phyir zhe na gsungs pa/_rgyal ba rtag pa ni sku rdo rje ste/_de mchod pa'i phyir ro/_/de ni nye bar mtshon pa yin te/_lha gzhan mchod pa'i phyir yang de kho na bzhin du bya'o/_/sngar bshad pa'i rim pa bzhin du bskyed pa'i rig ma la rigs lnga rnam par dgod par bya dgos pas de'i phyir nu
[\[194a.3\]]ma'i dbus bar zhes bya ba la sogs pa gsungs te/_le'u bcu pa las bshad pa'i yi ge lnga'i tshul bzhin du/_snying ga la sogs pa rang gi rig ma dang ldan zhing lha mo bzhis yongs su bskor ba'i mi bskyod pa la sogs pa rnams dgod par bya'o zhes bya ba'i don to/_/nam mkha'i dbyings kyi dbus
[\[194a.4\]]gnas par/_/zhes bya ba ni le'u dang po las bshad pa'i tshul bzhin du rdo rje btsun mo'i b+ha gar mi bskyod pa dang mA ma kI zhu bar gyur pa las chu'i khams su gyur pa/_ye shes kyi rlabs kyi phreng bas kun du khyab pa'i rgya mtsho chen po bsam pa'o/_/de nas snying gar zhes bya ba ni b+ha ga der ro/_/bdag nyid zla ba'i
[\[194a.5\]]dbus gnas par/_/zhes bya ba ni sangs rgyas spyan dang ldan pa'i rnam par snang mdzad kyi gzugs zla ba'i dkyil 'khor la gnas pa rnam par bsgoms la/_de zhu bar gyur te zhugs pas sra ba'i rnam par gyur par blta'o/_/de bzhin du rin po che'i dam tshig dang gos dkar mo dang ldan pa'i dkon mchog
[\[194a.6\]]dpal dang 'od dpag tu med pa dag zhugs pas rgya che ba'i dngos po dang ye shes kyi 'bar bar byin gyis brlab par yang bsam par bya'o/_/bsdu ba dag kyang zhes bya ba ni sgrol ma dang don yod par grub pa zhugs pa'i sgo nas bsdus te zur bzhi pa'i rnam par gyur par bsam pa'o/_/rin chen sna bzhi'i mchod rten ni/_/
[\[194a.7\]]zhes bya ba la/_thugs kyi dkyil 'khor la ni/_shar dang lho dang nub dang byang gi phyogs rnams go rims bzhin du rin po che shel dang bai DUr+ya dang pad+ma rA ga dang /_ma ra ka ta'i rang bzhin gyi mchod rten no/_/sku'i dkyil 'khor la ni shar gyi cha sngon po'i rang bzhin/_lhag ma ni snga ma dang 'dra'o/_/gsung
[\[194b\]]
[\[194b.1\]]gi dkyil 'khor la ni shar dang nub dkar po dang sngon po yin zhing lho dang byang ni ji ltar gnas pa bzhin yin no/_/rin po che'i dkyil 'khor la ni lho sngon po'o/_/don yod pa'i dkyil 'khor la ni byang sngon po ste/_gnyi ga'i lhag ma ni snga ma dang mtshungs so/_/ji ltar thugs kyi dkyil
[\[194b.2\]]'khor du sku rdo rje la sogs pa rnam par bkod na kha dog sngon po de dang de nyid du 'pho ba de bzhin sku'i dkyil 'khor la thugs rdo rje la sogs pa rnam par bkod pa na/_kha dog dkar po yang de dang 'dra'o/_/gsung gi dkyil 'khor la ni kha dog dmar po de bzhin du shes par bya'o/_/'od
[\[194b.3\]]zer phreng bas rnam par brgyan/_/zhes bya ba ni 'od zer dkar po la sogs pa rnams kyis spras pa'o/_/ye shes kyi rgya mtsho'i rgyu mthun pa'i sa'i cha'i steng du yi ge hUM las byung zhing de bzhin gshegs pa thams cad kyi ye shes kyi rdul phra rab rnams las grub pa nyid yin pa'i phyir ye shes
[\[194b.4\]]rgya mtsho'o/_/de nyid kyi phyir dus gsum gyi de bzhin gshegs pa rnams kyi gnas te ye shes kyi gzhal yas khang bsgom par bya'o/_/mchod pa'i sprin rnams spro zhes bya ba ni ji skad bshad pa'i gzhal yas khang gi nang du bkod pa'i lha ma lus pa'i 'khor lo'i dbus na gnas pa'i rdo
[\[194b.5\]]rje 'chang la sogs pa gang yang rung ba'i bdag po'i nga rgyal dang ldan pa snga ma bzhin du mngon pas 'dus byas shing byin gyis brlabs pa dri dang me tog la sogs pas brgyan pa'i rang gi rigs kyi rig ma dang yang dag par ldan pas/_rang gi ba spu'i bu ga'i gseb nas byung ba'i mchod pa'i sprin
[\[194b.6\]]spro bar bya'o zhes bya ba'i don to/_/pad+ma rnam lnga zhes bya ba ni kha dog sngon po dang dkar po dang /_ser po dang dmar po dang ljang gu'o/_/ut+pa la yang de dang 'dra'o/_/dzA ti rnam gsum zhes bya ba ni kha ma 'bus pa dang /_kha bye ba dang /_zhu bar gyur pa'i gzugs rnams so/_/yang na gzhan du bshad
[\[194b.7\]]par bya ste/_pad+ma zhes bya ba ni shel gyi rdo ba lta bu'i chos 'byung ste/_de bzhin gshegs pa lnga dang nye ba'i phyir kha dog lnga pa'o/_/ut+pa la zhes bya ba ni thabs kyi rdo rje ste/_de yang kha dog lnga pa'o/_/de nyid kyi phyir shes rab kyi de kho na nyid du thugs su chud pa phyag na gnas pa bzhin du bstan pa'i
[\[195a\]]
[\[195a.1\]]phyir de bzhin gshegs pa rnams rang dang rjes su mthun pa'i kha dog dang ldan pa'i pad+ma'i phyag mtshan bsnams pa yin no/_/de bzhin du lha mo ni ut+pa la'i phyag mtshan bsnams pa'o/_/dzA ti rnam gsum zhes bya ba ni gdol pa mo dang /_btso blag mkhan dang /_gar mkhan
[\[195a.2\]]ma'o/_/me tog kar+Ni ka la sogs pa rnams ni mA ma kI la sogs pa lha mo rnams kyi dngos po dang tha mi dad pa'i btsun mo rnams kyi b+ha ga ste/_le'u bco brgyad pa las/_btsun mo gzhon nu'i nam mkha'i khams/_/me tog ces ni mngon brjod do/_/zhes gang gsungs pa'o/_/me tog
[\[195a.3\]]bsams zhes bya ba ni lha dang lha mo'i yang dag par sbyor ba byas nas so/_/mchod pa thams cad ces bya ba ni bla na med pa la sogs pa'i rang bzhin te/_des snga ma bzhin du bdag nyid dang dkyil 'khor la mchod par bya'o/_/dpag tshad brgya yi khyon tsam du/_/zhes bya ba 'di ni nye bar mtshon pa
[\[195a.4\]]yin te/_dpag tshad bye ba'i khyon yod pa mchod rten gyi nang na gnas pa rjes su mthun pa'i dkyil 'khor bsgom par bya'o/_/'khor lo dkyil 'khor zhes bya ba ni rnam par snang mdzad kyi'o/_/rigs rnams zhes bya ba ni dbus na bzhugs pa'i sku rdo rje dang 'khor mi bskyod pa la sogs dkyil 'khor pa
[\[195a.5\]]rnams dgod par bya'o/_/gang zhig gis she na/_gsungs pa rnam par mkhas pa ste/_bsam gtan gyi cho ga shes pas so/_/de bzhin du pad+mas mtshan pa ni gsung gi dkyil 'khor ro/_/de bzhin du rdo rjes mtshan pa ni thugs kyi dkyil 'khor ro/_/ral gris mtshan pa ni don yod pa'i dkyil
[\[195a.6\]]'khor ro/_/ut+pa la zhes bya ba ni thabs te mchod pa'i yan lag la thabs gtso bor gyur pa yin pa'i phyir rin po che'i rigs kyi phyag mtshan no/_/des nye bar mtshan pa'i dkyil 'khor ni tha mi dad par nye bar btags pa'i sgo nas ut+pa la zhes bya bar brjod do/_/kha cig las rdo ba zhes 'don pa der
[\[195a.7\]]ni rin po che nyid yin no zhes bya bar grub bo/_/rigs rnams rab tu dgod par bya/_/zhes bya ba ni thams cad la sbyar bar bya'o/_/gru bzhi zhes bya ba ni dbyibs kyi sgo nas so/_/me long lta bu la sogs pa'i ye shes lnga'i bdag nyid yin pa'i phyir rin chen rnam bzhi pa'o/_/chos kyi dbyings kyi rgyu
[\[195b\]]
[\[195b.1\]]mthun pa nyid yin pa'i phyir gsal zhing rang bzhin gyis dri ma med pa ste/_dkyil 'khor pa rnams la bla na med pa la sogs pa rnams kyis mchod pa'i phyir gnas su bsgom par bya'o/_/de nyid ni 'dod pa'i yon tan lnga rnams kyis/_de la mchod pa rgya mtsho tsam/_/zhes bya ba gsungs so/_/rin chen
[\[195b.2\]]na bza' la sogs pas/_/zhes bya ba la sogs pa'i sgras ni gdugs dang rgyal mtshan dang ba dan la sogs pa rnams mtha' yas pa/_nam mkha' khyab pa'i bla na med pa'i mchod pa'i tshogs bstan to/_/mchod pa rnam lnga ni bdud rtsi lnga'o/_/rin chen 'byung gnas zhes bya ba ni zag pa
[\[195b.3\]]med pa'i bde ba'i mchog rgyas par byed pa'o/_/na chung ni lo grangs bcu gnyis lon pa'o/_/mA ma kI'i gzugs su rnam par bsgom pa rdo rje sems dpas bdag gis byas pa nyid yin pa'i phyir mchog go/_/dbul bar bya zhes bya ba ni grub pa'i rgyu mtshan du rigs kyi lha thams cad la dbul bar bya'o/_/
[\[195b.4\]]rin chen sna bdun gyis zhes bya ba ni bud med dang skyes bu dang nor bu dang 'khor lo dang ral gri dang glang po dang rta rin po che rnams kyis so/_/sbyin pa'i phyir zhes bya ba ni nam mkha' mdzod kyi ting nge 'dzin gyi phyir ro/_/bdag po'i phyag rgyar zhes bya ba ni rdo rje 'chang gi phyag rgya chen por ro/_/'dod chags la
[\[195b.5\]]kun du chags pas rang gi dam tshig las byung ba'i sangs rgyas spyan la sogs pa rnams dang rnam par snang mdzad la sogs pa rnams yang dag par sbyor ba byas te/_bde ba chen po'i rnam par blta bar bya'o/_/bshad ma thag pa thams cad ni btsun mo'i pad+ma'i dbus na gnas pa'i bsdus pa'i dkyil
[\[195b.6\]]'khor du bya ba yin pas/_de'i phyir nam mkha' dbyings kyi zhes bya ba la sogs pa gsungs te/_de bzhin gshegs pa thams cad kyi rdul phra rab rnams las grub pa ni rdo rje 'chang chen po'i sku'o/_/bdag gi lus zhes bya ba ni 'khor lo'i lte ba na bzhugs pa'i bdag po'i dkyil 'khor gyi dbus na bzhugs
[\[195b.7\]]pa'o/_/de nyid de bzhin gshegs pa thams cad las mchog tu gyur pa nyid yin pa'i phyir bla ma ste/_bdud rtsi lngas mchod par bya'o/_/rig ma 'dod pas ni lha'i bu mo la sogs pa rnams kyis de la mchod par bya ba yin pas/_bzhin bzangs zhes bya ba la sogs pa gsungs te/_byin gyi rlabs kyi
[\[196a\]]
[\[196a.1\]]gnas zhes bya ba ni snying ga la sogs par lha mo'i 'khor lo rnam par dgod pa'i mthar thug pa'o/_/de nyid mchod pa zhes bya ba ni rang gi 'dod pa'i lha la mchog tu dga' bas mchod pa'o/_/blangs nas zhes bya ba ni pad+ma na gnas pa'i byang chub kyi sems rang gi kha yis blangs
[\[196a.2\]]nas so/_/mi shigs pa'i sku la sogs pa rnams sgrub par byed pa'i mchod pa ni sku gsung thugs kyi mchod pa'o/_/de'i phyir sngags rnams dngos grub byed pa zhes gsungs so/_/ye shes rdo rje can gyis zhes bya ba ni de bzhin gshegs pa rnams kyi'o/_/thabs dang shes rab kyi bde ba chen
[\[196a.3\]]po las byung ba nyid yin pa'i phyir gsang ba'o/_/le'u brgyad pa'i rnam par bshad pa'o//_//le'u lnga par mdor bstan pa'i mdo rnams bshad pa'i phyir/_don dam pa'i dag pa'i de kho na nyid kyi don gyi dam tshig gi le'u/_de nas rgyal po rdo rje 'dzin/_/zhes bya ba la sogs pa gsungs te/_
[\[196a.4\]]de ni bshad zin to/_/sku gsung thugs dang ste/_sku rdo rje la sogs pa rnams dang /_dkyil 'khor gang la yang dag par ldan pa yod pa de ni sku gsung thugs dang yang dag par ldan pa'o/_/de ni rdo rje yang yin la mi phyed rdo rje gsum yang yin pas/_rdo rje mi phyed gsum ste/_rnam par snang
[\[196a.5\]]mdzad la sogs pa yin zhing /_de rnams kyi dkyil 'khor ni rdo rje mi phyed gsum gyi dkyil 'khor ro/_/sangs rgyas ye shes can gyi zhes bya ba la/_sangs rgyas rnams kyi ye shes ni me long lta bu la sogs pa rnams yin zhing /_gang dag la de rnams yod pa de dag ni sangs rgyas ye shes
[\[196a.6\]]can te/_de bzhin gshegs pa rnams yin zhing /_de rnams nyid kyi dkyil 'khor gsungs so/_/yang dag par sbyor ba las byung ba nyid yin pa'i phyir gsang ba ste/_de rnams kyi de kho na nyid do/_/nyams dga' ba ni yid du 'ong ba'o/_/mchog ni dam pa ste/_rab tu bshad cing bstan to/_/
[\[196a.7\]]nam mkha'i dbyings zhes bya ba ni sangs rgyas spyan gyi b+ha ga'o/_/sangs rgyas ni rnam par snang mdzad de/_de'i dkyil 'khor ni sangs rgyas dkyil 'khor ro/_/'dis dkyil 'khor phan tshun du bsgyur ba'i sbyor ba las de dang de 'grub par 'gyur ro zhes bshad pa yin no/_/rdo rje mi bskyod rab
[\[196b\]]
[\[196b.1\]]bsgoms nas/_/zhes bya ba ni mi bskyod pa'am zhe sdang rdo rje'o/_/lag tu zhes bya ba ni lag na thogs pa'i rdo rje 'bar ba ji 'dra ba de 'dra bar rang gi gsang ba'i rdo rje hUM las byung ba bsam pa ste/_rdo rje gsang ba 'di lta bus/_/zhes rjes thogs nyid du 'chad par 'gyur ba nyid yin pa'i phyir ro/_/
[\[196b.2\]]dus gsum pa yi sangs rgyas rnams/_/zhes bya ba ni gal te dngos grub bsgrub pa la zhugs pa'i sgrub pa po'i slob dpon la sangs rgyas rnams gnod pa mdzad par gyur na de rnams kyang brlag par bya'o zhes bya ba 'di la dor ba brjod pa'o/_/gtso bor ni slob dpon smod pa lhur len pa la sogs pa
[\[196b.3\]]rnams kyi dbang du mdzad nas gsungs pa yin te/_'di nyid las slob dpon smod pa lhur len dang /_/theg chen mchog ni sun 'don rnams/_/'bad pa yis ni gsad bya ste/_/yang na gnas nas bskrad par bya/_/zhes gang gsungs pa'o/_/ci bcom ldan 'das kyis bud med la brten nas
[\[196b.4\]]sha 'khon zhugs pa bzhin du 'di gsod sems kyis kun nas bslang ba yin par gsungs sam zhe na/_de ni ma yin te/_'di ni gang gis slob dpon smod pa la sogs pa dmyal ba chen po dang /_ngan song du 'gro ba'i rgyu'i las byed pa rnams kyang mi bskyod pa'i sa thob par byed pa'i 'gro
[\[196b.5\]]ba ma lus pa mngon par 'don pa'i bdag nyid can gyi snying rje chen po'o/_/gal te bdag nyid ma rgal bar gzhan ji ltar sgrol bar byed ce na ma yin te/_nam mkha' lding gi cha byad du byas pa'i lus can gyi sngags pas mchu dang gshog pa la sogs par snang ba med kyang sngags kyi mthu nyid
[\[196b.6\]]kyis sbrul la sogs pa'i dug gis non pa'i sems can 'tsho bar byed pa de bzhin du/_mi bskyod pa'i rnal 'byor pas kyang nyon mongs pa'i dug gis non pa rnams yang dag par 'don par byed do/_/sku gsung thugs kyi longs spyod ni/_/zhes bya ba ni sangs rgyas dang sems can rnams kyi'o/_/
[\[196b.7\]]rdo rjes zhes bya ba ni rang gi lag na thogs pa dang /_rang gi gsang ba dang gdan la sogs pas so/_/sems la mngon par 'dod pa'i dngos grub ni thugs kyi dngos grub ste/_bsgrub bya mi bskyod pa'i rnam par bsgrub pa yin zhing /_de 'thob par byed pa nyid yin pa'i phyir thugs kyi dngos grub 'thob
[\[197a\]]
[\[197a.1\]]byed pa'o/_/bsam gtan mchog ces bya ba ni de'i sems snang ba med par byas nas yi ge hUM las byung ba'i mi bskyod pa'i gzugs so/_/bsod nams kyi tshogs des ni bdag nyid kyis kyang rdo rje dngos grub chen po thob par 'gyur ro/_/'di lta bus zhes bya
[\[197a.2\]]ba ni bshad ma thag pa'i rdo rjes so/_/sems can thams cad ces bya ba ni bla ma la smod par bya ba la sogs pa rnams so/_/mi bskyod ces bya ba la sogs pas ni 'di skad du bshad pa yin te/_bshad ma thag pa'i dkyil 'khor du ji skad bshad pa'i rnal 'byor dang ldan pas/_ji skad
[\[197a.3\]]bshad pa'i sems can gyi yul la 'chad par 'gyur ba'i tshul bzhin du sdig pa 'phel ba dang kha sbyar dbye bar bya ste/_mdun na gnas pa'i rlung gi steng gi me'i dkyil 'khor la gnas pa'i lus til mar gyis bskus la/_gcer bu go cha dang bral ba dmigs la/_lag pa g.yas pa na
[\[197a.4\]]gnas pa'i rdo rje 'bar bas bsnun te thal bar byas pa blta bar bya'o/_/yang na bshad ma thag pa'i sems can rig ma'i pad+ma'i nang na gnas pa'i rlung gi steng gi me'i dkyil 'khor la gnas par bsams te/_rang gi snying ga nas rdo rje spros la/_rig ma'i kha nas bcug ste/_de'i lus la thog gi
[\[197a.5\]]phreng ba lta bu'i sngags kyi phreng ba 'bar ba dbab cing /_nyi ma bye ba phrag brgya'i 'od dang ldan pa'i rang gi gsang ba'i rdo rje 'bar bas bsnun te thal bar byas par bsam par bya'o/_/de'i rnam par shes pa ni dri ma med pa'i rlung gis mi bskyod pa'i mar me'i me lce'i rnam par bsams te/_phung po la
[\[197a.6\]]sogs pa byin gyis brlabs pa/_yi ge hUM las 'byung ba'i mi bskyod pa'i gzugs su bsgoms la/_badzra d+h+r-ika ces bya ba 'dis phyung ste/_mdun na yi ge raM las byung ba'i gru gsum gyi rnam pa'i shing rta la gnas pa/_'og nas yi ge yaM las byung ba'i rlung gi dkyil 'khor gyis bteg la mngon
[\[197a.7\]]par dga' ba'i 'jig rten gyi khams su btang ste/_khams gsum po'i chos kyi rgyal srid chen po la yang dag par bkod nas/_de bzhin gshegs pa la sogs pa thams cad kyis dbang bskur te/_byin gyis brlabs par bsam par bya'o/_/de ltar mngon par 'du bya ba des ni mi bskyod pa'i
[\[197b\]]
[\[197b.1\]]zhing du de'i gzugs can gyi rgyal ba'i sras rnams su skye bar 'gyur ro zhes bya ba'i don to/_/khyad par can du gyur pa ma yin pas kyang rnam pa gzhan gyi de kho na bzhin du mi bskyod pa'i gzugs su bskyed par bya'o/_/phyi rol gyis gsad pa sdig par 'gyur ba kho na'i zhe na/_de ni
[\[197b.2\]]ma yin te/_zhe sdang gis rab tu phye ba'i lus dang /_ngag dang yid gsum gyi las ni sdug bsngal skyed par byed pa yin no/_/'dir ni snying rje chen pos de rnams la phan pa kho na'i phyir gsad par bya ba dang /_gsod par byed pa dang /_gsad pa'i bya ba ste/_mu gsum dang bral
[\[197b.3\]]bas 'jug pa yin te/_snying rje'i sems 'byung ba'i dus su gsod pa'i sems 'byung bar mi 'gyur te/_snang ba dang mun pa bzhin du gcig la phan tshun 'gal ba dang /_dus gcig tu sems gnyis 'byung ba med pa'i phyir ro/_/bdag yod na ni gzhan gyi 'du shes 'byung /_
[\[197b.4\]]bdag dang gzhan du 'byed pa las chags sdang ste/_sdug bsngal thams cad rab tu 'byung ba ni/_de dag la ni kun du rag las yin/_/zhes kyang bshad do/_/bcom ldan 'das kyis 'dzam bu'i gling 'jig pa'i mdo las kyang /_sgyu ma byed pas sems can ni/_/mang po sprul
[\[197b.5\]]nas 'dir gsad kyang /_/der ni gsod byed 'ga' yang med/_/chos rnams mtshan nyid de bzhin no/_/zhes gsungs so/_/chos 'di ni skye ba gcig nas gcig tu de bzhin gshegs pa mtha' yas pa mnyes par bya ba lhur len pa/_khyad par du 'phags pa la lhag
[\[197b.6\]]par mos pa/_bcom ldan 'das kyi gsung rab la yid ches par gyur pa la bstan par bya'i/_gzhan mi gtsang ba dang 'dres pa'i 'o ma'i btung ba'i bum pa la smod cing 'thung ba bzhin du lhag par mos pa yongs su rdzogs pa phyed smin par gyur pa la ni ma yin no/_/'di nyid bcom
[\[197b.7\]]ldan 'das kyis/_dge slong dag gam mkhas rnams kyis/_/bsregs bcad bdar ba gser bzhin du/_/yongs su brtags te nga yi bka'/_/blang bar bya yang gus phyir min/_/zhes bya ba gsungs so/_/yongs su brtag pa yang rgyud 'di nyid kyi byang chub kyi sems kyi
[\[198a\]]
[\[198a.1\]]le'u la sogs pa thams cad las bshad do/_/'dir ni yongs su mi shes pa nyid mchog tu yin par khas blang bar bya'i/_dmyal bar 'gro ba'i phyir sems phyin ci log pa gzhan ni ma yin te/_'phags pa mdo sde dkon mchog brtsegs pa las/_gang du
[\[198a.2\]]blos ni 'dzin par mi nus pa/_/bdag gis mi shes rab tu mi shes zhes/_/der ni de bzhin gshegs pa dpang por gzhag_/mi bzad byang chub thob ces bde gshegs gsungs/_/zhes gang gsungs pa ste/_shin tu thal ches pas chog go/_/de tsam gyis ni 'dir/_srog gcod
[\[198a.3\]]pa yi sems can gang /_/zhes bya ba'i mdo'i don bshad pa yin no/_/de nas zhes bya ba la sogs pa la bka' stsal to zhes bya bar sbyar ro/_/ye shes thar pa rab sgrub pa/_/zhes bya ba ni phyug po gsang bye ba la sogs pa ser snas non pa'i sems can rnams de spang ba'i ye shes yid bzhin gyi
[\[198a.4\]]nor bu rin po che lta bus sangs rgyas kyi sku nyid du grub par byed pas na/_ye shes thar pa rab sgrub pa'o/_/bdag dang gzhan dang dngos po ste mtha' gsum rang bzhin gyis yongs su dag pa nyid yin pa'i phyir ngo bo nyid dag pa'o/_/de nyid kyi phyir nam mkha' bzhin du skyon dang yon tan gyi tshon
[\[198a.5\]]rnams kyis bsgyur bar mi nus pa nyid yin pas gos pa med pa'o/_/ser sna dang ldan pa'i sems can rnams 'don pa'i bdag nyid can gyi spyod pa ni byang chub spyod pa yin zhing de rab tu rnam par phye nas ston pas na rab ston pa ste/_dpal rdo rje sems dpa'o/_/dam tshig de nyid bka' stsal to zhes bya ba
[\[198a.6\]]la/_'da' bar bya ba ma yin zhing bdag dang gzhan gyis de kho na nyid 'thob par byed pa nyid yin pa'i phyir/_dam tshig de nyid de dkyil 'khor ro/_/de nyid ni/_nam mkha'i dbyings kyi dbus gnas par/_/zhes bya ba gsungs te/_mA ma kI'i b+ha gar ro/_/rdo rje'i dkyil 'khor ni mi bskyod pa'i dkyil
[\[198a.7\]]'khor ro/_/rnam par snang mdzad ces bya ba ni de'i dbus su sangs rgyas spyan dang snyoms par zhugs pa'o/_/sangs rgyas thams cad ces bya ba ni dkyil 'khor pa rnams te/_yang dag par sbyor ba las kun du phyung la gnas ji lta ba bzhin du dgod par bya'o/_/de nas rang gi ba spu'i bu ga'i gseb rnams
[\[198b\]]
[\[198b.1\]]nas de bzhin gshegs pa rnams spro ste/_'phrog par mngon par 'dod pa'i rdzas kyi rigs la bcug nas/_pad+ma rA ga la sogs pa rin po che rnams kyi 'byung khungs yongs su gyur par bsam par bya ba ni/_rin chen kun gyi sbyor ba yis/_/rdo rje'i gzugs te de bzhin gshegs pa rnams
[\[198b.2\]]su bsam par bya'o zhes bya bas gsungs so/_/rdzas rnams thams cad 'phrog pa zhes bya ba ni bshad ma thag pa rnams so/_/rdo rje gsum gyis zhes bya ba ni ngag gis/_oM AHdzi na dzika che ge mo'i rdzas A kaR+Sha ya swA hA zhes bya ba brjod cing sems kyis mngon par 'dod pa bdag dang gzhan
[\[198b.3\]]dang dngos po dang 'khor gsum yongs su dag pa la gnas pas/_lus las byung ba'i 'od zer gyi lcags kyu rnams kyis rdzas de bkug ste/_rang gi khyim dgang bar bya ba'o/_/nor gyi rgya mtshos zhes bya ba la sogs pas ni nor gyi bdag po rnams kyi phan yon gsungs te de ni go sla'o/_/
[\[198b.4\]]sngags kyis mngon par 'dus byas pa'i stobs kyis gsad pa ni 'grub par 'gyur ba yin du chug na/_'di la go rgyu ci zhig yod ce na/_rnal 'byor pa'i rgyud rnam par dag pa kho na'o/_/ci'i phyir zhe na/_bdag las gzhan la ma 'gro cig snyam pa ni ser sna ste/_des non pa'i sems can gyis ni rang
[\[198b.5\]]nyid kyis sbyin par mi nus so/_/de'i phyir de lta bur gyur pa'i rnal 'byor pa'i rgyal pos 'khor gsum rnam par dag par gyur pa'i nor de bdag dang gzhan gyis nye bar longs spyod pa dang /_dkon mchog gsum la sogs pa la nye bar phul ba ni rdzogs pa'i byang chub kyi 'bras bu rab tu ster ba yin
[\[198b.6\]]te/_dpal rnam par snang mdzad mngon par byang chub pa'i rgyud las kyang /_'dir byang chub sems dpas ser sna can ma gtogs pa gzhan las thams cad kyi thams cad du ma byin par len pa spang bar bya ba yin no zhes gsungs so/_/gti mug gi rigs kyi dam tshig ni rigs thams cad
[\[198b.7\]]kyi thun mong ba nyid yin no/_/ji ltar zhe na/_rigs kyi rgya mtsho kun la zhes bya ba gsungs so/_/de ni nye bar mtshon pa yin te/_rigs thams cad kyi rnal 'byor pa rnams kyis sdom pa bzhi nyams su blang bar bya ba yin no zhes bstan pa yin no/_/'di ni gzhan gyi nor la chags pa zhes
[\[199a\]]
[\[199a.1\]]bya ba mdo de'i don yin no/_/de nas rgyal po rdo rje yin pas rab tu bka' stsal to zhes bya bar sbyar ro/_/de la 'dod chags ni yang dag par sbyor ba la kun du chags pa'i mtshan nyid do/_/des thar pa rab tu sgrub pa ni sems can rnams kyi rgyud la
[\[199a.2\]]thabs dang shes rab kyi bde ba chen po sgrub par byed pa'o/_/dbang po gnyis snyoms par zhugs pa nyid yin pa'i phyir gsang ba'o/_/zag pa med pa'i dga' ba mchog gi rang bzhin nyid yin pa'i phyir dag pa'o/_/der yang mi dmigs pa'i phyir dmigs med pa'o/_/dbus gnas
[\[199a.3\]]par zhes bya ba ni rin po che'i dam tshig gi b+ha ga'i nang na gnas par dkon mchog dpal gyi dkyil 'khor ro/_/dpag med che zhes bya ba ni de'i dbus su bdag nyid gos dkar mor rnam par bsgoms pa'i gar mkhan gyi bu mo dang snyoms par zhugs pa'i 'od dpag tu med par ro/_/
[\[199a.4\]]sangs rgyas rnams kyis zhes bya ba yang dag par sbyor ba las 'byung ba'i dkyil 'khor pa rnams kyis dkyil 'khor thams cad yongs su dag par bya'o zhes bya ba'i don to/_/bud med rnam par sbyor ba zhes bya ba ni rig ma'i tshogs kyi dkyil 'khor pa yang dag par phyung ste/_lha thams
[\[199a.5\]]cad dang lhan cig yang dag par sbyor ba bsgom pa'o/_/lha'i sku ni phyag rgya chen po'o/_/gsung ni chos kyi phyag rgya/_thugs ni las kyi phyag rgya'o/_/kun du khyab pa'i shes rab lha mo'i gzugs su gyur pa de ni dam tshig gi phyag rgya ste/_phyag rgya bzhi po de rnams dang gnyis su med par
[\[199a.6\]]yang dag par sbyor ba'i phyir dam tshig bzhi'i sbyor ba ste des so/_/mi phyed pa'i ye shes thob par byed pa'i thabs ni rdo rje tshul lo/_/de nyid bshad pa'i phyir/_de dag thams cad nye bar spyad/_/ces bya ba gsungs te/_phyag rgya bzhi'i bdag nyid dang yang dag par ldan pa'i 'khor
[\[199a.7\]]gyi dkyil 'khor dang bcas pas thams cad las khyad par du 'phags pa ma lus par bstan par bya ba'o/_/dga' ba la sogs pa rab kyi mthar phyin pa'i rang bzhin can gyi sku gsum sgrub par byed pa nyid yin pa'i phyir mi skyed sku gsum bsgom pa'o/_/sngags pa rnams kyis
[\[199b\]]
[\[199b.1\]]zhes bya ba ni lha gzhan gyi rnal 'byor pas kyang ste/_bcom ldan 'das kyis/_rdzogs sangs rgyas kyis 'dod pa bsten/_/dge slong go 'phang mchog 'thob 'gyur/_/sgrub pa pos kyang de bzhin sbyar/_/sdom pa gsum la gnod pa min/_/zhes gang gsungs pa'o/_/
[\[199b.2\]]'di ni rtag tu 'dod la spyod pa zhes bya ba de'i don yin no/_/de nas zhes bya ba la sogs pa la/_bka' stsal te zhes bya bar sbyar ro/_/brdzun du smra ba la dga' ba rnams de rnam par sbyong ba yang dag par bstan pa'i sgo nas don yod par grub pa'i rang bzhin gyi byang chub sems
[\[199b.3\]]dpa' rnams su sgrub par byed pas na rdo rje sngags kyi don sgrub pa'o/_/sangs rgyas ni 'od dpag tu med pa ste/_de'i dkyil 'khor gos dkar mo'i mtsho skyes la gnas pa ni sangs rgyas dkyil 'khor ro/_/rdo rje don yod ces bya ba ni/_de'i dbus su sgrol ma dang yang
[\[199b.4\]]dag par ldan pa'i don yod par grub pa snga ma bzhin du dkyil 'khor pa rnams kyis yongs su bskor bar bsam pa'o/_/sgyu ma la sogs pa bzhin du snang ba tsam gyis kun du brtags pa'i dngos po rnams dngos su med do zhes bya ba'i brdzun pa'i don dang chos thams cad rang bzhin
[\[199b.5\]]gyis 'od gsal ba zhes ston par byed pa'i mi phyed pa'i tshig rnams ni/_rdo rje tshig gi brdzun smra ba ste de rnams kyis so/_/thams cad gzugs su zhes bya ba ni/_'jig rten pa dang 'jig rten las 'das pa'i brtan pa dang g.yo ba'i rnam pa can gyi dkyil 'khor pa'i lha'i
[\[199b.6\]]gzugs bsgom pa'o/_/rgyal ba kun gyi gnas zhes bya ba ni/_sangs rgyas spyan la sogs pa rnams so/_/rgyal ba zhes bya ba ni/_sangs rgyas la sogs pa dkyil 'khor pa rnams so/_/slu bar byed ces bya ba ni/_zla gsang thig le la sogs pa las
[\[199b.7\]]bshang ba'i bya ba'i sbyor ba rnam pa tha dad pa rnams kyi sgo nas slu ba ste/_rdo rje dang pad+ma yang dag par sbyor ba de la yang dag par sbyor ba'o/_/yang na don gyi khyad par mthong ba'i 'jig rten la grags pa las gzhan du rtsa dang mtshungs par 'khor gsum yongs su dag
[\[200a\]]
[\[200a.1\]]par brjod pa ste/_gzhan rnams bde ba'i don dang ni/_/slob dpon bde ba'i rgyu nyid dang /_/dkon mchog gsum la phan pa'i phyir/_/rtag tu brdzun du smra bar bya/_/zhes 'byung ba'i phyir ro/_/de bas na/_nam mkha'i gsung de dri
[\[200a.2\]]med pa/_/zhes gsungs so/_/ye shes blo can rnams kyi zhes bya ba ni/_me long lta bu la sogs pa'i ye shes rnams bsgrub pa la zhugs pa rnams kyi'o/_/gsang ba ni nyan thos la sogs pa rnams la gsang bar bya ba'o/_/rang gi 'dod pa'i lha'i go 'phang thob par
[\[200a.3\]]byed pa nyid yin pa'i phyir/_sngags kyi dngos thob par byed pa'o/_/dam tshig don yod par grub pa'o/_/de 'gugs pa ni rnal 'byor pa'i rgyud de'i rang bzhin du byed pa'o/_/de don can gyi dam tshig gi de kho na nyid ces bya ba ni bshad zin pa'i mtshan nyid can gyi
[\[200a.4\]]slu ba'o/_/don ji lta ba bzhin du spro bar bya zhes bya ba ni ji ltar gnyis su bshad pa de kho na bzhin du bya'o zhes bya ba'i don to/_/lung las ni sbyor ba byas pa la sogs pa yan lag lngas srog gcod pa la sogs pa bzhir 'gyur te/_gang yang rung ba cig ma tshang na yang
[\[200a.5\]]mi 'gyur ro zhes gsungs so/_/'dir ni yan lag gcig kyang mi dmigs pa'i phyir rang bzhin gyis rnam par dag pa'i rdzogs pa'i byang chub kyi 'bras bu nyid sgrub par byed pa nyid yin no/_/'di ni brdzun du smra ba la dga' ba dang zhes bya ba'i mdo'i don yin no/_/de
[\[200a.6\]]nas zhes bya ba la sogs pa la bka' stsal to zhes bya bar sbyar ro/_/rgyal ba rnams kyi gnas ni rgyal gnas te/_de'i sku dang gsung dang thugs la de bzhin gshegs pa thams cad bzhugs pa'i phyir ro/_/mi phyed pa'i dngos grub yang dag par sgrub par mdzad pa nyid
[\[200a.7\]]yin pa'i phyir rdo rje dngos grub rab ston pa'o/_/'phags ma sgrol ma'i 'dam skyes su/_/dam tshig dkyil 'khor zhes bya ba ni don yod par grub pa'i dkyil 'khor te/_de'i dbus su bdag nyid rin chen 'byung ldan du rnam par bsgoms nas so/_/gzugs rnams
[\[200b\]]
[\[200b.1\]]kun gyis zhes bya ba ni dkyil 'khor pa rnams dang til gyi gang bu dang mtshungs pa rnams kyis so/_/'di dag dgang zhes bya ba ni dkyil 'khor dang nam mkha'i dbyings kun du dgang ba'o/_/rtsub pa'i ngag la sogs pa ni/_/zhes bya ba la sogs pa'i sgras ni so sor thar pa la
[\[200b.2\]]sogs pa sdom pa gsum yongs su dag pa bstan te/_mdo sde rgyan las/_ltung ba kun las 'byung ba ni/_/stong nyid so sor rtog pa yin/_/zhes gang gsungs pa'o/_/de la bcom ldan 'das kyis tshig rtsub po ni 'gro ba drug gi skyes bu sngon du byed cing rmongs pa rnams la
[\[200b.3\]]gsungs so/_/de bzhin du bslab pa'i gnas gzhan dang gzhan dag kyang skye bo de dang de rnams kyi skyon dag la gzigs nas/_bcom ldan 'das kyis bcas kyi/_dang po nas rang bzhin gyis yongs su dag pa'i chos nyid kyi dgongs pa la brten nas ni ma yin no/_/ci'i phyir de
[\[200b.4\]]ltar shes she na/_skye bo'i skyon gyi rgyur 'gyur te/_/de nyid phyir na bkag pa yin/_/zhes 'byung ba'i phyir ro/_/bsten na ye shes thob par 'gyur/_/zhes bya ba ni gsod pa la sogs pa bzhin du ltung ba thams cad bsten na rnam pa thams cad du mnyam pa nyid kyi ye shes kyi ngo bo'i
[\[200b.5\]]dkon mchog dpal gyi rang bzhin gyi byang chub sems dpa'i ting nge 'dzin thob par 'gyur ro zhes bya ba'i don to/_/mos pa sna tshogs pa'i sems can gyi tshogs pa'i mi phyed pa'i ting nge 'dzin 'thob par mdzad pa nyid yin pa'i phyir ro/_/rdo rje bkod pa ste rdo rje 'chang chen pos mi phyed
[\[200b.6\]]pa de skad ces bka' stsal to/_/sngar mdor bstan pa'i tshig rnams thos nas/_chos la smad de rgyal bar gyur pa rnams nam mkha' dang mnyam pa gnyis su med pa'i ye shes rdo rje'i ting nge 'dzin gyis bslangs nas/_slar de bshad pa na yang rigs chad pa dang /_rigs ma
[\[200b.7\]]nges pa rnam par spros pas go ba rnams 'byung bar 'gyur bas de rnams dang rjes su mthun par bstan pa'i phyir dam tshig rdo rje dpal la sogs pa'i byang chub sems dpa' chen po rnams bcom ldan 'das zhes bya ba la sogs pas ngo mtshar la sogs pa sngon du 'gro ba can gyi smod
[\[201a\]]
[\[201a.1\]]pa byed par gyur te bshad zin to/_/'das shing zhes bya ba ni khams gsum las kun du 'das pa'o/_/khams gsum las kun du 'das pa nyid kyis 'jig rten thams cad las 'das pa ste/_nam mkha'i dbyings kyi chos nyid gang yin pa de ni 'jig rten gyi khams thams
[\[201a.2\]]cad kyi chos nyid yin pa'i phyir ro/_/yang dag pa ma yin pa'i tshig gi lam rdo rje'i gnas zhes bya ba la bden pa ni yang dag pa'o/_/bden pa ma yin pa ni yang dag pa ma yin pa ste/_/de ston par byed pa'i tshig ni yang dag pa ma yin pa'i tshig go/_/de'i lam gyi nges pa la sogs pa rnams kyi
[\[201a.3\]]gnyen por gyur pa'i rnam par thar pa'i sgo bzhi'o/_/de nyid rdo rje ste sangs rgyas rnams kyi gnas dang rten yin te/_de la brten nas sangs rgyas nyid grub pa'i phyir de ni rdo rje gnas yin no/_/de nas bcom ldan 'das de bzhin gshegs pa thams cad kyis zhes bya ba la sogs pa ni go sla'o/_/'di
[\[201a.4\]]ni sdig pa yin no snyam pa ni dman pa'i 'du shes so/_/rmongs pas smad par bya'o snyam pa ni smad pa'i 'du shes so/_/ma zhes bya ba'i sgra ni dgag pa ste mi bya ba'o/_/de ci'i phyir zhe na zhes bya ba ni ci'i phyir smad par bya ba ma yin pa'o/_/de'i phyir rigs kyi bu zhes bya ba la sogs pa gsungs te/_nyan thos la
[\[201a.5\]]sogs pa'i sdom pa la zhugs pa rnams kyi las sdom pa'i spyod pa ches mchog tu gyur pa'o/_/sdom pa thams cad kyi yongs su dag pa'i chos nyid ni de bzhin nyid de/_de thugs su chud pa'i phyir de bzhin gshegs pa nyid ces bya ba ni de bzhin gshegs pa'i spyod pa'o/_/yongs su dag pa'i
[\[201a.6\]]chos nyid de ji lta bu zhe na/_rigs kyi bu dper na zhes bya ba gsungs te/_'di lta ste zhes bya ba'i don to/_/nam mkha' ni thams cad kyi rjes su mthong ba ste/_khyab par byed pa nyid yin pa'i phyir ro/_/chos thams cad kyang nam mkha'i khams su gtogs pa ni khyab par bya ba yin pa'o/_/de'i phyir 'dis
[\[201a.7\]]ni chos thams cad skye ba med pa'o zhes bshad pa yin no/_/de nyid kyi phyir khar gzhong dang rgya shug gi 'bras bu'i tshul bzhin du rten dang brten pa med pas 'dod pa'i khams la sogs pa na gnas pa ma yin no/_/sa la sogs pa'i khams ni du ma nyid yin pa'i phyir de rnams la tha dad par kun du
[\[201b\]]
[\[201b.1\]]brtags pa med pas de rnams la yang mi gnas so/_/de ltar zhes bya ba ni de lta bur ro/_/'gro 'di thams cad sangs rgyas lnga yi bdag_/sna tshogs gang dag bzang por snang ba ni/_/gang du 'dren pa bde chen zhes bya ba/_/gcig pu ro rnams du mar gar byed pa'o/_/zhes gsungs so/_/sangs rgyas rnams
[\[201b.2\]]kyi yon tan gyi tshogs kyi 'byung gnas kyi chos de lta bur gyur pa rnams kyang 'chad par mdzad do/_/ci'i phyir zhe na/_'di ltar don gyi dbang 'di lta bu mkhyen cing zhes bya ba gsungs te/_'di lta bu zhes bya ba ni mi bskyod pa la sogs pa rnams kyi ting nge 'dzin gyi 'bras bu'o/_/sems can rnams kyi bsam pa
[\[201b.3\]]zhes bya ba ni gsod pa la sogs pa la mngon par dga' ba rnams kyi'o/_/nam mkha'i tshig nges par brjod pas zhes bya ba ni nam mkha' las byung ba'i mtshan ma bzhin du bshad ma thag pa'i sangs rgyas kyi yon tan gyi tshogs kyi 'byung gnas de bzhin gshegs pa thams cad kyi dam tshig rtogs par bya ste/_de'i
[\[201b.4\]]phyir dman pa'i 'du shes bskyed par mi bya'o/_/yang gtsub shing dang gtsub stan la sogs pa las me 'byung ba dang mi gnas pa'i dpe'i sgo nas brten nas byung ba stong pa nyid du bstan te/_gang zhig rkyen las 'byung ba de ma skyes/_/de la skye ba'i ngo bo yod ma yin/_/rkyen la rag las gang de stong par brjod/_/gang gis
[\[201b.5\]]stong nyid shes de bag yod yin/_/zhes gang gsungs pa'o/_/'gro ba la sogs pa rnams kyis zhes bya bas ni 'di nas song nas gzhan du 'byung ba la sogs pa 'gog par byed do/_/de nas zhes bya ba la sogs pa ni de ltar spros pa'i sgo nas bstan pas de rnams kyis de kho na nyid rtogs par 'gyur bas ngo mtshar
[\[201b.6\]]la sogs pa bstan nas chos kyi sgra bsgrags pa'o/_/rmad byung chen po zhes bya ba sdom pa'i ngo bo nam mkha' dang mtshungs shing rnam par rtog pa dang bral ba rang bzhin gyis yongs su dag cing brjod du med pa rnams la kun rdzob tu bshad par bya ba dang bshad pa'i bya ba 'jug par 'gyur ro zhes bya ba'i don to/_/rmad byung chen
[\[201b.7\]]po la sogs pa'i don dag pa nyid yin pa'i phyir don dam pa'i dag pa kho na nyid kyi don te rdo rje 'chang chen po'o/_/'da' bar mi bya ba nyid yin pa'i phyir dam tshig ste/_don de ston par byed pa'i sgra'i tshogs la de skad ces bya'o/_/le'u dgu pa'i rnam par bshad pa'o//_//
[\[202a\]]
[\[202a.1\]]bcom ldan 'das kyi gsung rab 'di ni phyin ci log ma yin pa'o snyam du yid ches pa brtan pa/_nyin dang mtshan du cho ga ma tshang ba med pas dam tshig la sogs pa'i bya ba ma lus pa bsgrub pa lhur len pa lhas rjes su gnang ba byin pa'i rnal 'byor pas/_gang gi
[\[202a.2\]]tshe zla ba drug dang gsum dang gnyis dang phyed dang gnyis dang gcig dang zla ba phyed de sgrub pa drug gis lha ma grub pa de'i tshe bdun pa btsan thabs kyi sgrub pa brtsams na nyid kyis gsungs pa'i dam tshig las 'das pa'i 'jigs pas nges pa kho nar 'grub par 'gyur te/_de'i phyir de bzhin
[\[202a.3\]]gshegs pa thams cad kyi snying po bskul ba'i le'u/_de nas bcom ldan 'das de bzhin gshegs pa thams cad ces bya ba la sogs pas gsungs te/_bka' stsal pa zhes bya bar sbyar ro/_/yang zhes bya ba'i sgra ni 'dus pa gnyis pa la ltos pa yin pa'i phyir ro/_/dam
[\[202a.4\]]tshig chen po'i rdo rje ni dpal rdo rje sems dpa' 'o/_/de'i de kho na nyid mngon par rdzogs par byang chub pa ni thabs dang shes rab kyi bde ba chen po'o/_/de nyid sku dang gsung dang thugs gsang ba zhes bya ste/_gzhon nu ma'i dga' ba bzhin du bstan par mi nus pa nyid yin pa'i phyir ro/_/
[\[202a.5\]]de lta bu'i rang bzhin can gyi de bzhin gshegs pa la phyag 'tshal nas/_de nyid ces bya ba la sogs pa gsungs te/_bshad du gsol zhes bya bar sbyar ro/_/de nyid yi ge lnga pa'o/_/de nyid sgrub pa drug gi sngags snying por gyur pa rnams btsan thabs su sgrub pa'i sgo nas
[\[202a.6\]]mdor bsdus pa'i 'bras bu nges par ster bar byed pa nyid yin pa'i phyir kun bsdus pa'o/_/gsum gyi bdag nyid kyi snyoms par zhugs pa'i lha sgrub par byed pa nyid yin pa'i phyir sku dang gsung dang thugs gsang bar bsgrags so/_/rdo rje 'chang chen po la sogs pa'i
[\[202a.7\]]dngos grub rnams sgrub par byed pa nyid yin pa'i phyir dngos grub chen po'i tshul te de nyid mchog yin no/_/de nas zhes bya ba ni gsol ba btab pa'i rjes thogs la'o/_/nyon mongs kun gyi rgya mtsho ni 'khor ba yin zhing /_de'i gtso bo ni ston pa ste/_nyon mongs pa bcom
[\[202b\]]
[\[202b.1\]]nas srid pa dang zhi ba mnyam pa nyid du ro gcig pa'i ye shes la sems can khams rnams so sor 'god par mdzad pa nyid yin pa'i phyir ro/_/nyon mongs pa'i bud shing bsreg pa'i phyir 'bar ba'o/_/snying rje'i sgo nas dri ma med pa'i khro ba dang ldan pa nyid yin pa'i phyir drag
[\[202b.2\]]po'o/_/shes rab kyi spyan phye ba'i phyir spyan yangs pa'o/_/gsung ni 'di skad bka' stsal to/_/zhes bya ba ni/_lus dang ngag yid rdo rje rnams/_/zhes bya ba la sogs pa rnams gsungs par gyur pa'o/_/rnam par mi rtog pa zhes bya ba ni rnam par rtog pa med pa'o/_/ci'i phyir zhe na/_'di
[\[202b.3\]]ltar mi dmigs pa yin pa'i phyir ro/_/mi dmigs pa nyid ni mnyam pa nyid ces bya bas bshad do/_/de ni gang du'ang mi gnas zhes bya bas bshad de/_phung po la sogs pa rnams ni rten cing 'brel bar 'byung ba'i gzung ba la sogs pa'i rnam par rtog pa dang bral ba nyid yin
[\[202b.4\]]pa'i phyir gang du'ang mi gnas pa'o/_/bsgom zhes bya ba ni bsgom pa nyid do/_/de ltar shes rab gtso bor gyur pa'i bsgom pas lha yang dag par 'grub par mi 'gyur bas/_de'i phyir de nas zhes bya ba la sogs pa gsungs te/_sngags bsdus pa 'di lta bu gsungs so zhes
[\[202b.5\]]bya bar sbyar ro/_/pha rol tu phyin pa ni rnam par mi rtog pa'i ye shes so/_/de las byung ba'i sngags ni yi ge hUM la sogs pa rnams yin zhing rang gi lha'i ting nge 'dzin sgrub par byed pa nyid yin pa'i phyir tshul lo/_/de nyid rdo rje ste/_ting nge 'dzin gang la ming de skad ces bya ba nyid yod pa de la
[\[202b.6\]]mngon du mdzad nas so/_/bcom ldan 'das zhes bya ba la sogs pas/_de bzhin gshegs pa rnams 'dod chags kyi spyod pa can gyi sems can rnams rjes su gzung ba'i phyir/_rig ma la sogs pa rnams dang /_lhan cig 'dod pa'i yon tan lnga po rnams kyis rol zhing dgyes la yongs
[\[202b.7\]]su spyod pa lhur len par mkhyen nas/_spyan ras kyis mi 'tsho ba'i rgyu kye ma 'di dag ni zhes bya ba la sogs pas gsungs te/_kye ma zhes nges par gzung ba'o/_/'di dag ces bya ba ni sgrub pa po'o/_/de bzhin gshegs pa thams cad kyi sngags kyi spyod pa'i tshul zhes bya ba la/_de bzhin
[\[203a\]]
[\[203a.1\]]gshegs pa rnams kyi sngags kyi spyod pa ni sngags kyi sdom pa la 'jug pa'i rang bzhin no/_/de nyid tshul gyi chos te rdzogs pa'i byang chub kyi 'bras bu ster bar byed pa nyid yin pa'i phyir ro/_/tshul de la bzhugs pa'i sngags pa gang yin pa de ni rdzogs pa nyid yin
[\[203a.2\]]par rtogs par bya'o/_/rdzogs pa ni grub pa ste/_byang chub tu sems bskyed pa kho nas nges pa'i phung por gtogs pa nyid yin pa'i phyir rgyu la 'bras bu nye bar btags pa'i sgo nas so/_/de'i phyir btang snyoms mdzad cing des kyang rnal 'byor pas 'grub par mi 'gyur te/_de bas na
[\[203a.3\]]skyes bu dam pa de rnams te/_de bzhin gshegs pa de rnams kyis spyan ras kyis brtsal ba'i phyir ro/_/mi phyed pa'i sku la sogs pa rnams skyed par byed pa nyid yin pa'i phyir gsang bar bya ba'o/_/sngags thams cad kyi snying po kun du skul bar byed pa zhes bya ba ni/_lha thams cad kyi
[\[203a.4\]]thugs kun du skul bar byed pa'i sngags so/_/de nyid kyi phyir bshad par bya ba ma yin pa'o/_/gti mug gi rigs kyi lha rnams kyi sku la sogs pa rnams grub par bya ba'i phyir 'da' bar bya ba ma yin pa nyid yin pas de bzhin gshegs pa thams cad kyi sku dang gsung dang thugs
[\[203a.5\]]kyi dam tshig la dmigs pa'o/_/de bzhin 'dod chags dang zhe sdang la sogs pa'i rigs kyi lha rnams grub par bya ba'i phyir 'da' bar bya ba ma yin no/_/tshig gi lam nges par brjod pa zhes bya ba la/_tshig nyid lam ste sngags so/_/de'i nges par brjod pa ni rgyu dang bral ba nyid yin pa'i
[\[203a.6\]]phyir/_yi ge ha ni chos thams cad kyi sgo'o/_/rtog pa dang bral ba nyid yin pa'i phyir/_yi ge a ni chos thams cad kyi sgo'o zhes bya ba la sogs pa'i bar du bshad pa'i nges par brjod pa dang bcas par ro/_/sngags btus pa ni rigs lnga'i snying po mdor bsdus pa'o/_/'di lta bu zhes bya
[\[203a.7\]]ba ni de bzhin gshegs pa thams cad kyi snying po skul bar byed pa'i sngags so/_/gsungs so zhes bya ba ni bshad pa'o/_/sngags btus pa 'di'i mthu ni rab tu 'drar zhes bya ba la sogs pas gsungs te/_'di ni gdon mi za bar de bzhin gshegs pa thams cad kun du skul bar
[\[203b\]]
[\[203b.1\]]byed pa yin no zhes rnal 'byor pa rnams la nges par bskyed pa yin no/_/bdag po dran pas ni 'jigs pa chen po la sogs pa rnams 'joms par 'gyur bas/_rdo rje sems dpa' rjes su dran no/_/dam tshig ces bya ba ni sku la sogs pa rnams grub par bya ba'i phyir yi ge
[\[203b.2\]]hUM bsgoms pa'o/_/nam mkha' dbyings kyi dbus gnas par/_/zhes bya ba ni shes rab kyi chos 'byung du'o/_/bkod pa'i dkyil 'khor zhes bya ba ni yi ge hUM las byung ba'i dkyil 'khor pa'i lha tha dad pa rnams kyis yongs su bskor ba/_dpal rdo rje 'chang gis bsdus pa'i
[\[203b.3\]]dkyil 'khor ro/_/de yi dbus na yi ge hUM/_/rang gi gzugs su zhes bya bas ni 'di skad du bstan pa yin te/_de'i dbus na gnas pa'i dpal rdo rje 'chang gi nga rgyal dang ldan pas lhag par mos pa'i sems kyis byang chub kyi sems rnam par bsgoms la de nyid zla ba'i dkyil
[\[203b.4\]]'khor la gnas pa'i yi ge hUM du rab tu brtag par bya'o/_/rdo rje'i 'od zer zhes bya ba la sogs pas ni yi ge hUM las byung ba'i ye shes kyi 'od zer rnams kyis nam mkha'i dbyings ma lus pa khyab pa'i de bzhin gshegs pa la sogs pa rnams la kun du reg ste rdo rje 'chang chen
[\[203b.5\]]po'i rnam par yongs su gyur par bsams la/_lcags kyu'i rnam par gyur pa de rnams nyid kyis bkug ste/_bcug la thams cad gyur nas rdo rje sems dpar bdag nyid bsgom par bya'o/_/de bzhin du rang gi sngags nyid kyis rnam par snang mdzad la sogs pa rnams kyi rten dang
[\[203b.6\]]brten pa'i bkod pa'i dkyil 'khor bskyed par bya ba yin pas de'i phyir/_rang gi dkyil 'khor rang sngags kyis/_/zhes bya ba la sogs pa gsungs so/_/rang sngags skyes bu bsgoms nas ni/_/zhes bya ba ni de ni dbus su rnam par snang mdzad la sogs pa gang yang rung
[\[203b.7\]]ba'o/_/gnas bzhi rnams su gzugs kyi tshul/_/zhes bya ba ni phyogs bzhi ru bdag nyid gzugs kyi tshul du ji rigs par mi bskyod pa la sogs sangs rgyas bzhi rdo rje gsum gyi bdag nyid dang zhal gsum par bsam pa'o/_/gtso bor gyur pa'i sgo nas de skad du bshad pa yin
[\[204a\]]
[\[204a.1\]]te/_de'i phyir ji skad bshad pa'i bkod pa'i dkyil 'khor kho na bsgom par bya'o/_/de ltar rnal 'byor byas pas gnyis su med par yang dag par sbyor ba'i sgo nas 'di brtsam par bya ste/_snying ga'i dbus gnas zhes bya ba ni rang gi snying gar zla ba la ye shes kyi lha'i
[\[204a.2\]]'khor lo'o/_/de nyid dkyil 'khor rnams ni zhes bya ba gsungs te/_/thugs kyi dkyil 'khor la sogs pa rnams las gang yang rung ba'o/_/de'i dbus gnas zhes bya ba ni ye shes sems dpa'i thugs kar zla ba la rang gi sa bon no/_/rdo rje chen po rtse lnga pa zhes bya ba ni rdo rje'i
[\[204a.3\]]rigs kyi rnal 'byor pas yi ge hUM las byung ba g.yas pa'i rtsa ba'i phyag dang gsang ba'i rdo rjer ro/_/sbyor bas zhes bya ba ni bsgom pa yang dag par sbyor bas so/_/de gnyi ga yang rigs thams cad kyi rnal 'byor pa rnams kyis rnam par bsgoms la/_phyis rang gi snying ga na
[\[204a.4\]]gnas pa'i ye shes sems dpa'i thugs ka'i rdo rje'i lte bar rang gi sa bon rnam par bkod de/_'khor lo la sogs pa'i gzugs su yongs su gyur par byas la/_de yang rdo rje lcags kyu'i rnam par bsgom ste/_rang gi phyag mtshan gyi mtshan ma'i lcags kyur bsam par
[\[204a.5\]]bya'o/_/de ga las shes she na/_rdo rje pad+mo'i rigs sogs rnams/_/rdo rje kyo bar rnam bsgom zhing /_/zhes rjes thogs nyid du 'chad pa las 'don pa dang rgyud rdo rje'i rigs gtsor gyur pa nyid yin pa'i phyir ro/_/de bzhin du de bzhin gshegs pa dang pad+ma'i rigs kyi rnal 'byor pas
[\[204a.6\]]go rims bzhin du yi ge oM las byung ba'i 'khor lo dang yi ge a las byung ba'i pad+ma bsam par bya'o/_/de'i phyir/_rdo rje kyo ba'i sbyor ba yis/_/rdo rje gsum rnams bsgom par bya/_/zhes gsungs so/_/de ni nye bar mtshon pa yin te/_de'i phyir rin po che dang las kyi rigs kyi rnal 'byor
[\[204a.7\]]pa rnams kyis swA hA dag la rin po che dang ral gri lcags kyu dag bsgom par bya'o/_/de yis snying gar brdab bya ste/_/zhes bya ba ni dbye ba'i rim pa'i dus su rdo rje lcags kyus so/_/chad pa'i rim pa'i dus su ni rang gi rdo rjes brtag par bya'o/_/rab tu bskul bar bya zhes bya ba ni nyid
[\[204b\]]
[\[204b.1\]]kyi 'jig rten gyi khams na bzhugs pa'i ye shes kyi lha rnam par spros pa'i lha mo'i tshogs rnams kyis bla na med pa la sogs pa'i mchod pa rnams kyis yang dag par mnyes par byas te/_snyan cing 'jam la yid du 'ong ba'i tshig rnams kyis yang dag par bskul bar bya ba'o/_/
[\[204b.2\]]dbye ba'i rim pa'i dus su yang lha'i gzugs de dang des mtshan pa'i lcags kyu lag na thogs pas snying gar brdung zhing /_rdo rje chen po che ge mo/_/zhes bya ba la sogs pas sgrog par byed du gzhug go/_/rdo rje thams cad kyi zhes bya ba ni de bzhin gshegs pa rnams kyi'o/_/rdo rje kyo bar
[\[204b.3\]]rnam bsgom zhing /_/zhes bya bas ni/_'khor lo la sogs pa'i lcags kyu bskyed pa'i phyir yang rdo rje lcags kyu kho nar bsgom par bya'o zhes bstan pa yin no/_/rim pa gsum bstan pa'i sgo nas rab tu rnam par phye ste bshad pa ni rab bshad do/_/sangs rgyas rnams la gnod pa bya
[\[204b.4\]]ba'i rang bzhin can gyi bstan pas 'ga' 'gyod par 'gyur du 'ong bas/_de'i phyir/_'di ni rol mo 'byung ba ste/_/zhes bya ba gsungs te/_sgyu ma'i rol pa bzhin du 'di thams cad ni snang ba tsam yin zhing /_don dam par ni rang bzhin med pa'o/_/de bzhin gshegs pa rnams la ni sus kyang
[\[204b.5\]]gnod pa bya bar nus pa ma yin te/_de rnams nam mkha' dang mtshungs pa nyid yin pa'i phyir ro/_/gal te de lta yin du chug na 'on kyang sems rab tu dang ba rnams kyi ni bcom ldan 'das bsod nams kyi phung po yin zhing /_sems rab tu dang bar mi byed pa rnams kyi ni bcom ldan
[\[204b.6\]]'das sdig pa'i phung po yin pas/_rnal 'byor pa'i rgyud kyi nyes pa yin no zhe na/_de ni ma yin te/_bcom ldan 'das kyis rjes su gnang ba'i ma tshang ba med pas sems can rnams kyi don bsgrub pa nyid ni legs par byas pa yin gyi bka' las 'das pa ni ma yin no zhes
[\[204b.7\]]gsungs so/_/de nas 'gyod pa med pa'i phyir/_rdzogs pa'i byang chub thob par byed pa'i bsod nams kho na mngon par 'phel bar 'gyur gyi sdig par lta ga la 'gyur/_de skad du yang /_bshang gci glad pa rus pa khrag_/sha chen sbyin sreg mi gtsang bas/_/ye shes
[\[205a\]]
[\[205a.1\]]sems dpa' rnams kyi zhal/_/ji ltar nges par dgang bar bya/_/sdig par ji ltar mi 'gyur te/_/gal te sdig 'gyur ji ltar 'bras/_/gsang sngags thabs ni rnam spangs shing /_/phyi rol dngos la mngon par zhen/_/rnam rtog dra bas nges bcings pa/_/mi shes
[\[205a.2\]]rmongs pa'i sems can gang /_/de la dge dang sdig pa yod/_/rnam rtog gis ni 'grub mi 'gyur/_/chos 'di rang bzhin dag pa ste/_/skye ba med cing gnas med yin/_/sems can ye shes 'phel bya'i phyir/_/sangs rgyas rnams kyis thabs su bstan/_/zhes bya ba la
[\[205a.3\]]sogs pa gsungs so/_/'di zhes bya ba ni bshad ma thag pa'o/_/zhag bdun bar du byas nas ni/_/zhes bya ba ni bsdum pa'i rim pas zhag bdun na 'grub par 'gyur ba'o/_/de lta na yang ma grub na/_de nas dbye ba'i rim pas bskul bar bya'o/_/chad pas gcad pa'i rim pas kyang
[\[205a.4\]]zhag bdun na'o zhes bya ba ni man ngag yin no/_/rim pa de rnams kyang sgrub thabs su rgyas par bshad zin to/_/des cir 'gyur zhe na/_ye shes rdo rje can zhes bya ba la sogs pa gsungs te/_ye shes rdo rje can gyis te/_mi phyed pa'i ye shes bsgrub pa la zhugs pa'i rnal 'byor
[\[205a.5\]]pa rnams kyis rang gi 'dod pa'i lha'i sku dang gsung dang thugs 'grub par 'gyur ro zhes bya ba'i don to/_/de nyid ni/_mchog stsol ba dag rnam par gzigs/_/zhes bya bas gsungs te/_nyid kyis gsungs pa'i rigs lnga'i snying po kun du skul bar byed pa'i dam tshig las 'das pa'i
[\[205a.6\]]'jigs pas 'jigs pa yin gyi/_de rnams la 'jigs pa la sogs pa gzhan ni yod pa ma yin te/_mi 'jigs pa rnyed pa yin pa'i phyir ro/_/sangs rgyas byang chub sems dpa' rnams/_/zhes bya ba la sogs pas sangs rgyas sam byang chub sems dpa' yang rung sngags kyi spyod
[\[205a.7\]]pa'i mchog spyod pa'i byang chub sems dpas ji skad bshad pa'i tshul bzhin du yang dag par bskul bar gyur pa na/_gal te rab tu ma grub cing rmongs pas te/_rnam par mi rtog pa'i ye shes kyis 'da' bar byed na/_de'i ste rnam par mi rtog pa'i ye shes can gyi sangs rgyas sam byang
[\[205b\]]
[\[205b.1\]]chub sems dpa'i 'o/_/srog ni der zad 'gyur zhes bya ba ni/_'das pa'i mthar thug par ro zhes bya ba'i don to/_/gal te sgrub pa po ji skad bshad pa'i rim pa bzhin du mi 'jug cing /_'bras bu la dmigs te mdor bsdus pa'i sgo nas zhag bdun sgrub pa rtsom pa na/_de yang kun
[\[205b.2\]]du rmongs pas nyams par 'gyur ro zhes bya ba 'dis ni sbyor ba 'da' bar bya ba ma yin pa'o zhes rnal 'byor pa rnams kyi sems la nges par skyed par byed do/_/de nas zhes bya ba la sogs pa ni bshad zin to/_/sngags kyi skyes bu ji snyed pa/_/zhes bya ba ni mi bskyod pa la sogs pa
[\[205b.3\]]rnams so/_/rdo rje gsum gyi ye shes rdzogs/_/zhes bya ba ni/_sku rdo rje la sogs pa'i tshogs gzhug pa la sogs pa'i byin gyi rlabs kyis rdzogs par byas pa'o/_/dngos po thams cad ni phyi dang nang gi bdag nyid can gyi phung po la sogs pa rnams te/_de dag la rdo rje dang
[\[205b.4\]]chu skyes yang dag par sbyor ba'i sgo nas nam mkha'i dbyings kyi mthas gtugs pa'i tshad dang ldan pa'i dkyil 'khor pa'i lha'i rnam pa'i thabs dang shes rab ro gcig par dmigs pa ni/_dbang po gnyis kyi sbyor ba yis/_/dngos po thams cad brtag par bya'o/_/bdag
[\[205b.5\]]nyid kun du 'gro ba'i dkyil 'khor gyi bdag nyid du bsgom pa 'dis ni de kho na nyid yang dag par bskul bar bya ba nyid do/_/snying po kun du skul bar byed pa'i sbyor ba ches khyad par du 'phags pa gzhan ni/_rig ma'i dbang phyug ces bya ba la sogs pa gsungs te/_rig ma'i
[\[205b.6\]]dbang phyug ni mi bskyod pa la sogs pa rnams kyi rang gi rigs kyi lha mo chen mo rnams su zhugs pa la/_rdo rje'i sbyor ba rab bsgom zhing /_/zhes bya ba ni/_de'i b+ha gar yid kyi rang bzhin gyis rang gi lha'i gzugs su zhugs te/_de'i thugs ka na gnas pa'i ye shes kyi rig ma yang dag
[\[205b.7\]]par sbyor bas rjes su mnyes par byas la/_de yang dbang du gyur cing shin tu rjes su chags pas spyan dmar bar bsgom par bya'o/_/de ltar na lha mo'i thugs yang dag par bskul bar 'gyur ro/_/de nas bya ba la sogs pa ni bshad zin to/_/'jig rten khams ni thams cad na/_/zhes
[\[206a\]]
[\[206a.1\]]bya ba ni 'dod pa'i khams su gtogs pa rnams na ste/_/gzhan ni dbang po gnyis po la sogs pa med pa'i phyir ro/_/tha snyad kyi sgo nas de ltar yin gyi rnal 'byor pa'i mos pa'i dbang gis ni thams cad na yang yod pa yin no/_/phyag rgya chen po ni sangs rgyas
[\[206a.2\]]spyan no/_/dam tshig gi phyag rgya ni mA ma kI'o/_/chos kyi phyag rgya ni gos dkar mo'o/_/las kyi phyag rgya ni sgrol ma ste/_de rnams la de lta bu'i rang bzhin can du dmigs pa ni phyag rgya che sogs sbyor ba ste de yis so/_/thams cad ces bya ba ni 'dod par gtogs pa'i 'jig rten gyi
[\[206a.3\]]khams thams cad na gnas pa rnams dang /_rang gis yongs su brtags pa rnams te/_sems rin po che la nges pa med pa'i phyir ro/_/des ni 'di skad du bstan pa yin te/_ji lta ba bzhin du rang gi lha'i rnal 'byor byas la/_nam mkha'i dbyings thams cad khyab pa'i bud med
[\[206a.4\]]kyi tshogs sangs rgyas spyan la sogs pa'i rnam par yongs su gyur pa rnam par bsams te/_rang gi ting nge 'dzin las rang gi lha'i gzugs nyid rnam par spros la/_de rnams kyis bla na med pa la sogs pa'i mchod pa rnams kyis de rnams nye bar longs spyad par bya'o/_/de'i phyir/_
[\[206a.5\]]sangs rgyas gnas ni der spro bya/_/zhes bya ba gsungs so/_/des kyang nyon mongs pa gtso bo rnam par sbyong ba'i thabs bstan pa'i sgo nas yang dag par bskul ba kho na bshad pa yin te/_sngags kyis mngon par 'dus byas pa'i dug za ba bcud kyis len du 'gyur ba bzhin no/_/yul rnams
[\[206a.6\]]'di dag la ni nyam nga nyid/_/rang nyid kyis med 'on kyang rmongs pa yis/_/dri med blo yi rgyud ldan rnams kyis ni/_/'di rnams zhi ba'i ngang gi rgyu ru 'gyur/_/le'u bcu pa'i rnam par bshad pa'o//_//le'u dang po las bstan pa brten pa'i lha rnams rdzogs par bya ba'i phyir
[\[206a.7\]]byin gyis brlab pa dang /_rten la sogs pa rnams bshad de/_de bzhin gshegs pa thams cad kyi rdo rje'i skyes bu mchog ces bya ba'i ting nge 'dzin la snyoms par zhugs te zhes bya ba ni de bzhin gshegs pa thams cad kyi sku dang gsung dang thugs rdo rje'i skyes bu bskyed
[\[206b\]]
[\[206b.1\]]pa'i rnam par thugs rtse gcig par mdzad nas zhes bya ba'i don to/_/de bzhin gshegs pa thams cad kyi sngags rdo rje ni yi ge oM la sogs pa rnams te/_de dag nyid mngon sum du rig pa'i 'bras bu dang ldan pa'am/_rig ma dang yang dag par ldan pa'i skyes bu skyed par
[\[206b.2\]]byed pa nyid yin pa'i phyir rig pa'i skyes bu'o/_/rdo rje gsum yig sngags kyi mchog_/ces bya ba la sogs pas ni gsum gyi bdag nyid can gyi lha bskyed pa bstan to/_/nam mkha' rdo rje dbus gnas par/_/zhes bya ba ni le'u dang pos bshad pa'i de bzhin gshegs pa thams
[\[206b.3\]]cad kyi rdo rje btsun mo'i b+ha ga'i dbus su'o/_/dkyil 'khor rdo rje kun skyes zhes bya ba la/_'di rnams ni rdo rje yang yin la kun yang yin pas na rdo rje kun te/_mi bskyod pa la sogs pa de bzhin gshegs pa lnga yin zhing /_de rnams kyis bskyed pa'i ye shes kyi dkyil
[\[206b.4\]]'khor gyi sa'i cha la de skad ces bya'o/_/'di skad du bstan pa yin te/_sgrub thabs kyi tshul bzhin du shes rab kyi chos 'byung ji lta ba bzhin du bskyed la de'i dbus su snyoms par zhugs pa'i mi bskyod pa'i rnal 'byor dang ldan pas ye shes sems dpa' rjes su bcug ste/_las
[\[206b.5\]]la gnas pas mchog tu dga' ba'i gnas skabs su zhu bar gyur pa ye shes kyi rlabs dang ldan pa'i rgya mtsho chen po'i gzugs su gyur par bya'o/_/de bzhin du rnam par snang mdzad rjes su zhugs pas sra ba nyid dang /_de bzhin du rin po che'i dam tshig la sogs pa rnams dang
[\[206b.6\]]snyoms par zhugs pa'i dkon mchog dpal dang 'od dpag tu med pa dang don yod par grub pa rnams zhugs pas/_go rims bzhin du rgya che bar gyur pa dang /_ye shes kyis 'bar bar byin gyis brlab pa dang /_bsdus nas gru bzhi'i rnam par gyur par shes par bya'o/_/rdo rje'i
[\[206b.7\]]sprin ni 'phro bskyed pa/_/zhes bya ba ni nam mkha'i dbyings thams cad khyab pa'i 'od zer gyi sprin 'phro ba'o/_/de ru yi ge b+h+rUM bsam mo/_/zhes bya ba ni/_de bzhin gshegs pa thams cad kyi ye shes kyi rang bzhin gyi sa'i cha de ru'o/_/rdo rje gsum yig ces bya ba la sogs pa bstan
[\[207a\]]
[\[207a.1\]]pa'i don gsal bar bya ba'i phyir/_/rdo rje dkyil 'khor zhes bya ba la sogs pa gsungs te/_rdo rje ni mi bskyod pa ste/_de'i dkyil 'khor yin zhing /_de'i dbus su yi ge oM bsam par bya'o/_/des ni sku thugs kyis 'thob par 'gyur ro zhes 'byung
[\[207a.2\]]ba'i phyir/_thugs kyi rten la sku'i yi ge rnam par bkod do/_/gsal ba'i dkyil 'khor ni rnam par snang mdzad kyi zla ba'i dkyil 'khor te/_de'i dbus su yi ge a bsam par bya'o/_/sku yod na gsung 'jug pa'i phyir sku'i rten la gsung gi yi ge rnam par bkod do/_/chos kyi
[\[207a.3\]]dkyil 'khor ni 'od dpag tu med pa'i pad+ma dmar po 'dab ma brgyad pa ste/_de'i dbus su yi ge hUM bsgom par bya'o/_/sems kyis kun du brtags pa'i don yang dag med par mi 'jug pas de'i phyir gsung gi rten la thugs kyi yi ge rnam par dgod pa mdzad do/_/des ni phan
[\[207a.4\]]tshun 'brel pa nyid du bstan pa'i sgo nas gsum po rnams tha mi dad par gsungs pa yin no/_/yi ge b+h+rUM gyis gnas bsgoms te/_/rdo rje gsum 'byung bsgom par bya/_/zhes bya bas ni/_dang po kho nar sgrub thabs las bshad pa'i cho ga bzhin du yi ge b+h+rUM gyis bskyed pa'i rin
[\[207a.5\]]po che'i rang bzhin gyi mchod rten gru bzhi 'od zer gyi phreng ba rnams kyis brgyan pa'i gnas bsams la/_de'i dbus na gnas pa'i rnal 'byor pa rdo rje 'chang gi mos pa dang ldan pas yi ge gsum las byung ba bsgom par bya'o zhes bstan to/_/snying po zhes bya ba ni sku la sogs
[\[207a.6\]]pa'i byin gyis rlob par byed pa'i yi ge gsum po nyid de/_de'i phyir sku gsung thugs ni mnyes byed pa/_/zhes gsungs so/_/rdzogs pa'i byang chub sgrub par byed pa dang /_byin gyis rlob par byed pa'i sgo nas mchog tu gyur pa nyid yin pa'i phyir byang chub mchog go/_/'di ni
[\[207a.7\]]zhes bya ba ni bshad ma thag pa'o/_/sangs rgyas thams cad kyi zhes bya ba ni/_sangs rgyas la sogs pa lha thams cad kyi'o/_/sangs rgyas byang chub ni thabs dang shes rab gnyis su med pa'i rang bzhin te/_de khyad par du sgrub par byed pas na/_sangs rgyas byang chub rab sgrub
[\[207b\]]
[\[207b.1\]]pa'o/_/ye shes rdo rje sprul pa ste/_/zhes bya ba ni ye shes lnga'i bdag nyid kyi rdo rje 'chang chen pos zhes bya ba'i don to/_/'di dag ces bya ba ni bshad ma thag pa'i sngags rnams so/_/sems can gyi rgyud sangs rgyas la sogs pa'i skur skye bar byed pa nyid dang /_sku la sogs
[\[207b.2\]]par byin gyis rlob par byed pa nyid yin pa'i phyir sangs rgyas skyes bu'o/_/de'i phyir/_rdo rje mi phyed gsum bsgoms pa'o/_/dam tshig sogs pas rdzogs par 'gyur/_/zhes gsungs so/_/de bzhin gshegs pa thams cad kyi sku dang gsung dang thugs kyi dam tshig ni nyi ma dang zla ba
[\[207b.3\]]dang chu skyes la kun du gnas pa'i yi ge gsum las byung ba'i lha'i gzugs so/_/de nyid shes rab kyi rnam par dag pa nyid yin pa'i phyir/_de kho na nyid kyi ye shes so/_/grub pa'i gzugs de brtan par bya ba'i rgyu nyid yin pa'i phyir rdo rje byin gyis rlob pa'i rgyu ste/_gang la ming de
[\[207b.4\]]skad ces bya ba nyid yod pa de la de skad ces bya'o/_/gzhung de tsam gyis ni ji lta ba bzhin du rnal 'byor dang rjes su rnal 'byor byas pas phung po la sogs pa byin gyis brlab pa sngon du 'gro ba can gyi sku dang gsung dang thugs byin gyis brlab pa la thug pa'i rnal 'byor chen po bya'o zhes bstan
[\[207b.5\]]to/_/dben zhing zhes bya ba la sogs pas ni dngos grub bsgrub pa dang mthun pa'i gnas gsungs so/_/de la dben zhing zhes bya ba ni ri'i phug gam/_phyi rol gyi skye bo'i tshogs med pa'o/_/rab tu nyams dga' bar zhes bya ba ni sgrub pa po'i yid dang rjes su mthun par ro/_/'di
[\[207b.6\]]ni zhes bya ba ni 'chad par 'gyur ba'o/_/zla ba phyed kyis zhes bya ba ni sngon du bya ba ji lta ba bzhin du byas shing lha rnams kyis rjes su gnang ba byin pa'i rnal 'byor pas snod du rung ba la phab pa'i lhas bris pa'i sku'i dkyil 'khor du yang dag par 'dug ste/_gnas pa zhes bya ba ni snying
[\[207b.7\]]ga na gnas pa'i ye shes sems dpa'i sku'i thugs kar zla ba'i steng gi rdo rje'i lte ba la'o/_/'di ni dam tshig kyang yin la chen po yang yin pas dam tshig chen po ste/_rdo rje 'chang chen po'o/_/de yi de nyid ni yi ge hUM ste/_sangs rgyas la sogs pa thams cad skyed par byed pa nyid
[\[208a\]]
[\[208a.1\]]yin pa'i phyir ro/_/kha dog rnam lngar zhes bya ba ni/_'od zer sngon po la sogs pa 'bar bar ro/_/rdo rje kun dang rgyal ba'i gnas/_/zhes bya ba ni 'jig rten gyi khams thams cad kyi rdul phra rab kyi rdul snyed kyis mi bskyod pa'i rigs kyi dkyil 'khor rnams spros pas
[\[208a.2\]]nam mkha' khyab pa'o/_/ye shes rdo rje dag gis zhes bya ba ni sgrub pa pos so/_/rdo rje thugs 'dra bar zhes bya ba ni/_thugs rdo rje bzhin du ye shes dang yon tan tshad med pa 'byung bar 'gyur ba'o/_/de bzhin gshegs pa thams cad kyi sku dang gsung dang thugs kyi dam tshig rdo rje ni mi bskyod
[\[208a.3\]]pa ste/_de zhal gsum pa'i gzugs su bskyed pa'i rnam par sems rtse gcig pa ni ting nge 'dzin no/_/ye shes dkyil 'khor dbus su ni/_/rdo rje chen po bsgom bya ste/_/zhes bya ba ni rdo rje 'chang chen po'i dkyil 'khor du bdag nyid dpal rdo rje sems dpar bsams nas so/_/lus
[\[208a.4\]]rnams kun la khaM zhes bya ba ni/_mgo dang lkog ma dang snying ga'i phyogs su 'khor lo dang pad+ma dang rdo rje la gnas pa'i yi ge khaM bung ba ltar sngo ba zla tshes dang thig le dang /_rtse mo phra ba dang ldan zhing 'od zer sngon po'i phreng ba 'phro ba rnam par bsams nas/_bdag nyid kyang nam mkha' dang
[\[208a.5\]]mtshungs par bsams pa'o/_/nam mkha' rdo rje'i dam tshig ni dpal rdo rje sems dpa' ste/_nam mkha' dang mtshungs pa'i chos ston pa'i phyir ro/_/sku la sogs pa rdo rje rnams mi snang ba ni mi mthong ba'o/_/de 'byung bar bya ba'i phyir bkod pa'i phreng ba ni gnas ji lta ba bzhin du rnam
[\[208a.6\]]par bkod pa'i yi ge rnams kyi 'od zer gyi rlabs kyi gzugs te/_ting nge 'dzin gang la de yod pa de la de skad ces bya'o/_/rdo rje'i dkyil 'khor dbus su ni/_/rang sngags skyes bu rab bsams la/_/zhes bya ba ni gsung rdo rje'i dkyil 'khor du rang gi sngags las grub pa'i 'od dpag tu
[\[208a.7\]]med pa'o/_/snying gar zhes bya ba ni rig ma'i pad+ma na gnas pa'i byang chub kyi sems kyi zla ba la yi ge haM dmar skya rnam par bsams la lcags kyu'i rnam par gyur pa de rnams nyid kyis bkug ste/_rdo rje ral gri de la bcug nas/_thams cad yongs su gyur pa las bdag nyid 'phags
[\[208b\]]
[\[208b.1\]]pa dpal 'jam dpal rdo rjer bsgom par bya'o/_/de ltar nyin dang mtshan du bsgoms pas rnal 'byor pa des sa bcu'i dbang phyug 'phags pa 'jam dpal du 'gyur ro/_/dpal 'jam pa'i mgon ni thams cad mkhyen pa'i ye shes mngon du mdzad pa nyid yin pa'i phyir byang chub
[\[208b.2\]]kyi bdag nyid kyi sems dpa' nyid do/_/de'i phyir de'i lha mo gzugs rdo rje ma la sogs pa drug dang /_sangs rgyas spyan la sogs pa bzhi ni 'bras bu'i rang bzhin nyid kyi sa bcu yin par brjod do/_/'jig rten gyi tha snyad dang mthun par rang bzhin gyis lo bcu drug pa'i gzugs
[\[208b.3\]]can yin te/_bud med rnams gzhon nu'i gzugs kyi dbang du 'gyur ba yo byad thams cad dang ldan pas sgrub pa brtsams na zla ba phyed kyi nang du nges pa kho nar 'grub par 'gyur ba'o/_/sgrub pa de nyid ni gsal ba'i dkyil 'khor zhes bya ba la sogs pas gsungs te/_
[\[208b.4\]]gsal ba'i dkyil 'khor zhes bya ba ni rnam par snang mdzad kyi dkyil 'khor dbus kyi cha na zla ba gsal bas nye bar mtshan pa'o/_/nam mkha' rdo rje'i dbus zhes bya ba ni btsun mo'i pad+ma'i dbus su'o/_/rang gi sngags kyi dam tshig bskyed/_/ces bya ba ni rdo rje 'chang chen
[\[208b.5\]]por rnam par bsgoms la/_kun du bzang mo'i pad+ma las dzi na dzika ces bya ba'i sngags las byung ba'i sku rdo rje phyung ste bcug pa'i sgo nas bdag nyid rnam par snang mdzad kyi gzugs su'o/_/yi ge oM ni snying gar gzhag_/ces bya ba ni rang gi snying ga na gnas pa'i pad+ma'i
[\[208b.6\]]steng gi zla ba la bzhugs pa'i ye shes sems dpa'i thugs kar zla ba'i steng gi 'khor lo la'o/_/rnam par snang mdzad mchog tu bsgom/_/zhes bya ba ni yi ge oM las byung ba'i 'od zer dkar po la sogs pa'i tshogs rnams kyis rang gi lus kun du gsal bar byas
[\[208b.7\]]la/_ba spu'i bu ga'i gseb nas byung ba de rnams kyi rtse mo las rab tu grub pa'i rnam par snang mdzad rnams spros pas nam mkha'i dbyings ma lus pa kun du khyab par byas te/_bsdu ba dang bstim pa dang brtan par bya ba dang rjes su mnyes par bya ba dang bzhi yang dang yang du
[\[209a\]]
[\[209a.1\]]bsam pa'o/_/sangs rgyas sku dang 'dra ba'i 'od/_/ces bya ba ni rnam par snang mdzad dang 'dra ba'i byang chub sems dpar 'gyur ro/_/ye shes lnga ldan bsten na ni/_/zhes bya ba la sogs pas ni/_sangs rgyas kyi zhing de dang de rnams su me long lta bu la
[\[209a.2\]]sogs pa'i ye shes can gyi de bzhin gshegs pa rnams bsten na bskal pa grangs med pa gsum du gnas par 'gyur ro zhes kha cig zer ro/_/gzhan dag na re sku dang gsung dang thugs rdo rje nyid du brtags te/_ye shes lnga'i rang bzhin can gyi bdag nyid la bla na med pa
[\[209a.3\]]la sogs pa'i mchod pa rnams kyis mchod cing gnas par bya'o zhes zer ro/_/sku'i gsang ba ston par byed pa'i phyir sku rdo rje gsang ba ste/_dpal rdo rje sems dpas so/_/ting nge 'dzin gang la de bzhin gshegs pa thams cad kyi sku rdo rje'i gzugs su byang chub
[\[209a.4\]]sems dpa' skyed par byed pa'i 'od zer bkod pa yod pa de la de skad ces bya'o/_/chos kyi dkyil 'khor ni 'od dpag tu med pa'i dkyil 'khor ro/_/rang gi sngags kyi skyes bu bskyed/_/ces bya ba ni/_a ro l-ika ces bya ba 'dis snga ma bzhin du'o/_/a ni ngag gi lam
[\[209a.5\]]gzhag ste/_/zhes bya ba ni lce'i chu skyes kyi lte bar ro/_/'jig rten dbang phyug mchog bsgoms pas/_/zhes bya ba ni de las byung ba'i 'od zer dmar po la sogs pa'i rtse mo las grub pa'i 'od dpag tu med pa rnams spros pas nam mkha' kun du bkang ste/_snga ma bzhin du
[\[209a.6\]]bsdu ba la sogs pa bya ba'o/_/dam tshig ye shes zhes bya ba ni byang chub sems dpa'o/_/rdzogs byas de zhes bya ba ni bshad ma thag pa'i tshul bzhin du'o/_/tshig gi dam tshig lnga'i mchog ni gsung rab kyi yan lag dgu ston par byed pa'o/_/de ltar bsgoms pas 'od
[\[209a.7\]]dpag tu med pa dang mtshungs pa'i byang chub sems dpar 'grub par 'gyur ro/_/de bzhin gshegs pa thams cad kyi gsung rdo rje'i dam tshig ni byang chub sems dpa'i gzugs te gang las de 'byung zhing skye ba de la de skad ces bya'o/_/rdo rje'i dkyil 'khor ni mi bskyod pa'i
[\[209b\]]
[\[209b.1\]]dkyil 'khor ro/_/nam mkha' rdo rje ni snga ma bzhin no/_/rdzogs byas la zhes bya ba ni badzra d+h+r-ika ces bya ba'i sngags kyi de kho na bzhin du'o/_/sems la yi ge hUM nyid yin pa'i phyir ro/_/gnas pa zhes bya ba ni chos 'byung du 'khor gyi dkyil 'khor dang lhan cig rim gyis
[\[209b.2\]]de rnams dga' bar byed cing gnas pa zhes bya ba'i don to/_/ting nge 'dzin gang la zla ba dang rdo rje'i rim gyis bskyed pa'i byang chub sems dpa'i ye shes kyi dam tshig yod pa de la de skad ces bya'o/_/nam mkha'i dbyings kyi dbus gnas bsam/_/zhes bya ba ni ji lta
[\[209b.3\]]ba bzhin du sangs rgyas spyan gyi chos 'byung gi nang na gnas pa'i rten dang brten pa'i dkyil 'khor gyi dbus na bzhugs pa'i rnam par snang mdzad du bdag nyid yang dag par sbyor bas gnas pa'i rig ma'i pad+mar yi ge th+liM kha dog dkar po 'od zer sna lnga rab tu 'phro ba rab
[\[209b.4\]]tu bsams la/_de yang yi ge gsum gyi byin gyis brlab pa'i sa'i snying por nges par bsam ste/_phyung nas des sems can thams cad kyis lha'i mig thob par byas te/_de bkug nas rang gi lus la bcug ste/_bdag nyid rnam par snang mdzad kyi rang bzhin gyi
[\[209b.5\]]sa'i snying por bsam par bya ba'o/_/mtshon mchog ces bya ba ni lha'i mig gi mngon par shes pa thob pa'i phyir smin ma bteg cing rnam par gdangs pa'i mig gis lag mthil du skyu ru ra'i 'bras bu bzhag pa bzhin du dngos po thams cad yang dag par mthong ba'i sgo
[\[209b.6\]]nas so sor rtogs pas mtshon mchog ste sa'i snying po'o/_/de skad du yang mda' dang gzhu dang smin ma bteg pa zhes gsungs so/_/rdo rje'i sku dang zhes bya ba ni rgyur gyur pa'i rnam par snang mdzad dang 'dra bar 'gyur ba'o/_/nam mkha' rdo rje zhes bya ba ni pad+ma yin zhing /_
[\[209b.7\]]de dang yang dag par sbyor ba las lha thams cad 'byung ba ni dam tshig ste/_ting nge 'dzin gang la brten pa'i lha'i bkod pa'i gnas pad+ma nyid yod pa de la de skad ces bya'o/_/'jig rten pa'i mngon par shes pa yang yod pas de la khyad par du bya ba'i phyir/_sangs rgyas mngon
[\[210a\]]
[\[210a.1\]]shes dam tshig mchog_/ces bya ba la sogs pa gsungs te/_sangs rgyas rnams kyi mngon par shes pa ni/_lha'i mig dang /_rna ba dang /_sngon gyi gnas rjes su dran pa dang /_gzhan gyi sems shes pa la/_rdo rje rdzu 'phrul rnams rnam pa thams
[\[210a.2\]]cad du shes pas na mngon par shes pa'o/_/de rnams nyid 'da' bar mi bya ba nyid yin pa'i phyir dam tshig ste/_de rnams kyi mngon par shes pa lnga dang ldan pa dang 'dra bar 'gyur ro/_/'di ni zhes bya ba ni bshad ma thag pa dang 'chad par 'gyur ba thugs la bsdogs nas
[\[210a.3\]]gsungs pa'o/_/sangs rgyas dkyil 'khor zhes bya ba ni mA ma kI dang mi bskyod pa'i dkyil 'khor ro/_/rdo rje sems dpa' zhes bya ba ni/_de'i dbus su mi bskyod pa ste/_rdo rje sems dpa' ni mi bskyod pa zhes 'byung ba'i phyir ro/_/ye shes ni byang chub sems kyi bdag
[\[210a.4\]]nyid kyi dang po'i rdo rje ste/_de'i lte ba'i yi ge oM ni ye shes oM mo/_/bsgom par bya zhes bya ba ni/_rig ma'i pad+mar de yang gyur nas phyag na rdo rje'i gzugs su bsam pa'o/_/rdo rje dam tshig gsum zhes bya ba ni/_yi ge gsum gyis sku la sogs pa byin gyis brlabs par
[\[210a.5\]]byas la phyung ste des kyang sems can rnams kyis rna ba'i mngon par shes pa thob par byas la/_de bkug nas rang gi lus la bcug ste/_bdag nyid phyag na rdo rje'i gzugs su bsgom pa'o/_/mi bskyod pa yi sku dang 'dra/_/zhes bya ba la sogs pas ni mi bskyod pa'i rang bzhin can gyi
[\[210a.6\]]phyag na rdo rjer 'gyur ba'o/_/sku mngon par byang chub pa gang la mi bskyod pa nyid dam tshig ste/_rgyu yod pa de nyid rdo rje yin zhing /_ting nge 'dzin gang la de yod pa de la de skad ces bya'o/_/sangs rgyas dkyil 'khor zhes bya ba ni/_rin po che'i dam tshig gi chos 'byung gi nang du rin
[\[210a.7\]]chen 'byung ldan gyi dkyil 'khor ro/_/nam mkha' rdo rje rab bsgoms la/_/zhes bya ba ni/_de'i dbus su rin chen 'byung ldan nyid de/_rgyu la 'bras bu nye bar btags nas brjod do/_/rin chen oM zhes bya ba la/_nyi ma 'char ka lta bu'i rin po che zur brgyad pa'i nang na gnas pa'i
[\[210b\]]
[\[210b.1\]]yi ge oM ni rin chen oM mo/_/rab bsgom zhes bya ba la sogs pas ni/_nam mkha'i snying po la sogs pa kun du bzang po la thug pa rnams rang gi de bzhin gshegs pa gyur pa sngon du 'gro bas bskyed pa dang /_phyag na rdo rje bzhin du sems can thams cad kyi sna dang lce dang lus
[\[210b.2\]]dang yid kyi skye mched rnams sbyong ba bstan to/_/dkon mchog dpal gyi 'od dang 'dra/_/zhes bya ba ni/_de dang mtshungs pa'i kha dog dang dbyibs la sogs pa dang ldan pa'o/_/bdag med byang chub kyi ye shes ni thabs dang shes rab mnyam pa nyid kyi ye shes so/_/de nyid sba
[\[210b.3\]]bar bya ba nyid yin pa'i phyir gsang ba'o/_/stobs dang mi 'jigs pa la sogs pa sangs rgyas kyi yon tan tshogs rnams kyi rten nyid yin pa'i phyir gnas so/_/'gyur zhes bya ba ni sgrub pa po'o/_/rin po che'i dam tshig ni dkon mchog dpal te/_gang la de'i longs spyod de sku
[\[210b.4\]]mi phyed pa yod pa de la de skad ces bya'o/_/sangs rgyas dkyil 'khor ni gos dkar mo'i pad+ma 'od dpag tu med pa'i dkyil 'khor ro/_/'jig rten dbang phyug ces bya ba ni 'od dpag tu med pa'o/_/pad+ma dmar skya 'dab ma brgyad pa'i lte ba na gnas pa'i yi ge oM ni chos kyi oM
[\[210b.5\]]mo/_/sems can thams cad rdo rje theg pa chen po bstan pa'i sgo nas kun du dga' bar byas te/_lam de las 'dzud par byed pas na theg chen lam ni 'byung ba'o/_/yon tan tshad med cing mi phyed pa rnams kyi mthu ni nus pa khyad par can te gang la de phun sum tshogs pa'i dpal
[\[210b.6\]]yod pa de la de skad ces bya'o/_/sangs rgyas dkyil 'khor ni 'phags ma sgrol ma'i mtsho skyes la gnas pa'i don yod par grub pa'i dkyil 'khor ro/_/rdo rje ut+pa la ni don yod grub pa ste/_ut+pa la'i mtshan mas nye bar mtshon pa'i 'phags ma sgrol ma dang yang dag par
[\[210b.7\]]ldan pa nyid yin pa'i phyir rdo rje ut+pa la zhes bya'o/_/dam tshig ni sna tshogs rdo rje ste/_de'i lte ba'i yi ge oM ni dam tshig oM mo/_/rdo rje don yod 'dra ba'i 'od/_/ces bya ba ni don yod par grub pa dang mtshungs pa'i sgrib pa thams cad rnam par sel bar 'gyur ba'o/_/mi shes
[\[211a\]]
[\[211a.1\]]pa'i rlabs 'joms pa dang /_ye shes kyi rgya mtsho mngon par 'phel bar byed pa'i phyir ye shes mtsho'o/_/de nyid kyi phyir 'jig rten pa dang 'jig rten las 'das pa'i ting nge 'dzin rnams phun sum tshogs pa'i sgo nas 'gro ba ma lus pa rnams kyi don byed pa'i
[\[211a.2\]]phyir sems can kun don 'byung ba'o/_/'phags pa kun du bzang po yang rim pa 'di nyid kyis bskyed par bya ste/_gnyi ga yang las kya rigs nyid yin pa'i phyir bcom ldan 'das kyis tha dad par rnam par dbye ba mdzad do/_/gdon mi za ba'i dam tshig ni don dam par grub pa ste/_
[\[211a.3\]]de las byung ba ni sgrib pa thams cad rnam par sel ba'o/_/'od zer ye shes mchog ni don dam par grub pa nyid de/_'od zer gyi dkyil 'khor la bzhugs pa nyid dang de'i 'od zer las byung ba nyid yin pa'i phyir ro/_/de las byung ba ni kun du bzang po ste/_ting nge 'dzin gang la de dag
[\[211a.4\]]yod pa de la de skad ces bya'o/_/snga ma bzhin du dam tshig gi dkyil 'khor du rnam par snang mdzad kyi rnal 'byor byas te/_sku gsum oM ni rab tu bsgom/_/zhes bya ba la/_yi ge oM dang pos ni chos kyi sku'i rang bzhin gyi zla ba'i dkyil 'khor ro/_/gnyis pas ni 'khor lo rtsibs
[\[211a.5\]]brgyad pa sa bcu'i dbang phyug rnams la chos kyi 'khor lo bskor bar byed pa'o/_/gsum pas ni de'i lte bar sprul pa'i sku'i bdag nyid do/_/rab tu bskor zhes bya ba la sogs pas ni sa'i snying po'i ting nge 'dzin bskyed pa bzhin du byams pa'i ting nge 'dzin bskyed par bya bar bstan te/_'on kyang
[\[211a.6\]]yang dag par sbyor ba las byung nas sems can thams cad phan tshun byams pa chen po'i sems dang ldan par byed do/_/de ni zhes bya ba ni rnal 'byor pa'o/_/ye shes ni me long lta bu'i ye shes te/_des phyin ci ma log pa'i rnam par rtogs pas ni rdzogs pa'i byang chub bo/_/sku gsum mi phyed sgrub pa
[\[211a.7\]]zhes bya ba ni rang nyid sku gsum gyi bdag nyid can yin pa'i phyir sems can rnams kyang de'i rang bzhin can du sgrub par byed pa yin no zhes bya ba'i don to/_/lus dang ngag dang yid dmigs pa/_/zhes bya ba ni/_lus dang ngag dang yid rnams la rnam par snang mdzad kyi rgyu mthun
[\[211b\]]
[\[211b.1\]]pa byams pa'i rnam par bsgoms pa yin zhing /_gang la de nyid rdzogs pa'i byang chub dang /_de nyid rdo rje yin pa yod pa de la de skad ces bya'o/_/rnam par dben pa zhes bya ba la sogs pas ni mngon par shes pa bsgrub pa'i gnas gsungs so/_/mi bskyod ye shes rdo rje
[\[211b.2\]]sogs/_/zhes bya ba ni/_rang gi btsun mo'i nam mkha'i dbyings na gnas pa ji skad bshad pa'i dkyil 'khor du mi bskyod pa la sogs pa lha gang yang rung ba'i rnal 'byor byas nas so/_/sangs rgyas mchog ni gnas su bsgom/_zhes bya ba la/_sangs rgyas ni rnam par snang
[\[211b.3\]]mdzad la sogs pa rnams so/_/de rnams kyi mchog ni dam pa ste rgyal ba'i sras sa'i snying po la sogs pa rnams sam/_sangs rgyas kyi gzugs yin zhing /_de rnams kyang mig la sogs pa'i gnas rnams su bsgoms na mngon par shes pa lnga dang ldan par 'gyur ro/_/
[\[211b.4\]]de brjod par bya ste/_mig dang rna ba dang sna dang lce dang lus kyi skye mched rnams la/_bshad ma thag pa'i sa bon rnams kyis sa'i snying po dang phyag na rdo rje dang nam mkha'i snying po dang /_'jig rten dbang po dang sgrib pa rnam par sel ba'i gzugs rnam par bsgom par bya'o/_/de nas
[\[211b.5\]]dad pa'i dbang po rnam par dag pa'i 'phags pa sa'i snying po bsgom pa grub pas ni lag mthil gyi skyu ru ra'i 'bras bu bzhin du dngos po thams cad mthong ngo /_/de kho na bzhin du phyag na rdo rje bsgoms pas ni bskal pa 'jig rten gyi khams rnams gnas pa'i sgra rnams rna na
[\[211b.6\]]gnas pa bzhin du thos te/_/dad pa dang ldan pa nyid kyis yang dag par mthong ba dang thos pa yin no zhes bya ba'i rigs pas so/_/dran pa'i dbang po rnam par dag pa'i 'phags pa nam mkha'i snying po bsgoms pas ni bskal pa grangs med pa 'das pa'i dus kyi skye ba la
[\[211b.7\]]sogs pa dang bya ba la sogs pa byung ba zhag gsum pa la byung ba bzhin du dran par 'gyur ro/_/ting nge 'dzin gyi dbang po rnam par dag pa'i 'phags pa 'jig rten dbang phyug bsgoms pas ni sems can gyi sems kyi spyod pa dang bya ba dang g.yo ba thams cad rnam pa thams
[\[212a\]]
[\[212a.1\]]cad skad cig gcig kho nas shes par 'gyur ro/_/brtson 'grus kyi dbang po rnam par dag pa'i 'phags pa sgrib pa thams cad rnam par sel ba bsgom pa'i sgo nas grub pa ni rnam pa sna tshogs pa'i sprul pa rnams kyis 'gro ba ma lus pa rnams kyi bya ba sgrub
[\[212a.2\]]par byed do/_/shes rab kyi dbang po rnam par dag pa'i 'phags pa kun du bzang po snying gar bkod pa'i bsgoms pas kyang zag pa thams cad zad pa'i ye shes grub par 'gyur te/_de ni mngon par shes pa drug pa'o/_/lha'i rnal 'byor gyi dus su yang tha mal pa'i mig la
[\[212a.3\]]sogs pa'i rnam par rtog par spang bar bya ba dang /_rnam par byang ba'i ngo bor bsgrub pa'i phyir/_de rnams dgod par bya ba kho na yin te/_'di nyid las/_rdo rje skye mched nyid dag ni/_/byang chub sems dpa'i dkyil 'khor mchog_/ces bstan pa'i phyir ro/_/dkyil
[\[212a.4\]]'khor la ni 'phags pa 'jam pa'i rdo rje la sogs pa byams pa la thug pa'i byang chub sems dpa' brgyad dgod par bya'o zhes bya ba ni man ngag yin no/_/mngon par shes pa'i dam tshig ston par mdzad pa'i phyir dam tshig chen po rdo rje mngon par mkhyen pa ste dpal rdo rje
[\[212a.5\]]sems dpa'o/_/gnas lnga dag tu sbyor ba yis/_/zhes bya ba ni ji ltar mi bskyod pa'i rnal 'byor pas bshad ma thag pa'i gnas lnga ru yi ge hUM las byung ba'i rdo rje rtse lnga pa 'od zer dkar po la sogs pa dang ldan pa bsgoms pas mngon par shes pa lnga dang ldan par 'gyur ba de bzhin
[\[212a.6\]]du/_rnam par snang mdzad kyi rnal 'byor pas oM las byung ba'i 'khor lo bsgoms pas kyang de kho na bzhin du 'gyur ba'o/_/de ni nye bar mtshon pa yin te/_dkon mchog dpal la sogs pa lha gang yang rung ba sgom pa pos rang gi sngags las byung ba'i bdag nyid kyi phyag
[\[212a.7\]]mtshan gnas lngar bsgoms pas kyang mngon par shes pa lnga dang ldan par 'gyur ro zhes bstan pa yin no/_/rdo rje nam mkha'i dkyil nyid du/_/zhes bya ba la sogs pa ni ji skad bshad pa'i rnam par snang mdzad kyi dkyil 'khor gyi dbus na bzhugs pa'i rdo rje 'chang chen
[\[212b\]]
[\[212b.1\]]por mos pa dang ldan pas rang gi snying ga'i zla ba la yi ge oM bkod la/_de'i 'od zer gyi tshogs rnams kyis lus la sogs pa snang ba med par byas te/_chos thams cad la bdag med par lhag par mos pa'i sgo nas bdag nyid 'khor lo'i rnam par yongs su gyur par
[\[212b.2\]]bsams nas/_de la de bzhin gshegs pa thams cad bcug ste/_thams cad gyur par byas nas rnam par snang mdzad kyi gzugs su bsgom pa ni de dang 'dra bar 'gyur bar bstan to/_/de'i phyir/_sangs rgyas gnas dang 'dra bar 'gyur/_/zhes gsungs so/_/de ltar
[\[212b.3\]]tshul 'dis gang gi mtshan ma'i phyag rgya'i gzugs su gyur par byas te bdag nyid bsgom pa ni de dang mtshungs par 'gyur ro/_/sangs rgyas ni rdo rje 'chang ste/_de'i dkyil 'khor ni sangs rgyas dkyil 'khor ro/_/'di ni thams cad la kun du sbyar bar bya ste/_sangs rgyas rdo rje
[\[212b.4\]]'chang du brjod/_/ces 'byung ba'i phyir ro/_/bdag gi lus la snang mdzad gzhag_/ces bya ba ni/_de'i dbus su rdo rje 'chang gi nga rgyal dang ldan pas 'dug ste/_rang gi snying ga'i zla ba la yi ge oM bkod la/_de las byung ba'i 'od zer gyi tshogs rnams kyis nam mkha'i
[\[212b.5\]]dbyings thams cad khyab pa'i de bzhin gshegs pa la sogs pa rnams la kun du reg ste/_rnam par snang mdzad kyi gzugs su yongs su gyur pa bsdus nas rang gi lus la bcug ste/_thams cad gyur par byas nas bdag nyid rnam par snang mdzad du bsam pa'o/_/sngags
[\[212b.6\]]la rnam par shes pa bsgom/_/zhes bya ba ni rang gi snying ga na bzhugs pa'i ye shes sems dpa'i thugs kar zla ba la yi ge oM bkod la/_der gyur pa'i sems kyi nga rgyal du ji srid mngon sum du mthong ba de srid du nyin dang mtshan du bsgom par bya ba'o/_/sgra la sogs pa
[\[212b.7\]]nye bar gyur pa 'dzin pa'i shes pa'i rgyu ba med pa'i phyir 'gog pa'o/_/rdo rje sems nyid du zhes bya ba ni yi ge oM de'i rang bzhin du gyur par ro/_/de ltar bsgom pa'i sgo nas sems rin po che brtan par gyur pa'i rnal 'byor pa de ni yid bzhin gyi nor bu rin po che bzhin du
[\[213a\]]
[\[213a.1\]]mngon par 'dod pa'i dbang gis sangs rgyas nyid la sogs pa'i dngos grub 'grub par byed par 'gyur ro/_/rnam par snang mdzad bzhin du mi bskyod pa dang 'od dpag tu med pa bsgom pa yang blta bar bya'o/_/de ni nye bar mtshon pa yin te/_dkon mchog
[\[213a.2\]]dpal la sogs pa lha gzhan gyi rnal 'byor pa rnams kyis kyang rim pa de kho na bzhin du snying gar sngags bsgom par bya zhing /_'bras bu yang de dang 'dra ba kho na'o/_/gsal ba'i dkyil 'khor zhes bya ba ni btsun mo'i nam mkha'i dbyings kyi rnam par snang mdzad kyi dkyil 'khor
[\[213a.3\]]te/_de'i dbus su rnam par snang mdzad kyi rnal 'byor ji lta ba bzhin du byas la/_mgo dang lkog ma dang snying ga'i phyogs na gnas pa'i 'khor lo'i lte bar yi ge oM kha dog dkar po bkod de/_de las byung ba'i ye shes kyi bdud rtsi zla ba lta bu'i tshogs rnams kyis lus kyi yan lag
[\[213a.4\]]thams cad la kun du khyab par bsam par bya'o/_/bsgom pa de'i sgo nas grub pa ni rnam par snang mdzad dang mtshungs pa'i bskal par gnas pa'i sku can du 'gyur ro/_/de bzhin du rang gi dkyil 'khor na gnas pa'i 'od dpag tu med pa'i rnal 'byor pas lus la sogs pa'i gnas na
[\[213a.5\]]gnas pa'i pad+ma'i lte ba la yi ge AHdang /_mi bskyod pa'i rnal 'byor pas ni rdo rje'i lte bar yi ge hUM bkod la/_de las byung ba'i ye shes kyi bdud rtsi kha ba lta bu'i tshogs rnams kyis rang gi lus kun du khyab par sgom pa na grub pa ni bskal par gnas pa'i sku bzang po dang ldan par 'gyur
[\[213a.6\]]ro/_/sku dang gsung dang thugs gtso bor byas pa'i sgo nas de skad du bstan pa yin te/_lha gzhan sgom pa pos rim pa de nyid bzhin du rang gi sngags bkod de/_bsgom pa yang bskal par gnas par 'gyur ro/_/le'u bcu gcig pa'i rnam par bshad pa'o//_//de ltar 'gog pa'i
[\[213a.7\]]rdo rje bsgom pa'i sgo nas mtshan ma thob pa'i rnal 'byor pa rnams kyis mi snang ba la sogs pa'i dngos grub bsgrub par bya ba dang /_rnal 'byor dang rjes su rnal 'byor byas pa rnams kyis phung po la sogs pa byin gyis brlabs pa'i rjes thogs la sku dang gsung dang thugs byin gyis brlab pa'i
[\[213b\]]
[\[213b.1\]]gsol ba gdab par bya dgos pas/_de bzhin gshegs pa thams cad kyi rdo rje sbyor ba'i dam tshig bsgrub pa'i mchog bstan pa'i le'u bcu gnyis pa de nas zhes bya ba la sogs pa gsungs te/_bka' stsal ba zhes bya bar sbyar ro/_/lam log par ltung ba'i sems can gyi khams rdzogs
[\[213b.2\]]pa'i byang chub kyi thabs kyi lam yang dag pa la gzhug par bya ba'i phyir ston par mdzad pas na ston pa'o/_/sems can gyi rgyud rnams sangs rgyas la sogs pa'i rnam par skyed par mdzad pas na skyed pa'o/_/de bzhin gshegs pa thams cad kyi ye shes ni ye shes mchog ste/_de sems
[\[213b.3\]]can rnams kyi rgyud la skyed par mdzad pas na ye shes mchog sgrub pa'o/_/'byung ba rnams ni sems can dang sems can ma yin pa'i rang bzhin rnams te/_de rnams nam mkha' dang mtshungs pas 'da' bar bya ba ma yin pa ni mkha' mtshungs dam tshig 'byung ba rnams so/_/rnam
[\[213b.4\]]par rtog pa thams cad dang bral ba ni don dam par skye ba med pa rnams so/_/de'i phyir chos rnams rang bzhin dag pa la/_/zhes bya ba gsungs so/_/rol mo 'di dag rab tu bsgom/_/zhes bya ba ni 'jam pa'i rdo rje la sogs pa bsgom pa'i rang bzhin 'chad par 'gyur ba'o/_/dgon
[\[213b.5\]]pa chen po'i sa phyogs sam zhes bya ba la sogs pas ni dngos grub thams cad bsgrub pa'i gnas gsungs so/_/de la kun nas dpag tshad bco lnga'i tshad dang ldan zhing grong la sogs pa med pa'i dgon pa ni dgon pa chen po'o/_/gzhan ni go sla'o/_/sngar bshad pa'i cho ga kho na bzhin
[\[213b.6\]]du yi ge maM las bdag nyid 'jam pa'i rdo rje'i gzugs su rnam par bsgoms te/_lus dang ngag dang yid kyi gnas su bkod pa'i 'khor lo'i dkyil 'khor la yi ge maM 'od zer rab tu 'phro ba bkod la/_'od zer gyi rtse mo las byung ba'i 'phags pa 'jam pa'i rdo rje'i sprin spros pa
[\[213b.7\]]rnams kyis nam mkha' kun du bkang ste/_bsdu ba dang bstim pa dang brtan par bya ba dang rjes su mnyes par bya ba snga ma bzhin du yang dang yang du bsgom pa na 'jam pa'i rdo rjer 'gyur ro zhes bya ba'i don to/_/dpal rdo rje 'jam pa'i mchog gi dam tshig ni de sgom pa po'o/_/de mi snang ba
[\[214a\]]
[\[214a.1\]]ste mi mngon par byed pas na mi snang bar byed pa ste/_ting nge 'dzin gang la ming de skad ces bya ba nyid yod pa de la de skad ces bya'o/_/khar bcug nas ni bsgom par bya/_/zhes bya ba ni phul du byung ba 'thob cing lha rnams kyis rjes su gnang ba byin pa'i rnal 'byor pa
[\[214a.2\]]'jam pa'i rdo rje la sogs pa gang yang rung ba'i rnal 'byor dang ldan pas rang gi sku dang gsung dang thugs rdo rje las byung ba'i bdud rtsi lnga cha mnyam par byas pa ma sha gcig blangs te/_zangs ma sha gcig dang rngul ma sha gnyis dang gser ma sha bzhi go rims bzhin du gtums pa'i ri lu
[\[214a.3\]]byas la rang gi kha'am rig ma'i bya'i mchur bcug ste/_de'i nang na gnas pa'i dkyil 'khor dang bcas pa'i rang gi bdag po nam mkha' dang mtshungs pa'i rnam par bsams la/_de na gnas pa'i de bzhin gshegs pa thams cad dang lhan cig tha mi dad pa'i nga rgyal du bsgom
[\[214a.4\]]pa'o/_/kha cig na re kha thams cad du bcug la bsgrub par bya'o zhes zer ro/_/rang gi sngags kyis rab bsgoms nas/_/zhes bya ba ni rang gi dkyil 'khor la gnas pa'i rnam par snang mdzad kyi rnal 'byor dang ldan pa'am/_gtsug tor chen po'i rnal 'byor dang ldan pas yi ge
[\[214a.5\]]oM mam yi ge b+h+rUM gyis mdun du 'khor lo 'od 'phro ba dang bcas shing mdangs mchog dang ldan pa bskyed la/_de'i nang na gnas pa'i sangs rgyas thams cad spro ba dang bsdu ba'i tshul du ji srid 'bar bar gyur pa de srid kyi bar du bsgom/_de nas sangs rgyas spyan zlos shing blang bar bya ba'o/_/
[\[214a.6\]]de nas 'bar bar gyur pa'i steng du dbang chen gyi dkyil 'khor bsgoms na zhi bar 'gyur te/_de thogs pa nyid kyis rnam par snang mdzad dang mtshungs pa'am/_gtsug tor chen po dang mtshungs par 'gyur ro/_/gang la 'khor lo bskyed pa'i dam tshig ste rgyu yod pa de la de skad ces bya'o/_/
[\[214a.7\]]rdo rje chen po'i rang sngags kyis/_/zhes bya ba ni rang gi dkyil 'khor na gnas pa'i rdo rje 'chang chen po'i rnal 'byor ram mi bskyod pa'i rnal 'byor byas la/_mdun du yi ge hUM las rdo rje 'bar ba bskyed de/_de'i nang na gnas pa'i rdo rje'i rigs bsgom zhing 'bar bar gyur pa de kho na bzhin du
[\[214b\]]
[\[214b.1\]]rang gi rig ma zlos shing blang bar bya'o/_/yon tan dag gi gnas zhes bya ba ni sangs rgyas kyi yon tan gyi tshogs thams cad kyi rten mA ma kI la sogs pa rnams so/_/gang la rdo rje dang mnyam zhing mtshungs pa'i dngos grub nyid yod pa de la de skad ces bya'o/_/rang sngags rdo rjes
[\[214b.2\]]zhes bya ba ni de kho na bzhin du yi ge a yis so/_/chos rnams kun gyi zhes bya ba ni de'i rigs kyi lha rnams kyi'o/_/snga ma bzhin du thogs pas bsam gyis mi khyab pa'i chos ni 'od dpag tu med pa ste de dang 'dra bar 'gyur ro/_/ri rab sum cu rtsa drug gi rdul phra rab kyi rdul snyed kyi de
[\[214b.3\]]bzhin gshegs pa rnams kyis so/_/dag pa'i bdag nyid ces bya ba ni dag pa'i bdag nyid kyi byang chub sems dpa'o/_/sangs rgyas ni rdo rje rnam par snang mdzad la sogs pa rnams yin zhing de rnams kyi mchog gi dkyil 'khor ni khams gsum pa'i chos kyi rgyal po'i gdan te/_de la
[\[214b.4\]]bzhag nas dbang bskur bar mdzad do zhes bya ba'i tha tshig go/_/pad+mo mnyam pa nyid ces bya ba ni snga ma dang 'dra ba kho na'o/_/gnas zhes bya ba ni bshad zin to/_/rang gi sngags kyis ral gri bsgom/_/zhes bya ba ni snga ma bzhin du ral gri thogs pas 'grub pa'o/_/ral gri 'dzin pa'i
[\[214b.5\]]dus su bzlas pa'i rig sngags ni 'phags ma sgrol ma'o/_/rdo rje gsum rigs 'dzin pa ni don yod par grub pa dang mtshungs pa'i byang chub sems dpa'o/_/lha min phyag byas pa zhes bya ba ni stong gsum gyi bdag po rnams kyis kyang zil gyis mi non pa'o/_/spyod pa'i rgyud la
[\[214b.6\]]sogs pa rnams kyis 'grub pa'i rig pa 'dzin pa rnams las mchog tu gyur pa nyid yin pa'i phyir mi mchog gsang ba'o/_/de dngos grub ji lta bu mngon par 'dod pa de lta bu rdo rje 'chang chen pos de la ster bar 'gyur ro/_/ral gri thams cad las dam par gyur pa ni ral gri thams cad
[\[214b.7\]]kyi dam pa yin zhing /_gang la de nyid dam tshig yin pa yod pa de la de skad ces bya'o/_/oM ni ri lu tsa na ka'i/_/'bru tshad tsam du bsams nas ni/_/zhes bya ba ni mtshan ma thob pa'i rnal 'byor pas rang gi dkyil 'khor du rnam par snang mdzad kyi dkyil 'khor byas te/_yi ge oM las
[\[215a\]]
[\[215a.1\]]byung ba'i tsa na ka'i 'bras bu'i tshad tsam gyi ri lu rnam par bsams la/_de'i dbus su de kho na bzhin du rang gi bdag po bsam pa'o/_/de bzhin du 'dod chags dang zhe sdang gi rigs dag pa ni rang gi lha'i rnal 'byor gyis yi ge a dang yi ge hUM dag gis
[\[215a.2\]]ri lu bsgrub par bya'o/_/mkha' dbyings gsal ba'i dkyil gnas par/_/zhes bya ba ni sangs rgyas spyan gyi nam mkha'i dbyings kyi sku'i dkyil 'khor gyi dbus na gnas pa'i zla ba'i gdan la rnam par snang mdzad kyi rnal 'byor byas te/_g.yas pa'i rtsa ba'i phyag na yi ge
[\[215a.3\]]oM las byung ba'i 'khor lo de bzhin gshegs pa'i rigs spro ba dang bsdu ba dang ldan pa thogs pa bsam pa'o/_/rdo rje chen po'i rigs bsgom ste/_/zhes bya ba ni rnam par snang mdzad la sogs pa'i rigs kyi rnal 'byor pa rnams kyis kyang bsgrub par bya ba'o/_/rdo rje skur ni rab
[\[215a.4\]]sbyor zhing /_/zhes bya ba ni rnam par snang mdzad la sogs pa bsgoms pa bzhin du rigs thams cad kyi rnam pa rnams kyis bsgom par bya'o zhes bya ba'i don to/_/de bzhin du mi bskyod pa dang rin chen dbang dang 'od dpag tu med pa dang don yod par grub pa'i rnal 'byor pa rnams
[\[215a.5\]]kyis rang gi rig ma'i pad+ma na gnas pa'i rang gi dkyil 'khor gyi dbus su go rims bzhin du nyi ma dang rin po che dang pad+ma dang 'od kyi gdan rnams la 'dug ste/_oM dang hUM dang AHdang hA zhes bya ba rnams la gnas pa'i rtsa ba'i phyag tu rdo rje dang rin po che dang pad+ma dang ral gri rnam par bsgom par
[\[215a.6\]]bya'o/_/'phags pa stobs po che la sogs pa'i rnal 'byor pa rnams kyis kyang rim pa de kho na bzhin du rang gi phyag mtshan rnams bsgrub par bya ba yin pas de'i phyir rtse gsum zhes bya ba la sogs pa gsungs so/_/'da' bar bya ba ma yin pa'i phyir 'khor lo la sogs pa'i
[\[215a.7\]]dngos grub sgrub pa ston par mdzad pa'i phyir dam tshig chen po'i dngos grub rdo rje ste dpal rdo rje sems dpa'o/_/brtul zhugs spyad cing dngos grub sgrub pa la zhugs pa'i rnal 'byor pa rnams kyis thun bzhir dam tshig bsten par bya ba yin pas/_de'i phyir rdo rje lcags kyu la sogs pa
[\[215b\]]
[\[215b.1\]]bsgrub pa sngon du 'gro ba can gyi bud med la sogs pa dgug pa gsungs te/_re zhig dang por lam gyi bzhi mdo la sogs pa'i gnas su dkyil 'khor kun du brtags la/_de'i dbus su 'dug ste/_rdo rje lcags kyu bsgrub par bya'o/_/sbyor gsum rdo rje can zhes bya ba ni rang gi
[\[215b.2\]]snying ga'i pad+ma'i steng gi zla ba la bzhugs pa'i ye shes sems dpa'i ngo bo'o/_/sbyor gsum zhes bya ba la sogs pa ni bdag nyid gsum gyi rang bzhin can gyi dpal rdo rje 'chang gi gzugs su grub pa'i bar du'o/_/kyo ba dang zhes bya ba ni ye shes sems dpa'i thugs ka'i zla ba
[\[215b.3\]]la gnas pa'i rdo rje'i lte bar yi ge hUM las byung ba'i lcags kyu gyur pa las phyag g.yas pa na lcags kyu thogs pa'i lha'i gzugs bsams la phyung ste mdun na 'dug pa'i shing rta la gnas pa spro ba dang bsdu ba la sogs pa'i rim gyis ji srid du rang nyid bka' nod par snang ba
[\[215b.4\]]de srid kyi bar du bsgom pa'o/_/sangs rgyas ye shes blo can gyi/_/sku gsung thugs zhes bya ba ni mngon par dga' ba'i 'jig rten gyi khams na bzhugs pa'i rdo rje 'chang chen po rnams kyi thugs ka na gnas pa'i ye shes kyi lha'i gzugs yi ge yaM las byung ba'i rlung gi dkyil
[\[215b.5\]]'khor gyi steng du bzhag nas des rdo rje lcags kyus snying ga nas btab ste bkug nas bka' bsgo ba nges par sbyar bar bya ba'o/_/de bzhin du lha la sogs pa'i bu mo rnams ting nge 'dzin gyis bkug ste/_nye bar longs spyod par bya'o/_/rim pa de nyid kyi rnam par snang mdzad la sogs
[\[215b.6\]]pa'i rnal 'byor pas rang gi sa bon las byung ba'i 'khor lo la sogs pa'i rang gi phyag mtshan gyi lcags kyu lag na thogs pa'i lha'i gzugs bskyed de sgom pa na de kho na bzhin du 'grub par 'gyur ro/_/rdo rje lcags kyu la sogs pa'i lha bsgom pa'i sgo nas dgug par bya ba 'ba'
[\[215b.7\]]zhig tu ma zad kyi/_rang gi lag na gnas pa'i rdo rje la sogs pa'i lcags kyu rnams kyis kyang bya bar bshad de/_sangs rgyas sku ni zhes bya ba ni snga ma bzhin du bdag nyid mtshan dang dpe byad thams cad kyis rnam par spras shing rgyan thams cad kyis brgyan pa'i rdo rje 'chang chen por
[\[216a\]]
[\[216a.1\]]bsams la/_lag tu zhes bya ba lag pa g.yas par yi ge hUM las byung ba'i rdo rje lcags kyu spro ba dang bsdu ba'i rim pas ji srid du dngos su snang ba de srid du bsgom par bya zhing /_de nas lcags kyu des de kho na bzhin du ye shes kyi lha la sogs pa bkug
[\[216a.2\]]nas rang gi bka' la sbyar ba dang nye bar longs spyod par bya ba'o/_/sku dang gsung dang thugs kyi zhes bya ba ni/_sku dang gsung dang thugs rdo rje'i rnal 'byor pas kyang lag pa g.yas par yi ge oM la sogs pa las byung ba'i rdo rje la sogs pa'i lcags kyu gsum snga ma bzhin
[\[216a.3\]]du bsgrub pa'o/_/sogs pa smos pas ni rin chen dbang la sogs pa lha thams cad kyi rnal 'byor pa rnams kyis kyang swA hA la sogs pa las 'byung ba'i rang gi phyag mtshan gyi lcags kyu rnams bsgrub par bya'o zhes bstan to/_/gnas las byed ces bya ba ni 'gugs par byed
[\[216a.4\]]par 'gyur ba'o/_/rang gi lha'i rnal 'byor gyis rig ma thams cad rjes su mnyes par bya'o zhes bstan pa'i phyir rdo rje'i sku ni zhes bya ba la sogs pa gsungs te/_bdag nyid rang gi lha'i rnam par yang dag par bskyed la/_rang gi lce rdo rje rtse lnga pa kha dog dmar ba'i gzugs dang /_de'i
[\[216a.5\]]rtse mor yi ge ho kha dog dmar po 'od zer lnga 'bar ba rnam par bsam ste/_phyi rol gyi bud med lha mo'i gzugs su snga ma bzhin mos par byas la de'i b+ha ga'i byang chub kyi sems 'byung ba'i rtsa lce rdo rje gzhug pa dang dbyung ba'i rim gyis ji srid du 'o ma'i thig le 'dzag pa de srid du bskul
[\[216a.6\]]bar bya'o/_/de nas ji ltar bcom ldan 'das 'dod chags rdo rjes rig ma thams cad rjes su mnyes par spyod pa de bzhin du 'di yang 'gyur bas de'i phyir rdo rje lce'i sbyor ba bsgoms na/_rdo rje'i gsung dang 'dra bar 'gyur/_/zhes gsungs so/_/gsang gsum dam tshig ni lha thams cad
[\[216a.7\]]kyi gzugs yang dag par ston pa'i mtshan nyid can gyi dpal rdo rje sems dpa'o/_/de'i mchog gi mchog ni mchod pa'i gtso bo ste/_bla na med pa la sogs pa'i mchod pa'i ngo bo nyid yin pa'i phyir ro/_/mchod nas zhes bya ba ni lces bskul ba'i rjes thogs la rdo rje dang chu skyes yang dag
[\[216b\]]
[\[216b.1\]]par sbyor ba bya ste/_bla na med pa la sogs pa rnams kyis yang dag par mchod la/_mchog tu zag pa med pa'i bde ba chen po bsgom par bya'o/_/de'i phyir/_gsang ba'i snying po bsdus pa yin/_/zhes gsungs so/_/bla na med pa la sogs pa'i mchod pa rnams ston par
[\[216b.2\]]mdzad pa'i phyir gsang ba chen po'i dam tshig ste dpal rdo rje sems dpa'o/_/sha chen zhes bya ba la sogs pas ni mthu thob pa'i rnal 'byor pas phyag rgya chen po la sogs pa'i dngos grub kyi bye brag gi sgo nas bkug ste/_rang dang rjes su mthun pa'i sha la sogs pa rnams nye bar
[\[216b.3\]]longs spyad par bya'o zhes bstan to/_/thams cad bsam pas rnam par brtag_/ces bya ba ni nus pa med pas kyang gang gi tshe goms par byed pa'i dus ma rnyed pa de'i tshe/_bza' ba la sogs pa'i rang 'dod pa'i dngos grub kyi 'bras bu dang rjes su mthun par brtags la bza'
[\[216b.4\]]bar bya'o/_/sku gsung thugs ni rdo rje can/_/zhes bya ba ni bdag nyid ji lta ba bzhin du rnam pa'i mchog thams cad dang ldan pa'i rdo rje chen po'am mi bskyod par bsams te/_snying gar pad+ma'i steng gi zla ba la dkyil 'khor dang ldan pa'i ye shes sems dpa' dang /_dbu rgyan
[\[216b.5\]]rdo rje 'chang chen po rnam par bsams la/_ji skad bshad pa'i dam tshig rnams kyis ye shes kyi 'khor lo tshim par bya ba'i phyir lce'i rtse mo la rdo rje sems dpa'i rang bzhin gyi yi ge hUM bsam par bya ba'o/_/ji skad du bshad pa'i dngos grub kyi 'bras bu sgrub par byed pa nyid yin pa'i
[\[216b.6\]]phyir mchog go/_/dam tshig nyams su len pa'i phyir dam tshig mchog ni sgrub pa po ste de yis so/_/ye shes rdo rje ni dngos grub kyi 'bras bu thams cad kyi rang bzhin can gyi dpal rdo rje sems dpa' ste/_ting nge 'dzin gang la de sgrub par byed pa'i zas kyi dam tshig yod pa de
[\[216b.7\]]la de skad ces bya'o/_/lce la dgod pa nyid bstan pa'i phyir/_bdud rtsi lnga yi sbyor ba yis/_/zhes bya ba gsungs te/_sgrub thabs bshad pa'i cho ga bzhin du sbyang ba la sogs pa'i cho gas sha chen la sogs pa za ba na yang phyag rgya chen po la sogs pa mngon par 'dod
[\[217a\]]
[\[217a.1\]]pa'i 'bras bu thob par 'gyur ro zhes bya ba'i don to/_/de bzhin du 'od dpag tu med pa'i rnal 'byor pas ni rang gi ye shes sems dpa' dang rdo rje 'chang gis byin gyis brlabs pa'i cod pan rnam par bsams te/_rang gi lce'i rtse mo la 'od dpag tu med pa'i rang
[\[217a.2\]]bzhin gyi yi ge aHbsam par bya'o/_/de bzhin du rnam par snang mdzad kyi sbyor bas lce'i rtse mo la yi ge oM bsam par bya'o/_/de ni nye bar mtshon pa yin te rin chen dbang la sogs pa lha thams cad kyi rnal 'byor pas kyang lce'i rtse mo la rang gi lha'i rang bzhin gyi rang gi sa bon bsgom
[\[217a.3\]]par bya'o/_/'di lta bu zhes bya ba ni bshad ma thag pa'o/_/rdo rje 'dra ba zhes bya ba ni gang gi lha'i rnal 'byor bsgom pa de dang 'dra bar 'gyur ro zhes bya ba'i don to/_/dam tshig ni sha chen la sogs pa'o/_/rdo rje bdud rtsi lnga ste/_de bzhin byin gyis brlab pa'i phyir/_lha thams
[\[217a.4\]]cad kyi lce'i rtse mo la rang gi sa bon gyi phreng ba bkod pa'i rnam par sems rtse gcig pa ni ting nge 'dzin to/_/sha chen dam tshig mchog gis ni/_/rdo rje gsum mchog bsgrub par bya/_/zhes gsungs pa gang yin pa de'i dngos grub kyi 'bras bu'i mthu phul du byung ba bstan pa'i phyir/_
[\[217a.5\]]rdor gsum zhes bya ba la sogs pa gsungs te/_rdo rje gsum gyi dam tshig ste/_rgyu ni rdo rje gsum gyi dam tshig dpal rdo rje sems dpa' yin zhing /_de'i dngos grub nyid 'bras bu'i mchog yin pa'i phyir dngos grub mchog go/_/de lta bur gyur na yid bzhin gyi rin po che bzhin
[\[217a.6\]]du 'gro ba ma lus pa rnams kyi bsam pa skong bar byed pa dang thams cad du snang bar byed pa yin pa'o zhes bya ba'i don to/_/'khor lo'i dam tshig ni rnam par snang mdzad de/_lhag ma ni snga ma bzhin no/_/dam tshig dam pa thams cad kyi/_/zhes bya ba ni dngos grub thob pa rdo rje'i rig
[\[217a.7\]]pa 'dzin pa grub pa rnams la sogs pa rnams kyi rig pa 'dzin pa gtso bor gyur pa'o/_/thams cad dam tshig mchog tu 'grub pa ni lha thams cad kyi sku thob pas dngos grub kyi mthu dang ldan par 'gyur ba'o/_/mi snang bar gyur pa zhes bya ba la sogs pa ni go sla'o/_/de bzhin du mngon
[\[217b\]]
[\[217b.1\]]par shes pa grub pa rnams kyang mthu bla na med pa dang ldan pa yin pas de'i phyir/_gang+gA'i ji snyed sangs rgyas rnams/_/zhes bya ba la sogs pa gsung ste go sla'o/_/mngon par shes pa'i don ston par mdzad pa'i phyir dam tshig mngon par mkhyen pa ste dpal rdo rje sems dpa'o/_/da ni
[\[217b.2\]]gzhan gyi don bya ba phun sum tshogs pa'i 'bras bu/_sangs rgyas mngon shes don grub pa/_/zhes bya ba la sogs pa gsungs te/_sangs rgyas mngon shes ni mngon par shes pa lnga ste/_mngon par shes pa drug yin zhing /_grub pa de rnams ni rnam par snang mdzad la sogs pa'i
[\[217b.3\]]sku dang 'dra ba dang /_'gro ba ma lus pa rnams kyi don byed par 'gyur ro/_/sngags kyi dngos grub thams cad ni lha bskyed pa sngon du 'gro ba can kho na yin pas de'i phyir bsnyen pa'i dam tshig ces bya ba la sogs pa gsungs te/_tshig bzhi ni mdor bstan pa yin no/_/rdo rje'i bye
[\[217b.4\]]brag shes byas la/_/zhes bya ba ni thun mong dang mchog gi rnal 'byor gyi bye brag go/_/de nas las rnams bsgrub par bya/_/zhes bya ba ni rnal 'byor 'di rgyu la khyad par byed pa nyid yin par bstan te/_'di las bshad pa gang yin pa'i dngos grub kyi las rnams bsgrub par bya'o
[\[217b.5\]]zhes bya ba'i don to/_/mdor bstan pa'i tshig rnams kyis bshad pa ni/_bsnyen pa'i ting nge 'dzin zhes bya ba la sogs pa gsungs te/_bsnyen par bya zhing mnyes par bya ba yin pas bsten pa ste/_dpal rdo rje 'chang la sogs pa'i phyag rgya chen po'i bdag nyid do/_/ting nge 'dzin
[\[217b.6\]]ni sems rtse gcig pa'i bdag nyid can gyi rig ma ste/_de dang yang dag par sbyong zhing 'dus pa ni bsnyen pa'i ting nge 'dzin rab tu sbyor ba'o/_/byang chub ces bya ba ni rang gi lha'i mngon par byang chub pa'o/_/'di skad du bstan pa yin te/_sgrub thabs las bshad pa'i cho ga bzhin du rten
[\[217b.7\]]gyi dkyil 'khor bskyed la/_de'i dbus na gnas pa'i rnal 'byor pa rdo rje 'chang chen por lhag par mos pa dang ldan pas de kho na bzhin du byang chub kyi sems rnam par bsgoms te/_oM shU n+ya tA dz+nyA na badzra swa b+hA ba At+ma ko\u0f85haM zhes bya bas byin gyis brlab par bya'o zhes bya ba ni stong pa
[\[218a\]]
[\[218a.1\]]nyid kyi byang chub po/_/de nas skye ba med pa'i ri mo las byung ba'i byang chub kyi sems kyis zla ba'i dkyil 'khor la gnas pa'i A li dang kA li'i cho ga'i rjes thogs su thams cad gyur par byas nas nyi ma dang zla ba dang chu skyes la gnas pa'i yi ge gsum gyi
[\[218a.2\]]bdag nyid du gyur te/_de las byung ba'i 'od zer gyi tshogs rnams kyis 'gro ba drug gi sems can rnams dang sangs rgyas la sogs pa rnams la kun du reg nas/_rten dang bcas pa'i yi ge gsum gyi rnam par yongs su gyur pa rnams bsdus te/_rang bzhin med par lhag par
[\[218a.3\]]mos pa'i sgo nas rang gi yi ge gsum la bcug nas/_oM d+harma d+hA tu swa b+hA ba At+ma ko\u0f85haM zhes bya bas byin gyis brlab ste/_yang rdzogs pa'i byang chub kyi zla ba la gnas pa'i yi ge hUM bsam par bya'o zhes bya ba ni sa bon bsdus pa'o/_/de nas yi ge hUM las byung ba'i 'od zer gyi tshogs rnams
[\[218a.4\]]kyis nam mkha'i dbyings thams cad khyab pa'i de bzhin gshegs pa la sogs pa rnams la kun du reg ste/_dpal rdo rje 'chang gi rnam par bsams la/_bsdus te bcug la/_rdo rje'i bdag nyid du gyur te/_de'i nga rgyal dang ldan pas de gyur par byas nas rdo rje 'chang chen por bskyed
[\[218a.5\]]par bya'o zhes bya ba ni sku bskyed pa'o/_/de nas de nyid kyi rang gi thugs kar ye shes sems dpa' rnam par bsgoms te/_phung po la sogs pa byin gyis brlabs pa'i rjes thogs la sku dang gsung dang thugs byin gyis brlab par bya ste/_rig ma 'du bya ba dang /_rdo rje dang chu skyes bskyed pa dang /_
[\[218a.6\]]rjes su mnyes par bya ba dang /_las la gnas pa dang /_byang chub kyi sems dbyung ba la sogs pa byas la/_lha mo'i pad+ma na gnas pa'i byang chub kyi sems kyi zla bar badzra d+h+r-ika ces bya ba la sogs pas bskyed pa'i lha'i 'khor lo sa bon gsum gyis byin gyis brlabs pa phyung ste/_de 'gro ba rnams
[\[218a.7\]]kyi don byed du bcug nas/_gnas lngar bkod de/_bsdus nas bkug pa'i ye shes kyi 'khor los snying gar mtshan pa dang /_phung po la sogs pa byin gyis brlabs pa sngon du 'gro ba can gyi phyag rgya bzhis rgyas btab par bsgom par bya'o zhes bya ba ni yi ge dgod pa'o/_/gzhung de tsam gyis thun
[\[218b\]]
[\[218b.1\]]mong gi sgrub pa bstan te/_'di nyid las/_de nas rdo rje bzhi po yi/_/brtul zhugs brtan pas bsnyen pa bya/_/zhes gang 'chad par 'gyur ba'o/_/de ni bcom ldan 'das kyis le'u bco brgyad pa las kyang /_thun mong mchog gi dbye ba yis/_/'dir ni bsnyen pa rnam gnyis 'gyur/_/
[\[218b.2\]]rdo rje bzhi pos thun mong ste/_/zhes bshad do/_/de nyid ni dang po stong nyid byang chub ste/_gnyis pa sa bon bsdus pa'o/_/gsum pa sku ru bskyed pa ste/_/bzhi pa yi ge dgod pa'o/_/zhes bya bas bstan to/_/bsnyen pa'i ting 'dzin rab sbyor bas/_/zhes bya ba bstan pa nyid kyis rnal 'byor
[\[218b.3\]]ma lus pa bsdus pa nyid yin pa'i phyir/_nye bar sgrub pa grub mchog la/_/zhes bya ba la sogs pa rnams 'dus pa yin te/_'di ltar stong pa nyid kyi byang chub dang /_sa bon bsdus pa dang /_sku bskyed pa dang /_gsung ni rnal 'byor kho na yin par mngon par 'dod la/_bzhi pa yi ge
[\[218b.4\]]dgod pa zhes bya ba 'di ni lhag ma thams cad yin no/_/lha'i rnal 'byor grub pa'i nye ba ste drung du sgrub pa snying gar ye shes sems dpa' bzhugs pa'i rjes su rnal 'byor bsgom pa'i mtshan nyid ni nye bar sgrub pa'o/_/de nyid dngos grub mchog sgrub par byed pa nyid yin pa'i phyir
[\[218b.5\]]grub mchog go/_/rdo rje skye mched rnam par dpyad/_/ces bya ba la/_skye mched smos pa ni nye bar mtshon pa yin te/_lus po la sogs pa byin gyis brlab pa yang bstan pa yin no/_/'dis gsung byin gyis brlab pa sgrub par byed cing rdzogs par byed pas na sgrub pa'o/_/de ji ltar
[\[218b.6\]]zhe na/_bskul bar zhes bya ba la sogs pas gsungs so/_/'di skad du bshad pa yin te/_sku byin gyis brlabs pa'i rjes thogs la lkog ma'i chu skyes la gnas pa'i yi ge a'i 'od zer las byung ba'i gos dkar mo rang gi sprul pa'i tshogs kyi dbus na gnas pa rnam par spros la/_
[\[218b.7\]]de nyid kyi sprul pa'i tshogs kyi dbus na bzhugs pa 'od dpag tu med pa mnyes par byas te bkug nas mdun na pad+ma'i gdan la bzhugs pa la tshigs su bcad pa dag gis gsol btab pa ni bskul ba'o/_/de nas bcug ste/_rdo rje chos kyi gsung gang yin/_/zhes bya ba la sogs pa'i
[\[219a\]]
[\[219a.1\]]tshigs su bcad pas nga rgyal bskyed la/_gsung byin gyis brlab pa'i sngags kyis byin gyis brlab pa ni sngags kyi bdag po bsgom pa yin par gsungs so/_/'di ni sgrub pa yang yin la chen po yang yin pas na sgrub pa chen po ste/_thugs byin gyis brlab
[\[219a.2\]]pa dang rig ma byin gyis brlab pa dang mchod pa la sogs pa'o/_/de'i tshe rang gi gzugs te/_rang gi lha'i rnam par nges par bsams la/_dbu rgyan la ni bdag po zhes bya ba rang gi cod pan gyi gnas na bzhugs pa'i rig ma dang snyoms par zhugs pa'i rang gi de bzhin gshegs pa'am/_
[\[219a.3\]]dpal rdo rje sems dpas bde ba chen po las byung ba'i byang chub kyi sems kyi rgyun rnams kyi bdag nyid dbang bskur bar bsgoms na gdon mi za bar 'grub par 'gyur ro zhes bya ba'i don to/_/de ltar bskyed pa'i rim pa'i mtshan nyid kyis thun mong gi sgrub pa bshad nas da ni mchog gi rnal 'byor
[\[219a.4\]]bsnyen pa zhes bya ba la sogs pa gsungs te/_ye shes bdud rtsi yis zhes bya ba ni yan lag drug pa'i rnal 'byor gyis so/_/de la yan lag drug brjod par bya ste/_yongs su rdzogs pa dang yang dag par ldan pa'i lha'i nga rgyal dang ldan pa'i rnal 'byor pas mig la sogs pa'i
[\[219a.5\]]dbang po lnga'i spyod yul lha mo rnams dang rjes su 'brel pa'i phyi rol gyi gzugs la sogs pa'i yul lnga la nye bar longs spyad par bya ba ni so sor sdud pa zhes bya ba dang po yin par bstan to/_/gzugs la sogs pa yul de rnams nyid rnam par snang mdzad la sogs pa de bzhin
[\[219a.6\]]gshegs pa lnga'i rnam par bsam pa ni bsam gtan te bsam gtan nyid rtog pa dang dpyod pa dang dga' ba dang bde ba dang sems rtse gcig pa'i dbye bas rnam pa lnga'o/_/de la rtog pa ni 'dod pa dang 'dod par byed pa dang 'dod par bya ba rnams 'byung ba'o/_/dpyod pa ni de rnams la
[\[219a.7\]]nye bar longs spyod pa'i bya ba'o/_/kun du chags pa yod na dga' bar 'gyur ro/_/de las dga' ba'i bde ba'o/_/de las kyang mchog tu dga' ba'i gnas zhi ba ni sems rtse gcig pa nyid du 'dod de de ni gnas gnyis pa'o/_/me long lta bu la sogs pa'i ye shes lnga'i bdag nyid sa la sogs
[\[219b\]]
[\[219b.1\]]pa 'byung ba lnga'i rang bzhin nyungs kar gyi 'bru tshad tsam gyi rin po che kha dog sna lnga pa dbugs dbyung ba'i sbyor bas rang gi snying ga nas phyung ste/_pad+ma'i sna rtser bsam pa ni srog dang rtsol ba zhes bya ba gsungs pa'o/_/sngar bshad pa'i rim pa bzhin du rang gi snying gar sems sngags kyi thig ler
[\[219b.2\]]gyur par mtshan ma lnga byung bar gyur gyi bar du khyad par du 'dzin pa ni 'dzin pa'i ngo bo ste bzhi pa'o/_/de la mtshan ma lnga ni smig rgyu lta bu dang du ba lta bu dang /_srin bu me khyer lta bu dang /_mar me lta bu dang /_lnga pa sprin med pa'i nyin par gyi nyi ma phyed bzhin du thams cad du rtag tu snang ba zhes
[\[219b.3\]]bya ba ste/_mtshan ma de rnams kyi sgo nas sngags kyi thig le dam pa'i rang bzhin du rang gi sems brtan par gyur par yongs su shes par bya'o/_/de nas byang chub kyi sems de rang gi snying ga nas btsun mo'i nam mkha'i dbyings su rdo rje'i lam nas kun du spros te/_des kyang nam mkha'i
[\[219b.4\]]dbyings ma lus pa rdo rje'i chus bum pa bzhin du yongs su gang bar bsgom pa ni rjes su dran pa zhes bya ba yan lag lnga pa'o/_/rjes su dran pa mthar phyin pa'i tshe rdo rje nam mkha'i dbyings na gnas pa'i sems can thams cad byang chub kyi sems kyi dbang bskur bas kun du reg pa'i sgo nas de
[\[219b.5\]]bzhin gshegs pa dgra bcom pa yang dag par rdzogs pa'i sangs rgyas kun du bzang po rnams su gyur to snyam pa'i snang ba 'byung bar 'gyur ro/_/de nas sems can med pa'i bdag nyid can byang chub kyi sems kyi rdul phra rab re re'i snyed kyi rang gi rig ma dang snyoms par zhugs pa'i de bzhin
[\[219b.6\]]gshegs pa la sogs pa'i lha thams cad kyi gzugs su bsams la/_bsdus te de rnams kyi rdul phra rab las grub cing snyoms par 'jug pa la gnas pas bdag nyid bde ba chen po'i rang bzhin can gyi lha'i gzugs rdo rje'i dkyil 'khor gyi dbus na gnas par bsam pa ni ting nge 'dzin zhes
[\[219b.7\]]bya ba yan lag drug pa'o/_/yan lag drug po de rnams kyis ni ye shes kyi bdud rtsi'i sgo nas yongs su grub pa'i mchog gi rnal 'byor bstan te/_le'u bco brgyad pa las/_mchog gi ye shes bdud rtsi nyid/_/rnal 'byor brtson pa dag gis bya/_/brnyes pa'i yan lag drug gis ni/_/byang chub
[\[220a\]]
[\[220a.1\]]mchog tu bsgrub par bya/_/gzhan dag gis ni bsgrub 'gyur na/_/dngos grub mchog tu mi 'gyur ro/_/so sor sdud dang bsam gtan dang /_/srog rtsol de bzhin 'dzin pa dang /_/rjes su dran dang ting 'dzin dang /_/sbyor ba'i yan lag drug ces bya/_/dbang po bcu
[\[220a.2\]]po rnams kyi yang /_/rang gi 'jug gnas thams cad du/_/'dod pa so sor sdud pas na/_/so sor sdud pa zhes bshad do/_/'dod pa lnga ni mdor bsdus nas/_/sangs rgyas lnga ru sbyor ba yis/_/rtag pa bsam gtan zhes bshad de/_/bsam gtan de ni rnam lngar 'gyur/_/rtog dang
[\[220a.3\]]dpyod dang dga' ba dang /_/de bzhin bde ba nyid dang yang /_/sems kyi rtse gcig nyid dag ste/_/lnga po der ni bsam gtan bsdu/_/gsang ba gsum 'byung rtog pa ste/_/de yi rab 'byor dpyod pa'o/_/dga' dang 'dra ba gsum pa ste/_/bde bas bsdus pa bzhi pa'o/_/shes dang shes
[\[220a.4\]]bya 'byung zad pa'i/_/rang sems lnga par shes par bya/_/sangs rgyas kun gyi dngos gzhi pa/_/nam mkha' kun la rab tu gnas/_/ye shes lnga yi rang bzhin dbugs/_/'byung ba lnga yi ngo bo nyid/_/gong bu'i gzugs kyis phyung nas ni/_/sna yi rtse mor rab tu brtag_/rin
[\[220a.5\]]chen kha dog sna lnga par/_/srog dang rtsol ba zhes byar bshad/_/rang sngags snying gar bsams nas ni/_/srog ni thig ler gyur par gzhag_/rang dbang rin chen dgag pa ni/_/gzung ba 'dzin pa yin par bshad/_/sems ni 'gog pa'i rdo rjer gyur/_/mtshan mar nyer 'dzin
[\[220a.6\]]'byung bar 'gyur/_/mtshan ma de ni rnam pa lngar/_/byang chub rdo rjes gsungs pa yin/_/smig rgyu 'dra ba dang po ste/_/du ba lta bu gnyis pa yin/_/mkha' snang 'dra ba gsum pa ste/_/mar me ltar 'bar bzhi pa'o/_/sprin med nam mkha' lta bur ni/_/rtag tu snang ba lnga pa'o/_/brtan
[\[220a.7\]]'gyur rdo rje'i lam nas ni/_/nam mkha'i khams su spro bar bya/_/rjes dran gang zhig rnam bsgom pa/_/de dang 'dra bar spro bar bya/_/rjes su dran pa zhes bshad de/_/so sor snang ba de las skye/_/thabs dang shes rab snyoms 'jug pas/_/dbang po thams cad mdor bsdus pa/_/gong bu'i
[\[220b\]]
[\[220b.1\]]gzugs kyis bsdus nas ni/_/dbus su gzugs ni rnam par bsgom/_/yid kyis ye shes rdzogs byed pa/_/ting nge 'dzin ces bya ba yin/_/zhes gang gsungs pa'o/_/'di ni zhes bya ba ni bshad ma thag pa'i rdzogs pa'i rim pa'i yan lag drug gi rnal 'byor pa rnams kyis bsgom par
[\[220b.2\]]bya ba'o/_/'di ltar sngags rnams thams cad ni lha thams cad de/_de rnams kyi de kho na nyid kyi don ni skye ba med pa'i rang bzhin gyis rig par bya ba'i mchog tu dga' ba yin zhing sems can thams cad kyi rgyud de'i rang bzhin du byed pa'i phyir sngags kyi de nyid don sgrub pa'o/_/rnal 'byor de nyid kyi
[\[220b.3\]]rjes su mthun pa'i gnas khyad par can ni/_dgon pa chen po zhes bya ba la sogs pas gsungs te/_'khor ba ni srid pa'i rtsa ba can yin no zhes 'byung ba'i phyir/_'khor ba'i 'khor lo'i lte ba na gnas pa'i bud med kyi gzugs kyi sred pa nyid dgon pa chen po zhes bya ste/_'dod chags kyi
[\[220b.4\]]tsher ma la sogs pa rnams kyis khyab pa nyid yin pa'i phyir ro/_/de nyid thabs kyi lam gyis kun du sbyangs pa'i sgo nas rdzogs pa'i byang chub kyi lam du 'gyur te/_yang dag ji bzhin don mthong la/_/'khor nyid mya ngan 'das pa yin/_/zhes gang gsungs pa'o/_/de nyid 'dod chags kyi
[\[220b.5\]]tsher ma la sogs pa rnams dang bral ba'i phyir/_rnam par dag pa'i rig ma'o/_/de'i rab kyi mthar phyin pa'i phyogs ni sa phyogs te/_chos 'byung zhes bya ba'o/_/b+ha ga bzhin du rdo rje'i rigs la khyad par can gyi rig ma'i tshogs khyad par du 'phags pa rnams skyed par byed pa nyid yin pa'i
[\[220b.6\]]phyir rab tu rnam par dben pa'o/_/de nyid rnam par g.yo ba med pa'i bde ba chen po'i rang bzhin nyid yin pa'i phyir ri bo'o/_/theg pa gzhan la zhugs pa'i mos pa'i dman pa rnams kyis 'jug par mi nus pa nyid yin pa'i phyir rgya mtsho'i 'jigs su rung ba dang mtshungs pa'o/_/ngogs dag tu zhes
[\[220b.7\]]bya ba ni de dang yang dag par sbyor ba'i thabs dang shes rab kyi ngogs la gnas pa rnams kyis so/_/rtag tu dngos grub ces bya ba ni yid kyi mnyam pa nyid kyi bde ba chen po'i rnam pa rgyun du 'byung ba ste/_de 'thob par 'gyur zhing de'i rang bzhin du 'gyur ro zhes bya ba'i don to/_/slob dpon pad+ma'i
[\[221a\]]
[\[221a.1\]]zhal snga nas kyang shes rab kyi spring yig las/_'dod chags tsher mas kun du khyab/_/ces bya ba la sogs pas bud med kyi gzugs nyid sred pa yin par bshad do/_/yongs su grub pa'i mchog gi rnal 'byor ston pa'i phyir rdo rje sgrub pa chen po'o/_/rdo rje bzhi pos
[\[221a.2\]]bsnyen pa bya bar bshad pa des cir 'gyur zhe na/_sku gsum zhes bya ba la sogs pa gsungs te/_chos dang longs spyod rdzogs pa dang /_sprul pa'i sku'i rang bzhin gyi dga' ba gsum dang ldan pa dang /_sku dang gsung dang thugs byin gyis brlabs pa las byung ba'i rnal 'byor gyis rnal 'byor
[\[221a.3\]]pa 'grub par 'gyur ro zhes bya ba'i don to/_/dus nam gyi tshe lha'i rnal 'byor bsgom par bya zhe na/_thun bzhi dag tu zhes bya ba la sogs pa gsungs te/_mtshan mo'i tho rangs dang nye ba'i thun phyed nas bzung ste/_nyin mo thun phyed kyi bar ni thun dang po'o/_/thun gnyis pa'i mthar thug pa ni
[\[221a.4\]]gnyis pa'o/_/nyin mo'i lhag ma'i chu tshod nas brtsams te/_mtshan mo'i chu tshod la thug pa ni gsum pa'o/_/mtshan mo'i thun phyed dang gnyis pa nas thun gsum pa la thug pa ni thun bzhi pa ste/_de rnams su rdo rje bzhi pos bsnyen pa sgrub pa'i bskyed pa'i rim pa'i rnal 'byor ni thun bzhi
[\[221a.5\]]dag tu rab sbyor ba ste des so/_/thog ma dang tha ma med pa'i nga rgyal dang ldan pas rtag tu gnas pa rim pa gnyis pa sgom pa po la ni dus kyi nges pa med pas sangs rgyas spyan la sogs pa lha mo bzhi thun bzhi'i sgrar brjod do/_/ji ltar thun yin zhe na/_thun ni yul te mtshon par bya ba'i rang bzhin gyi
[\[221a.6\]]bde ba chen po yin zhing de 'dod pa'i yon tan lnga las byung ba'i myos byed la sogs pa'i mda' rnams kyis so sor rtogs par byed pa'i phyir ro/_/rab 'byor pas te de rnams dang lhan cig yang dag par sbyor bas so/_/rab tu sbyor ba nyid bstan pa'i phyir/_blo dang ldan pas zhes bya ba la
[\[221a.7\]]sogs pa gsungs so/_/'di skad du 'dod chags chen po'i tshul gyi ting nge 'dzin la gnas pa'i rnal 'byor pas de bzhin gshegs pa la sogs pa'i ye shes kyi lha'i tshogs thams cad rang gi lus la bcug nas sangs rgyas spyan la sogs pa'i lha mo'i gzugs su yongs su gyur pa phyung
[\[221b\]]
[\[221b.1\]]ste/_des 'dod chags kyi spyod pa can gyi sems can thams cad kyi don byas nas bkug ste/_rang gi rig ma'i lus la bcug nas sangs rgyas spyan la sogs pa bzhir phyung ste/_phyogs bzhi na gnas pa'i phyag rgya bzhi'i dkyil 'khor gyi dbus na gnas shing yang dag par sbyor ba dang ldan pas
[\[221b.2\]]de bzhin gshegs pa lnga'i bdag nyid kyi sgo nas mnyes par bya zhing mchog tu dga' ba'i gnas skabs su cang mi gnang bar bya'o/_/de nas lha mo rnams kyang bskul ba'i glu bzhis bskul bas sad nas 'gro ba ma lus pa rnams kyi don bya'o zhes bstan pa yin te/_le'u bco brgyad pa las/_
[\[221b.3\]]'dod chags chen po'i tshul nyid kyis/_/ye shes 'khor la bsdus nas ni/_/btsun mo rnam pa dgur spros te/_/bsgrub bya'i lus la gzhug par bya/_/phyag rgya bzhi ni rnam spros nas/_/de nas dkyil 'khor brtag par bya/_/bdag nyid dbus su 'dug byas te/_/de tshe byang chub rnam par bsgom/_/
[\[221b.4\]]bskal pa'i glu rnams bzhi yis ni/_/lha mo rnams kyis bskul gyur pas/_/sems dpa' dag pa'i bdag nyid ni/_/langs nas 'gro ba'i don bsgrub bya/_/zhes gsungs pa'o/_/da ni bskyed pa'i rim pa sgom pa po'i dbang du byas nas/_ye shes rdo rje zhes bya ba la sogs pa gsungs te/_le'u bcu
[\[221b.5\]]gcig pa las/_oM ni sangs rgyas sku ru brjod/_/ces gsungs pa gang yin pa de nyid dran par byed do/_/mgo'i zla ba la gnas pa'i yi ge oM las byung ba'i sangs rgyas spyan gyi tshogs kyi sku rdo rje sprul pa dang bcas pa bkug la/_mdun na bzhugs pa la gsol ba btab nas bcug ste/_sku
[\[221b.6\]]byin gyis brlab par bya'o/_/sdom pa yin par bshad ces bya ba ni sku rdo rje bcug pa'i sgo nas byin gyis brlab par bya'o/_/rdo rje dam tshig ni sems brtan par byed pa'i mtshan nyid de/_bskyed nas bsgrubs na myur du 'grub par 'gyur ro zhes bya ba'i don to/_/rgyas par zhes bya ba ni zla ba drug pa
[\[221b.7\]]la sogs pa'i nyin zhag gi dbye bas bsod nams kyi tshogs ma bsags pa'i bsod nams 'phel bar bya ba'i don du'o/_/sems brtan zhing bsod nams bsags pas ni/_zla ba phyed kyi nang du 'grub par 'gyur ba kho na'o/_/gang las she na/_gsang ba mchog ces bya ba la sogs pas gsungs
[\[222a\]]
[\[222a.1\]]te/_'di ni gsang ba yang yin la mchog kyang yin pas na gsang ba mchog ste/_dpal rdo rje sems dpa' yin zhing dpal gsang ba 'dus pa gang las de rnal 'byor pa'i rgyud las 'byung zhing skye ba yod pa de la de skad ces bya'o/_/sku byin gyis brlab pa'i sdom nyid
[\[222a.2\]]gsal bar bya ba'i phyir/_de la 'di ni zhes bya ba la sogs pas gsungs te/_nye bar sgrub pa'i sdom pa ste rjes su rnal 'byor pa la sogs pa'i mtshan nyid kyi sku rdo rje sprul pa dang bcas pa mdun na bzhugs pa ye shes kyi mig gi yul du byas pa'i phyir yul lo/_/sangs rgyas sku 'dzin
[\[222a.3\]]zhes bya ba la sogs pa la/_sangs rgyas sku 'dzin ni sku rdo rje'o/_/sku dang gsung dang thugs rdo rje mi phyed pa rnams sgom par byed pas na/_rdo rje mi phyed gsum bsgom pa ste sgrub pa pa'o/_/rdo rje mi phyed gsum bsgom pa ste de lta bu bdag la sku rdo rje dang 'brel ba'i byin gyis brlab par mdzad
[\[222a.4\]]du gsol zhes gsol ba gdab pa'o/_/tshigs su bcad pa gnyis pas ni des sprul pa'i rtag pa rnams la gsol ba gdab par bya'o/_/de bzhin du gsung rdo rje dang thugs rdo rje dag gis yang dag par byin gyis brlab pa'i phyir gsol ba gdab par bya'o/_/de ltar gsol ba btab pas
[\[222a.5\]]phyogs bcu na bzhugs pa'i sangs rgyas rnams kyis rnal 'byor pa de'i sku la sogs pa byin gyis rlob par mdzad do zhes bya ba'i don to/_/gsol ba gdab pa'i sbyor ba'i 'bras bu dang bcas pa'i mthu ni/_sangs rgyas rdo rje sems dpa' 'am/_/zhes bya ba la sogs pas gsungs te/_rmongs pa ni
[\[222a.6\]]rnam par mi rtog pa'i ye shes can yin zhing /_de byin gyis rlob par mi byed cing 'da' bar byed na/_tshal bar 'gas shing 'jig par 'gyur ro zhes bya ba'i don to/_/rdo rje sbyor ba'i dam tshig ces bya ba la/_de bzhin gshegs pa thams cad kyi sku dang gsung dang thugs rdo rje rnams dang sbyor ba de nyid dam tshig
[\[222a.7\]]yin zhing de nyid sgrub pa'i mchog ste dam pa'o/_/de brtan pa ni ji skad bshad pa'i gzhung gis gsal bar byas pa ste de nyid le'u'o/_/le'u bcu gnyis pa'i rnam par bshad pa'o//_//bshad ma thag pa'i bsnyen pa'i cho ga bsgom pa la mngon par dga' ba'i sngags pa'i bzlas pa dang rang gi lha
[\[222b\]]
[\[222b.1\]]bsgrub pa dang las kyi tshogs nyams su blang bar bya ba yin pas de'i phyir de nas zhes bya ba la sogs pas rdo rje'i dam tshig bkod pa de kho na nyid kyi don bsgom pa mngon par byang chub pa'i le'u gsungs so/_/ye shes nyid rdo rje yin pas na ye shes rdo rje ste thabs dang shes rab kyi bde ba chen po yin zhing
[\[222b.2\]]de nyid mchog ste de mi 'dor bar 'dzin par mdzad pa de'i phyir ye shes rdo rje mchog 'dzin pa'o/_/gang dag la sems can thams cad kyi don byed pa'i mtshan nyid kyi sku mnga' ba de la de skad ces bya'o/_/sku dang gsung bsdams pa dang ldan pas na thub pa'o/_/phung po la sogs pa thams cad dbyer med
[\[222b.3\]]par thugs su chud pa'i phyir don kun rdo rje can no/_/ston pa zhes bya ba ni ston pa po ste de bzhin gshegs pa la sogs pa thams cad 'chos par mdzad pa nyid yin pa'i phyir ro/_/dam tshig 'di nyid ni thog ma dang tha ma med pa'i chos kyi dbyings kyi ye shes yin zhing de thugs su chud pa'i phyir dam tshig de nyid mkhyen
[\[222b.4\]]pa ste/_de la bla na med pa la sogs pa'i mchod pa rnams kyis yang dag par mchod cing phyag 'tshal nas ched du brjod pa sngon du 'gro ba can gyis gsol ba btab po/_/sangs rgyas ni rnam par snang mdzad yin zhing de'i bsnyen pa dang nye bar sgrub pa'i mtshan nyid kyi tshul ni sangs rgyas kyi tshul te/_lha thams
[\[222b.5\]]cad kyi sku rdo rje sgrub par byed pa nyid yin pa'i phyir ro/_/de nyid rig ma dang yang dag par ldan pa nyid yin pa'i phyir byang chub tshul gyi mchog go/_/chos kyi tshul zhes bya ba ni sgrub pa'i mtshan nyid de chos kyi de kho na nyid ston par mdzad pa'i gsung rdo rjer byin gyis rlob par byed pa'i phyir zhi ba'o/_/sngags kyi tshul ni
[\[222b.6\]]sgrub pa chen po'i rang bzhin te/_de nyid thugs rdo rje'i rang bzhin du byed pa yin pa'i phyir brten pa'o/_/'di la ngo mtshar ba ci yod ce na/_ma skyes pa'i zhes bya ba la sogs pa gsungs te/_chos rnams ni dag pa dang ma dag pa'i phung po la sogs pa rnams so/_/de rnams med pa'i ngo bo nyid ni ngo bo
[\[222b.7\]]nyid kyi khyad par te/_de lta bur gyur pa de rnams las rdo rje bzhi po'i ye shes 'byung bar rab bshad do zhes bya ba ni ngo mtshar che'o/_/de skad du rab tu bshad pa'i rjes la de bzhin gshegs pa rnams kyis rdo rje bzlas pa bshad du gsol zhes gsungs te/_mdor bsdus nas bstan pa'i phyir kun bsdus
[\[223a\]]
[\[223a.1\]]pa'o/_/mi phyed pa'i tshig rjod pa'i sgo nas sngags 'don pa ni rdo rje bzlas pa ste/_de nyid bla na med pa'i ye shes kyi rgyu nyid yin pa'i phyir ye shes chen po'o/_/chos kyi sku la sogs pa'i snying po sdud par byed pa nyid yin pa'i phyir sku gsung mi phyed dkyil 'khor ro/_/sangs
[\[223a.2\]]rgyas ye shes zhes pa la sogs pa la/_sangs rgyas rnams kyi ye shes ni sangs rgyas ye shes te/_me long lta bu la sogs pa rnams yin zhing /_de rnams rdo rje mi phyed pa gsum bsgom pa'i bdag nyid kyi sngags bzlas pa gang gis 'thob par 'gyur ba de la de skad ces bya'o/_/sku dang gsung
[\[223a.3\]]dang thugs rdo rje spro ba'i rang bzhin gyi rdo rje'i sbyor bas bzlas pa na sgrub pa po la sangs rgyas kun gyi byin gyis rlob par 'gyur ro/_/rigs kyi sngags thams cad kyi zhes bya ba ni/_rigs lnga'i bdag nyid kyi lha thams cad kyi'o/_/sku dang gsung dang thugs kyi mtshan ni rdo rje sku la sogs pa rnams
[\[223a.4\]]kyi rang bzhin te/_de lta bu'i gsang sngags bzlas pa de ring zhes bya ba da ltar gsungs shig pa'o/_/ci'i phyir zhe na/_ye shes rgya mtsho zhes bya ba la sogs pa gsungs te/_ye shes rgya mtsho ni de bzhin gshegs pa rnams te shes rab ye shes zab pa'i phyir ro/_/sku gsung thugs kyi rdo rje can ni
[\[223a.5\]]sku rdo rje la sogs pa rnams so/_/sangs rgyas te byung bar gyur pa dang /_'byung bar 'gyur ba dang byung ba rnams kyis rdo rje sngags rab tu bsgoms pas nyid kyis ye shes mnyam pa med par thob par gyur te/_de'i phyir bshad du gsol zhes pa'o/_/de nas zhes bya ba ni gsol ba btab pa'i rjes thogs
[\[223a.6\]]la'o/_/yang dag par sbyor ba las byung ba'i bde ba chen po'i bdag nyid yin pa'i phyir nam mkha' rdo rje ye shes byung ngo /_/gzhan ni bshad zin to/_/sngags kun te yi ge dang sgra'i rang bzhin rnams kyi don ni rang gi lha'i 'bras bu'i ngo bo yin zhing de'i don du brjod pa ni bzlas pa ste/_de rnams la'o/_/
[\[223a.7\]]rdo rje mi phyed gsum gyi mtshan/_/zhes bya ba ni bdag nyid gsum gyi rang bzhin gyi rdo rje 'chang chen por ji lta ba bzhin du rnam par bsams pa'o/_/rdo rje dbye ba gsum zhes bya ba la sogs pas ni rang gi ye shes sems dpa'i thugs kar pad+ma'i steng gi zla ba la gnas pa'i rdo rje'i lte bar yi ge hUM bsam
[\[223b\]]
[\[223b.1\]]pa dang /_de bzhin du lkog mar pad+ma dang mgo bor 'khor lo la gnas pa'i yi ge AHdang oM bsam par bya'o zhes bstan te/_de ni rdo rje gsum bkod pa/_/zhes bya'o/_/sku gsung thugs kyi gnas rnams su/_/zhes bya ba ni sku la sogs pa'i ye shes rnam par bkod pa rnams las rang gi
[\[223b.2\]]yi ge rnams dang rang gi phyag mtshan rnams dang rang gi lha'i gzugs rnams spro ba'am/_yi ge re re las yi ge gsum dang phyag mtshan gsum dang gzugs gsum spro ba'am/_yang na re re las cig car rang gi yi ge dang phyag mtshan dang rang gi lha spro ba ste/_de lta bu la sogs pa ni spro ba'i bar du
[\[223b.3\]]dbye ba rnam pa gsum yin no/_/rdo rje bzlas pa zhes bya ba ni bshad ma thag pa'o/_/rdo rje gsum gyi thugs ni dpal rdo rje sems dpa' ste/_de dang rnal 'byor pa 'dra bar 'gyur ro/_/yi ge gsum bzlas pa de ni rdo rje'i rigs gtso bor gyur pa yin du zin kyang rigs thams cad kyi thun mong yin te/_sngags
[\[223b.4\]]kun don ni bzlas pa la/_/zhes 'byung ba'i phyir ro/_/sku rdo rje'i ni sangs rgyas rnams kyi zhes bya ba la sogs pas gsungs te/_sku gsung thugs bsams nas zhes bya ba ni/_spyi bo la sogs par yi ge gsum gyi gzugs so/_/mchod pa'i mchog brtag pa zhes bya ba ni bla na med pa la sogs pa'i
[\[223b.5\]]mchod pa'i rang bzhin spro bar bya ba'o/_/ye shes rdo rjes zhes bya ba ni thabs dang shes rab kyi ting nge 'dzin bsgrub pa la zhugs pas so/_/rdo rje gsum gyi thugs ni rnam par snang mdzad de/_de dang 'dra bar 'gyur ro zhes bya ba'i don to/_/gsung rdo rje'i ni sangs rgyas rnams kyis zhes bya ba la sogs pas
[\[223b.6\]]gsungs te/_bzlas pa'i rdo rjes zhes bya ba ni gsung rdo rje'i sgom pa pos so/_/yang na zhes bya ba la sogs pa la/_yang na zhes bya ba'i sgra ni phyogs gzhan ston pa'o/_/dbye ba rnam gsum gyis so so dag tu zhes bya ba ni/_sku dang gsung dang thugs rdo rje'i dbye bas so/_/sku dang gsung dang thugs
[\[223b.7\]]bdag med pa zhes bya ba ni sku la sogs pa rnams sgyu ma lta bur rnam par bsams nas so/_/ye shes sems kyis zhes bya ba ni ye shes sems dpa'i rnam par ro/_/'di skad du rang gi dkyil 'khor na gnas shing ji skad bshad pa'i sku rdo rje'i rnal 'byor dang ldan pas rang gi snying ga na bzhugs pa'i
[\[224a\]]
[\[224a.1\]]ye shes sems dpa'i thugs kar pad+ma'i steng gi zla ba la gnas pa'i 'khor lo la yi ge oM bsams la/_de nyid brjod cing de las byung ba'i yi ge oM rnams dang 'khor lo'i phyag mtshan rnams dang sku rdo rje rnams spro ste brjod pa'i tha mar bsdu bar bya'o/_/de bzhin du gsung dang
[\[224a.2\]]thugs rdo rje'i rnal 'byor pa dag gis ye shes sems dpa'i thugs kar pad+ma la gnas pa'i chu skyes dang rdo rje'i lte ba dag la yi ge AHdang hUM bsams la/_rang gi yi ge la sogs pa spro ba dang bsdu ba bya'o zhes bstan pa yin no/_/spro ba'i dus nyid bstan pa'i phyir brjod nas zhes bya ba la sogs pa
[\[224a.3\]]gsungs te/_sems dbang du gyur par bya ba'i phyir yi ge gsum gyi bdag nyid dam tshig yi ge gzhan gyi sngags brjod cing ji skad bshad pa'i spro ba rnams kyis nam mkha' kun du bkang ste/_brjod pa'i tha mar bsdus nas sngags kyi yi ge rnams la bcug ste bzlas pa bya'o/_/gzhan dag
[\[224a.4\]]ni bzlas pa thams cad kyi zhabs su bsdu bar bya'o zhes zer ro/_/sangs rgyas rnams kyi zhes bya ba ni 'di ni lha thams cad kyi thun mong yin pa'o/_/gzhan ni go sla'o/_/sku'i rdo rje zhes bya ba la sogs pa la/_dngos dang dngos med rnam dpyad pa/_/zhes bya ba ni/_yang dag par na dngos po
[\[224a.5\]]yang med cing dngos po med pa yang med pa ste sgro btags pa nyid yin pa'i phyir ro/_/de dag gsal ba'i mtshan nyid can gyi sku rdo rje'i ting nge 'dzin ni sku rdo rje'i rdzogs pa'i byang chub ste/_de nyid rtog pa dang bral ba nyid yin pa'i phyir sku'i bzlas pa brjod par bya'o/_/de bzhin du brag ca'i sgra dang mtshungs par
[\[224a.6\]]sgra dang sgra ma yin par rnam par dpyad pa'i bdag nyid 'od dpag tu med pa'i ting nge 'dzin ni gsung gi dam tshig gi rdzogs pa'i byang chub ste gsung gi bzlas pa'o/_/de bzhin du thugs rdo rje'i rnal 'byor pas/_'od srungs sems ni nang na med phyi rol na yang med/_gnyis ka'i bar na yang mi dmigs
[\[224a.7\]]so zhes bya ba la sogs pas gnas pa'i rdo rje rnam par dpyad pa'i bdag nyid ni thugs kyi dam tshig gi rdzogs pa'i byang chub ste rdo rje bzlas par bshad do/_/don rtogs pa'i zhes bya ba la don de stobs dang mi 'jigs pa la sogs pa sangs rgyas kyi yon tan gyi tshogs rnams rtogs pa ni khong du chud pa ste/_
[\[224b\]]
[\[224b.1\]]sangs rgyas kyi yon tan 'di rnams ni mnyam pa nyid kyi ye shes kyi rang bzhin no zhes gtan la phab pa'o/_/de nyid rtog pa dang bral ba'i bzlas pa ste de yis so/_/de nyid bstan pa'i phyir ngo bo nyid med ces bya ba gsungs te/_kun du brtags pa'i rang bzhin dang bral ba'o/_/bzang po yis zhes bya ba
[\[224b.2\]]la dus gsum gyi sangs rgyas sgyu ma lta bur yang dag par mthong ba'i mtshan nyid can gyi dkon mchog dpal gyi rnal 'byor gyis rnam par dpyad pa ni rin po che'i bzlas pa'o/_/sangs rgyas zhing zhes bya ba la sogs pa la/_don yod grub pa'i rnal 'byor pas 'gro ba ma lus pa'i bya ba sgrub pa'i
[\[224b.3\]]phyir ye shes sems dpa'i thugs kar pad+ma'i steng gi zla ba la gnas pa'i ral gri la yi ge hA rnam par bkod de/_de nyid brjod cing don yod pa'i rigs spros pa rnams kyis sangs rgyas kyi zhing thams cad kun du bkang la chos thams cad rang bzhin gyis 'od gsal bar lhag par mos pa'i sgo nas brjod
[\[224b.4\]]pa'i tha mar bsdu bar bya'o zhes bya ba 'di ni 'gro ba dang 'ong ba'i mtshan nyid can gyi don yod pa'i bzlas pa'o/_/'phags pa gshin rje mthar byed la sogs pa'i khro bo gang yang rung ba'i rnal 'byor pas ni ye shes sems dpa'i thugs kar pad+ma'i steng gi nyi ma la gnas pa'i rang gi phyag mtshan la
[\[224b.5\]]bzlas par bya ba rnam par bkod de rang gi ngag rdo rjes bsgrags pa'i sgra dpag tshad bye ba'i tshad dang ldan pa'i dkyil 'khor na gnas pa'i lha'i 'khor los thos par gyur cig snyam du lhag par mos pa'i sgo nas sgeg pa dang bcas pa'i khro bo'i tshig gis bzlas par bya'o zhes bya ba 'di ni khro bo'i
[\[224b.6\]]bzlas pa'o/_/'dod pa'i don gyis myos 'gyur ba/_/zhes bya ba ni 'byor pa'i don gyis shin tu sdug phongs par gyur pa'o/_/rab tu skyob cing phan par dga'/_/zhes bya ba ni mngon par 'dod pa'i don tshol ba la brtson par sems can thams cad rnam par bsams nas so/_/gti mug
[\[224b.7\]]gnas la dgod ces bya ba ni le'u dgu pa las bshad pa'i rnam par snang mdzad kyi rnal 'byor pa rnams kyis gti mug rdo rje'i skur yongs su gyur pa dang de kho na bzhin du rdzas kyi rgya mtshos rab tu gang bar bsam pa ste de ni gti mug gi bzlas pa'o/_/de bzhin du 'dod chags dang zhe sdang gi
[\[225a\]]
[\[225a.1\]]rigs kyi rnal 'byor dag gi de'i rang bzhin du rnam par bsgoms pa'i sems can thams cad kyi rgyud go rims bzhin du rnal 'byor pas rnam par sbyang bar bya'o zhes bya ba ni gsung dang thugs kyi bzlas pa'o/_/dam tshig rdo rje gsum ni sku dang gsung dang thugs mi phyed pa'i lhar
[\[225a.2\]]dmigs pa'i rang bzhin no/_/de'i de nyid ni nges par 'byed pa'i shes rab lha mo'i gzugs su yongs su gyur pa'o/_/de dag gi dbu ma ni yang dag par sbyor ba las byung ba'i bde ba chen po'o/_/dam tshig rdo rje can zhes bya ba ni gti mug gi rigs kyi lha rnams kyi ste/_de skad du yang /_'dod
[\[225a.3\]]chags snying rje zhe sdang 'pho/_/gti mug gnyi ga yangs pa'o/_/zhes gsungs so/_/de nyid thun mong yin pa nyid du bstan pa'i phyir/_de nyid ces bya ba la sogs pa gsungs te/_dam tshig rdo rje zhes bya ba rigs thams cad kyi lha rnams kyi ma ning gi bzlas pa ste/_skyes pa dang bud med kyi rnam
[\[225a.4\]]par rtog pa med pa'i phyir ro/_/'dod chags la sogs pa'i rnam par sbyong ba bsgom pa'i bzlas pa 'di la dgos pa ci yod ce na/_'dod chags zhes bya ba la sogs pa gsungs te/_'dod chags ni yang dag par sbyar ba la chags pa ste/_de'i de nyid ni mchog tu dga' ba nyid yin zhing de nyid
[\[225a.5\]]don te/_de sgom par byed pas na 'dod chags de nyid don bsgom pa'o/_/rdo rje'i bdag po ni rigs lnga'i bdag po ste/_'dod chags de las byung ba'i bde ba chen po ni rdzogs pa'i byang chub yin zhing /_de sems can gyi rgyud rnams la mdzad cing skyed par mdzad pa zhes bya ba'i don to/_/rig pa
[\[225a.6\]]chen mo spyan la sogs/_/zhes bya ba la sogs pa la/_'di ni rig pa yang yin la chen mo yang yin pas na rig pa chen mo'o/_/'dod pa ni dngos po thams cad kyi mchog gi don chen po ste/_de rnams kyi mngon par 'dod par bya ba yin pa'i phyir lha thams cad kyi gzugs kun du ston pa'i mtshan
[\[225a.7\]]nyid can gyi dpal rdo rje sems dpa'o/_/des don de mchog tu bde ba bskyed nas de la brtson pa ni de la chags pa'o/_/gang gi phyir de ltar yin pa de bas na 'dod pa'i yon tan lnga la nye bar longs spyod pa nyid kyi sgo nas de rnams ji ltar 'dod pa bzhin du bsten na 'grub par 'gyur gyi 'dod pa 'dod
[\[225b\]]
[\[225b.1\]]chags dang bral ba'i sgo nas ni ma yin no/_/gti mug dam tshig ni sku rdo rje ste de las byung ba ni gti mug dam tshig las byung ba'o/_/de rnams gang zhe na/_rig pa'i rgyal po rdo rje can/_/zhes bya ba gsungs te/_gtsug tor dang gtsug tor chen po la sogs pa brgyad ma ning gi gnas la
[\[225b.2\]]gnas pa ji skad bshad pa'i mtshan nyid kyis grub cing yongs su rdzogs pa rnams kyis sgrub pa po rnams la mngon par 'dod pa'i dngos grub dam pa rab tu ster bar byed do/_/khro bo zhes bya ba la sogs pa la/_zhe sdang ni zhe sdang rdo rje ste/_khro bo gang dag la de nyid gnas te skye ba'i gnas
[\[225b.3\]]yod pa de la de skad ces bya'o/_/de las skyed pa ni de las grub pa'o/_/de rnams ji lta bu'i las can zhe na/_gsod la rtag tu brtson pa dag_/ces bya ba la sogs pas gsungs te/_zhe sdang rnam par sbyong ba'i snying rje chen po'i sgo nas mi bskyod pa'i go 'phang thob par bya ba'i phyir bla ma la
[\[225b.4\]]smod par byed pa la sogs pa'i sems can rnams kyi tha mal pa'i phung po gzhom pa ni gsod pa'o/_/de nyid kyi phyir don de nyid la zhugs pa'i mchog gi las can gyi sgrub pa pos 'grub par 'gyur ro/_/skyes bu chen po bskyed pa'i rgyu'i bzlas pa ston par mdzad pa'i phyir/_skyes bu chen
[\[225b.5\]]po'i dam tshig ste/_dpal rdo rje sems dpa'/_/de ltar 'das pa'i mtshan nyid bshad nas/_da ni bsgom pa gzhan/_ye shes 'khor lo zhes bya ba la sogs pas gsungs te/_zla ba'i gzugs gsal ba'i gdan gyi dbus kyi cha mtshan pa'i rnam par snang mdzad kyi dkyil 'khor ni
[\[225b.6\]]gsal ba'i dkyil 'khor te/_de'i dbus su rnam par snang mdzad kyi rnal 'byor ji lta ba bzhin du byas la bsgrub par bya'o/_/ye shes rdo rje can zhes bya ba ni rang gi snying ga na bzhugs pa'i ye shes sems dpa'i thugs kar oM las byung ba'i 'khor lo'i lte ba la yi ge oM haM b+h+rUM oM AHhUM dzi na
[\[225b.7\]]dzika swA hA/_zhes bya ba'i sngags rnam par bkod de/_de las byung ba'i 'od zer dkar po spros pa rnams kyis dngos po thams cad la kun du reg nas snang ba med par bya ba ste/_de ni rnam par thar pa'i sgo'i rang bzhin can gyi 'khor lo'i don bsgom pa'o/_/de bzhin du nyi ma dang rin po che dang
[\[226a\]]
[\[226a.1\]]pad+ma dang 'od kyi gdan rnams kyi dbus kyi cha ru nye bar mtshan pa'i mi bskyod pa la sogs pa'i dkyil 'khor rnams su go rims bzhin du brtan pa mi bskyod pa dang rin chen dbang dang 'od dpag tu med pa dang don yod par grub pa'i rnal 'byor byas te/_ye shes sems dpa'i
[\[226a.2\]]thugs ka na gnas pa'i rang gi phyag mtshan rnams la rang gi sa bon nam bzlas par bya ba rnam par bkod nas yi ge dang rjes su mthun pa'i 'od zer spro ba sngon du 'gro ba can gyis rang gi rnam par thar pa'i sgo bsgom pa ni rdo rje'i sngags la sogs pa don bsgom pa yin par bstan to/_/dkyil 'khor kun ni/_rnam par
[\[226a.3\]]snang mdzad la sogs pa rnams kyi bshad ma thag pa'i dkyil 'khor rnams so/_/ngos rnams su zhes bya ba bdag po'i logs bzhir dkyil 'khor pa'i sangs rgyas thams cad gnas ji lta ba bzhin du dgod par bya'o zhes bya ba'i don to/_/'od zer lnga'i bye brag gis/_/zhes bya ba ni rnam
[\[226a.4\]]par snang mdzad la sogs pa de bzhin gshegs pa lnga'i rang gi kha dog dang rjes su mthun pa'i 'od zer gyi bye brag spro zhing 'khor lo la sogs pa'i don bsgom pas byang chub thob par 'gyur ro zhes bya ba'i don to/_/sngags rnams zhes bya ba la sogs pa sngags thams cad ni lha thams cad
[\[226a.5\]]do/_/bye brag rnam pa gnyis su zhes bya ba ni rig ma dang skyes bu yang dag par sbyor ba'i bye brag tu'o/_/sku gsum rdo rje'i bye brag gis/_/zhes bya bas ni spros pa'i gzugs re re zhing sku gsum gyi bdag nyid can dang rdo rje gsum gyi rang bzhin can nyid yin par bstan to/_/lus kyis
[\[226a.6\]]zhes bya ba ni sku rdo rje sangs rgyas spyan gyi gzugs su yongs su gyur pas so/_/sku'i ngo bo nyid ni rnam par snang mdzad do/_/sems ni mi bskyod pa'o/_/de'i ngo bo ni mA ma kI'i gzugs te des so/_/ngag ni 'od dpag tu med pa'o/_/de'i ngo bo ni gos dkar mo'i gzugs te des bdag nyid
[\[226a.7\]]rnam par snang mdzad la sogs pa'i gzugs can mchod na/_sangs rgyas spyan la sogs pa dang yang dag par sbyor ba las byung ba'i bla na med pa'i mchod pa bsgoms pas de bzhin gshegs pa la sogs pa rnams la mchod par 'gyur ro/_/rigs gsum gtso bor byas pa'i sgo nas de skad du bshad do/_/
[\[226b\]]
[\[226b.1\]]dkon mchog dpal la sogs pa thams cad kyi rnal 'byor pa rnams kyis kyang rang gi rig ma dang yang dag par sbyor ba las byung ba'i mchod pa bsgom par byas na 'bras bu de kho na bzhin du 'gyur ro/_/da ni las rnam pa bzhi'o/_/dkyil 'khor chen po 'khor lo yis/_/zhes bya ba la sogs
[\[226b.2\]]pas gsungs te/_dkyil 'khor chen po'i 'khor lo'i tshul bzhin du ji skad bshad pa'i bsam gtan gyi dkyil 'khor rnam par bsams la/_rdo rje lnga rnams bsgom par bya/_/zhes bya ba de'i dbus su bdag nyid rang gi lhag pa'i lhar bsams te/_logs bzhir de bzhin gshegs pa
[\[226b.3\]]bzhi rnam par bsgom par bya'o/_/de nyid ni/_dbus su bdag po bsams nas ni/_/sku gsung rdo rje rang gi gzugs/_/zhes bya bas gsungs so/_/rang sngags rdo rje'i gzugs dag ni/_/zhes bya ba ni/_rang gi bdag po'i 'o/_/gang du zhe na/_dkyil 'khor rnam pa bzhi dag tu/_/zhes bya ba
[\[226b.4\]]gsungs te/_chu dang dbang chen dang rlung dang me'i dkyil 'khor rnams kyi nang nas las kyi bye brag gis gang yang rung ba'i dkyil 'khor du'o/_/kha dog rnam bzhir zhes bya ba ni zhi ba la sogs pa'i las dang rjes su mthun par ro/_/ye shes sems dpa'i thugs kar pad+ma'i steng gi zla ba la
[\[226b.5\]]gnas pa'i sngags rnams kyi don ni zhi ba la sogs pa ste/_de bsgom pa ni sngags kyi don bsgom pa'o/_/des ji zhig bya zhe na/_rdo rje rnam pa bzhi zhes bya ba gsungs te/_'di skad du bsam gtan gyi dkyil 'khor gyi dbus kyi gdan la gnas pas chu'i dkyil 'khor dkar po zlum po'i
[\[226b.6\]]dbus su yi ge baM las byung ba'i bum pa kha dog dkar po dang /_de bzhin gshegs pa thams cad dang bcas pa'i rang gi lha sku mdog dkar po zhi ba'i ngang tshul can gyi rnam par bsams la/_rang gi ye shes kyi lha'i thugs kar pad+ma'i steng gi zla ba la bsgrub bya bsam ste/_de'i rnam par shes
[\[226b.7\]]pa gzhug pa sngon du 'gro ba can gyis rang gi lha'i sngags kyi phreng ba kha dog dkar po bdud rtsi 'dzag pa bkod pas de'i lus kun du khyab par bltas la/_'od zer gyi sgo nas byung ba'i rang gi lha'i tshogs rnams kyis bum pa kha dog dkar po'i bdud rtsi lnga'i dbang dang yang dag par sbyor ba las byung
[\[227a\]]
[\[227a.1\]]ba'i byang chub kyi sems su zhu bar gyur nas bdag nyid las zhugs pa'i dbang gis dbang bskur zhing skyon thams cad dang bral bar bsams na zhi bar 'gyur ro/_/de bzhin du bsam gtan gyi dkyil 'khor gyi dbus kyi gdan la gnas pas laM yaM raM zhes bya ba de
[\[227a.2\]]rnams las grub pa'i dbang chen dang rlung dang me'i dkyil 'khor go rims bzhin du kha dog ser po dang sngon po dang dmar po rnams la rang gi bdag po de bzhin gshegs pa thams cad kyis bskor bar bsams la/_rang gi ye shes sems dpa'i thugs kar pad+ma la gnas pa'i zla ba ser po
[\[227a.3\]]la rgyas pa'i don du gnyer ba bcug ste/_sngags kyang bkod la/_de bzhin du zla ba dmar po la dbang du bya bar 'dod pa sngags dang bcas pa bsams te/_ye shes kyi chu ser po dang dmar po'i dbang la sogs pas snga ma bzhin du dbang bskur bar bya zhing nyi ma 'bar ba la sngags bkod de
[\[227a.4\]]'chad par 'gyur ba'i rim pa bzhin du mngon spyod bya'o zhes bshad pa yin no/_/bsam gtan rdo rje can ni lha thams cad kyi rang bzhin gyi dpal rdo rje sems dpa' ste de'i'o/_/'di zhes bya ba ni bshad ma thag pa'o/_/ni zhes bya ba'i sgra ni nges par gzung ba'o/_/sngags rnams thams
[\[227a.5\]]cad kyi ste lha thams cad kyi'o/_/gsang ba ni nyan thos la sogs pa rnams la bstan par bya ba ma yin pa'o/_/mchog tu brtag pa ni nyams pa med pa'i go 'phang thob par byed pa'o/_/de ltar lha thams cad kyi thun mong gi las bzhi bshad nas/_khyad par ni zhi ba la zhes bya ba la sogs pas
[\[227a.6\]]gsungs te/_spyan gyi tshul zhes bya ba ni sangs rgyas spyan dang yang dag par ldan pa'i rnam par snang mdzad do/_/pad+ma rigs kyi lha mo chen mo dang yang dag par ldan pa'i phyir rdo rje pad+mo can ni rin chen 'byung ldan no/_/rnam par snang mdzad ni sku rdo rje ste de'i rjes thogs la bshad pa'i sngags kyi
[\[227a.7\]]brda'i sgo nas shes shing rtogs par bya ba yin pas na gnas te gsung rdo rje'o/_/rdo rje khro bo ni mi bskyod pa ste de yis so/_/'di de zhes bya ba ni bshad ma thag pa'o/_/gzhan ni go sla'o/_/bya ba rol mo mtshon pa'o/_/zhes bya ba ni sgyu mas sprul pa'i rol mo dang mtshungs pa'o/_/mdor bstan
[\[227b\]]
[\[227b.1\]]pa'i tshig bzhi po de rnams kyi nang nas rdo rje'i rigs gtso bo nyid yin pa'i phyir dang po kho nar mngon spyod/_ma dad smra ba'i sems can dang /_/zhes bya ba la sogs pas gsungs te/_ma dad pa dang yang dag par ldan pa dkon mchog gsum la gnod par byed pa ston par byed pa'i tshig smra bar byed
[\[227b.2\]]pas na ma dad par smra ba rnams dang /_bla ma la smod pa rnams dang /_gzhan rnams zhes bya ba ma gsod pa la sogs pa sems can mang po la 'tshe bar byed pa rnams dang dam tshig la sdang ba rnams la/_rab tu bskul ba 'di zhes bya ba 'chad par 'gyur ba bya'o/_/'chad par 'gyur ba ye shes
[\[227b.3\]]chen po'i 'khor lo yongs su 'dzin pa'i phyir/_ye shes chen po'i 'khor lo rdo rje ste dpal rdo rje sems dpa'o/_/khams gsum zhes bya ba la sogs pa la/_'jig rten gyi khams thams cad kyi rdul phra rab kyi rdul snyed kyi sems can rnams sangs rgyas kyi sku rnam par bsgoms la/_ma dad par
[\[227b.4\]]smra ba rnams kyis dgra sta dag gis gtubs te/_tho ba rnams kyis phye mar byas par bsams la/_sems can gdug pa de rnams bdag cag ni sangs rgyas gsod par byed pa'o snyam du 'gyod pa kun du skyes la dmyal ba'i 'jigs pas 'jigs shing skyabs med par bltas te/_rnam pa kun du gnod
[\[227b.5\]]pa'i phyir snying rje chen po'i khro ba bskyed par bya'o/_kha sbyar dang ni phral byas nas/_/zhes bya ba ni bsrung ba'i kha sbyar bsal nas so/_/'di skad du bshad pa yin te/_'chad par 'gyur ba'i rdo rje 'chang chen po'i rnal 'byor pas ji skad bshad pa'i sems can gyi yul sdig pa bsags shing 'jigs pa'i
[\[227b.6\]]'jigs pas khyab pa rnams la bltas te/_de rnams mngon par gdon pa'i phyir snying rje chen po'i khro ba bskyed la/_snga ma bzhin du rang gi snying ga nas rdo rje lcags kyu phyung ste/_de rnams la hUM dang baM phyi rol gyi bsrung ba kha sbyar dang /_mgo la gnas pa'i dbyangs mtha' ma las byung ba'i rdo rje dang 'khor lo dang
[\[227b.7\]]rin po che dang pad+ma dang yi ge haM gis mtshan pa'i sna tshogs rdo rje'i kha sbyar rnams kyis srung bar byed pa rnams la/_'di ni ma dad par smra ba'am/_bla ma la smod pa'am/_sangs rgyas rnams gsod par byed pa ste/_de'i phyir 'di la srung ba dang byin gyis brlab pa gtang du gsol/_/gal te mi
[\[228a\]]
[\[228a.1\]]gtong na khyed rnams brdzun du smra ba dang /_rang gis bshad pa'i dam tshig las 'da' bar byed pa yin no zhes rdo rje lcags kyu de bskul du gzhug go/_/de nas kho bo cag gis 'di'i lung btang gis ji ltar 'dod pa gyis shig ces de rnams kyis khas blangs pa brjod
[\[228a.2\]]pa'i rjes thogs la/_rdo rje lcags kyus bsrung ba kha sbyar dang bcas pa'i lha'i 'khor lo bsal nas/_btang ba de nyid du yang dag par bzhag ste/_lag pa g.yon pas bzung ba'i bdud rtsi zhes bya ba'i khro bo'i phur bus lag pa g.yas pa na thogs pa'i rdo rje tho bas brdung zhing phur bus gdab
[\[228a.3\]]par bya'o zhes bya ba ni kha sbyar dang dbral ba ste/_'di nyid las/_bsrung ba la sogs sngags rnams dang /_/lha rnams kyang ni phur bus gdab/_/ces gang 'chad par 'gyur ba'o/_/de nas mngon spyod kyi las bsgrub par bya'o/_/de ji ltar bya zhe na/_nam mkha'i dbyings kyi zhes bya ba la
[\[228a.4\]]sogs pa gsungs te/_sgrub thabs las bshad pa'i cho ga bzhin du shes rab kyi pad+ma la gnas pa'i rang gi dkyil 'khor du rdo rje rtse lnga pa 'bar ba yongs su gyur pa las bdag nyid rdo rje 'chang chen por bsgom par bya'o/_/ji ltar zhe na/_zhal bzhi zhes bya ba la sogs pa gsungs te/_g.yas
[\[228a.5\]]dang g.yon dang rgyab dang rtsa ba'i zhal rnams dang sku thams cad ni khro zhing mdog sngo ba phyag drug pa rnam pa'i mchog kun dang ldan pa rgyan thams cad kyis brgyan pa g.yon brkyang ba'i zhabs kyis bzhugs pa ste/_de las byung ba'i rnam par snang mdzad la sogs pa thams cad sngon po kun du
[\[228a.6\]]khro ba g.yon brkyang ba la sogs pa'i zhabs kyis bzhugs pa'i lha'i 'khor lo bsgom par bya'o/_/dus gsum zhes bya ba la sogs pas ni 'das pa la sogs pa'i dus kyi rdo rje'i dkyil 'khor rnams kyi bkod pa gang yin pa'i g.yas pa'i rtsa ba'i phyag na gnas pa'i rdo rje 'bar ba la bcug
[\[228a.7\]]ste/_stobs po che dang ldan pa'o snyam du rnam par bsams la/_'khor lo mthu dang ldan par bsam par bya'o/_/phyogs bcu nas byung sems can rnams/_/zhes bya ba la sogs pa la/_sangs rgyas ni rnam par snang mdzad de/_de'i sku ni zhi ba'i gzugs yin zhing de'i rnam par sems can
[\[228b\]]
[\[228b.1\]]thams cad rnam par bsams nas so/_/rang gi lus la zhes bya ba la sogs pa ni zhi ba'i gzugs de rnams bsdus nas rang gi lus la gzhug pa'o/_/sangs rgyas ye shes rdo rje can/_/slar yang spro bar rab tu bya/_/zhes bya ba ni zhi ba'i gzugs de rnams khro bo'i ngang tshul can la
[\[228b.2\]]bcug pas til mar shin tu tsha ba la chu grang mo blugs pa bzhin du shin tu rab tu 'bar zhing drag la mi sdug cing 'jigs su rung ba 'khor lo la sogs pa mtshon cha sna tshogs pa thogs pa/_gdug pa rnams gsad pa nyid kyi sgo nas mi bskyod pa'i 'bras bu thob par bya bar sems pa'i
[\[228b.3\]]khro bo rnams su bsams la/_mdun na gnas pa'i me'i dkyil 'khor la 'dug pa'i gcer bu go cha dang bral ba lus la til mar gyis bskus pa lha dang bral ba'i bsgrub bya rnams kyang bltas te/_sku gsung thugs kyi sbyor ba can/_/sangs rgyas thams cad bdag la gson/_/bdag
[\[228b.4\]]ni dpal ldan 'khor lo 'dzin/_/bka' yi 'khor lo rab sbyor ba/_/'khor lo 'bar ba'i gzugs kyis ni/_/sku gsum las byung dag par bgyi/_/gal te dam tshig las 'das na/_/zhig par 'gyur bar gdon mi 'tshal/_/zhes bya bas khro bo rnams la bka' bsgos te/_de rnams kyis
[\[228b.5\]]dum bur gtub cing lag na thogs pa'i 'khor lo 'bar bas brdeg par bya'o/_/bsgoms pa de lta bus ni rdo rje sems dpa' dang mtshungs pa'i bsgrub bya rnams kyang zhag bdun na gsod par byed pas de'i phyir/_rdo rje sems dpa' rang nyid dam/_/gdug pa chen po gsod par byed/_/ces
[\[228b.6\]]kyang gsungs so/_/sangs rgyas zhes bya ba la sogs pas ni de nyid ston to/_/sangs rgyas ni rdo rje 'chang ngo /_/de nyid chos kyi sku la sogs pa'i bdag nyid yin pa'i phyir sku gsum mchog stsol ba'o/_/'di'i mgo dang lkog ma la sogs pa la sku rdo rje la sogs pa rnams kun du gnas
[\[228b.7\]]pas na rdo rje gsum gnas so/_/snying po sdud par byed pa nyid yin pa'i phyir dkyil 'khor te/_des grub pa ster ba ni gdug pa rnams gsod pa'i dngos grub po/_/skabs 'dir ni gsad par bya ba nyid rmongs pa'i bdag nyid du mngon par 'dod do/_/nyi ma bdun du 'di byas na/_/zhes bya ba ni/_
[\[229a\]]
[\[229a.1\]]drag po'i las so/_/sangs rgyas kyis kyang zhes bya ba ni rnam par snang mdzad kyis kyang ngo /_/gal te rnal 'byor pa nges par sbyor ba na des kyang 'da' bar bya bar mi 'grub po zhes la dor bar bya ba brjod pa'i sgo nas sbyor ba 'di 'da' bar bya dka' ba nyid du bstan to/_/rdo rje
[\[229a.2\]]chen po ni dpal rdo rje sems dpa'o/_/de nyid 'da' bar bya ba ma yin pa nyid yin pa'i phyir dam tshig ste/_phyag na 'khor lo bsnams pa des brteg par byas shing bcug par gyur pa'i sems can thams cad mtshon cha sna tshogs thogs pa'i khro bo'i gzugs rnams su spros nas ting nge 'dzin
[\[229a.3\]]gang la/_bdag ni dpal ldan rdo rje 'dzin/_/zhes bya ba la sogs pas bka' bsgo ba yod pa de la de skad ces bya'o/_/de bzhin du btsun mo nam mkha'i dbyings na gnas pa'i sku'i dkyil 'khor du bdag nyid de kho na bzhin du rdo rje'i rnam pa 'bar bas rnam par brgyan pa'i 'khor lo las byung
[\[229a.4\]]ba'i rnam par snang mdzad sku mdog sngon po zhal gsum dang sku khro ba dang bcas shing 'bar ba g.yon brkyang bas bzhugs pa de bzhin du dkyil 'khor pa rnams dang ldan par bsams la/_'das pa dang ma byon pa dang da ltar byung ba'i rten dang brten pa'i bdag nyid can gyi rdo rje 'chang chen po rnams
[\[229a.5\]]phyag g.yas pa na gnas pa'i rdo rje 'bar ba la bcug ste/_phyogs bcu khyab pa'i sems can thams cad zhi ba'i gzugs can gyi rdo rje 'chang chen po rnams su rnam par bsams la/_rang gi ye shes las byung ba'i 'od zer gyi lcags kyu rnams kyis de rnams bsdus nas rang gi lus la bcug ste/_
[\[229a.6\]]slar khro bo'i nga rgyal dang ldan pas phyag na mtshon cha sna tshogs bsnams pa'i dpal rdo rje 'chang rnams su spro bar bya'o/_/gang gis she na/_ye shes mchog gi gnyen gyis zhes bya ba gsungs te/_gdug pa rnams kyis mi bskyod pa'i go 'phang mchog thob par bya ba la/_gnyen du gyur pa'i
[\[229a.7\]]sgrub pa pos/_/zhes bya ba'i don to/_/bka' bsgo ba dang sgrub pa dang ni snga ma bzhin te/_'on kyang khyad par ni 'di yin no/_/dpal rdo rje 'chang rnams la bka' bsgo ba'i dus su/_rdo rje thams cad bdag la gson/_/bdag ni dpal ldan rdo rje 'dzin/_/zhes brjod par bya'o/_/rgyu la 'bras bu
[\[229b\]]
[\[229b.1\]]nye bar gdags pa'i phyir/_'khor lo yi ni rnam par snang mdzad de/_gang la des dam tshig ste rdo rje 'chang rnams la bka' bsgo ba yod pa de la de skad ces bya'o/_/sangs rgyas zhes bya ba la sogs pa la/_sangs rgyas ni rnam par snang mdzad de/_de'i dkyil 'khor gyi rdo rje can ni 'phags pa
[\[229b.2\]]gshin rje gshed yin pas sangs rgyas dkyil 'khor rdo rje can no/_/'khor lo che zhes bya ba ni dkyil 'khor ro/_/rang gi rdo rje yin pas zhes bya ba de nyid 'phags pa gshin rje gshed kyi dkyil 'khor yin par brtag par bya'o/_/'di skad du bshad pa yin te/_rnam par snang mdzad kyi dkyil
[\[229b.3\]]'khor du bdag nyid rnam par snang mdzad sgrub pa bzhin du yi ge hUM las bskyed pa'i rdo rje tho ba las byung ba'i 'phags pa gshin rje gshed du rnam par bsams la/_dus gsum sangs rgyas sems can rnams/_/zhes bya ba rten dang brten par bcas pa'i bdag nyid kyis zhi ba'i gzugs can
[\[229b.4\]]gyi dpal rdo rje 'chang rnams su rnam par bsgom ste/_rang gi ye shes kyi 'od zer gyi lcags kyu rnams kyis bkug nas lag pa g.yas na gnas pa'i khro bo'i rdo rje 'bar ba dang /_rang gi lus la bcug ste/_slar 'phags pa gshin rje gshed kyi gzugs rnams su spros la/_snga ma bzhin du
[\[229b.5\]]sdig pa bsags shing kha sbyar phye bar gyur pa'i gdug pa'i sems can rnam par snang mdzad bzhin du bdun bka' bgos te/_de rnams dang bdag nyid kyis bsad la/_le'u dgu pa las bshad pa'i tshul bzhin du mi bskyod par bskyed par bya'o/_/de bzhin gshegs pa thams cad kyi dam tshig ni yi
[\[229b.6\]]ge hUM las byung ba'i rdo rje tho ba yin zhing de las byung ba'i 'phags pa gshin rje'i dgra ni thams cad kyi dam tshig las byung ba gshin rje gshed de/_ting nge 'dzin gang la des chos nyid la sogs pa'i rang bzhin can gyi ye shes lnga'i bdag nyid kyi rdo rje 'chang chen po rnams la bka' bsgo ba yod pa de la de skad ces
[\[229b.7\]]bya'o/_/sku gsung thugs kyi rdo rje'am/_/zhes bya ba ni sku rdo rje la sogs pa'o/_/dkon mchog dpal la sogs pa lha thams cad kyi yi ge dang sgra'i rang bzhin can gyi sngags rnams kyi don ni rang gi phyag mtshan gyi gzugs so/_/de'i yon tan ni de las byung ba'i dkon mchog dpal la sogs
[\[230a\]]
[\[230a.1\]]pa'i khro bo ste des so/_/rigs kyi bye brag brjod par 'dod pas gcig gi tshig can du byas so/_/yang na gtsug tor dam tshig gis/_/zhes bya ba ni gtsug tor dang gtsug tor chen po la sogs pa'i gtsug tor brgyad po de rnams thams cad kyis/_'phags pa
[\[230a.2\]]gshin rje mthar byed kyi rig pa kho na bzhin du gdug pa rnams gsad par bya ba ste/_des ni sbyor ba 'di lha thams cad kyi thun mong nyid yin par bstan to/_/go bgos pa nyid kyis gdug pa rnams gsod par nus kyi gzhan gyis ni ma yin pas sngags kun zhes bya ba la sogs gsungs te/_sngags
[\[230a.3\]]kun zhes bya ba ni bshad ma thag pa'i rdo rje 'chang chen po la sogs pa'i rnal 'byor bsgom pa'o/_/ye shes mchog rdo rje ni ye shes lnga'i bdag nyid kyi rang bzhin gyi bdag po yin zhing /_de dmigs pa'i sbyor bas 'di la yod pas na ye shes mchog rdo rje can te sgrub pa po nges so/_/gang gi phyir de lta
[\[230a.4\]]yin pa de bas na lha thams cad kyi byang chub kyi mthar thug pa'i bsrung ba'i rang gi ngo bor brjod par bya'o/_/nam mkha' rdo rje zhes bya ba la sogs pa la/_btsun mo nam mkha'i dbyings su ji skad bshad pa'i rdo rje 'chang chen po la sogs pa'i rnal 'byor byas nas/_chos ni go cha nyid de/_snang mdzad
[\[230a.5\]]sku mchog las byung ba/_/zhes bya ba rnam par snang mdzad las byung ba'i rdo rje'i go cha sku gsum gcig tu mi phyed par bsams la/_des spyi bo nas brtsams te rang gi lus la go bgos par bsams te/_gdan du de zhes bya ba rkang pa'i 'og tu yang 'khor lo'i go cha de nyid kyi gdan rab tu brtag par
[\[230a.6\]]bya'o zhes bya ba'i don to/_/nam mkha' dbyings zhes bya ba nam mkha'i dbyings ma lus pa sangs rgyas thams cad kyis yongs su rnam par gang bar rnam par bsgoms la/_thugs kyi rnam par bsgom par bya/_/zhes bya ba ni sangs rgyas de rnams thams cad kyi thugs ka na bzhugs pa'i ye
[\[230a.7\]]shes sems dpa'i thugs ka'i zla ba rnams la sngags kyi yi ge'i gnas rnams bsams te/_de las byung ba'i ye shes kyi 'od zer rnams kyis sangs rgyas rnams snang ba med par byas nas zla ba la gnas pa'i rdo rje'i gzugs su bsam par bya'o/_/de'i phyir/_sangs rgyas rnams ni sems tsam
[\[230b\]]
[\[230b.1\]]du/_/bsgoms nas slar yang rab tu bsdu/_/zhes gsungs so/_/sems ni rdo rjer byas nas su/_/zhes bya ba bdag gi sems 'di nyid de bzhin gshegs pa thams cad kyi zla ba rdo rje'i gzugs yin no snyam du bsams nas sku gsum gyi bdag nyid kyi go cha la zla ba'i rdo rje'i gzugs kyi sangs
[\[230b.2\]]rgyas de rnams gzhug par bya'o zhes bya ba'i don to/_/de ltar bsgoms pas mngon spyod sgrub pa po rab tu bsrung bar 'gyur ro/_/rdo rje chos ni mi phyed pa'i bsrung ba'i go cha ste/_gang la des 'khor lo'i dkyil 'khor snang ba gsal bar byed pa yod pa de la de skad ces bya'o/_/rnam pa'i mchog
[\[230b.3\]]rnams zhes bya ba la sogs pa la/_sems brtan pa'i rnal 'byor pas bdag nyid rdo rje sems dpar ji lta ba bzhin du rnam par bsgom ste/_sangs rgyas rim par bkod nas ni/_/zhes bya ba yang dag par sbyor ba las mi bskyod pa dang rnam par snang mdzad dang /_rin chen 'byung ldan dang 'od
[\[230b.4\]]dpag tu med pa dang don yod par grub pa rnams phyung ste/_chu'i steng du go rims bzhin du ri rab ser po dang mtshungs pa pha rol gyi mthar kun du khyab par gnas pa kun du bsams la/_rkang pa mnyam gzhag sbyor ba yis/_/zhes bya ba thabs dang shes rab kyi rkang pa gnyis mnyam pa nyid du
[\[230b.5\]]dmigs pa des mi bskyod pa rnams la sogs pa rnams kyi dbu'i steng du rkang pa gnyis 'jog par bsgom zhing chu'i steng du bcag par bya'o/_/sangs rgyas rnams kyi spyi bor rkang pa bzhag pas sdig par 'gyur ro snyam pa'i 'gyod pa bsal ba'i phyir/_ngo bo nyid dag pa zhes bya ba gsungs te/_rang bzhin gyis
[\[230b.6\]]dag pa nyid yin pa'i phyir nyes par mi 'gyur zhing 'grub par yang 'gyur ro/_/gang la rdo rje'i rgya mtsho ste/_rgya mtsho nyid rkang pas gnon pa yod pa de la de skad ces bya'o/_/dbang chen dkyil 'khor bsgoms nas ni/_/zhes bya ba ni rtsod pa'i dus su pha rol rgol ba'i kha'i nang du yi ge laM las byung ba'i
[\[230b.7\]]dbang chen gyi dkyil 'khor ser po gru bzhi pa zur bzhi ru rdo rje rtse gsum pas mtshan pa dang /_mtshams kyi rdo rje de rnams kyang rna ba gnyis dang rkan dang spyi bo dang lce'i rtsa ba phug ste phyi rol du byung bar lta zhing /_de yang kha sbub tu 'gyel zhing brgyal bar gyur pa dbyangs tha ma las byung ba'i sna tshogs
[\[231a\]]
[\[231a.1\]]rdo rje la gnas pa'i khro bo'i rgyal po gang yang rung ba gser gyi ri bo thogs pas g.yon brkyang ba'i zhabs kyis mnan par bsam par bya ba ste/_des ni thams cad kyi ngag rengs par 'gyur ro/_/gang la mu stegs can dang phas kyi rgol ba thams cad kyi ngag rengs
[\[231a.2\]]par bya ba yod pa de la de skad ces bya'o/_/rdo rje gsum mchog khro bo'i tshul/_/zhes bya ba ni pha rol gyi dpung rengs par bya ba'i phyir phul du byung ba thob pa'i rnal 'byor pas rang gi dkyil 'khor du khro bo'i tshul gyi bdag nyid kyi rang gi lha'i rnal 'byor dang ldan pas rnam par snang mdzad la
[\[231a.3\]]sogs pa de bzhin gshegs pa khro zhing khro bo'i gzugs can sku mdog ser po gser gyi ri bo dang mtshungs pa rnams spros te skyes bu dpa' bo re re'i spyi bor mnan te bzhugs par bsam par bya'o/_/'dir ji ltar rnyed pa'i man ngag bshad par bya ste/_kha phyir bltas pa rnams kyi spyi bor khro bo
[\[231a.4\]]kha phyir bltas pa rnams bsgom zhing /_'bros pa rnams la kha mdun du bltas pa'am/_kha phyir bltas pa dgod par bya ste/_de ltar na cung zad kyang mi phyed par gnas par 'gyur ro/_/kha mdun du bltas pa rnams la ni sku mdog ser po kha mdun du bltas pa rnams bsam par bya ste/_de
[\[231a.5\]]rnams kyang de bzhin du 'gyur ro/_/sangs rgyas dpung yang gnod byed pas/_/zhes bya bas ni sbyor ba 'di'i che ba bdag nyid kyi khyad par gsungs so/_/de bzhin gshegs pa thams cad kyi sku dang gsung dang thugs las pha rol gyi dpung gnon pa byung bas na de bzhin gshegs pa thams cad
[\[231a.6\]]kyi sku dang gsung dang thugs las byung ba ste/_dpal rdo rje sems dpa'o/_/gzhan ni go sla'o/_/dgra bo skrag par bya ba'i dus/_/bsam gtan rab tu brtag pa 'di/_/zhes bya ba ni 'chad par 'gyur ba'o/_/sangs rgyas dag gis zhes bya ba la sogs pas ni mthu phul du byung ba bshad
[\[231a.7\]]pa'i sgo nas brtan pa nyid du ston par byed do/_/hUM zhes bya ba la sogs pa la/_nyi ma'i dkyil 'khor la gnas pa'i rang gi lha'i khro bo'i rnal 'byor dang ldan pas yi ge hUM las byung ba'i rdo rje phur bu rtse lnga pa 'bar ba yang dag par sbyor ba las byung nas khros par gyur pas des dgra bo'i snying gar phur
[\[231b\]]
[\[231b.1\]]bus gdab par bya ste/_rmongs pa dang gsad pa'i bsam pa'i dbang gis rmongs pa dang shi bar 'gyur ro/_/gang la dgra bo rnams rmongs pa ste brgyal ba dang gnod pa byed pa ste/_gsod par byed pa yod pa de la de skad ces bya'o/_/grong la sogs pa'i nad kyi 'tshe ba zhi bar bya ba'i phyir/_grong
[\[231b.2\]]ngam zhes bya ba la sogs pa gsungs te/_de ni go sla'o/_/rdo rje rtse mo zhes bya ba la/_snying rje chen po dang ldan pa'i rnal 'byor pas bdag nyid rten dang brten pa'i bdag nyid kyi rdo rje 'chang chen po sku mdog dkar po zhi ba'i tshul can du ji lta ba bzhin rnam par bsgom ste/_nam mkha'i phyogs su yi
[\[231b.3\]]ge hUM las byung ba'i rdo rje chen po 'bar ba rtse mo gyen du bltas pa grong khyer la sogs pa kun du khyab par gnas pa bsams la/_de las byung ba'i 'bar ba'i tshogs rnams kyis de na gnas pa'i sems can nad kyis gtses pa rnams kun du bsregs nas kyang gos gtsang ma bzhin du nad kyi dri
[\[231b.4\]]ma thams cad tshig par byas te de nyid du 'od zer gyi tshogs bsdu bar bya'o/_/rin chen yid bzhin nor bu'i 'od/_/ces bya ba la sogs pas ni rdo rje de nyid las dkon mchog dpal gyi tshogs gos dkar mo sku mdog ser po dang ldan pa rnams rnam par spros te/_de rnams kyis bum pa ser
[\[231b.5\]]po'i bdud rtsi'i dbang bskur ba dang byang chub kyi sems kyi rgyun gyi dbang bskur ba dang /_rin po che dang gos dkar mo zhu bar gyur pa'i nam mkha'i dbyings su bzhugs pa'i dbang bskur ba de rnams la sbyin par bya'o zhes bstan to/_/des cir 'gyur zhe na/_dgang dka' ba yang rab tu 'gengs/_/
[\[231b.6\]]zhes bya ba gsungs te/_nad thams cad kyi dbang gis shin tu skem pa yang sha rgyas shing shes rab 'phel bar 'gyur ro/_/sbyin pa'i rdo rje sgrub byed pa/_/yid bzhin nor bu dpal ldan 'gyur/_/zhes bya ba ni bshad ma thag pa'am sems can dbul po gzhan yang rung /_rim
[\[231b.7\]]pa de bzhin du dbang bskur na yid bzhin gyi nor bu bzhin du 'gro ba ma lus pa'i bsam pa yongs su rdzogs par byed par 'gyur ba'o/_/de ltar zhi ba dang rgyas par byas na/_nad la sogs pa'i 'tshe ba rnams slar mi 'byung bar bya ba'i phyir/_sangs rgyas sprin dang zhes bya ba la sogs pa gsungs te/_
[\[232a\]]
[\[232a.1\]]rnam par snang mdzad dang 'od dpag tu med pa dang mi bskyod pa'i tshogs rnams spros te/_de rnams kyi grong khyer la sogs pa'i sa gzhi kun du bkang la/_sa 'og gi bar du sku rdo rje la sogs pa'i rdul phra rab rnams las grub par bsam par bya'o/_/de ltar bsgoms
[\[232a.2\]]pas grong khyer la sogs pa'i gnas bskal pa grangs med pa gsum gyi bar du sangs rgyas thams cad kyi byin gyis rlob par 'gyur ro/_/'di de zhes bya ba ni bshad ma thag pa'o/_/sems can gyi lus nyon mongs pa thams cad dang bral bar byed pa nyid yin pa'i phyir gsang ba'i sku ste skyon
[\[232a.3\]]med pa'o/_/gang la sems can thams cad kyi nad med par byed pa yod pa de nyid rdo rje ltar mi phyed pa nyid yin pa'i phyir de skad ces bya'o/_/bskyed pa'i rim pa sgom par byed pa'i dbang du byas nas/_srung ba'i 'khor lo bsam gtan las byung zhes bya ba la sogs pa gsungs te/_bsam
[\[232a.4\]]gtan las byung zhing skyes pas na bsam gtan las byung ba ste/_srung ba'i 'khor lo yin zhing de yis so/_/rnal 'byor pa'i dbang phyug gi bdag po gdod ma nas ma skyes pa'i dngos po thams cad rnam par dag pa la gnas pas bgegs la sogs pa'i rnam par rtog pa tha dad pa bskyed
[\[232a.5\]]par mi bya zhing nges par bya ste/_rgyun mi 'chad par thun bzhir bsgom pa dam bcas pa gnas gang du spyod pa na/_'di yis zhes bya ba 'chad par 'gyur ba'i srung ba'i 'khor lo'i rnal 'byor gyi gnas dang /_sgrub pa po sangs rgyas thams cad kyi byin gyis rlob par 'gyur ro/_/rdo rje bdud
[\[232a.6\]]rtsi zhes bya ba la sogs pas ni 'di skad du bstan pa yin te/_sgrub thabs las bshad pa'i cho ga bzhin du zhe sdang rdo rje'i rnal 'byor dang ldan pas gnod mdzes rgyal po phyung ste/_de la bka' bsgos nas/_phyogs bcu na gnas pa'i khyab 'jug la sogs pa'i bgegs kyi tshogs
[\[232a.7\]]bkug ste/_gnas ji lta ba bzhin du rnam par bkod la bdud rtsi zhes bya ba'i khro bo bcu smad phur bu'i rnam pa can 'od zer 'bar ba rnams kyis mdangs bzang po dang ldan pa phyung ste/_dpal gnod mdzes rgyal pos lag pa g.yon pas bzung zhing /_oM g+ha g+ha zhes bya ba la sogs pa'i bkas
[\[232b\]]
[\[232b.1\]]lag pa g.yas pa na thogs pa'i rdo rje tho bas brdungs nas mgo bo nas brtsams te rkang pa'i bar du bgegs thams cad phur bus gdab par bya'o/_/'gro ba ste bgegs kyi tshogs kyi rang bzhin gyi sems can gyi khams 'dul ba ni phur bus gdab pa ste/_gang la des zhi ba mi phyed par 'gyur
[\[232b.2\]]ba yod pa de la de skad ces bya'o/_/zhi ba la ni spyan gyi tshul/_/zhes bya ba'i mdo de'i bshad pa/_zhi ba'i dkyil 'khor zhes bya ba la sogs pa gsungs te/_zhi ba'i dkyil 'khor ni bshad zin pa'i mtshan nyid can gyi chu'i dkyil 'khor yin zhing de nyid dam pa'o/_/rnam par snang
[\[232b.3\]]mdzad gzugs bsams nas/_/rang gi thugs kar 'dod pa gzhag_/ces bya ba la sogs pas ni/_'di skad du bstan pa yin te/_sngar bshad pa'i tshul bzhin du sangs rgyas spyan gyi chos 'byung gi nang na gnas pa'i sku'i dkyil 'khor gyi dbus su pad+ma'i steng gi zla ba'i gdan la
[\[232b.4\]]gnas pa'i ji skad bshad pa'i chu'i dkyil 'khor la 'dug ste/_de dag nyid rig ma dang bcas pa'i rnam par snang mdzad sku dang zhal gsum sku mdog dkar po zhi ba'i ngang can shin tu snying rje'i dbang du gyur pa dkar zhing zhi ba'i ngang can gyi de bzhin gshegs pa bzhis yongs su bskor bar rnam
[\[232b.5\]]par bsams nas/_ye shes sems dpa'i thugs kar pad+ma'i steng gi zla ba la bsgrub bya dang sangs rgyas spyan gyi sngags kyi phreng ba mgo gyen du bltas pa mdog dkar po bdud rtsi 'dzag pa bsgrub bya'i lus kun du khyab par byed pa rnam par bkod la/_de'i rnam par shes pa gzhug pa sngon du
[\[232b.6\]]'gro ba can gyi 'od zer gyi sgo las byung ba'i rtags dang yang dag par ldan pa'i sangs rgyas spyan rnams kyis nam mkha'i dbyings kun du gang bar bltas te/_sngags las byung ba'i 'od zer gyi lcags kyu rnams kyis gnas nas bkug la snga ma bzhin du bum pa la sogs pa'i dbang bskur
[\[232b.7\]]ba'i tshul gyis bsgrub bya'i lus la bcug ste/_slar sangs rgyas spyan dang yang dag par ldan pa'i rtag pa rnams spros la/_de kho na bzhin du dbang bskur bar bya'o/_/des ni bsgrub bya mi phyed pa'i sku can du 'gyur ro/_/sangs rgyas ni rnam par snang mdzad do/_/dam tshig gi sgras ni sangs rgyas
[\[233a\]]
[\[233a.1\]]spyan te gang la de dag gi bkod pa'i sprin gyis zhi bar bya ba yod pa de la de skad ces bya'o/_/rgyas la pad+mo rdo rje can/_/zhes bya ba'i mdo bshad pa/_zla ba'i dkyil 'khor zhes bya ba la sogs pa gsungs te/_rin po che'i dam tshig gis b+ha gar rin po che'i dkyil 'khor
[\[233a.2\]]gyi dbus na gnas pa'i pad+ma'i steng gi zla ba'i gdan gyi dbus su dbang chen gyi dkyil 'khor bshad zin pa'i mtshan nyid can no/_/de nyid dge legs thob par byed pa nyid yin pa'i phyir dam pa'o/_/chos ni 'od dpag tu med pa gos dkar mo'i gzugs su gyur pa yin zhing /_de snyoms par
[\[233a.3\]]'jug pa'i sgo nas 'dzin par byed pas na chos 'dzin pa ste/_rig ma dang bcas pa sku mdog ser po thugs rgya che ba snga ma bzhin du de bzhin gshegs pa bzhi'i dbus na bzhugs pa'i rin chen 'byung ldan no/_/snying gar 'dod pa zhes bya ba ni bshad ma thag pa'i rang bzhin du gos dkar mo'i
[\[233a.4\]]sngags kyi phreng bas kun du bskor ba'o/_/dkar mo zhes bya ba ni dkon mchog dbal dang ldan pa'i gos dkar mo sku mdog ser po rnams kyis nam mkha' kun du bkang ste bsdus nas sangs rgyas spyan bzhin du kun du sbyar te/_lus la gzhug par bya'o/_/de'i phyir 'dod pa la de dbab par bya zhes bya ba
[\[233a.5\]]gsungs te/_rang gi ba spu'i bu ga'i gseb nas byung ba'i dkon mchog dpal gyi tshogs gos dkar mo dang yang dag par ldan pa yang spros la/_bsdus te de kho na bzhin du dbang bskur ba dang rjes su zhugs par bsam par bya'o/_/'di yis zhes bya ba ni bshad ma thag pas so/_/dgang
[\[233a.6\]]dka' ba yang rab tu 'gengs/_/zhes bya ba ni bshad zin to/_/chos ni gos dkar mo/_dam tshig ni dkon mchog dbal te/_gang la de dag gi sprin bkod pa dag gis rgyas par byed pa yod pa de la de skad ces bya'o/_/dbang la rnam par snang mdzad gnas/_/zhes bya ba mdo de'i don ni/_nam
[\[233a.7\]]mkha' dbyings kyi zhes bya ba la sogs pa gsungs te/_gos dkar mo'i mtsho skyes su gsung gi dkyil 'khor gyi dbus na gnas pa'i pad+ma'i steng gi zla ba'i gdan la'o/_/rdo rje zla gam dkyil 'khor ni yi ge baM las byung ba'i gzhu'i rnam pa can gyi rlung gi dkyil 'khor rdul phra rab dmar
[\[233b\]]
[\[233b.1\]]po g.yo ba'i rang bzhin can rdo rje'i spyan gyis mtshan pa'o/_/rdo rje nam mkha' zhes bya ba la sogs pa la/_rdo rje nam mkha' zhes bya ba ni lha mo rdo rje nam mkha' ma'o/_/chos mchog ni de dang yang dag par ldan pa'i 'od dpag tu med pa'o/_/'dod pa zhes bya ba ni 'gro ba thams cad
[\[233b.2\]]dbang du bya bar 'dod pa'i gsol ba 'debs par byed pa'o/_/sangs rgyas zhes bya ba ni 'od dpag tu med pa rnams so/_/byang chub sems dpa' yis zhes bya ba ni rin po che'i rigs kyi mA ma kI'i gzugs rnams kyis te/_'di nyid las byang chub sems dpa' chu rdo rje dang zhes bshad pa nyid
[\[233b.3\]]kyi phyir ro/_/'od zer lnga yi sbyor ba yis/_/zhes bya ba la sogs pas ni/_'di skad du bstan pa yin te/_bdag nyid ji skad bshad pa'i dkyil 'khor na gnas pa sku mdog dmar skya kun du chags pa'i thugs mnga' ba snga ma bzhin du de bzhin gshegs pa bzhis yongs su bskor
[\[233b.4\]]ba rig dang bcas pa'i 'od dpag tu med par bsams la/_snga ma bzhin du 'dod pa mA ma kI sngags kyi phreng bas kun nas bskor ba bltas te/_sngags las byung ba'i 'od zer gyi sgo las byung ba spros pa'i 'od dpag tu med pa dang yang dag par ldan pa'i mA ma kI dmar po'i tshogs rnams
[\[233b.5\]]kyis nam mkha' kun du bkang la/_de rnams kyis de la bum pa dmar po'i bdud rtsis dbang bskur te/_'dod chags kyi mes 'bar ba la 'od zer lngas khyab pa'i byang chub kyi sems kyi rgyun kha dog dmar po rnams dbang bskur la/_mA ma kI'i tshogs zhu bar gyur pa zhugs pas dbang
[\[233b.6\]]bskur bar bya zhing /_de bzhin du rang gi ba spu'i rtse mo las byung ba'i 'od dpag tu med pa'i tshogs kyis kyang dbang bskur bar bya'o/_/de ni zhes bya ba dbang du bya ba don du gnyer ba'o/_/de ma thag tu ste sems brten pa'i rnal 'byor pas mnyam par gzhag pa'i rjes thogs nyid du sangs rgyas
[\[233b.7\]]thams cad kyi thugs su byon pa dang /_'phags pa 'jam dpal dang 'dra ba'i sku dang ldan pa dang /_bltas pa tsam gyis 'gro ba thams cad dbang du bya ba'i las byed par dbang bskur ba'i rjes thogs nyid la 'gyur ro zhes bya ba'i don to/_/de'i phyir bltas pa tsam gyis bskul na/_'gro ba
[\[234a\]]
[\[234a.1\]]thams cad dbang du 'gyur zhes gsungs so/_/rin po che zhes bya ba ni rin po che'i rigs kyi lha mo chen mo'o/_/dam tshig ni 'od dpag tu med pa ste/_gang la de dag gi sprin bkod pa dag gis dbang du bya bar nus pa'i don byed pa yod pa de la de skad ces bya'o/_/sngar ni
[\[234a.2\]]rdo rje'i rigs gtso bor byas pa'i sgo nas spyod pa bstan pa yin no/_/da ni las kyi tshogs kyi go rims kyi sgo nas nam mkha' rdo rje zhes bya ba la sogs pas gsungs te/_mA ma kI'i pad+ma'i nang na gnas pa'i thugs kyi dkyil 'khor gyi dbus na gnas pa'i pad+ma'i steng gi nyi ma'i gdan gyi dbus su bdag
[\[234a.3\]]nyid yi ge raM las byung ba'i nam mkha' lta bu'i me'i dkyil 'khor gru gsum 'bar ba'i yi ge raM gyis mtshan pa la bzhugs pa rdo rje 'chang chen po dang mtshungs pa'i mi bskyod par rnam par bsgoms la/_de kho na bzhin du sdig pa bsags pa kha sbyar phye bar gyur pa 'jigs pas myos pa mdun na gnas
[\[234a.4\]]pa'i me'i dkyil 'khor la gnas pa gcer bu skra grol ba lus til mar gyis bskus pa'i bsgrub bya dmigs te/_rang gi ba spu'i bu ga nas byung ba'i 'od zer gyi sgo las spros pa'i rdo rje srin po drag po mi bzad pa rnams dang ce spyang dang bya rog dang bya rgod dang khyi rnam pa tha dad pa rnams kyis nam
[\[234a.5\]]mkha'i dbyings kun du bkang la/_mtshon cha sna tshogs thogs pa'i khro bo rnams kyis mnan te dum bur byas shing srin po la sogs pa rnams kyis khrag dang glad pa la sogs pa phyung nas zos par bsam par bya'o/_/gal te de ltar zhes bya ba la sogs pa la/_phul du byung ba ma thob pas kyang
[\[234a.6\]]bsgom pa 'di'i sbyor bas kha sbyar phye bar gyur nas sangs rgyas la sogs pa yin yang zla ba phyed kyi nang du nges par 'chi bar 'gyur ro zhes bya ba'i don to/_/gang la rdo rje srin po la sogs pa'i sprin bkod pa rnams kyis mngon spyod bya ba yod pa de la de skad ces bya'o/_/sngar ni byang chub sems
[\[234a.7\]]dpa' rnams kyi sprul pa'i dkyil 'khor bstan pa'i phyir kha dog la sogs pa bshad cing /_da ni rnal 'byor sgom par byed pa'i dbang du byas nas rnam par snang mdzad ces bya ba la sogs pas ston te/_de ni bshad zin to/_/'khor lo rdo rje pad+mo che/_/g.yas pa'i phyag tu rnam par bsgom/_/
[\[234b\]]
[\[234b.1\]]zhes bya ba la/_rnam par snang mdzad kyi g.yas pa'i rtsa ba'i phyag na 'khor lo/_/mi bskyod pa'i rdo rje/_'od dpag tu med pa'i ni pad+ma chen po'o/_/de ni nye bar mtshon pa yin te/_rin chen 'byung ldan gyi g.yas pa'i rtsa ba'i phyag na rin po che don yod par grub pa'i ni ral gri'o/_/nges par
[\[234b.2\]]'byed pa'i shes rab kyi don ston par byed pa'i dril bu'i sgra'i rjes su 'gro ba'i shes rab kyi rang bzhin can ni lha thams cad kyi g.yon pa'i rtsa ba'i phyag tu blta bar bya'o/_/mtshon cha bzang po sna tshogs bsnams pa zhes bya ba 'dis ni de bzhin gshegs pa lnga lha thams cad dang
[\[234b.3\]]thun mong du shes rab ye shes kyi don ston par byed cing rnam par thar pa drug gi bdag nyid kyi phyag mtshan drug bsnams pa yin no zhes bstan pa yin te/_'on kyang rgyud ni sku dang gsung dang thugs gtso bor gyur pa nyid yin pa'i phyir sku rdo rje'i phyag g.yas pa rnams na ni 'khor lo dang
[\[234b.4\]]rdo rje dang pad+ma'o/_/thugs rdo rje'i ni rdo rje dang 'khor lo dang chu skyes so/_/gsung rdo rje'i ni pad+ma dang rdo rje dang 'khor lo'o/_/g.yon pa rnams na ni dril bu dang yid bzhin gyi nor bu dang ral gri'o/_/rin chen 'byung ldan gyi g.yas pa rnams na ni yid bzhin gyi nor bu dang rdo rje dang 'khor lo/_g.yon
[\[234b.5\]]pa'i gnyis pas ni pad+ma'o/_/de bzhin don yod par grub pa'i g.yas pa'i rtsa ba'i phyag na ni ral gri/_gnyis pa na ni sna tshogs rdo rje/_g.yon pa'i gsum pa na ni pad+ma'o/_/de bzhin du rigs kyi dbye ba'i sgo nas thams cad la shes par bya'o/_/gang du khyad par gyi gnod pa med pa der ni bar bu
[\[234b.6\]]chos gos 'khar gsil dang /_mtshon cha sna tshogs mchog 'dzin pa/_/zhes bya ba de lta bu la sogs pa bzung nas yang 'grub par 'gyur ro/_/sku dang gsung thugs sbyor ba las/_/lha rnams thams cad zhal gsum mo/_/rnam thar brgyad kyi rang bzhin phyir/_/de bzhin phyag mtshan
[\[234b.7\]]thams cad bsnams/_/rigs gsum gtso bor gyur pa'i phyir/_/rdo rje 'khor lo chu skyes ni/_/g.yas pa'i phyag rnams bsnams pa yin/_/don gyis g.yon na lhag ma rnams/_/phyag mtshan du ma bsnams pa nyid/_/kun du so sor grub pa yin/_/gzhung gi don dang man ngag las/_/
[\[235a\]]
[\[235a.1\]]ral gri g.yon pa'i phyag na bsnams/_/tha mal pa yi sems can yang /_/g.yon pas ral gri 'dzin par snang /_/de rnams bya ba'ang byed pa ste/_/goms pa'i sgo nas bya min med/_/shin tu spros pas cho ga go/_/bcom ldan 'das kyis kyang /_dngos
[\[235a.2\]]grub kun gyi gter gyur pa/_/dgongs pa lung bstan la brten nas/_/gang gi sems kyis ji ltar nus/_/de yis de ltar bya ba yin/_/zhes gsungs te/_bdag gi nus pa yang de lta bu yin no/_/sems can kun la zhes bya ba la sogs pa ni go sla'o/_/nam mkha' rdo rje ni
[\[235a.3\]]dkon mchog dpal lo/_/de'i spyan ni shes rab kyi spyan du gyur pa'am rang gi rig sngags kyi rnal 'byor pa rdo rje'i gnas su khrid par byed pas so/_/'di ni dus 'dir mdog ser po yin no zhes bya ba ni man ngag yin no/_/gnag ces bya ba mi bskyod pa dang yang dag par sbyor ba'i dus su'o/_/
[\[235a.4\]]de'i phyir mA ma kI 'di ni rigs gnyis kyi rang bzhin yin no/_/gsung gi spyan ni bshad ma thag pa bzhin du dkar mo zhes bya ba'o/_/rdo rjes mtshan pa'i ut+pal rdo rje ut+pal yin zhing /_der 'dzin par byed pas na rdo rje ut+pa la bsnams pa ste/_'phags ma sgrol ma'o/_/khro bo chen po zhes
[\[235a.5\]]bya ba la sogs pa la/_drag po ni rdo rje 'jigs byed yin zhing de dang mtshungs pas na drag po'i 'od bzang ba'o/_/sems can thams cad 'jigs pa skyed par byed pas na 'jigs pa'ang 'jigs par byed ces brjod do/_/gzhan gyis mi thub ces bya ba la sogs pa ni shes par zad do/_/
[\[235a.6\]]khro bo chen po rta mgrin ni/_/zhes bya ba la sogs pa la/_bskal pa'i me bzhin rab tu 'bar/_/zhes bya ba ni 'jig pa'i dus kyi me dang mtshungs pa'o/_/gdug pa zhabs kyis mnan zhes bya ba ni phung po'i bdud kyi rang bzhin gyi tshangs pa mnan nas bzhugs pa'o/_/sbyor ba can gyis
[\[235a.7\]]rtag tu bsam/_/zhes bya ba ni rdo rje 'chang chen po'i rnal 'byor ram 'od dpag tu med pa'i rnal 'byor byas la/_snga ma bzhin du rnal 'byor thams cad pa las yang dag par phyung ste/_des sems can gyi khams phung po'i bdud dang bral bar byas nas bkug ste rang gi lus la bcug la thams cad
[\[235b\]]
[\[235b.1\]]gyur par byas nas bdag nyid 'phags pa rta mgrin du bsam par bya'o zhes bya ba'i don to/_/rdo rje mi 'chi zhes bya ba la sogs pa la/_rdo rje 'bar ba ni zhe sdang ste de dang 'dra'o/_/ma bshad pa rnams kyi sku mdog la sogs pa ni Tak+ki ye shes la sogs pas bstan te/_Tak+ki 'dod par yang dag brjod/_/
[\[235b.2\]]ces 'byung ba'i phyir Tak+ki zhes bya ba'i sgra ni 'dod pa la bya'o/_/de nyid ye shes kyi khro bo'i gzugs yin pa'i phyir khro bo chen po'o/_/zhal gsum pa ni 'jigs par byed/_/ces bya ba la sogs pa ni sku rdo rje la sogs pa'i rang bzhin gyi zhal gsum gyis tha mal pa'i lus la sogs pa
[\[235b.3\]]rnams 'jigs par byed pa'o/_/spyod pa la brtson pa thams cad las mchog tu gyur pa nyid yin pa'i phyir stobs po che'o/_/sems can thams cad kyi mi shes pa'i mun pa thams cad rnam par 'joms par byed pa nyid yin pa'i phyir 'jig rten gsum gyi mun sel ba'o/_/gdug pa
[\[235b.4\]]thams cad 'joms par byed/_/ces bya ba ni bdud bzhi dang bla ma la smod par byed pa la sogs pa rnams 'joms par byed pa'o/_/zhag gsum par zhes bya ba la sogs pa ni bshad zin to/_/rdo rje dbyig pa kha dog sngon po 'dzin par mdzad pa nyid yin pa'i phyir dbyig sngon can ni/_khams
[\[235b.5\]]gsum dag gi nang na gnas pa'i gdug pa rnams 'jigs par byed pas na khams gsum dag ni 'jigs par byed pa'o/_/sku dang gsung dang thugs las byung ba'i zhal gyi yan lag dang ldan pa nyid yin pa'i phyir zhal gsum rdo rje gsum las byung ba'o/_/nyon mongs pa'i bud shing ma lus
[\[235b.6\]]pa bsreg pa'i bdag nyid kyi 'od kyis 'bar ba nyid yin pa'i phyir 'bar ba rnon po can no/_/rdo rje ni sbyor ba'i mi phyed pa'i thabs te/_de las g.yo ba med pas na rdo rje mi g.yo ba'o/_/thugs las byung ba nyid yin pa'i phyir rdo rje las byung ba'o/_/srid pa dang mya ngan las 'das pa dag tha mi dad
[\[235b.7\]]par lta ba'i sgo nas gcig tu mthong ba'i phyir mi g.yo ba'o/_/zhi ba zhes bya ba ni khro bo gzhan la ltos nas cung zad tsam nyid kyis yin gyi/_rnam pa thams cad du zhi ba'i gzugs can ni ma yin te/_khro bo nyid yin pa'i phyir ro/_/gzhan ni bshad zin to/_/gtsug tor chen po yi ge gcig_/
[\[236a\]]
[\[236a.1\]]ces bya ba ni yi ge b+h+rUM las byung ba'i gtsug tor 'khor los sgyur ba chen po'o/_/'od zer dag ni kun nas 'phro/_/zhes bya ba ni nyi ma'i 'od zer bzhin du spros pa'i 'od zer rnams kyis kun du snang bar byed pa'o/_/zhal gsum zhes bya ba la sogs pa ni bshad zin
[\[236a.2\]]to/_/nyon mongs pa thams cad nges par 'joms par byed pa'i mtshan nyid can gyi/_ye shes mchog 'dzin par mdzad pas na gnod mdzes ye shes mchog 'dzin pa'o/_/de nyid ni drag po yin zhing de nyid ni 'jig pa'i dus kyi rgya mtsho dang mtshungs pa'o/_/'di'i sku mdog la sogs pa
[\[236a.3\]]ni srung ba'i 'khor lo las bshad de 'on kyang skabs 'dir ni rdo rje hUM mdzad kyi phyag rgya dang ldan pa yin zhing phyag g.yon pa lhag ma rnams kyis ni mi bskyod pa bzhin du mtshon cha nges par bsnams pa'o/_/de bzhin gshegs pa thams cad kyi gzi brjid kyi rang bzhin nyid yin pa'i phyir gzi
[\[236a.4\]]brjid phung po'o/_/'di la 'khor los sgyur ba thams cad kyis zil gyis mi non pa'i gtsug tor yod pas na gtsug tor rgyal ba'o/_/gang gzhan sngags kyi 'khor lo can/_/zhes bya bas ni 'di dag la brten nas 'khor los sgyur ba brgyad bzung ngo /_/de rnams kyi sku mdog la
[\[236a.5\]]sogs pa'i nges pa ni rdo rje snying po'i rgyan las shes par bya'o/_/zhal dang phyag gi nges pa yang de nyid las bshad de/_rang gi phyag mtshan ni rtsa ba'i phyag la lhag ma la ni de las bshad pa'i phyag mtshan rnams dgod par bya'o/_/dam tshig longs spyod 'di rnams ni/_/zhes bya ba ni sku mdog
[\[236a.6\]]dang zhal dang phyag dang mtshon cha la sogs pas khyad par du byas pa'i sku mnga' ba bdag nyid srung bar nus pa rnams so sor rnal 'byor pa rnams kyis bsgom par bya'o zhes bya ba'i don to/_/lha rnams re re'i ting nge 'dzin dpag tu med cing tshad med par bshad pa yin no/_/de ji ltar shes
[\[236a.7\]]she na/_de'i phyir re re yang zhes bya ba la sogs pa gsungs te/_nam mkha'i steng du shin tu 'phags/_/zhes bya ba ni gal te nam mkha' la yul nges pa yod na de'i tshe khro bo'i ting nge 'dzin gyi sprul pa rnams kyis de yang kun du bkang nas sprul pa ches lhag par yang 'gyur ro zhes bya ba'i
[\[236b\]]
[\[236b.1\]]don to/_/rdo rje 'chang chen po yongs su gyur par byas nas bshad ma thag pa'i lha thams cad bsgom par bya ba yin pas/_de'i phyir nam mkha'i dbyings zhes bya ba la sogs pa gsungs te/_ji skad bshad pa'i btsun mo'i nam mkha'i dbyings su 'od gsal ba'i dkyil 'khor ni rnam par snang mdzad
[\[236b.2\]]kyi'o/_/sangs rgyas ni rdo rje 'chang ste/_de'i gzugs ni sangs rgyas gzugs so/_/rnam par snang mdzad rnam par bsam/_/zhes bya bas ni 'di skad du bstan te/_sgrub pa'i thabs kyi tshul bzhin du rdo rje 'chang chen po'i rnal 'byor dang ldan pas dang po'i sbyor ba'i ting nge 'dzin gyi rjes
[\[236b.3\]]thogs la rang gi rig ma'i pad+ma la gnas pa'i byang chub kyi sems kyi zla ba la dzi na dzika ces bya ba 'dis rnam par snang mdzad bskyed nas rdo rje gsum gyis byin gyis brlabs la phyung ste/_de 'gro ba'i don byed du bcug la de bkug nas rang gi lus la bcug ste/_thams cad gyur par bya bas bdag
[\[236b.4\]]nyid rnam par snang mdzad du bsam par bya'o/_/de bzhin du lha thams cad bskyed pa'i bsgom pa shes par bya'o/_/rang bzhin gyis yongs su dag pa nyid yin pa'i phyir zla ba gsal ba bzhin no/_/stong pa nyid kyi rgyu mthun pa'i me long lta bu'i ye shes kyi rang bzhin nyid yin pa'i phyir me long lta bur
[\[236b.5\]]yang dag par 'byung ba'o/_/de nyid kyi phyir rdo rje'i rnam pa can gyi khams gsum pa'i gzugs brnyan 'byung ba'i rgyu nyid yin pa'i phyir khams gsum dag gi dkyil 'khor ro/_/gzhan ni go sla'o/_/bsam gtan rdo rje zhes bya ba la sogs pas ni phan yon gsungs te/_gzhan la yang de dang
[\[236b.6\]]'dra'o/_/gang la rnam par snang mdzad 'byung zhing skye ba yod pa de la de skad ces bya'o/_/rdo rje'i dkyil 'khor ni mi bskyod pa'o/_/thog ma dang tha ma med pa'i chos kyi dbyings kyi ye shes rnam par dag pa yin pa'i phyir gsal ba'i lus dang 'dra ba'o/_/gzhan ni shes par zad do/_/'di la chos
[\[236b.7\]]kyi dbyings kyi ye shes kyi bdag nyid kyi thugs kyi rnam pa mnga' bas na ye shes gnas so/_/dam tshig thams cad ni mi bskyod pa ste/_de 'byung ba ni skye ba yin zhing gang la de nyid mdzes pa ste/_bzang po'i rdo rje yod pa de la de skad ces bya'o/_/chos kyi dkyil 'khor ni 'od dpag tu med pa'i dkyil
[\[237a\]]
[\[237a.1\]]'khor ro/_/chos kyi sems dpa' ni 'od dpag tu med pa ste/_chos thams cad la so sor rtog pa rnam par dag pa nyid yin pa'i phyir ro/_/gsal ba ni pad+ma rA ga'i mdog can no/_/mchog tu dga' ba dang sgeg pa'i ro'i bdag nyid can yin pa'i phyir zhi ba'o/_/'od
[\[237a.2\]]zer sprin gyi zhes bya ba la sogs pas ni rang gi ba spu las byung ba'i 'od zer sna tshogs kyi sprin gyi 'khor los nam mkha' kun du gang bar bsam par bya'o/_/chos kyi sku nyid yin pa'i phyir sku gsum mi phyed pa las byung ba'o/_/nges par 'byed pa'i shes rab kyi ye shes nyid chu'i khams
[\[237a.3\]]bzhin du thams cad du 'gro ba nyid yin pa'i phyir ye shes rgya mtsho yin zhing /_de rig ma'i gzugs su yongs su gyur pa dang sbyor bas brgyan pa nyid yin pa'i phyir rnam par brgyan pa ste/_de tshe 'di nyid la thogs par 'gyur ro zhes bya ba'i don to/_/ting nge 'dzin ni 'das ma thag pa bzhin no/_/
[\[237a.4\]]zla bas mtshan pa'i dkyil 'khor ni zla ba'i dkyil 'khor te/_sku'i dkyil 'khor nyid do/_/spyan gyi mchog ces bya ba ni sangs rgyas spyan no/_/gzhan ni bshad zin pa dang 'dra'o/_/spyan gyi dam tshig ni 'khor lo'i phyag mtshan gyi gzugs kyi rnam par snang mdzad de/_sems rtse gcig
[\[237a.5\]]pa gang la phyag gi mchog tu rnam par bsgoms pa yod pa de la de skad ces bya'o/_/rdo rje'i dkyil 'khor ni thugs kyi dkyil 'khor ro/_/nam mkha' rdo rje mchog ces bya ba ni rigs gnyis kyi rang bzhin can mA ma kI'o/_/nam mkha'i yum zhes bya ba ni nam mkha' dang mtshungs pa'i
[\[237a.6\]]rin po che'i rigs kyi yum ste/_gang la de nyid kyi pad+ma las byung ba'i 'od zer gyi sprin rnams kyis rdo rje'i rigs tshim par byed pa yod pa de la de skad ces bya'o/_/chos kyi 'khor lo bshad zin to/_/rdo rje chos ma zhes bya ba ni gos dkar mo'o/_/pad+ma rA ga zla 'od 'dra ba ni dmar
[\[237a.7\]]po cung zad skya ba ste/_rgya skyegs kyi khu ba dang thod le kor bsres pa des bris pa lta bu'o/_/thugs rje chen pos chags pa'i thugs 'dzin pas na 'dod chags chags pa 'dzin pa ste 'od dpag tu med pa yin zhing /_de'i sdug pa ni 'dod pa'o/_/chos kyi ye shes 'byung gnas zhes bya ba ni 'od
[\[237b\]]
[\[237b.1\]]dpag tu med pa'i byung ba'i gnas so/_/de'i phyir sgrub pa po rnams kyis gsang bar bya ba'o/_/ut+pal dmar po phyag na bsnams/_/zhes bya ba ni g.yas pa'i rtsa ba'i phyag gis thugs kar kha phye ba de'i rtsa ba g.yon pa dril bu dang bcas pas gzung ba'i thabs mtshon par byed pa'o/_/chos ni 'od
[\[237b.2\]]dpag tu med pa'o/_/dam tshig ni gos dkar mo ste de dang yang dag par sbyor ba bsgom pa'i sgo nas de kho nyid mngon par byang chub pa kun du ston pa ni bde ba chen po mngon par byang chub pa mngon du byed pa yin zhing gang la de nyid mi phyed pa yin pa yod pa de la de skad ces bya'o/_/dngos grub
[\[237b.3\]]dkyil 'khor zhes bya ba ni don yod grub pa'i dkyil 'khor ro/_/sgrol ma mchog ces bya ba ni 'phags ma sgrol ma'o/_/gang la kha dog ljang ser 'dra ba ste ba bla'i kha dog dang mtshungs pa yod pa de la de skad ces bya ste/_bai DUr+ya'i ljang ser gyi mdog can zhes bya ba'i don to/_/byang chub kyi
[\[237b.4\]]sems kyi zla ba las byung ba nyid yin pa'i phyir rdo rje ting nge 'dzin las byung ba'o/_/ut+pal ser po'i mdog 'dra ba/_/zhes bya ba yang de dang 'dra ba nyid do/_/dam tshig ni don yod par grub pa ste/_de'i rig ma ni dam tshig sgrol ma yin zhing de nyid mchog ste sems rtse gcig pa gang la yod pa de la de skad ces
[\[237b.5\]]bya'o/_/nyi ma'i dkyil 'khor zhes bya ba ni sku'i dkyil 'khor gyi dbus na gnas pa'i pad+ma'i steng gi nyi ma'i gdan no/_/gshin rje'i rnam pas 'chi bdag gi bdud 'joms par byed pa'i phyir gshin rje gshed do/_/de nyid ni mchog ste de'o/_/gzhan ni bshad zin to/_/de ltar dkyil 'khor de dang de la
[\[237b.6\]]gnas pa'i pad+ma'i steng gi nyi ma'i gdan la bzhugs pa'i rdo rje chen po'i rnal 'byor dang ldan pas rig ma'i pad+ma na gnas pa'i byang chub kyi sems kyi nyi ma'i dkyil 'khor la bdag nyid rang gi snying po rnams kyis de kho na bzhin du khro bo thams cad kyi gzugs su bskyed par bya'o zhes bya ba ni khyad par yin
[\[237b.7\]]no/_/gang la 'phags pa gshin rje gshed spro ba'i bkod pa rnams kyis sems can thams cad kyi rgyud la yod pa'i 'chi bdag gi bdud rnam par gzhom par bya ba yod pa de la de skad ces bya'o/_/nyon mongs pa rnams kyis 'pham par bya ba mi nus pa nyid yin pa'i phyir gzhan gyis mi thub
[\[238a\]]
[\[238a.1\]]pa'o/_/rdo rje gyes pa mche ba gtsigs/_/zhes bya ba ni rdo rje gyes pa bsnams pa dang /_mche ba drag tu gtsigs pa'o/_/gang la 'phags pa gzhan gyis mi thub pa'i rdo rje bkod pa rnams kyis sems can rnams kyi nyon mongs pa'i bdud rnam par gzhom par bya ba
[\[238a.2\]]yod pa de la de skad ces bya'o/_/dpal sangs rgyas thams cad kyi rgyud las bshad pa'i rta mchog bzhin du tshangs pa la sogs pa'i rnam pa can gyi phung po'i bdud la sogs pa rab tu 'joms pa'i phyir rdo rje rta ste dpal pad+ma mthar byed yin zhing de'o/_/pad+ma mthar byed gang gis rnam pa
[\[238a.3\]]thams cad du gdug pa'i phung po'i bdud kyi rang bzhin can tshangs pa gnon pa de la de skad ces bya'o/_/gang la rta bskyed pa dang de las byung ba'i bkod pa rnams kyis phung po'i bdud rnam par gzhom par bya ba yod pa de la de skad ces bya'o/_/rdo rje mi 'chi ni bdud rtsi 'khyil ba'o/_/rdo rje'i sprin
[\[238a.4\]]ni kun tu 'khrug_/ces bya ba ni ye shes kyi 'od zer gyi sprin gyis khyab pa'o/_/gang la bdud rtsi 'khyil pa las byung ba'i rdo rje'i dam tshig bkod pa rnams kyis lha'i bu'i bdud rnam par gzhom par bya ba yod pa de la de skad ces bya'o/_/rdo rje 'od bzang zhes bya ba ni dpal zhe sdang rdo rje'i mdog
[\[238a.5\]]can no/_/bsam gtan nyid rdo rje yin pas na bsam gtan rdo rje'o/_/des rdzogs par byang chub pa zhes bya ba ni yang dag par sbyor ba las byung ba'i bde ba chen po ste/_ting nge 'dzin gang la ming de skad ces bya ba nyid yod pa de la de skad ces bya'o/_/zhags pa 'dzin ces bya ba ni phyag gsum pas
[\[238a.6\]]rig ma'i nu ma 'dzin pa'o/_/gang la sku dang gsung dang thugs mi phyed pa'i stobs yod pa de la de skad ces bya'o/_/rgya mtsho nag po skyed par byed/_/ces bya ba ni rgya mtsho rnams kyi chu'i khams bzhin du 'phags pa dbyig pa sngon po sku mdog nag po skyed par byed pa'o/_/gang la rdo rje
[\[238a.7\]]dbyig pa nyid 'da' bar mi bya ba nyid yin pa'i phyir dam tshig mchog yin pa yod pa de la de skad ces bya'o/_/rdo rje'i nam mkha'i dbyings kyi dam tshig ni mi gnas pa'i mya ngan las 'das pa'i 'phags pa mi g.yo ba ste/_gang la des srid pa dang zhi ba'i rnam par rtog pa'i zhabs 'joms
[\[238b\]]
[\[238b.1\]]par byed pa yod pa de la de skad ces bya'o/_/rig pa'i 'khor lo zhes bya ba ni gtsug tor 'khor los sgyur ba'o/_/gtsug tor nyid dam tshig ste/_'da' bar mi bya ba nyid yin zhing gang la de'i stobs kyi rig pa'i 'khor lo mi shigs pa yod pa de la de skad ces bya'o/_/rdo rje suM b+ha zhes bya ba ni
[\[238b.2\]]dpal gnod mdzes rgyal po'o/_/'di ni khro bo thams cad kyis/_/'da' bar dka' ba'i dam tshig go/_/zhes bya ba ni khro bo thams cad bsgom pa'i rnam pa 'di nyid ni/_de bzhin gshegs pa thams cad kyis kyang 'da' bar bya ba ma yin par bcom ldan 'das kyis gsungs pa'o/_/
[\[238b.3\]]gang la rdo rje'i dam tshig nyid dpal gnod mdzes rgyal po ste de rab tu 'byung ba yod pa de la de skad ces bya'o/_/gang gi tshe rang gi rigs su bshad pa'i dkyil 'khor gyi tshogs sangs rgyas la sogs pa rnams ma grub na/_de'i tshe dkyil 'khor rnams bka'i 'khor los mnan nas bsgrubs
[\[238b.4\]]na gdon mi za bar 'grub par 'gyur bas/_de'i phyir 'gog pa zhes bya ba la sogs pa gsungs te/_'gog pa ni mnan pa'o/_/gang gis she na khro bo'i 'khor los te/_khro bo'i dkyil 'khor 'bar bas so/_/'di gang gis bya zhe na/_sangs rgyas 'khor lo bstan pas te/_'gog pa'i
[\[238b.5\]]ting nge 'dzin mngon du byas shing sangs rgyas la sogs pa'i dkyil 'khor sgom pa pos so/_/gang las she na 'di ltar/_ting 'dzin rdo rje sems dpa' rnams/_/rdo rje'i dkyil 'khor las 'grub 'gyur/_/zhes gsungs te/_rdo rje'i dkyil 'khor ni 'khor lo rtsibs bcu pa'o/_/
[\[238b.6\]]'di skad du bstan pa yin te/_mA ma kI'i mtsho skyes su yi ge hUM las byung ba'i 'khor lo chen po 'bar ba rtsibs bcu pa kha dog kun du ser po rnam par bsgoms la/_de'i lte ba'i dbus su bdag nyid ji skad bshad pa'i zhe sdang rdo rjer rnam par bsams te/_ji lta ba bzhin du yang dag
[\[238b.7\]]par sbyor ba las kun du phyung nas/_rnam par snang mdzad la sogs pa cung zad nur ba'i gnas la brten pa'i rtsibs bzhi la 'phags pa gshin rje gshed la sogs pa bzhi po dang de bzhin du sangs rgyas spyan la sogs pa cung zad nur ba'i gnas rnams su go rims bzhin du 'phags pa 'dod
[\[239a\]]
[\[239a.1\]]pa'i rgyal po dang dbyig pa sngon po dang /_stobs po che dang /_mi g.yo ba dang /_dbang po dang /_dbang ldan gyi phyogs kyi rtsibs dag gi dbus na gnas pa'i rtsibs cung zad 'dor ba la khro bo gtsug tor 'khor los sgyur ba dang /_de bzhin du chu lha dang bden bral gyi phyogs
[\[239a.2\]]dag gi dbus na gnas pa'i rtsibs la khro bo dpal gnod mdzes rgyal po bsam par bya'o/_/le'u bco brgyad pa las kyang /_'khor lo ser po rtsibs bcu pa/_/de yi dbus na rnam par bsgom/_/ye shes bcu 'byung bdag nyid can/_/khro bo bcu ni rtsibs kun la/_/rdzogs pa mchog tu
[\[239a.3\]]bzang ba yin/_/'gog pa'i rdo rjes bsgom par bya'o/_/zhes gsungs so/_/rdo rje'i dam tshig ni thabs dang shes rab kyi bdag nyid kyi dpal rdo rje sems dpa'o/_/de'i bkod pa ni dkyil 'khor gyi lha rnams tha dad pa rnams kyi dbyibs la sogs pa'i bkod pa'i rang bzhin no/_/des de kho na nyid kyi don bsgom
[\[239a.4\]]pa ni yang dag par sbyor ba la gnas pa nyid kyi sgo nas las rnam pa sna tshogs bsgrub pa rnams so/_/des mngon par te rnam pa thams cad du byang chub pas na mngon par byang chub pa ste/_thams cad la khyab pa'i bde ba chen po yin zhing /_don de ston par byed pa'i sgra'i tshogs la de skad ces
[\[239a.5\]]bya'o/_/le'u bcu gsum pa'i rnam par bshad pa'o//_//sangs rgyas spyan la sogs pa'i sngags dgod pa dang brjod pa sngon du 'gro ba can gyis zhi ba la sogs pa'i las kyi tshogs bya ba yin pas de'i phyir/_sku dang gsung dang thugs rmad du byung ba'i sngags kyis 'gugs pa'i rnam
[\[239a.6\]]par sprul pa'i rgyal po'i ting nge 'dzin gyi le'u de nas zhes bya ba la sogs pa gsungs te/_de bzhin gshegs pa thams cad kyis 'da' bar mi bya ba nyid yin pa'i phyir de bzhin gshegs pa thams cad kyi dam tshig gi bdag po ni rdo rje 'chang chen po'o/_/rims dang gdon la sogs pa'i nyes
[\[239a.7\]]pa thams cad zhi bar byed pas na zhi ba'o/_/de'i don gyi dam tshig ni rgyu dang lam ste sangs rgyas spyan yin zhing gang la de nyid mchog rdo rje yin pa yod pa de la de skad ces bya ste/_sangs rgyas spyan gyi sngags brjod pa'i rnam par sems rtse gcig pa nyid du byas nas zhes bya ba'i tha tshig go/_/
[\[239b\]]
[\[239b.1\]]de bzhin gshegs pa thams cad ni rnam par snang mdzad do/_/de'i btsun mo ni sngags kyi lha mo'o/_/phyung ngo zhes bya ba ni sku dang gsung dang thugs yang dag par sbyor ba las phyung bar gyur pa'o/_/'byor ba kun la dgyes pa rnams ni sems can thams cad kyi phun sum tshogs pa la 'dod pa'i
[\[239b.2\]]gti mug gi rigs can rnams so/_/sangs rgyas rdo rje rjes su dran/_/zhes bya ba ni sangs rgyas kyi spyan gzugs su mngon par byung ba'i sku rdo rje ste/_des 'gro ba bde bar mdzad pa mngon nas mnyes shing shin tu dgyes par gyur to zhes bya ba'i don to/_/sangs rgyas rnams kyi zhi 'byung ba/_/
[\[239b.3\]]zhes bya ba ni bsgrub par mngon par 'dod pa'i de bzhin gshegs pa rnams kyis mngon par 'dod pa'i dngos grub thob nas/_'dis sngar bshad pa'i rim pa bzhin du zhi bar bya ba'o/_/'di nyid gdan kha dog ser po la sogs par bsam pa'i bye brag gis zhi ba la sogs pa'i las thams
[\[239b.4\]]cad rab tu bsgrub pa'o/_/shi ba gson par byed par gsungs/_/zhes bya ba ni 'di skad bstan pa yin te/_ji lta ba bzhin du sangs rgyas spyan gyi rnal 'byor byas la rang gi snying ga nas grub pa'i rdo rje lcags kyu phyung ste/_des shi ba'i dri za'i sems can gyi bdag nyid dam mngal du zhugs
[\[239b.5\]]pa'i rnam par shes pa gsal zhing rlung gis ma bskyod pa'i mar me'i me lce'i rnam pa can bkug nas de'i snying gar bcug ste/_der mo ha ra ti zhes bya ba'i snying po rnam par bkod la de las byung ba'i 'od zer gyi tshogs rnams kyis de'i 'jigs pa mi snang bar byas te/_snying po nyid brjod cing
[\[239b.6\]]sangs rgyas spyan gyi gzugs su yongs su gyur par bsams la/_phung po dang skye mched dang sku dang gsung dang thugs byin gyis brlab pa yang byas te/_rang gi snying gar bzhugs pa'i ye shes kyi lha mo'i thugs kar pad+ma'i steng gi zla ba la bkod pa'i phreng ba'i sngags las byung ba'i 'od zer
[\[239b.7\]]gyi sgo las spros pa'i sangs rgyas spyan gyi tshogs rnams kyis bum pa'i byang chub kyi sems dang bdag nyid zhugs pa'i dbang bskur ba rnams kyis dbang bskur bar bya'o/_/de ltar na shi ba de gson zhing rdo rje'i sku dang ldan par 'gyur ro/_/rdo rje'i dam tshig ni dpal rdo rje sems dpa' yin
[\[240a\]]
[\[240a.1\]]zhing /_de skul bar mdzad pas na rdo rje'i dam tshig skul mdzad ma ste/_gang gi tshe ji skad bshad pa bzhin du byed pa'i rnal 'byor pas grub par ma gyur na/_de'i tshe dpal rdo rje 'chang rjes su mnyes par byas te/_snyan cing 'jam pa'i tshig rnams kyis yang dag
[\[240a.2\]]par bskul nas bkug ste de'i rgyud la grub par byed pa yin pa'i phyir ro/_/sku gsum gyi dam tshig rdo rje khro bo ni chos kyi sku la sogs pa'i ngo bo nyid yin pa'i sgo nas 'da' bar bya ba ma yin pa'i mi bskyod pa'o/_/de'i dngos po ni sems can thams cad sdud par byed pa'i thugs rje chen
[\[240a.3\]]po'i rang bzhin can gyi thabs kyi thugs so/_/de'i dngos po med pa ni de'i rang bzhin med pa'i shes rab ste/_kun rdzob tu ni mA ma kI'i gzugs so/_/dam tshig ni srid pa dang zhi ba mnyam pa nyid du ro gcig pa'i mi gnas pa'i mya ngan las 'das pa ste/_shes pas srid la mi gnas
[\[240a.4\]]shing /_/snying rjes zhi la mi gnas te/_/zhes 'byung ba'i phyir ro/_/gang la de nyid rdo rje yin pa yod pa de la de skad ces bya ste/_de la snyoms par zhugs nas so/_/rdo rje 'dzin gyi btsun mo'i mchog 'di zhes bya ba ni bla na med pa'o/_/de bzhin du thams cad la rigs kyi bye brag gi sgo nas
[\[240a.5\]]shes par bya'o/_/rdo rje bsrung ba'i sbyor ba las/_/zhes bya ba ni rang gi rnal 'byor gyis ro langs la sogs pas sgrub pa rnams la'o/_/'di skad du bstan pa yin te/_ji lta ba bzhin du rang gi lha'i rnal 'byor dang ldan pas rang gi mgo la dwe Sha ra ti zhes bya ba'i snying po las byung
[\[240a.6\]]ba'i rdo rje kha gyen du bltas shing zla ba'i dkyil 'khor la gnas pa bsams te/_de'i lte ba'i nang na gnas pa'i mA ma kI bsams la/_ye shes kyi lha mo'i thugs ka'i pad+ma'i steng gi zla ba la gnas pa'i phreng ba'i sngags las byung ba'i rdo rje rtse gsum pa rnams kyis bdag nyid rkang pa'i mthil
[\[240a.7\]]gyi bar du rdo rje'i go bgos par bsgom par bya'o/_/de ltar na mi phyed pa'i bsrung bar 'gyur ro/_/las rnams rtag tu rab sgrub pa/_/zhes bya ba ni sangs rgyas spyan bzhin du zhi ba la sogs pa'i las rab tu bsgrub par 'gyur ro/_/rdo rje chen po ni dpal rdo rje sems dpa' ste/_de'i
[\[240b\]]
[\[240b.1\]]'jigs pas myos par gyur pa rnams la yang 'di ni rtag tu stobs bskyed pa yin no/_/gang gi phyir de lta yin pa de bas na gdon la sogs pa thams cad kyi 'jigs pas 'jigs par 'gyur ba'i sems can la bshad ma thag pa'i cho ga'i sgo nas 'di nyid kyis bsrung bar bya'o/_/mngon
[\[240b.2\]]spyod bya ba'i sems can kha sbyar phye bar gyur cing srung ba dang bral ba la yang gal te rnal 'byor pa 'dis 'di'i sgo nas bsrung bar byas nas de yang mi phyed par 'gyur ro/_/'dod chags chen po ni 'od dpag tu med pa'o/_/de'i dam tshig ni gos dkar mo ste/_gang la de gzigs shing ye shes
[\[240b.3\]]kyi spyan gyis yul du bya ba yod pa de la de skad ces bya'o/_/chos te mi 'jigs pa la sogs pa rnams rgyas shing 'phel bar byed pas na chos rgyas pa'o/_/stobs mdzad pa zhes bya ba ni nad la sogs pa rnams kyis nyams pa rgyas par mdzad pa'o/_/mdzod chen po ni nam mkha' mdzod
[\[240b.4\]]kyi ting nge 'dzin gyi rang bzhin gyi dkon mchog dpal te de dang yang dag par ldan pas na mdzod chen po dang ldan pa'o/_/'di skad du bstan pa yin te/_ji lta ba bzhin du 'od dpag tu med pa dang bcas pa'i gos dkar mo sku mdog ser po'i rnal 'byor dang ldan pas snga ma bzhin du dbang
[\[240b.5\]]bskur ba rnams kyi sgo nas stobs zad pa'i stobs bskyed pa dang dbul po'i nor 'phel bar bya'o/_/bzlas pa tsam gyis zhes bya ba ni ji skad bshad pa'i bsgom pa sngon du 'gro ba can gyis sngags brjod pa nyid kyis zhes bya ba'i don to/_/'gro ba ma lus pa'i bya ba bsgrub pa'i phyir kun nas yang
[\[240b.6\]]dag par 'byung bas na kun nas 'byung ba ste 'phags ma sgrol ma yin zhing /_de'i sngags brjod pa'i rnam par sems rtse gcig pa mi phyed pa ni ting nge 'dzin te de la snyoms par zhugs nas zhes bya ba la sogs pa sngar bshad zin to/_/sangs rgyas rdo rje ni de bzhin gshegs pa rnams te/_
[\[240b.7\]]de rnams kyi sde ni tshogs yin pas/_sangs rgyas rdo rje bde chen no/_/sems can khams ni ma lus pa/_/zhes bya ba ni 'di skad du 'od dpag tu med pa dang yang dag par ldan zhing de'i mdog can gyi 'phags ma sgrol ma gdan dang 'od dang rgyan dmar po dang ldan pa'i rnal 'byor ji lta ba bzhin du
[\[241a\]]
[\[241a.1\]]byas la/_ye shes kyi rig ma'i thugs kar pad+ma'i steng gi zla ba la phreng ba'i sngags kha dog dmar po mgo gyen du bltas pa rnam par bkod de/_oM las byung ba'i yi ge AHyis bskyed pa'i mda' kha 'ug gi dngos po yi ge hUM las byung ba'i ut+pa la dmar po
[\[241a.2\]]kha ma bye ba'i mde'u dang ldan pa rang gi sngags kyis byin gyis brlabs pa rna rtsa'i bar du bkang bas bsgrub bya skyes pa'i snying dang lkog ma dmar po dang bud med kyi pad+ma phug la/_rang gi snying ga las phreng ba'i sngags rdo rje nas byung ba de'i khar bcug ste/_de'i sems zla ba'i dkyil 'khor dmar
[\[241a.3\]]po'i rnam pa can bkug nas log ste/_ye shes kyi lha mo'i pad+ma'i lam nas snying gar bcug la bzlas pa bya zhing /_bsgrub bya yang snying 'phrog shing rtsa ba nas bcad pa'i ljon shing bzhin du rkang pa'i drung du 'gyel bar blta bar bya'o/_/de ltar na bran bzhin du thams cad byed par dbang du
[\[241a.4\]]'gyur ro zhes bstan pa yin no/_/de nas zhes bya ba la sogs pa la/_sku dang gsung dang thugs rdo rje de bzhin gshegs pa ni dpal rdo rje sems dpa'o/_/gshin rje gshed gang la dri ma med pa ste/_rtog pa'i skyon dri ma thams cad dang bral zhing /_thugs rdo rje chen po las byung ba'i 'od
[\[241a.5\]]zer gyi sprin spro bar bya ba yod pa de la de skad ces bya ste/_de la dmigs pa'i ting nge 'dzin ni mi phyed pa nyid yin pa'i phyir de skad ces bya'o/_/sangs rgyas grags pa chen po kun/_/zhes bya ba ni gti mug gi rigs kyi dkyil 'khor pa rnams so/_/'jigs shing kun du skrag gyur nas/_/
[\[241a.6\]]zhes bya ba ni rigs nges pa la sogs pa'i sems can rnams dang rjes su mthun par ston pa'o/_/rdo rje'i sems ni rjes su dran/_/zhes bya bas ni rdo rje 'chang chen po rjes su dran pas 'jigs pa thams cad dang bral bar 'gyur ro zhes kyang bstan to/_/thod pa zhes bya ba la sogs pas ni gong
[\[241a.7\]]bu dgug par brtsams pa gsungs so/_/'di skad du ji skad bshad pa'i sku'i dkyil 'khor du rdo rje 'chang chen po'i rnal 'byor dang ldan pas dang po sbyor ba'i ting nge 'dzin gyi rjes thogs la 'phags pa gshin rje gshed dbyung ba dang /_gzhug par gyur par byas nas/_bdag nyid 'phags pa
[\[241b\]]
[\[241b.1\]]gshin rje gshed zhal bzhi pa phyag drug pa zhabs bzhi pa/_phyag na ral gri dang gtun shing dang dgra sta dang zhags pa bsnams pa lhag ma bshad zin pa'i mtshan nyid dang ldan par dmigs la/_bzlas pa las bshad pa'i cho ga bzhin du bzlas pa mang du bya'o/_/de nas lha rnams kyis rjes su
[\[241b.2\]]gnang bar gyur cing bzlas pa 'bum byas pas bud med kyi thod pa bzang po ma chag pa blangs te/_de'i phyi rol du pad+ma chen po 'dab ma brgyad pa'i lte ba la rnam pa'i mchog thams cad dang ldan pa'i 'phags ma sangs rgyas spyan la sogs pa gang yang rung ba'i thugs kar sngags kyis mtshan pa
[\[241b.3\]]bris la phyi rol du nyi ma'i dkyil 'khor la gnas pa'i oM las byung ba'i 'khor lo lcags kyus mtshan pa'i g.yas brkyang ba'i rkang pa g.yon pa'i mthil gyis mnan te/_lcags kyu des snying gar phug la bkug par bsam zhing bskul ba'i tshig dang bcas pa'i sngags bsgrag pa dang bcas
[\[241b.4\]]pas lan gsum brjod na gdon mi za bar 'gugs par 'gyur ro zhes bstan pa yin no/_/gnod sbyin mo la sogs pa rnams kyang de bzhin du dgug par bya'o/_/skyes bu'i thod par g.yon brkyang ba'i rkang pas bsgrub bya mnan te skyes bu dgug par bya'o zhes bya ba ni khyad par yin no/_/yang na
[\[241b.5\]]ka zhes bya ba bde ba yin zhing de srung bar byed cing 'phel bar byed pas na ka pA la ste thod pa ni bu mo gzhon nu ma'i lus so/_/ma chag pa zhes bya ba ni skye gnas ma nyams pa'o/_/mdzes zhes bya ba ni gzugs mdzes pa'o/_/'dod pa tshim par byed pa nyid yin pa'i phyir yid du 'ong ba ste/_de lta bu'i
[\[241b.6\]]yon tan khyad par can dang ldan pa mdun na gnas pa ji lta ba bzhin du sangs rgyas spyan gyi gzugs su bskyed la/_'phags pa gshin rje gshed kyi rnal 'byor dang ldan pas rang gi snying ga nas grub pa'i 'khor lo'i lcags kyu phyung ste/_des ka kan de'i 'jig rten gyi khams na bzhugs pa'i
[\[241b.7\]]ye shes kyi sangs rgyas spyan bkug nas de la bcug pa rkang pas mnan par byas la/_phreng ba'i sngags lan gsum brjod nas/_khro bo'i me dang ye shes kyi rig ma'i dngul chu'i sbyor bas zangs la sogs pa'i khams rnams gser du bya ba bzhin du nges pa kho nar 'phags ma sangs rgyas spyan
[\[242a\]]
[\[242a.1\]]du 'gyur ro/_/de bzhin du mA ma kI la sogs pa 'jig rten las 'das pa'i rig ma thams cad dgug pa bsgrub par bya'o zhes bya ba ni man ngag yin no/_/de nas zhes bya ba la sogs pa la/_dam tshig ni las kyi rigs so/_/de las byung ba'i 'od zer stug
[\[242a.2\]]po mchog ni 'phags pa rdo rje bdud rtsi ste/_de la 'jigs pa'i ting nge 'dzin la de skad ces bya'o/_/sangs rgyas kun ni las kyi rigs can rnams so/_/rgyal zhing zhes bya ba la sogs pa'i tshig rnams kyis snga ma bzhin du sems can rnams dang rjes su mthun par ston pa yin no zhes
[\[242a.3\]]thams cad du shes par bya'o/_/rdo rje sku ni rnam par snang mdzad de/_de rjes su dran pa ni snga ma bzhin no/_/sngags rnams kun gyi sbyor ba dang /_/zhes bya ba ni lha thams cad kyi las kyi tshogs sna tshogs pa bsgrub pa'i mtshan nyid rnams la bcom ldan 'das 'di nyid sbyar bar bya ste/_bya ba
[\[242a.4\]]thams cad sgrub par byed pa nyid yin pa'i phyir ro/_/khyad par ni rdo rje bskrad pa zhes bya ba la sogs pas gsungs te/_tshul bzhin zhes bya bas ni 'di skad du bstan pa yin te/_ji lta ba bzhin du 'phags pa bdud rtsi 'khyil pa'i rnal 'byor dang ldan pas thod le kor dang ro bsregs kyi me la
[\[242a.5\]]bsregs pa'i smyo byed ni shing gi sol ba dang ba bla dang A ri ShA'i lo ma dang dug la sogs pa rkang pa g.yon pa'i srin lag gi khrag dang bcas pa rnams btags te/_ka gnyis pa'i sgro'i smyu gus rgyal mtshan gyi gos la rlung gi dkyil 'khor dang /_de'i dbus su ral gri 'khor lo rtsibs
[\[242a.6\]]brgyad pa bris la/_de'i lte bar bsgrub bya'i gzugs sngags kyi yi ge bkod pa bris te/_phyi rol du bskul ba'i tshig dang ldan pa brgya rtsa brgyad mngon par bzlas pa byas la ma mo la sogs pa'i khyim du sba bar bya ste/_de ltar na sangs rgyas kyi dpung yang skrod par 'gyur ro/_/de nas zhes
[\[242a.7\]]bya ba la sogs pa la/_sangs rgyas kyi 'od zer ni mnyam pa nyid kyi ye shes yin zhing /_de las byung ba'i rdo rje ni 'phags pa gzhan gyis mi thub pa zhes bya ba ste/_de la dmigs pa'i ting nge 'dzin la de skad ces bya'o/_/srin po zhes bya ba la sogs pa la/_srin po ni tshangs pa'i srin
[\[242b\]]
[\[242b.1\]]po la sogs pa rnams so/_/ma rungs pa ni sbrul rnams so/_/gtum po ni gdon la sogs pa rnams te/_de las byung ba'i 'jigs pa dang ldan pa rnams la/_las rnams cho ga bzhin du byed/_/ces bya ba de la cho ga ni 'di yin te/_ji lta ba bzhin du khro bo gzhan gyis mi
[\[242b.2\]]thub pa'i rnal 'byor dang ldan pas lag pa dag tu yi ge hUM dag las rdo rje 'bar ba bsams la/_srin po la sogs pas zil gyis gnon pa'i lus las srin po la sogs pa sems nyid kyis bkug nas rdo rje gnyis kyi bar du bcug la/_de'i 'bar ba rnams kyis tshig par bsam
[\[242b.3\]]zhing lag pa'i bar du kun du bsdams te/_mnye zhing che ge mo rAk+Sha sA ti b+h+yo mo tsa ya ti zhes bya ba'i bskul ba'i tshig dang ldan pa'i sngags brjod par bya'o/_/de ltar na rdo rje gnyis kyi rnam par sems yang dag par sbyor bas ngu zhing shing gi yal ga chag pa la sogs pa yid ches pa
[\[242b.4\]]ston pa sngon du 'gro bas gdon mi za bar gtang bar byed pa'am dug med par 'gyur ro/_/gal te de rnams kyis 'dzin du gzhug par 'dod na/_de'i tshe de'i rnal 'byor dang ldan pa kho nas mar ngo'i nyin zhag dag las gang yang rung ba'i nyin zhag la dur khrod kyi sol bas 'gags pa'i
[\[242b.5\]]thod pa la lcags kyi yu ba dang ldan pa'i mi skra'i pir gyis yi ge hUM las byung ba'i 'jigs su rung ba'i mche ba gtsigs pa'i zhal mnga' ba/_dbu skra gyen du brdzes pa g.yas pa ro langs kyi chu gri 'dzin pa g.yon pas sdigs mdzub byas pa bris la/_dug dang rus pa'i phye ma dang mdzub
[\[242b.6\]]mo'i khrag gis ming dang bcas pa'i sngags de'i snying gar che ge mo gr-ih+Na zhes bya ba la sogs pa'i tshig dang ldan pa'i sngags bri bar bya zhing thod pa gnyis par bsgrub bya pA da paM su dang ro bsregs pa'i sa dang thal ba dang sol ba rnams rdo rje'i chu dang sbrus pa'i gong bu las byas pa'i mi'i
[\[242b.7\]]gzugs kyi snying gar dug dang rus pa'i phye ma dang mdzub mo'i khrag gis ming dang bcas pa'i sngags bris pa'i tA la'i lo ma bcug la bskul ba'i sngags kyis spyan drang ba sngon du 'gro ba can gyis de la gtad pa'i dmigs pas a d+ha s+tha ba'i gzugs brnyan dang kha sbyar te des mnan nas
[\[243a\]]
[\[243a.1\]]bzung bar bsam zhing mtshan mo dur khrod du rol pa dang bcas pas sngags bzlas na/_de gdon mi za bar des gzung bar 'gyur ro/_/de bzhin du rim pa 'di kho na bzhin du gdon la sogs pa thams cad kyis 'dzin du gzhug go/_/de nas zhes bya ba la sogs
[\[243a.2\]]pa la/_dpag tu med pa ni 'od dpag tu med pa yin zhing /_'di de las byung bas na dpag tu med par byung ba ste/_dpal rdo rje rta mgrin yin zhing /_de la dmigs pa'i ting nge 'dzin mi phyed pa nyid yin pa'i phyir de skad ces bya'o/_/chos kyi rdo rje che mchog skye ni/_pad+ma'i rigs kyi dkyil
[\[243a.3\]]'khor pa rnams so/_/ye shes kyi bdag po nyid yin pa'i phyir ye shes rgyal po ni 'od dpag tu med pa ste de'o/_/mkha' dbyings zhes bya ba la sogs pa la/_ha la ha la'i 'od ni ches shin tu drag pa'o/_/khro bo'i rgyal po bskul ba yis/_/dug rnams thams cad med par byed/_/ces
[\[243a.4\]]bya bas ni 'di skad du bstan pa yin te/_ji lta ba bzhin du 'phags pa rta mgrin gyi rnal 'byor dang ldan pas bsgrub bya'i snying gar yi ge hUM las byung ba'i nyi ma'i dkyil 'khor bskal pa'i me 'bar ba lta bu dang /_de'i steng du yi ge hUM rnam par bkod la/_de'i 'od zer rnams kyis yan lag
[\[243a.5\]]thams cad na gnas pa'i dug rab tu bsregs te/_lag pa g.yas par yi ge baM las byung ba'i pad+ma dkar po 'dab ma brgyad pa bsams la/_de'i lte bar yi ge hUM kha dog dkar po 'od zer dkar po 'bar zhing bdud rtsi 'dzag par rnam par bsams nas/_phreng ba'i sngags brjod pas des
[\[243a.6\]]bya ba cing bsgrub bya dug med par bya'o zhes bya ba'i don to/_/de nas zhes bya ba la sogs pa la/_'di las sangs rgyas rnams la mchod pa dang sems can rnams kyi don 'byung bas na 'byung ba ste/_don yod par grub pa'o/_/de las byung ba'i dpal ni khro bo dpal dbyig pa sngon po can te/_gza'
[\[243a.7\]]mjug rings bzhin du gdug pa thams cad gzhom pa'i ched du byung ba nyid yin pa'i phyir ro/_/de la dmigs pa'i ting nge 'dzin mi phyed pa nyid yin pa'i phyir de skad ces bya'o/_/gdug pa'i mchog las byung ba kun ni tshangs pa la sogs pa rnams so/_/'jigs shing zhes bya ba la
[\[243b\]]
[\[243b.1\]]sogs pa'i tshig rnams kyis ni sngags kyi mthu mi bzod par gyur pa bstan to/_/cho ga'i tshul bzhin bskul ba yis/_/gdug pa thams cad gsod par 'gyur/_/zhes bya ba ni ji lta ba bzhin du 'phags pa dbyig pa sngon po can gyi rnal 'byor dang ldan pas sha chen dang dur khrod
[\[243b.2\]]kyi sol ba dang /_bal mi ka'i sa dang spun pa dang bsgrub bya'i pA da paM su rnams kyis gzugs brnyan byas te/_dur khrod kyi gos la dug dang khrag dang rams rnams kyis sna tshogs rdo rje la me'i dkyil 'khor dang /_de'i dbus su bsgrub bya'i ming sngags dang rnam par spel ba
[\[243b.3\]]bris la/_de'i snying gar bcug ste/_phyi rol du thod pa gnyis kyi nang du bcug la/_de gsad pa'i phyir shin tu khro zhing gtum par gyur pas rkang pa g.yon pas kun du mnan te/_nyi ma phyed dang mtshan phyed kyi dus su rdo ba dang rus pa dang nim pa'i lo ma rnams kyis sbyin sreg
[\[243b.4\]]brgya rtsa brgyad byas na/_zhag bdun na 'chi bar 'gyur ba'o/_/de lta na yang ma grub na/_dur khrod du song ste mtshan phyed kyi dus su ro bsregs kyi thal bas me thab gru gsum byas la/_nim pa'i shing nyid kyi sbar te de'i dbus su spyan drang ba sngon du 'gro ba can gyis khro bo'i rgyal po mche ba
[\[243b.5\]]gtsigs shing 'jigs su rung ba zhal 'jigs su rung bar byas pa rnam par bsams la/_mtshon rnon pos pra ti kri ta rkang pa g.yon pa'i a na mi ka nas brtsams te gtubs nas shin tu khro ba'i dbang du gyur pas che ge mo mA ra ya ti zhes bya ba'i bskul ba dang bcas pa'i sngags khro
[\[243b.6\]]bo'i tshig gis brjod cing tad wad khro bo yang sbyin sreg byas na de nyid kyi mtshan mo la gdon mi za bar 'chi bar 'gyur ro/_/de nas zhes bya ba la sogs pa la/_kun nas ni thog ma dang tha ma med pa'i chos kyi dbyings kyi ye shes kyi rang bzhin can gyi mi bskyod pa ste/_thams cad la khyab
[\[243b.7\]]pa nyid yin pa'i phyir ro/_/de las byung ba'i sprin gyi dpal ni sprin gyi char phun sum tshogs pa dang ldan pa nyid yin pa'i phyir bcom ldan 'das stobs po che ste/_de la dmigs pa'i ting nge 'dzin la de skad ces bya'o/_/bzlas pa tsam gyi sbyor ba yis/_/las rnams thams cad
[\[244a\]]
[\[244a.1\]]sgrub par byed/_/ces bya ba ni sngar bshad pa'i cho ga bzhin du bzlas pa 'bum byas shing /_ji skad bshad pa'i sbyor bas zhi ba la sogs pa'i lha thams cad kyi las rnams bsgrub par bya'o zhes bya ba'i don to/_/chu yi dkyil 'khor 'bebs par byed/_/ces
[\[244a.2\]]bya bas ni 'di skad du bstan pa yin te/_de kho na bzhin du rdo rje 'chang chen po yongs su gyur pa sngon du 'gro ba can gyis yi ge phaT kyis byung ba'i 'phags pa stobs po cher bdag nyid bsams la/_'bum bzlas nas kham phor so ma btang ba la rams kyi khu bas ral gri rtsibs brgyad pa'i
[\[244a.3\]]'khor lo dang /_de'i steng du pad+ma 'dab brgyad pa la mdung can ma'i sngags dang rnam par spel ba'i klu thams cad kyi snying po bris te/_kham phor gzhan dang kha sbyar la skud pa sngon pos kun nas dkris te/_mdung can ma dang klu rnams spyan drangs la yang dag par mchod de/_klu gnas pa'i
[\[244a.4\]]chu mig la sogs par klu thams cad kun du skul bar byed pa'i kham phor kha sbyar te bzhag la/_sa phyogs dben pa gzhan du me'i dkyil 'khor la rlung gi dkyil 'khor dang de'i steng du chu dang /_de'i dbus su pad+ma 'dab ma brgyad pa bris te/_de'i lte bar rlung lha mdog dkar po sbrul
[\[244a.5\]]mgo bdun gyi gdengs ka dang ldan pa skyes bu'i gdong can lag na sbrul gyi zhags pa thogs pa bri zhing shar gyi 'dab ma la mtha' yas ut+pa la ljang gu'i mdog can dang /_lhor nor rgyas kyi bu dkar po dang /_nub tu 'jog po dmar po dang /_byang du stobs rgyu nag po dang /_me dang bden bral
[\[244a.6\]]gyi mtshams dag tu pad+ma dang pad+ma chen po dkar po dang /_rlung gi mtshams su dung skyong ser po dang /_dbang ldan gyi mtshams su rigs ldan sna tshogs kyi mdog can de de lta bu'i klu'i dkyil 'khor bris la/_yi ge naM las klu thams cad bsams te/_de nas kha dog sngon po dang ldan pa'i bum
[\[244a.7\]]pa la sogs pa rnams kyis 'o ma dang bu ram la sogs klu dang rjes su mthun pa'i lha bshos byin la/_yi ge dzaHdang rnam par spel ba'i yi ge naM gyis bkug ste/_rang rang gi gnas rnams su bcug la mchod pa byas te/_'di skad du bdag la brtse ba dang bcom ldan 'das kyi bkas klu chen po khyed
[\[244b\]]
[\[244b.1\]]rnams kyis char phob cig ces brjod par bya'o/_/de nas klu de rnams char gyi rgyun rab tu 'bebs par bsam zhing bzlas pa bya'o/_/de nas bcom ldan 'das kyi bkas klu de rnams kyis char 'bebs par byed do/_/gal te de ltar byas kyang char mi 'bebs na/_de'i tshe me thab zlum po la de
[\[244b.2\]]kho na bzhin du dkyil 'khor bris nas spyan drang ba sngon du 'gro bas 'chad par 'gyur ba'i sbyin sreg gi cho ga bzhin du klu thams cad kyi lce'i dbus su yi ge naM bsams la/_mchod yon la sogs pa sngon du 'gro ba can gyi bu ram dang 'o ma dang mar rnams kyis dgang blugs gsum
[\[244b.3\]]phul te/_ji ltar 'dod pa bu ram dang 'o ma dang mar la sogs pa sbyin sreg byas na dga' bar gyur nas gdon mi za bar char gyi rgyun 'bebs par byed do/_/gal te de lta na yang char mi 'bebs pa de'i tshe mngon spyod bya ste/_grog mkhar dang chu bo'i 'gram gnyis kyi sa bshang ba dang gci ba
[\[244b.4\]]dang sbrus pas klu'i gzugs brnyan byas nas dur khrod kyi gos la dug dang khrag dang ske tshe dang tsha dang nyungs mar tsha bas ral gri'i 'khor lo rtsibs brgyad pa bris te/_de'i steng du pad+ma 'dab ma brgyad pa dang /_'dab ma brgyad la klu brgyad kyi khyad par gyi snying po rnams sam yi ge naM re re sngags
[\[244b.5\]]dang rnam par spel ba dang /_lte ba la yi ge baM de bzhin du bris la/_spyan drangs te de snying gar bcug la ske tshe la sogs pa tsha ba sreg rdzas rnams kyis rab tu byugs te/_sngags brjod cing me la gdungs na/_gdon mi za bar char 'bab par 'gyur ro/_/gal te de ltar byas na yang klu rnams
[\[244b.6\]]char mi 'bebs na/_de'i tshe de kho na bzhin du sa la klu'i dkyil 'khor bris la gos sngon po'am dmar pos stod g.yogs dang cod pan byas pa'am/_gcer bus dkyil 'khor de na gnas pa'i klu rnams nyi ma la gnas pa'i rdo rje 'bar bas mtshan pa'i rkang pa g.yon pas gan rkyal du
[\[244b.7\]]mnan te/_steng du bsgrags pa'i phaT kyi sgras nam mkha' kun du khyab par byas nas shin tu 'jigs par gyur cing khrag skyugs pa'i rgyun rnams kyis chu'i rgya mtsho byed par blta zhing sngags bzlas par bya ste/_oM hUM naM hUM naM hUM/_phaT naM phaT naM phaT/_u grash+thU la pa ni/_hUM naM hUM naM hUM/_
[\[245a\]]
[\[245a.1\]]mA ra ya sarba nA gA na/_phaT naM phaT naM phaT/_oM dz+yo ti ni rnA da/_ha na nA gaM/_wa ra shA pa ya shI g+h+rAM b+ha ga wAn/_hUM naM hUM naM hUM/_oM oM oM/_phaT phaT phaT naM phaT/_oM ma hA ba lA ya swA hA/_gal te de lta yang klu gdug pa rnams char gyi rgyun mi 'bebs na/_
[\[245a.2\]]de'i tshe me thab gru gsum byas la/_de'i dbus su 'phags pa stobs po che bsams nas gdol pa'i me blangs la yi ge phuHrnams kyis sbar te/_dug dang ske tshe dang lan tshwa dang myos byed rnams kyis klu'i gzugs brnyan byas la/_mtshon rnon pos mgo bo nas brtsams te/_gtubs
[\[245a.3\]]nas kha lho ru bltas pas 'phags pa stobs po che'i sngags so so'am ma lus par brjod la/_lag pa g.yon pas de sbyin sreg bya'o/_/lus bshang gcis byugs pas sbyin sreg brgya rtsa brgyad byas na gdon mi za bar char gyi rgyun 'bebs par byed do/_/gal te de ltar yang char
[\[245a.4\]]mi 'bab pa na 'phags pa stobs po che nyid kyi nyes pa yin te/_de'i phyir sngar bshad pa'i rdzas rnams kyis 'phags pa stobs po che'i gzugs brnyan byas la/_khro bo dpal gnod mdzes kyi rnal 'byor dang ldan pas/_spyan drang ba'i sngon du 'gro bas de kho na bzhin du rkang pa g.yon pas
[\[245a.5\]]mnan te/_myur du char phob cig ces bya ba'i bskul ba'i tshig dang ldan pa'i yi ge hUM gi sngags khri bzlas par bya'o/_/de nas mngon spyod kyi thab khung na gnas pa'i khro bo dpal gnod mdzes rgyal po yi ge hUM las byung ba'i ljags mnga' zhing zhal gdangs pa de'i zhal du gzugs
[\[245a.6\]]brnyan bcug ste sbyin sreg khri bya'o/_/'dis ni nges par 'phags pa stobs po ches char 'bebs su 'jug go zhes bya ba'i mthu ni rnal 'byor pa thams cad la rab tu grub po/_/yang na klu thams cad dang 'phags pa stobs po che la dmigs te/_me thab zlum po la bzhugs pa'i sangs
[\[245a.7\]]rgyas spyan sku mdog dkar po zhi ba'i yi ge oM las byung ba'i ljags dang ldan pa'i zhal du de'i sngags kyis zhi ba'i cho ga bzhin du mar dang 'o ma la sogs pa'i sbyin sreg khri byas na gdon mi za bar bcom ldan 'das ma de sangs rgyas rnams kyi zhi ba bskyed par 'gyur ro/_/de nas zhes pa la sogs
[\[245b\]]
[\[245b.1\]]pa la/_snga ma bzhin du kun du mi bskyod pa yin zhing /_de las byung ba'i 'joms pa ni 'dod pa'i rgyal po ste 'dod chags la sogs pa'i nyon mongs pa 'joms par byed pa'i phyir ro/_/de la dmigs pa'i ting nge 'dzin ni mi phyed pa nyid yin pa'i phyir de skad ces bya'o/_/rdo rje sems
[\[245b.2\]]dpa'i sbyor ba yis/_/zhes bya ba ni ji lta ba bzhin du 'phags pa 'dod pa'i rgyal po'i rnal 'byor dang ldan pas bsgrub bya'i gzugs brnyan byas la/_spyan drang ba sngon du 'gro bas g.yon brkyang zhing rdo rje lcags kyu 'bar bas mtshan pa'i rkang pa g.yas pas mnan te/_de'i sngags
[\[245b.3\]]brjod cing snga ma bzhin du rdo rje lcags kyus dgug par bya ba'o/_/de nas zhes bya ba la sogs pa la/_me long lta bu la sogs pa'i ye shes rnams kyi yan lag thams cad brgyus pa'i phyir ye shes kyi phreng ba ste/_rdo rje 'chang chen po'o/_/de las byung ba'i tshul ni byang chub kyi
[\[245b.4\]]sems kyi chu'i rang bzhin can gyi 'phags pa mi g.yo ba ste/_de la dmigs pa'i ting nge 'dzin ni mi phyed pa nyid yin pa'i phyir de skad ces bya'o/_/skrag par gyur nas/_kha sbyar lus su 'gugs par 'gyur/_/zhes bya ba ni ji lta ba bzhin du 'phags pa mi g.yo ba'i rnal 'byor dang ldan
[\[245b.5\]]pas skyes bu'i thod pa ma gas shing mtshan dang ldan pa blangs la/_rkang pa g.yas pa'i mdzub mo'i khrag dang lan tshwa dang nyungs mar tsha ba dang ske tshe la sogs pa rnams kyis lha chen po la sogs pa'i gzugs brnyan rang gi lha mo dang ldan pa bris te/_spyan drang ba sngon du 'gro bas snga ma bzhin
[\[245b.6\]]du rdo rje lcags kyus mtshan pa'i rkang pa g.yas pas mnan la/_lcags kyu des dgug par lta zhing bskul ba dang bcas pa'i sngags brjod na/_chung ma dang bcas pa rnams gdon mi za bar 'gugs par 'gyur ba'o/_/de nas zhes bya ba la sogs pa la/_dam tshig ni khro bo thams
[\[245b.7\]]cad kyi rgyu mi bskyod pa ste/_khro bo zhe sdang gnas las skyes/_/zhes 'byung ba'i phyir ro/_/de'i rnam par 'phrul pa ni dpal gnod mdzes zhes bya ba ste/_de la dmigs pa'i ting nge 'dzin ni mi phyed pa nyid yin pa'i phyir de skad ces bya'o/_/bu mo mthu chen thams cad ces bya ba ni spyan la sogs
[\[246a\]]
[\[246a.1\]]pa rnams so/_/'dod chags kyi bde ba'i gzhan gyi dbang du gyur pa nyid kyi phyir sku bshig cing gos dang bral bar gyur pa'o/_/rdo rje sems dpa' ni dpal gnod mdzes rgyal po'o/_/de nyid rang gi dkyil 'khor gyi bdag po nyid yin pa'i phyir de bzhin gshegs
[\[246a.2\]]pa kun gyi bdag po ste/_de'i zhabs ni de bzhin gshegs pa kun gyi bdag po rdo rje sems dpa'i zhabs te des so/_/des ni 'di skad du ji lta ba bzhin du 'phags pa gnod mdzes rgyal po'i rnal 'byor dang ldan pas bud med kyi thod pa mtshan dang ldan pa la spyan la sogs pa rnams kyi
[\[246a.3\]]nang nas gang yang rung ba'am lha la sogs pa'i bu mo rkang pa g.yon pa'i a na mi ka'i khrag gis bris te/_de'i b+ha ga la rdo rje lcags kyus mtshan pa'i rkang pa g.yon pas mnan nas lag pa g.yas pa la thogs pa'i lcags kyus snying ga nas btab ste/_zhags pas rke nas bcings
[\[246a.4\]]la/_bskul ba'i tshig dang ldan pa'i sngags brjod cing dgug par bya'o zhes bstan pa yin no/_/de nas zhes bya ba la sogs pa la/_dam tshig chen po ni de bzhin du thugs rdo rje ste/_gang la de 'byung ba mi phyed pa yod pa de la de skad ces bya'o/_/dam tshig chen po ni dpal rdo rje sems
[\[246a.5\]]dpa'o/_/de'i sku dang gsung dang thugs kyi gsang ba ni gsum gyi gsang ba'o/_/tshig tu brjod pas 'da' bar bya ba ma yin pa'i phyin ci ma log pa'i don ston par byed pa'i sgra'i tshogs ni gsung gi dam tshig gi de kho na nyid kyis gnas so/_/sangs rgyas rdo rje ni dpal rdo rje sems
[\[246a.6\]]dpa'o/_/de'i chos dang longs spyod rdzogs pa dang sprul pa'i bdag nyid kyi sku bsgom pa ni rdo rje sems dpa' rnam par bsgom pa'o/_/zhags pa rdo rje kyo ba 'dzin pa ste/_rdo rje rigs kyi lha rnams kyi gzugs kyis so/_/sangs rgyas ni rnam par snang mdzad yin zhing /_de dgug pa ni
[\[246a.7\]]sangs rgyas dgug pa ste bya'o zhes bya ba'i don to/_/sangs rgyas gsung ni 'od dpag tu med pa'o/_/sku ni rnam par snang mdzad de/_de dag las gang yang rung ba'i sbyor bas so/_/'khor lo chen po ni gsung rdo rje la sogs pa rnams kyi rang gi dkyil 'khor te/_de la gnas pa'i sgom pa
[\[246b\]]
[\[246b.1\]]pos sam pad+ma'i lcags kyus dpal rdo rje sems dpa' 'gugs par 'gyur ro/_/de ni nye bar mtshon pa yin te/_rin po che la sogs pa'i rang gi phyag mtshan gyis mtshan pa'i lcags kyu dang zhags pa rnams kyis lha thams cad phan tshun dgug par bya ba yin pas de'i phyir/_rdo rje kyo
[\[246b.2\]]ba'i khyad par gyis/_/sngags rnams thams cad dgug pa'i mchog_/ces gsungs so/_/de bzhin gshegs pa thams cad kyi rdul phra rab las grub pa nyid yin pa'i phyir thams cad rdo rje'i dngos so/_/sgrub pa po rnams kyi dge legs thob par byed pa nyid yin pa'i phyir zhi ba'o/_
[\[246b.3\]]rang sngags skyes bu zhes bya ba ni/_rang gi snying ga nas bskyed pa'i rang gi lha'o/_/mi'i bu mo mchog ces bya ba ni rgyal po'i bu mo'o/_/snying gar rdo rje kyo ba sbyar/_/zhes bya ba ni ji ltar khro bo 'phags pa gnod mdzes kyi rnal 'byor gyis rdo rje lcags kyu dang zhags pas bu mo dgug pa
[\[246b.4\]]bstan pa de bzhin du lha gang yang rung ba'i rnal 'byor gyis kyang rang gi phyag mtshan gyi lcags kyus snying ga nas phug ste/_de dang des mtshan pa'i zhags pas kyang ske nas bcings la/_yi ge yaM las byung ba'i rlung gi dkyil 'khor la 'dug pa'i bu mo yi ge dza'i mtha' can gyi rang gi sngags
[\[246b.5\]]zlos shing dgug par bya'o zhes bya ba'i don to/_/zla ba'i dkyil 'khor zhes bya ba la sogs pas ni 'di skad du ji lta ba bzhin du 'phags pa bdud rtsi 'khyil pa'i rnal 'byor dang ldan pas snga ma bzhin du rnam par snang mdzad chen po nyid zla ba'i dkyil 'khor du gyur par bsams la/_
[\[246b.6\]]brgya byin gyi chung ma sha tsi de ru bzhag ste/_'das ma thag pa bzhin du sngags lan lnga bcu brjod cing zhags pa dang lcags kyus dgug par bya'o zhes bya ba'i don to zhes bstan pa yin no/_/rdo rje kyo ba gzugs chen po/_/'bar ba rno ba 'dra ba'i 'od/_/'od ces bya ba ni lha'i gzugs
[\[246b.7\]]phyag na rdo rje lcags kyu bsnams shing nyi ma bye ba phrag brgya'i 'od dang ldan pa'o/_/rdo rje dkyil 'khor zhes bya ba ni nyi ma'i dkyil 'khor ro/_/nam mkha'i bu mo zhes bya ba ni nam mkha'i rdo rje spyan no/_/'di skad du ji lta ba bzhin du mi bskyod pa la sogs pa rdo rje'i rigs kyi lha gang yang rung
[\[247a\]]
[\[247a.1\]]ba'i rnal 'byor dang ldan pas snga ma bzhin du rang gi snying ga nas grub pa'i rdo rje lcags kyu zhal gsum phyag drug pa snyoms par 'jug pas gnas pa rtsa ba'i phyag gnyis na rdo rje lcags kyu dang zhags pa bsnams pa/_phyag lhag ma mi bskyod pa dang mthun
[\[247a.2\]]pa phyung ste/_de la bka' bsgo bar bya zhing hUM dzaHzhes bya ba'i sngags kyang bzla bar bya'o/_/de nas de song ste nam mkha' na nyi ma'i dkyil 'khor la gnas pa'i nam mkha' rdo rje spyan de kho na bzhin du bkug nas 'ongs te gtad par bsams na gdon mi za bar 'gugs par 'gyur ro/_/nam
[\[247a.3\]]mkha' la spyod pa'i lha'i bu mo la sogs pa dgug pa yang de dang 'dra'o zhes bstan pa yin no/_/khro bo zhes bya ba la sogs pa la/_sku dang gsung dang thugs bzang po'i bdag nyid yin pa'i phyir rdo rje'i rang bzhin no/_/rdo rje sa 'og gnas pa ni lha ma yin gyi gnas na 'dug pa'o/_/lha min ni lha ma
[\[247a.4\]]yin te/_de rnams kyi bu mo ni lha min bu mo'o/_/'di skad du snga ma bzhin rdo rje 'chang chen po yongs su gyur pa sngon du 'gro ba can gyi 'phags pa rdo rje sa 'og mi bskyod pa dang mtshungs pa ste/_'on kyang g.yon brkyang bas bzhugs pa g.yas dang g.yon gyi rtsa ba'i phyag dag gis rdo rje lcags kyu dang
[\[247a.5\]]zhags pa/_g.yon pa'i gsum pas rtse gsum bsnams par bdag nyid dmigs la/_rlung gi dkyil 'khor la 'dug pa'i lha ma yin gyi bu mo de kho na bzhin du dgug par bya'o zhes bstan pa yin no/_/btsag gam zhes bya ba la sogs pas ni 'di skad du bstan pa yin te/_rdo rje 'gog pa
[\[247a.6\]]bsgom pa'i sgo nas mtshan ma thob pa rdo rje'i rigs la sogs pa lha gang yang rung ba'i rnal 'byor dang ldan pa'i phyi rol gyi rig ma dang yang dag par ldan pas dang po'i sbyor ba'i ting nge 'dzin gyi rjes thogs la rig ma'i pad+ma na gnas pa'i byang chub kyi sems kyi zla ba'i gdan la btsag gam rdo rgyus bzhag ste/_
[\[247a.7\]]de yang yi ge hUM la sogs pa'i sa bon gang yang rung bas rdo rje lcags kyu phyag na bsnams pa'i lha'i gzugs su bskyed la/_sa bon gsum gyis byin gyis brlab par bya ste/_de las byung ba'i lha rdo rje lcags kyu spros pa rnams kyis nam mkha' kun du bkang la bsdu ba dang bstim pa dang brtan par
[\[247b\]]
[\[247b.1\]]bya ba dang mchod pa byed cing zla ba btang gi bar du yang dang yang du bsgom par bya'o/_/de nas 'grub par 'gyur te/_des tshangs pa la sogs pa'i ming bris pa tsam gyis gdon mi za bar 'ong bar 'gyur ro/_/rnam pa'i mchog rnams kun ldan pa/_/zhes bya ba ni bdag nyid dpal 'jam pa'i
[\[247b.2\]]rdo rje bshad zin pa'i mtshan nyid can du bsams nas so/_/bskal pa'i sreg pa 'khor lo che/_/zhes bya bas ni 'di skad du ji skad bshad pa'i rim pa bzhin du gsung gi dkyil 'khor bskal pa'i me ltar 'bar ba dang mtshungs pa bsams la/_de'i dbus su ji lta ba bzhin du 'phags pa
[\[247b.3\]]'jam dpal gyi rnal 'byor dang ldan pas g.yas pa'i rtsa ba'i phyag tu rang gi sngags las byung ba'i 'phags pa gshin rje gshed yongs su gyur par byas nas rdo rje lcags kyu bsams te/_de nas mngon par 'dod pa'i gnod sbyin mo lcags kyu des snying ga nas phug la/_zhags pas
[\[247b.4\]]kyang ske dang lag pa nas bcings te/_de nyid sngags brjod cing bkug la nye bar longs spyad par bya'o zhes bstan pa yin no/_/bshad zin pa'i don nyid gsal bar bya ba'i phyir/_kun gyi phyag rgya'i zhes bya ba la sogs pa gsungs te/_phyag rgya'i khyad par ni lha de dang de rnams
[\[247b.5\]]kyi rang gi rig ma dang gnyis su med pa'i phyag rgya chen po'i khyad par rang gi phyag mtshan gyi lcags kyu'i khyad par te/_de dang rang gi bzlas pa'i sngags kyi khyad par gyis thams cad du zhes bya ba sbyor ba rnam pa thams cad du rdzogs par sgrub pa pos ni ji skad bshad pa thams cad 'grub
[\[247b.6\]]par 'gyur ro/_/gzhan du byas na 'jig par 'gyur/_/zhes bya ba ni sbyor ba ma tshang bas dngos grub 'jig par 'gyur ro zhes bya ba'i tha tshig go/_/bskul bar zhes bya ba ni de bzhin gshegs pa thams cad kyi bdag po nyid yin pa'i phyir dngos grub thams cad bsgrub pa'i dus
[\[247b.7\]]su rang gi spyi bor snyoms par zhugs pa'i mgon po dpal bde ba chen po byang chub kyi sems kyi rgyun rnams kyis dbang bskur ba yang dang yang du bsam pa ste/_sngags rnams nyid ni thams cad la/_/rdo rje sems dpa' rnam par bsgom/_/zhes kyang 'chad par 'gyur ro/_/yang na
[\[248a\]]
[\[248a.1\]]yi ge hUM skabs skabs su brjod par bya ste/_mchog dang po'i snying po ni rdo rje 'chang chen po'i rang bzhin nyid yin pa'i phyir ro/_/de ltar na mngon par 'dod pa'i 'bras bu gdon mi za bar 'grub par 'gyur ro/_/de nas zhes bya ba la sogs pa la/_'jig rten
[\[248a.2\]]gyi khams thams cad kyi rdul phra rab kyi rdul snyed kyi 'phags ma ral pa gcig ma'i gzugs rnams kyis nam mkha'i dbyings khyab par kun du rnam par 'phrul pa skyed par byed pa'i ye shes ni kun du rnam par 'phrul pa'i ye shes te/_de la dmigs pa'i ting nge 'dzin ni mi phyed pa nyid
[\[248a.3\]]yin pa'i phyir de skad ces bya'o/_/dam tshig chen po ni 'phags pa bdud rtsi zhes bya ba yin zhing /_de dang yang dag par sbyor bas na/_dam tshig chen po rdo rje mchog ste/_ral pa gcig ma de'o/_/gzhan ni bshad zin to/_/bkug nas nye bar spyad par bya/_/zhes bya bas ni 'di skad du rdo
[\[248a.4\]]rje 'chang chen po ji lta ba bzhin du yongs su gyur par byas nas bdag nyid ral pa gcig ma kha spu ma gtogs pa phyag dang zhal la sogs pa rnams 'phags pa bdud rtsi 'khyil pa dang mtshungs pa ste/_'on kyang nu ma la sogs pa dang ldan zhing de dang snyoms par zhugs pa g.yas pa dang
[\[248a.5\]]g.yon pa'i phyag gsum pa dag gis chos kyi dar 'dzin par bsams la/_rkang pa g.yon pa'i srin lag gi khrag nA ga ge sar dang bcas pas bud med kyi thod pa la rlung gi dkyil 'khor la gnas pa'i klu'i bu mo snying gar sngags bkod pa ji lta ba bzhin du bris te bkug la/_g.yon brkyang ba'i
[\[248a.6\]]ral gri'i lcags kyus mtshan pa'i rkang pa g.yon pas mnan te/_bskul ba dang bcas pa'i sngags brjod cing bkug la/_nye bar longs spyod par bya'o zhes bstan pa yin no/_/de nas zhes bya ba la sogs pa la/_nam mkha'i dam tshig ni dpal bde ba chen po yin zhing /_de las byung bas
[\[248a.7\]]nam mkha'i dam tshig byung ba ste/_'phags ma khro gnyer can yin zhing de la dmigs pa'i ting nge 'dzin ni mi phyed pa nyid yin pa'i phyir de skad ces bya'o/_/chos chen po'i dam tshig ni dpal pad+ma mthar byed de de dang yang dag par ldan pa'o/_/gzhan ni bshad zin to/_/dam tshig la
[\[248b\]]
[\[248b.1\]]sogs pa yis dgug_/ces bya bas ni 'di skad du bdag nyid 'das ma thag pa bzhin dpal rta mgrin gyi rnam pa can gyi 'phags ma khro gnyer can de dang ldan par bsams la/_bshad ma thag pa'i cho ga bzhin du nA ga ge sar dang bcas pas rig pa 'dzin pa'i bu mo bris te dgug par
[\[248b.2\]]bya'o zhes bstan pa yin no/_/sems brtan par gyur pa'i rnal 'byor pas 'das ma thag pa'i dngos grub bsgrub par bya ba yin pas de'i phyir 'gog pa zhes bya ba la sogs pa gsungs te/_de ni bshad zin to/_/ye shes rdo rje gsum las byung /_/zhes bya ba ni khams gsum par
[\[248b.3\]]gtogs pa'i rnam par shes pa dang bcas pa'i sems can rnams so/_/yang na khro bo thams cad ni/_/dben pa'i gnas ni chen po ru/_/sngags pas 'bum du bzlas byas nas/_/las rnams thams cad byed par bshad/_/ces bya ba ni yid dang rjes su mthun pa'i gnas su bzlas pa mang
[\[248b.4\]]du byas pas lhas rjes su gnang ba'i sgo nas bzlas pa 'bum byas pa ni dgug pa la sogs pa'i las byed par 'gyur ro zhes bya ba'i don to/_/lus can kun gyis grub bya'i phyir/_/grangs kyi nges pa rab tu bshad/_/ces 'byung ba'i phyir ro/_/drag po'i las kyi yul bstan pa'i phyir/_slob dpon
[\[248b.5\]]smod pa lhur len dang /_/zhes bya ba la sogs pa gsungs te/_de ni go sla'o/_/'di yis byang chub mchog dang ni/_/sngags kyi dngos grub thob par 'gyur/_/zhes bya ba ni yang dag par rdzogs pa'i byang chub dang las kyi tshogs sna tshogs kyi dngos grub thob par 'gyur ro zhes bya ba'i don to/_/snying
[\[248b.6\]]rje dag pa'i sems kyis ni/_/bsad na myur du 'grub par 'gyur/_/zhes 'byung ba'i phyir ro/_/phyogs bcu'i sangs rgyas thams cad kyi/_/zhes bya ba la sogs pas ni/_sangs rgyas thams cad gsod pa'i sgo nas sdig pa 'phel bar byas te gsad par bya'o/_/de ji ltar bya zhe na/_khrag dang
[\[248b.7\]]zhes bya ba la sogs pa gsungs te/_khro bo'i rgyal po sbyar bar bya/_/zhes bya ba ni 'phags pa dbyig pa sngon po can nam gzhan du ste/_khro bo thams cad ni drag po'i las rab tu sgrub par byed pa nyid dang /_las thams cad byed pa nyid yin pa'i phyir ro/_/brgya rtsa brgyad ni rdzogs pa yin/_/
[\[249a\]]
[\[249a.1\]]zhes bya bas ni 'di skad du bstan pa yin te/_snga ma bzhin du thams cad byas shing ji lta ba bzhin 'phags pa dbyig pa sngon po can la sogs pa'i rnal 'byor dang ldan pa gos med cing skra bshig pa khro bo'i sprin gyi tshogs 'phro ba khrag la sogs pas gsher ba'i
[\[249a.2\]]gos gyon zhing khros par gyur pas sngar bshad pa'i cho ga bzhin du ji skad bshad pa'i sA d+h+ya'i gzugs la bcug ste/_nyi ma'i dkyil 'khor la gnas pa'i rdo rje 'bar bas mtshan pa'i rkang pas mnan la brgya rtsa brgyad bzlas na 'chi bar 'gyur ro/_/sbyor ba 'dis mthu phul du byung ba
[\[249a.3\]]bstan par bya ba'i phyir nam mkha'i dbyings zhes bya ba la sogs pa gsungs so/_/nam mkha'i dbyings yongs su gang ba'i sems can gyi khams kyang 'jigs par 'gyur ro/_/drag po'i las bsgrub pa'i gnas ni/_ma mo'i gnas sam zhes bya ba la sogs pas gsungs te/_de
[\[249a.4\]]ni shes par zad do/_/mi rus zhes bya ba la sogs pas ni 'di skad du bstan pa yin te/_khro bo'i rnal 'byor dang ldan pas ra dzi ka dang dug dang lan tshwa dang 'bru mar rnams kyis dur khrod kyi gos la khro bo'i rdo rje dang de'i lte bar sngags dang rnam par spel ba'i bsgrub bya'i ming bris la/_
[\[249a.5\]]ro bsregs pa'i sa dang chu bo'i 'gram gnyis kyi sa dang /_to sha dang bsgrub bya'i pA da paM bshang gci dang sbrus pa las byas pa'i gzugs brnyan dang snying gar bcug ste/_bsrung ba dang bral bar byas la/_bkug ste a ra'i sgor bzhag la/_/sor brgyad pa'i tshad dang ldan pa'i mi'i rus
[\[249a.6\]]pa'i phur bu la brgya rtsa brgyad bzlas pas sngags brjod cing phur bus btab na rnam par mi rtog pa'i ye shes kyi bdag nyid can gyi sangs rgyas dang 'dra ba yang zla phyed tshun chad kho nas gnas dang bral ba'am 'chi bar 'gyur ro/_/'bad pa yis ni gsad par bya/_/zhes bya ba'i mdo'i don
[\[249a.7\]]bstan nas/_da ni yang gnas nas bskyod par bya zhes bya ba'i mdo'i don/_yang na thod pa zhes bya ba la sogs pas gsungs so/_/yang na zhes bya ba'i sgra ni nges par gzung ba ste/_gang ba kho na zhes bya ba'i don to/_/khyad par du zhes bya ba ni bud med dang ma ning bskrad pa la rang dang rjes
[\[249b\]]
[\[249b.1\]]su mthun par ro/_/der ni sngags kyi tshig bris te/_/zhes bya ba la sogs pas ni 'di skad du bstan pa yin te/_'phags pa bdud rtsi'i rnal 'byor ram/_yang na khro bo gzhan gyi rnal 'byor gyis ji skad bshad pa'i thod pa la ba bla dang sol ba dang a riSh+Ta'i lo ma'i khu ba dang /_rkang pa g.yon pa'i
[\[249b.2\]]srin lag gi khrag rnams kyis ral gris mtshan pa'i rlung gi dkyil 'khor dang de'i steng du bsgrub bya'i gzugs brnyan bris la/_de'i snying gar de'i ming rang gi rig ma ral pa gcig ma la sogs pa a na ta ma'i sngags dang rnam par spel ba bris te dgug pa sngon du 'gro ba can gyis brgya rtsa
[\[249b.3\]]brgyad mngon par bzlas pa/_rdo rje'i tshig gis sngags zlos shing dgra bo'i sgo ru sbas na skrod par 'gyur ro/_/ta la'i lo ma zhes bya ba la sogs pa la/_ta la'i lo ma la sogs pa rnams la bshad ma thag pa'i rdzas rnams kyis bsgrub bya'i ming dang rnam par spel ba'i sngags bris te brgya rtsa
[\[249b.4\]]brgyad mngon par bzlas pa sgo dang khang thog la sogs pa gang yang rung bar sbas na de 'grub par 'gyur ro/_/gzhan ni bshad zin to/_/da ni phur bu rtse gsum gyi mngon spyod/_de nas zhes bya ba la sogs pas gsungs te/_de bzhin gshegs pa thams cad kyi sku dang gsung dang thugs nges par 'ching
[\[249b.5\]]ba ni phur bu gdab pa'i sngags te/_sku rdo rje la sogs par dmigs pa'i sgo nas rdo rje gsum phur bus 'debs pa nyid yin pa'i phyir ro/_/de la dmigs pa'i ting nge 'dzin mi phyed pa nyid yin pa'i phyir de skad ces bya'o/_/rdo rje rdzu 'phrul chen po kun/_/zhes bya ba ni sangs rgyas bcom ldan 'das
[\[249b.6\]]rnams so/_/rgyal zhing zhes bya ba la sogs pas ni de kho na bzhin du sems can rnams dang rjes su mthun par bstan nas 'jigs pa dang bral bar bya ba'i phyir rdo rje 'chang chen po rjes su dran par gyur pa bstan to/_/rdo rje sku gsum 'jig par byed/_/ces bya bas ni 'di skad du bstan pa
[\[249b.7\]]yin te/_ji lta ba bzhin du bzlas pa 'bum byas pas sngar bshad pa'i rdzas rnams kyis dur khrod kyi gos la 'khor lo 'bar ba'i lte ba la rnam par snang mdzad sku mdog sngon po khro ba pad+ma kha ma bye ba lta bu'i rtse mo'i gzugs can bris la yi ge oM gyis bskyed de spyan drangs la mi'i rus pa'i phur bu
[\[250a\]]
[\[250a.1\]]sor brgyad pa'i khong stong du bcug ste/_dgug pa sngon du 'gro ba can gyis/_sarba duSh+TAM/_sarba pA paM/_zhes bya ba'i tshig gnyis phyung la der bsgrub bya'i ming che ge mo zhes bya ba bcug ste/_kA ya wAka tsit+ta taM zhes bya ba der yang che ge mo'i zhes bya ba dang rnam
[\[250a.2\]]par spel la sngags brjod cing taM mgo bo nas brtsams te rkang pa la thug par phur bus btab na rdo rje sku gsum 'jig par 'gyur ro/_/de bzhin du seng ldeng gi phur bu sor brgyad pa'i khong stong du mngon spyod kyi cho ga las bshad pa'i de kho na bzhin du pad+ma'i lte ba la smad rtse mo'i gzugs can
[\[250a.3\]]gyi gsung rdo rje bris la bcug ste/_de'i rnal 'byor nyid kyis 'das ma thag pa bzhin du phur bus gdab par bya'o/_/de nas btsas pa'i gos la rdo rje 'bar ba'i lte ba la thugs rdo rje kun du khro shing smad rtse mo'i gzugs can bris la/_lcags las byas pa'i phur ba khong stong du bcug ste/_de'i
[\[250a.4\]]rnal 'byor gyis de kho na bzhin du phur bus gdab par bya'o zhes bya ba'i don to/_/'dir man ngag bri bar bya ste/_mi'i as+thi'i phur bu li lan brgya rtsa brgyad bzlas pas sA d+h+ya'i gzugs kyi mgo la phur bus btab na glad gzer gyis thebs par 'gyur ro/_/de nyid seng lding gi phur bus btab
[\[250a.5\]]la gsum kha sbyar bar bya ste/_dur khrod la sogs pa'i me la gdungs na rims nad tsha ba chen pos thebs par 'gyur ro/_/de nyid lcags las byas pa'i phur bus btab ste/_me de nyid du bcug na skad cig de nyid la 'chi bar 'gyur ro/_/sbyor ba de nyid bstan pa'i phyir/_/rdo rje sems dpar
[\[250a.6\]]mnyam gzhag la/_/zhes bya ba la sogs pa gsungs te/_phur bu dkar po dang dmar po dang sngon po rnams ni sku rdo rje la sogs pa'i dbye bas nye bar mtshon pa'i phyir bcom ldan 'das thugs rdo rje 'di ni lcags las byas pa'i phur bu la sbyar bar bya'o/_/de ni nye bar mtshon pa yin te/_mi'i
[\[250a.7\]]rus pa'i phur bu la ni rin po che'i nang na gnas pa'i dkon mchog dpal sku mdog sngon po 'bar zhing khro ba bris pa dang /_de bzhin du lcags kyi la ni ral gri la gnas pa'i don yod par grub pa bcug ste/_de dag las gang yang rung ba'i mngon spyod las bshad pa'i sbyor bas snga ma bzhin du phur
[\[250b\]]
[\[250b.1\]]bus gdab par bya'o/_/de ltar rigs gsum gyi phur bu rnams la rigs lnga rnam par gzhag par shes par byas nas/_rang gi sems kyi nang du bris pa'i rang gi rigs kyi lha khro zhing smad rtse mo'i gzugs can rang gi rigs kyi phur bu la bcug la/_snga ma bzhin du mngon spyod kyi cho ga las
[\[250b.2\]]bshad pa'i sbyor ba nyid kyis spyan drangs te/_me tog sngon po rnams kyis mngon par mchod la brgya rtsa brgyad yongs su bzlas nas snga ma bzhin du gzugs brnyan la phur bus gdab par bya'o zhes bstan pa'i phyir/_gshin rje gshed kyi rgya chen dang /_/zhes bya ba la sogs pa gsungs so/_/
[\[250b.3\]]rdo rje bdud rtsi 'khyil pa yis/_/zhes bya ba ni thugs rdo rje'i phur bu'i nang na gnas pa dang de'i rnal 'byor nyid kyis zhes bya ba'i don to/_/sangs rgyas zhes bya ba ni sangs rgyas dang 'dra ba'o/_/bsrung ba dang bral zhing kha sbyor phye ba'i bri ba'i phur bu'i mtshan nyid gsal bar bya ba nyid kyi phyir snying ga
[\[250b.4\]]zhes bya ba la sogs pa gsungs te/_snying ga nas brtsams te rkang pa la thug pa ni rdo rje rtse gcig pa'i rnam par ro/_/stong ni dam tshig de nyid bya/_/zhes bya ba ni lha gang yang rung ba'i gzugs te/_'on kyang mngon spyod kyi cho ga la ni sngon po dang ldan pa'o/_/da ni gang gi tshe ji skad bshad pa'i bsgrub
[\[250b.5\]]pa'i cho ga ji lta ba bzhin du nyams su blangs pa'i sngags pas dngos grub ma thob pa de'i tshe lha rnams phur bus btab nas bsgrub par bya ba yin pas de'i phyir/_bsam gtan zhes bya ba la sogs pas gsungs te/_bsam gtan ni rang gi lha'i nga rgyal gyis bshad ma thag pa'i phur bu'i gzugs
[\[250b.6\]]can gyi lha bsgom pa dang /_bsgrub bya'i lha'i gzugs brnyan rang gi sa bon las byung ba bsgom pa'o/_/rdo rje ni rang gi gsang ba'i rdo rje'o/_/sbyor ba ni thabs dang shes rab yang dag par sbyor ba ste des so/_/sangs rgyas rnams ni rnam par snang mdzad do/_/nges par 'debs zhes bya ba ni 'chad
[\[250b.7\]]par 'gyur ba'i tshul du'o/_/gang gi tshe rdo rje 'chang chen po kun du phur bus btab kyang dngos grub mi ster ba de'i tshe rang gis bshad pa'i dam tshig las 'das pas 'chi bar 'gyur ro/_/phur bus gdab pa'i bsgrub pa nyid gsal bar bya ba'i phyir/_de nas zhes bya ba la sogs pa gsungs te/_
[\[251a\]]
[\[251a.1\]]sku ni rnam par snang mdzad do/_/de'i rnam par 'phrul pa ni sku rnam par 'phrul pa ste/_sngags la sogs pa'i bdag nyid yin zhing /_de nyid mi phyed pa ste gang la de yod pa de la de skad ces bya'o/_/sku'i dam tshig ni rnam par snang mdzad yin zhing sngags gang gis
[\[251a.2\]]de'i tshom ngam ste/_rnal 'byor gyi de nyid phur bur 'debs pa ste sku dang gsung dang thugs rdo rje rnams las phyung ngo /_/gal te dngos grub mchog 'dod na/_/lag pa'i phyag rgya bcing mi bya/_/zhes 'di las bshad pa'i phyir/_'di ni bsgrub pa mchog yin pas de'i phyir/_phan tshun dkri ba'i tshul du bya/_/
[\[251a.3\]]zhes bya ba gsungs te/_phan tshun dkri ba'i tshul du bya/_/zhes bya ba ni rnam par snang mdzad kyi rnal 'byor gyis 'phags ma sangs rgyas spyan du rnam par bsgom pa'i btso blag mkhan gyi bu mo dang lhan cig phan tshun 'khyud pa la sogs pa'o/_/mthe bo zhes bya ba ni rang gi gsang ba'i rdo rje 'bar ba'o/_/gzhi ni bden pa chen po'i
[\[251a.4\]]gnas chos 'byung zhes bya ba ste/_de dag yang dag par sbyor ba ni mthe bo bzhi ni rab tu bsdams pa'o/_/rdo rje'i phur bus nges par gdab/_/ces bya bas ni 'di skad bstan pa yin te/_ji lta ba bzhin du rang gi rig ma dang yang dag par ldan pa'i rnam par snang mdzad sngon po khro zhing 'bar ba'i rnal 'byor
[\[251a.5\]]dang ldan pas rang gi rig ma'i pad+ma la gnas pa'i me'i dkyil 'khor la gnas pa'i rnam par snang mdzad sku mdog dkar po dam tshig las 'das pa'i 'jigs pas myos pa dmigs la/_rang gi gsang ba rdo rje 'bar ba las sngar bshad pa'i phur bu'i gzugs can gyi rnam par snang mdzad phyung
[\[251a.6\]]ste/_sngags brjod cing des mgo la brgyab ste rkang pa'i bar du phur bus gdab par bya'o/_/de ltar btab pa tsam gyi rjes thogs nyid la rdo rje gsum gyi bdag nyid kyi rnam par snang mdzad ldang bar 'gyur zhes bya ba mngon sum du gyur nas 'grub par 'gyur ro zhes bya ba'i tha tshig go/_/gzhan ni
[\[251a.7\]]bshad zin to/_/de nas zhes bya ba la sogs pa la/_'jig rten gyi dbang phyug gsum zhes bya ba ni dpag tu med pa'o/_/de ni rnam par 'phrul pa ni 'das ma thag pa bzhin no/_/de nyid mi phyed pa ste/_gang la de la dmigs pa yod pa de la de skad ces bya'o/_/lhag ma ni bshad zin to/_/'di
[\[251b\]]
[\[251b.1\]]ni ye shes pad+mo yang yin la kha bye ba yang yin pas ni ye shes pad+mo kha bye ba ste 'gro ba ma lus pa'i yid sim par byed pa nyid yin pa'i phyir 'phags ma gos dkar mor rnam par bsgoms pa'i gar mkhan gyi bu mo'i b+ha ga ste der ro/_/rdo rje nyid ser mo yin pas na rdo rje ser mo ste/_de nges
[\[251b.2\]]par gzhag pa ni ji skad bshad pa'i pad+mar gzhug pa'o/_/gzhan ni rnam par snang mdzad dang 'dra ste/_'on kyang bsgrub bya 'od dpag tu med pa ni sku mdog dmar po/_de bzhin bsgrub bya gzhan rnams kyang gnyug ma'i sku mdog dang ldan zhing 'jigs pas myos pa dang dngos grub ster ba
[\[251b.3\]]la mngon du phyogs par shes par bya'o/_/de nas zhes bya ba la sogs pa la/_thugs ni mi bskyod pa ste/_de'i rnam par 'phrul pa rdo rje'i ting nge 'dzin la yang de skad ces bya'o/_/rtse mo lnga par zhes bya ba ni mi bskyod pa'i rnal 'byor dang ldan pas rang gi gsang ba'i rdo rje rtse lnga pa 'bar ba'o/_/
[\[251b.4\]]bcings pa ni 'phags ma mA ma kI'i pad+ma nyid do/_/de'i nang na gnas pa'i nyi ma'i dkyil 'khor la bzhugs pa'i bsgrub bya mi bskyod pa bzhugs pa'i rdo rjes mnan pa ni rdo rje thugs kyi tshul mnan pa'o/_/sku dang gsung dang rdo rje'i tshul mnan pa yang de dang 'dra ba yin no/_/rdo rje phur bus
[\[251b.5\]]nges par gdab/_/ces bya ba la sogs pa thams cad ni/_rnam par snang mdzad bzhin no/_/phur 'debs sangs rgyas thams cad dang /_/byang chub sems dpa' grags chen te/_/zhes bya ba 'chad par 'gyur ba las bstan pa'i phyir/_rig ma dang bcas shing kun du sngo ba khro zhing 'bar
[\[251b.6\]]ba'i lha dang phur bu bsgom pa dag gis ji skad bshad pa'i dkon mchog dpal la sogs pa bsgrub bya'i lha thams cad la phur bus gdab pa'i bsgrub pa shes par bya'o/_/bshad ma thag pa'i yang dag pa'i cho ga dang ldan pa'i sngags kyi sgo nas mi phyed pa'i phur bu ste/_dpal rdo rje sems dpa'o/_/
[\[251b.7\]]de nas sangs rgyas zhes bya ba la sogs pa ni bshad zin to/_/e ma'o zhes bya ba ni ngo mtshar ba'o/_/nyan thos la sogs pa rnams la bstan par mi bya ba nyid yin pa'i phyir na gsang ba'o/_/'dis zhi ba la sogs pa'i las spros pa'i tshogs kyi don ston cing khong du chud par byed pas na tshig
[\[252a\]]
[\[252a.1\]]yin zhing /_'di ni gsang ba yang yin la tshig kyang yin pas na gsang ba'i tshig ste de nyid mchog yin no/_/sku rdo rje phur bus gdab pa'i sgo nas de'i go 'phang thob par byed pa nyid yin pa'i phyir snying po kun btus pa'o/_/de bzhin du 'od dpag tu med pa dang mi bskyod
[\[252a.2\]]pa dag la yang sbyar bar bya'o/_/phur 'debs sangs rgyas thams cad dang /_/zhes bya ba la sogs pa ni bshad zin to/_/sku gsung thugs kyi rdo rje rnams/_/zhes bya ba ni lus la sogs pa'i bdag nyid can gyi sems can yul rnams te/_sangs rgyas thams cad ces bya ba de nyid kyis sku rdo rje
[\[252a.3\]]la sogs pa rnams bsdus pa nyid yin pa'i phyir ro/_/'di zhes bya ba ni bshad ma thag pa'o/_/bde ba chen po las byung ba nyid yin pa'i phyir de nyid las byung ba'o/_/mi phyed pa'i sku la sogs pa sgrub par byed pa nyid yin pa'i phyir sku gsung thugs ni mchog ster ba'o/_/slu ba med pa'i
[\[252a.4\]]gnas mdor bsdus pa 'thob par byed pa nyid yin pa'i phyir sngags kyi de nyid bsdus pa'o/_/de bzhin gshegs pa thams cad kyi sku dang gsung dang thugs nyid rmad du byung ba ste ngo mtshar du byed pa nyid yin pa'i phyir ro/_/de rnams kyi sngags te lha rnams 'gugs pa ni rnal 'byor gyis 'dul
[\[252a.5\]]ba'i sems can gyi rgyud de'i bdag nyid du bya ba dang /_'phags ma spyan la sogs pa dgug pa'o/_/des rnam par 'phrul pa'i rnam par rol pa yin zhing /_de nyid kyis gsal zhing rgyal bas na sku dang gsung dang thugs rmad du byung ba'i sngags 'gugs pa'i rnam par 'phrul pa'i rgyal po zhes
[\[252a.6\]]bya ba'i ting nge 'dzin to/_/de ston par byed pa'i sgra'i tshogs ni byang chub kyi sems kyi gos len par byed pa'i mtshan nyid yin pa'i phyir le'u'o/_/le'u bcu bzhi pa'i rnam par bshad pa'o//_//'di las bshad pa'i rmi lam la sogs pa'i mtshan ma thob cing sgom pa lhur len pa rnams kyis
[\[252a.7\]]rigs kyi bye brag dang bu mo'i rigs na tshod kyi rnam par dbye ba dang rmi lam du lhag par dmigs pa'i sgo nas dngos grub thams cad 'grub par bya ba yin pas de'i phyir sems can thams cad kyi dam tshig gi snying po'i rdo rje 'byung ba'i le'u/_de nas zhes bya ba la sogs pas gsungs te/_mi bskyod
[\[252b\]]
[\[252b.1\]]pa'i rang bzhin gyi thog ma dang tha ma med pa'i chos kyi dbyings kyi ye shes kyis mdzes pa na rgyal po'o/_/rnam par snang mdzad kyi bdag nyid kyi me long lta bu'i ye shes kyi dngos grub thams cad kyi go skabs 'byed pas na thams cad nam mkha'o/_/'od dpag tu med pa'i rnam pa'i so sor rtog pa'i
[\[252b.2\]]ye shes kyi rang bzhin yin pa'i phyir mi 'gyur bas na mi 'gyur che'o/_/dkon mchog dpal gyi mtshan nyid kyi mnyam pa nyid kyi ye shes dang mngon par 'brel pa'i sgo nas nyon mongs pa'i dri ma thams cad 'khrud par mdzad pas na thams cad dbang bskur ro/_/don yod pa'i rnam pa'i
[\[252b.3\]]bya ba sgrub pa'i ye shes kyis 'gro ba ma lus pa'i bya ba yongs su mkhyen pas na kun mkhyen no/_/tshig de rnams kyis ni de bzhin gshegs pa lnga'i ye shes bsdus pa'i rang bzhin can gyi bcom ldan 'das bstan te/_des bka' stsal pa'o/_/sme sha can ni zhes bya ba la sogs pa la/_
[\[252b.4\]]rig pa'i brtul zhugs ji lta ba bzhin du spyad pa'i rnal 'byor pa rang gi dkyil 'khor na gnas pas sme sha can gyi bu mo lo bcu gnyis lon pa dang lhan cig bsgrub par bya'o/_/dben pa'i gnas su zhes bya ba ni dgon pa chen po la sogs par ro/_/bshad pa'i dam tshig la sogs
[\[252b.5\]]pas zhes bya bas ni ji skad bshad pa'i bdud rtsi lngas so/_/cho ga bzhin du zhes bya ba ni/_'phags pa bdud rtsi 'khyil pa'i rnal 'byor dang ldan pa ste/_thugs kyi dkyil 'khor gyi rten bsgoms nas de'i dbus su dkyil 'khor gru bzhi bya'o/_/thams cad yongs su dag ces bya ba la
[\[252b.6\]]sogs pas ni mthong ba la sogs pa rnams kyi sgo nas sems dga' bar byed pas 'grub par 'gyur ro zhes bstan to/_/pang par bzhag nas rnam par bsgom/_/zhes bya ba ni 'di skad du ji skad bshad pa'i gnas su bsrung ba'i cho ga sngon du 'gro ba can gyi khro bo 'phags pa bdud rtsi zhes
[\[252b.7\]]bya ba'i rnal 'byor gyis btsun mo'i nam mkha'i dbyings su rnam par dag pa'i bdud rtsi lngas thugs kyi dkyil 'khor gyi rang bzhin gyi dkyil 'khor gru bzhi byas la/_de'i dbus su stan 'jam po la nye bar 'dug ste/_sems can thams cad sdud par byed pa'i snying rje chen po'i sems bskyed
[\[253a\]]
[\[253a.1\]]pa sngon du 'gro ba can gyis mi bskyod pa'i rnal 'byor sku la sogs pa byin gyis brlab pa la thug pa byas la/_ji skad bshad pa'i bu mo ji lta ba bzhin du mA ma kIr rnam par bsgoms pa dang yang dag par sbyor ba'i sgo nas las la gnas pas byang chub kyi sems phyung
[\[253a.2\]]ste/_de kho na bzhin du pad+ma la gnas pa'i zla ba'i dkyil 'khor gyi rnam par bsams la/_de las rang gi snying pos bskyed pa'i lha'i 'khor lo yi ge gsum gyis byin gyis brlabs pa phyung ste/_gnas ji lta ba bzhin du dgod cing dam tshig bzhis rgyas btab la ye shes kyi 'khor
[\[253a.3\]]lo'i ting nge 'dzin sngon du 'gro ba can gyis bla na med pa la sogs pa'i mchod pa rnams kyis kun du mchod nas ji srid du ji skad bshad pa'i dngos grub grub pa de srid du nyin dang mtshan du bsgom par bya'o zhes bstan pa yin no/_/sku gsung thugs ni rdo rje can/_/zhes bya ba la sogs pas
[\[253a.4\]]ni sku dang gsung dang thugs mi phyed pa'i rnam par snang mdzad du bdag nyid bsgom pa bstan to/_de ji lta zhe na/_bsam gtan zhes bya ba gsungs te/_snga ma bzhin du rdo rje 'chang chen po'i rnal 'byor gyis rnam par snang mdzad dbyung ba dang gzhug pa'i sgo nas yongs su gyur pa bdag nyid rnam
[\[253a.5\]]par snang mdzad du bsgom pas sbyor ba ni bsam gtan gyi sngags kyi sbyor ba ste/_des rnam par snang mdzad dang 'dra bar 'gyur ro/_/rdo rje sems dpa'i sbyor ba yis/_/zhes bya bas ni bshad ma thag pa'i mi bskyod pa'i sbyor bas so/_/ut+pal mthing ga'i mdog 'dra ba/_/zhes bya ba ni
[\[253a.6\]]bshad ma thag pa'i sme sha can gyi bu mo'o/_/gal te ji las de ltar shes she na/_man ngag dang gzhung 'khrugs pa nyid las te/_'dir bshad pa'i btso blag mkhan gyi bu mo mdog dkar po/_ji ltar thugs kyi dkyil 'khor las bshad pa'i na tshod dang ldan pa/_man ngag gis sku'i dkyil
[\[253a.7\]]'khor la sbyar ba de bzhin du/_'dir bshad pa'i ut+pa la mthing ga'i mdog 'dra ba'i sme sha can gyi bu mo lo bcu gnyis pa ni thugs kyi dkyil 'khor la sbyar bar bya'o/_/bu mo rtag tu bsgrub ces bya ba ni bshad ma thag pa'i 'phags ma sangs rgyas spyan du rnam par bsgoms pa rigs lnga dang bsre
[\[253b\]]
[\[253b.1\]]ba byas nas so/_/ji skad du bshad pa'i bu mo dang yang dag par ldan pa'i snang mdzad kyi rnal 'byor gyis bdag nyid sku rdo rjer bsgom par bya'o zhes bya ba de nyid bstan te/_sbyor ba'i cho ga de nyid ni/_/zhes bya ba ni bshad ma thag pa'o/_/rdo rje sems dpa'i 'od 'drar 'gyur/_/zhes bya ba ni ji ltar rang
[\[253b.2\]]gi sbyor bas mi bskyod pa grub pa de bzhin du rnam par snang mdzad kyang 'gyur ro zhes bya ba'i don to/_/stobs dang mi 'jigs pa la sogs pa chos thams cad 'dzin par mdzad pas na chos 'dzin pa'o/_/ji skad bshad pa'i bu mo dang yang dag par sbyor ba'i sgo nas 'od dpag tu med pa bsgrub par
[\[253b.3\]]bya ba yin pas de'i phyir/_rdo rje chos ni rnam bsgoms pas/_/zhes bya ba la sogs pa gsungs pa ste/_bsgrub ces bya ba ni mi bskyod pa'i sbyor ba nyid kyis bdag nyid 'od dpag tu med par ro/_/sa bcu la ni gnas par 'gyur/_/zhes bya ba la gzugs rdo rje ma la sogs pa drug dang /_
[\[253b.4\]]sangs rgyas spyan la sogs pa bzhi ste 'bras bu'i rang bzhin gyi lha mo rnams kho nas sa bcu ru brjod par bya ste/_sgeg mo ni sbyin pa'i pha rol tu phyin pa'o zhes bya ba la sogs pa'i tshul bzhin du/_gzugs rdo rje ma la sogs pa rnams ni sa rab tu dga' ba la sogs pa rnams yin no zhes
[\[253b.5\]]shes par bya'o/_/de rnams yang dag par sbyor ba'i sgo nas bde ba chen po'i rang bzhin du gnas pas na sa bcu la gnas pa ste/_de kho na nyid ni yid bzhin gyi nor bu rin po che dang mtshungs pa nyid yin pa'i phyir 'dod pa chung ba'i rnal 'byor pa yang ji ltar mngon par 'dod pa bzhin du sa
[\[253b.6\]]bcu'i dbang phyug tu 'gyur ro/_/gsung rdo rje'i dam tshig ni gsung gi dam tshig ste/_phyag rgya dam tshig ces bya bar brjod ces 'byung ba'i phyir/_de'i phyag rgya chen po yin zhing /_de 'dzin par mdzad pas na gsung gi dam tshig 'dzin pa'o/_/khams gsum pa'i bde ba chen po'i bdag
[\[253b.7\]]po yin pa'i phyir mnga' dbang dam pa'o/_/dkyil 'khor thams cad kyi mchog yin pas kun gyi mchog go/_/de ltar rigs gsum gyi bye brag gis dngos grub bsgrub pa bshad nas/_da ni de bzhin gshegs pa'i bye brag gis bram ze zhes bya ba la sogs pa gsungs te/_bram ze'i bu
[\[254a\]]
[\[254a.1\]]mo dang yang dag par sbyor ba'i sgo nas ni rnam par snang mdzad bsgrub par bya'o/_/de bzhin du rgyal rigs dang /_rje'u rigs dang /_dmangs rigs kyi bu mo rnams dang yang dag par sbyor ba'i sgo nas/_go rims bzhin du rin chen 'byung ldan dang /_'od dpag
[\[254a.2\]]tu med pa dang /_don yod par grub pa rnams kyis dngos grub sgrub par shes par bya'o/_/rdo rje 'chang chen po ni rdo rje'i rigs gtso bor gyur pa'i sgo nas bdag po nyid yin pa'i phyir thams cad dang yang dag par sbyor ba nyid kyi sgo nas bsgrub par shes par bya'o/_/de bzhin du rigs kyi
[\[254a.3\]]bye brag gi sgo nas lha thams cad bsgrub par rtogs par bya'o/_/rdo rje 'chang chen po la sogs pa'i chos kyi rang bzhin gyi bdag nyid yin pas na rdo rje chos bdag ste sgrub pa pos so/_/de nyid ni bsgrub par bya zhes bya ba la sogs pas bshad do/_/bskyed pa'i rim pa sgom pa po'i dbang
[\[254a.4\]]du byas nas/_bshad ma thag pa'i bsgrub pa'i dus nges pa ni/_rdo rje nyi ma zhes bya ba la sogs pas gsungs te/_'dul ba la shes bzhin sngon du 'gro ba bzhin du rdo rje theg pa chen po la rdo rje sngon du 'gro ba can du brjod par bya ba yin pas nyi ma nyid rdo rje nyi ma ste/_de nub par gyur nas
[\[254a.5\]]bsgom pa bya'o/_/skya rengs ni nyi ma'i shing rta khrid pa ste/_de 'char ba'i dus su zhag bdun tshun chad kyis 'grub par 'gyur ro/_/rtag tu rnal 'byor la gnas pa la ni dus nges pa med pas gzhan du brjod par bya ste/_sems can thams cad kun du sdud par byed pa'i snying rje chen po'i rang
[\[254a.6\]]bzhin nyid dang /_mi shes pa'i mun pa 'joms par byed pa nyid yin pa'i phyir/_rang gi gsang ba'i rdo rje nyid ni rdo rje nyi ma'o/_/de nub nas te btsun mo'i nam mkha'i dbyings su nub nas so/_/skya rengs ni byang chub sems te de 'char ba ni 'byung ba'o/_/de bas ni des ni 'di skad bshad pa yin
[\[254a.7\]]te/_rtag tu lha'i nga rgyal dang ldan zhing rang gi rigs kyi bu mo dang snyoms par zhugs pas spro ba la sogs pa mi bya zhing cung zad 'bar ba'i byang chub kyi sems mi dbyung bar bsgoms na/_byang chub kyi sems dbyung ba brtan pa nyid du gyur nas gdon mi za bar de'i rang bzhin du 'gyur ro zhes bya
[\[254b\]]
[\[254b.1\]]ba'i don to/_/rnal 'byor pas ni byang chub sems/_/ji srid gtong bar mi byed pa/_/de srid rgyun mi 'chad par du/_/dga' skyes bde ba dga' thob 'gyur/_/skad cig rnam par yang dag byung /_/spro dang sdud par byed pa ste/_/'di ni sa 'og sa steng bla/_/rgyu dang mi rgyu kun gsal byed/_/de
[\[254b.2\]]yi rang bzhin ro myang ba/_/dbang po las 'das thob pa ni/_/'di de zhes ni de brjod par/_/sangs rgyas kyis kyang mi spyod do/_/rtag cing khyab bdag mchog zhi ba/_/rgyu dang dpe rnams spangs pa ste/_/yod med las ni rnam par grol/_/gnyis med gnas ni dam pa ste/_/dngos grub
[\[254b.3\]]kun gyi gter gyur pa/_/byang chub sems ni lhung gyur nas/_/rnam shes phung po brgyal gyur na/_/smad min dngos grub ga la yod/_/ces kyang gsungs so/_/rgyan rnams thams cad yongs su rdzogs/_/zhes bya ba la sogs pa ni shes par zad do/_/rdo rje 'chang chen po'i mchog ste gtso
[\[254b.4\]]bo'i 'phags ma kun du bzang mor rnam par bsgoms pa'i sme sha can la sogs pa'i bu mo ni rdo rje sems dpa' mchog go/_/myur du zhes bya ba ni mgyogs par te zhag bdun gyi nang du zhes bya ba'i tha tshig go/_/'di ni sku gsum zhes bya ba la sogs pa ni go sla'o/_/pang par bzhag nas rnam
[\[254b.5\]]par bsgom/_/zhes gang bshad pa de nyid gsal bar bya ba'i phyir/_/dbang po gnyis ni sbyor ba yis/_/zhes bya ba la sogs pas gsungs so/_/ji skad bshad pa'i dam tshig nyams su blang ba dang /_snyoms par 'jug pa bsgoms pas dge legs kyi go 'phang thob par 'gyur bas de'i
[\[254b.6\]]phyir/_bshang gci'i dam tshig la sogs pas/_/zhes bya ba la sogs pa gsungs so/_/'dod pa bsten pa dang dam tshig nyams su blang ba'i sgo nas yod pa dang med pa'i rnam par rtog pa las grol ba ston par mdzad pa'i phyir 'dod pa dang thar pa'i dam tshig rdo rje ste/_dpal rdo rje sems dpa'o/_/
[\[254b.7\]]gang gi tshe ji skad bshad pa'i mtshan nyid dang ldan pa'i rang gi rigs kyi bu mo rnams dang /_de'i rigs can rnams la yang dang yang du gsol ba btab pas ma thob pa de'i tshe/_de rangs par bya ba yin pas de'i phyir de nas zhes bya ba la sogs pa gsungs so/_/dam tshig chen po'i khro bo ni 'phags pa
[\[255a\]]
[\[255a.1\]]gshin rje gshed de/_de la dmigs pa'i ting nge 'dzin ni mi phyed pa nyid yin pa'i phyir de skad ces bya'o/_/de bzhin gshegs pa thams cad kyi rdo rje rnams kyis 'chi bdag gi bdud la sogs pa skrag par byed pa'i phyir de bzhin gshegs pa thams cad kyi rdo rje
[\[255a.2\]]kun du skrag par byed pa'i khro bo ste de'o/_/khro zhing tsher ma'i me la bsreg_/ces bya bas ni 'di skad du bstan pa yin te/_ji lta ba bzhin du mngon du bsnyen pa byas pa snyoms par zhugs pa'i 'phags pa gshin rje'i gshed kyi rnal 'byor dang ldan zhing khro bas mngon spyod kyi thab khung gru gsum
[\[255a.3\]]tsher ma can gyi bud shing gis sbar bar yi ge hUM las byung ba'i lce dang ldan pa'i 'phags pa gshin rje'i gshed kyi zhal du stobs pas/_oM hrIHSh+T+r-iHwi kr-i tA na na bu mo che ge mo staM b+ha ya hUM hUM phaT swA hA/_zhes bya ba zlos shing nyi ma phyed dam mtshan phyed kyi dus su dug la sogs pa'i sbyin
[\[255a.4\]]sreg stong rtsa brgyad zhag gsum byas na bu mo de gdon mi za bar rengs par 'gyur zhing gzhan la ster bar mi 'gyur ro/_/bskal pa grangs med gsum du yang /_/zhes bya ba ni gal te de'i tshe nang na tshod yod na'o/_/sangs rgyas sam ni chos 'dzin pa'am/_/zhes bya ba la sogs pas
[\[255a.5\]]ni rnam par mi rtog pa'i ye shes can gyi 'das par gyur kyang 'tsho bar mi 'gyur ro zhes la dor ba brjod pa'i sgo nas sbyor ba'i che ba'i bdag nyid gsungs so/_/de ni rtag tu ster bar 'gyur/_/zhes bya ba ni mar ngo'i zhag dag las gang yang rung ba'i nyin par/_dur khrod kyi sol ba blangs te
[\[255a.6\]]'phags pa gshin rje'i gshed kyi rnal 'byor dang ldan pas stong rtsa brgyad bzlas pa'i sgo nas/_bdag la bu mo 'di byin cig ces bya ba'i bskul ba'i tshig dang ldan pa'i bshad ma thag pa'i sngags dang rnam par spel ba'i tshangs pa dang srin po la sogs pa gang gi ming bris pa des de bkug
[\[255a.7\]]nas ster bar byed pa'o/_/dgra bo'i gzugs brnyan bris nas ni/_/zhes bya ba ni bshad ma thag pa'i rim pas mngon par bzlas pa'i sol ba nyid kyis dur khrod kyi sa gzhi la bsgrub bya'i gzugs brnyan kun du bris te bkug la 'di'i ske gcad par bya'o snyam pa'i bsam pa dang ldan pas
[\[255b\]]
[\[255b.1\]]taM tsa mtshon cha'i rnam par lhag par mos par byas nas/_ske la ri mo bris na mgo chad par 'gyur ba'o/_/tho ba bsam gtan sbyor ba yis/_/zhes bya ba ni de'i rnal 'byor nyid kyis lag par 'phags pa gshin rje'i gshed kyi rang bzhin gyi tho ba bsams la/_mdun du bsgrub bya
[\[255b.2\]]rnam par bsams te/_taM lus la phab na gdon mi za bar slar ldang mi nus par ltung bar 'gyur ba'o/_/hUM ni zhes bya ba la sogs pas ni zhe sdang rdo rje la sogs pa gang yang rung ba'i rdo rje'i rigs kyi khro bo'i rnal 'byor dang ldan pas rang gi lag tu yi ge hUM las byung ba'i rdo rje rtse lnga
[\[255b.3\]]pa 'bar ba 'od zer gyi tshogs 'phro ba bsams la/_de kho na bzhin du bsgrub bya'i lus la nges par phab na gdon mi za ba kho nar 'jig par 'gyur bar bstan to/_/de'i phyir phyag na rdo rje'i rigs la zhes gsungs so/_/rdo rgyus zhes bya ba la sogs pa la/_bshad ma thag pa'i
[\[255b.4\]]rnal 'byor nyid kyis rdo rgyus dang sol ba la sogs pa rnams kyis ji skad du bshad pa bzhin du bsgrub bya kun du bris la bkug ste/_hUM ka ra las byung ba'i sta re rnam par bsams la/_des de'i mid pa bcad na 'chad par 'gyur ro/_/sangs rgyas sku gsum rin chen mchog_/ces
[\[255b.5\]]bya ba la sogs pas ni sgrub pa po la yid ches pa nyid skyed par byed do/_/char ches pa'am dkyil 'khor 'dri ba'i dus su char rengs par bya ba ni/_las kyi rdo rje zhes bya ba la sogs pas gsungs so/_/'di skad du bstan pa yin te/_rdo rje 'chang chen po sku mdog ser po'i rnal 'byor gyis
[\[255b.6\]]grong dang yul la sogs pa'i steng gi bar snang la yi ge hUM las byung ba'i sna tshogs rdo rje 'bar ba kha dog ser po mngon par 'dod pa'i yul khebs par rnam par bsams la/_de'i dbus su yi ge hUM las byung ba'i rdo rje chen po kha gyen du bltas pa bskal pa'i me'i phung po dang mtshungs par bsams
[\[255b.7\]]nas/_de'i lte bar rnal 'byor de nyid kyis nye bar 'dug ste/_rang gi ba spu'i bu ga'i gseb nas byung ba'i 'od zer ser po'i tshogs rnams kyis thams cad bkab par bsam par bya'o/_/de ltar na mngon par 'dod pa'i gnas las phyi rol du char 'bab par 'gyur ro/_/des ni mngon par 'dod pa'i
[\[256a\]]
[\[256a.1\]]dkyil 'khor la sogs pa rnal 'byor pas byas pa'i char mi 'bab pa dang phyi rol du char 'bab pa'i mthu gnyis bstan pa'i sgo nas sngags kyi che ba nyid bstan pa yin no/_/thams cad du gcad par 'dod na de nyid thams cad du khyab pa bsams la/_'od zer 'bar
[\[256a.2\]]ba'i tshogs rnams kyis klu thams cad yongs su bskams par bsam par bya'o zhes bya ba ni nyams su myang ba dang bcas pa'i man ngag go/_/bsgom pa bya bar mi nus pa la bya ba'i cho ga brjod par bya ste/_sngar bshad pa'i bri ba'i rdzas rnams kyis dur khrod kyi gos la pad+ma'i 'dab ma brgyad du rang gi
[\[256a.3\]]sa bon gyis klu brgyad dang de'i lte bar yi ge phaT kyis mtshan pa'i rlung lha kun du bris la bkug ste/_gos gnyis pa la 'bar ba'i 'od kyis khyab pa'i sna tshogs rdo rje ser po'i lte bar rdo rje rtse lnga pa ser po 'greng ba yi ge hUM gis mtshan pa yang bris la/_gyen du bltas pa de'i steng du sbub ste kha
[\[256a.4\]]sbyar la rdo leb kyis mnan te bzhag na char 'chad par 'gyur ro/_/gdug pa ni bgegs rnams yin zhing de dag 'joms par byed pas na gdug pa'i dgra ste/_'phags pa bgegs mthar byed yin zhing de'i rnal 'byor gyis mche ba'i phyag rgya yang bcings la/_rlung la sogs
[\[256a.5\]]pa'i bgegs bsal bar bya ste/_sngar bshad pa'i mtshan nyid can mche ba'i phyag rgya kha'i logs kyi mtha' mar 'dzin cing yi ge phaT zlos pas bgegs rnams kyi mdun du bstan na de bzhin gshegs pa la sogs pas sprul pa'i rlung la sogs pa'i bgegs kyang sel bar byed do/_/de
[\[256a.6\]]nyid ni sangs rgyas zhes bya ba la sogs pas gsungs so/_/gzhan du na dam tshig las 'das pas rlung la sogs pa 'jig par 'gyur ba kho na'o/_/de ltar phyag rgya'i phan yon bshad nas/_da ni sngags kyi mthu/_sangs rgyas zhes bya ba la sogs pa gsungs te/_de ni go sla'o/_/rdo rje
[\[256a.7\]]'chang chen po bsgrub pa ni ye shes sems dpa' zhes bya ba la sogs pas gsungs te/_ye shes kyi bdag nyid kyi sems dpa' ni ye shes sems dpa'o/_/de'i sbyor ba ni dam tshig sems dpa' dang lhan cig gcig tu bya ba ste de yis so/_/dbus su gzugs zhes bya ba ni ji skad
[\[256b\]]
[\[256b.1\]]bshad pa'i dkyil 'khor gyi dbus su thugs kar ye shes kyi lhas byin gyis brlabs pa'i rdo rje 'chang chen po'i gzugs brnyan no/_/sngags shes pas ni gnas bzhi ru/_/bud med rtag tu gzhag par bya/_/zhes bya ba spyan la sogs pa'i gnas rnams su/_de dag gi gzugs
[\[256b.2\]]su rnam par bsgoms pa'i ji skad bshad pa'i bu mo bzhi bzhag la/_sme sha can gyi bu mo kun du bzang mor lhag par mos par byas nas/_de'i pad+mar rang gi gsang ba'i rdo rje bcug ste/_las la gnas par gyur nas/_'dod chags chen po'i mthus gnyis ka yang zhu bar gyur te/_byang
[\[256b.3\]]chub kyi sems kyi zla ba'i dkyil 'khor gyi rnam par bsams la/_de la yang yi ge hUM kha dog dkar po mgo gyen du bltas pa yongs su gyur par byas nas/_'od zer lnga 'bar ba'i rdo rje 'chang chen po sa bon gsum gyis byin gyis brlabs pa rnam par bsams te/_de las byung ba'i
[\[256b.4\]]'od zer gyi tshogs rnams kyis nam mkha'i gtos khyab pa'i de bzhin gshegs pa la sogs pa rnams la kun du reg nas rdo rje 'chang chen po'i rnam par byas te bsdus nas rang gi lus dang ngag dang sems la kun du bcug ste/_bdag nyid rdo rje 'chang chen por bsgom par bya'o/_/
[\[256b.5\]]bsgom pa 'dis mtshan ma thob pas myur du rdo rje 'chang chen po'i mngon par byang chub pa thob par 'gyur ba de'i phyir/_rnam par snang mdzad 'od 'dra zhing /_/zhes bya ba la sogs pa gsungs te/_rnam par snang mdzad ni sngar bshad pa yin zhing /_'di la de dang 'dra ba'i 'od yod pas na rnam
[\[256b.6\]]par snang mdzad 'od 'dra ste/_dpal rdo rje 'chang sku mdog dkar po'o/_/de nyid de bzhin gshegs pa thams cad kyi bdag po nyid yin pa'i phyir rgyal po che'o/_/ji skad bshad pa'i chos kyi sku la sogs pa 'dzin pa dang /_sku rdo rje la sogs pa 'dzin par mdzad pa'i phyir sangs rgyas sku
[\[256b.7\]]gsum rdo rje 'dzin no/_/ting nge 'dzin gang la ji skad bshad pa'i rdo rje sems dpa' bskyed cing 'byin pa yod pa de nyid mi phyed pa nyid yin pa'i phyir de skad ces bya'o/_/de nyid kyi phyir dang por rdo rje 'chang chen po sku mdog dkar po dpal zhe sdang rdo rje'i gdan la bri bar bya'o/_/gsang ba blangs nas bza' bar
[\[257a\]]
[\[257a.1\]]bya/_/zhes bya ba snga ma bzhin du 'phags pa 'jam pa'i rdo rje'i rnal 'byor dang ldan zhing /_ji skad bshad pa'i bu mo dang lhan cig rig pa'i brtul zhugs spyad pas phyi rol gyi sems can gyi tshogs med pa'i gnas su rten dang bcas pa'i brten pa'i 'khor lo'i
[\[257a.2\]]dbus na gnas pas mi snang ba'i ting nge 'dzin mngon du bya bar lhag par mos pa'i sgo nas gsang ba'i mchod pa las byung ba'i byang chub kyi sems 'od zer 'bar ba'i pad+ma na gnas pa khas blangs te/_rig ma la yang rang gi kha nas phyung ba sbyin par bya'o/_/de ni zhes bya ba la sogs
[\[257a.3\]]pas ni 'bras bu gsungs so/_/bza' ba ni 'bras kyi bza' ba la sogs pa'o/_/bshang ba dang /_rta dang glang po'i sha la sogs pa ni bza' ba ma yin pa'o/_/gzhug par bya zhes bya bas ni/_'di skad du bstan pa yin te/_rig ma'i brtul zhugs spyad cing mi snang ba bsgrub pa la mtshan
[\[257a.4\]]ma thob pas snod du rung ba gnyis bsgrub pa'i dkyil 'khor 'drir bcug ste/_de'i dbus su rang gi lha'i rnal 'byor la snyoms par zhugs pas snga ma bzhin du mngon par 'dus byas pa'i bshad ma thag pa'i bza' ba la sogs pa bcug ste/_yi ge gsum mam rang gi sngags brgya rtsa brgyad mngon
[\[257a.5\]]par bzlas nas zos na ji skad bshad pa bzhin du 'grub par 'gyur bas de'i phyir/_/zos na sangs rgyas kyis mi mthong /_/zhes bya ba gsungs so/_/bshang ba cho ga bzhin zhes bya ba la sogs pa la/_bshang ba yang bshad ma thag pa'i cho ga kho na bzhin du kham phor so ma btang ba'i kha sbyar bar
[\[257a.6\]]bzhag ste/_mngon par bzlas la bza' bar bya'o/_/thugs rjes dmar ba nyid dang ye shes kyis snang bar mdzad pa nyid yin pa'i phyir sangs rgyas nyid nyi ma yin pas na sangs rgyas nyi ma ste/_de rnams kyis kyang mi mthong ngo zhes bya ba'i tha tshig go/_/de bzhin khyi'i sha la sogs pa gang yang rung
[\[257a.7\]]ba kham phor kha sbyar na gnas pa zos na yang 'bras bu de dang 'dra ba kho na'o/_/bshang dang zhes bya ba la sogs pas ni 'das ma thag pa bzhin du bri ba'i dkyil 'khor gyi dbus na gnas pa lha gang yang rung ba'i rnal 'byor gyis rang gi rigs kyi bu mo dang snyoms par zhugs pas bdud rtsi lnga ma sha phyed
[\[257b\]]
[\[257b.1\]]bshang ba la sogs pa gang yang rung ba'i rdzas ma sha phyed dang lhan cig sbyar te/_snga ma bzhin du lcags gsum gyis dkris la pad+mar bzhag la/_de'i nang na gnas pa'i rang gi bdag po spro ba dang bsdu ba'i rim gyis bsgoms na de kho na bzhin du 'grub par 'gyur ro zhes bstan to/_/thun
[\[257b.2\]]mong nyid yin par bstan pa'i phyir/_rdo rje 'dzin pa gang yang rung /_/zhes bya ba la sogs pas gsungs so/_/de ni zhes bya ba la sogs pa ni shes par zad do/_/steng du rang gi ye shes kyi mthus dpag tshad bye ba snyed kyi stong gsum gyi bar du 'gro bas na rdo rje 'gro ba'o/_/gzhan ni bshad
[\[257b.3\]]zin to/_/'da' bar bya ba ma yin pa'i mi snang ba'i cho ga bstan pa'i phyir/_dam tshig mi snang ba'i rdo rje chen po de dpal rdo rje 'chang ngo /_/bcom ldan 'das kyis dngos grub sna tshogs bsgrub pa'i tshogs bstan pa'i sgo nas sems can rnams kyi don mdzad par rtogs nas/_rab tu
[\[257b.4\]]dgyes shing spyan gdangs pas ched du brjod pa ched du brjod pa ni de nas zhes bya ba la sogs pa gsungs te/_rigs nges pa'i sems can rnams kyi zlos gar bstan pa'i phyir dga' ba phul du byung ba nyid kyi sems 'khrul pa'o/_/gzhan ni bshad zin to/_/e ma'o zhes bya ba la sogs
[\[257b.5\]]pa la/_'di dag rab tu ngo mtshar zhes bya ba ni rigs la sogs pa'i bu mo dang yang dag par sbyor ba la sogs pa rnams kyi dngos grub bsgrub pa'i dus 'di'o/_/thabs dang shes rab kyis zag pa med pa'i bde ba thob par byed pa nyid yin pa'i phyir gsang gnas mi 'gyur ba'o/_/de nyid kyi
[\[257b.6\]]phyir ngo bo nyid kyis dag pa'o/_/lus dang rtogs pa'i chos dri ma med pa nyid yin pa'i phyir shin tu dri med chos so/_/sangs rgyas la sogs pa rnams kyi dbang bskur gyi nges pa bstan par bya ba'i phyir/_de nas zhes bya ba la sogs pa gsungs te/_ston pa zhes bya ba la sogs pa ni bshad
[\[257b.7\]]zin to/_/yongs su dag pa'i sku can nyid yin pa'i phyir dag pa'o/_/mi phyed pa'i thugs mnga' ba nyid yin pa'i phyir rdo rje'o/_/phyin ci ma log pa'i gsung sgrogs pas che ba nyid yin pa'i phyir chos chen po ste/_de lta bu'i yon tan khyad par can dang ldan pa'i bcom ldan 'das de rdo rje gsung
[\[258a\]]
[\[258a.1\]]bka' stsal to/_/sems dpa' zhes bya ba la sogs pa la/_sems dpa' ni dpal rdo rje sems dpa' ste/_sangs rgyas la sogs pa sems dpa' thams cad 'byung ba'i rgyu nyid yin pa'i phyir ro/_/dpal de kho na nyid bsdus pa las kyang /_sems
[\[258a.2\]]dpa' chen po de nyid las/_/sems dpa' thams cad kun du 'byung /_/zhes gsungs so/_/de'i shes rab nyid ni rdo rje yin zhing /_kun du bzang mo sku mdog dkar po lha mo'i gzugs can yin te/_dpal bde mchog phyi ma las kyang /_zla ba lta bur dag pa'i blo/_/rdo rje zhes ni
[\[258a.3\]]mngon par brjod/_/ces gsungs pa'i phyir ro/_/de yang dag par sbyor ba ni/_/sems dpa' rdo rje'i sbyor ba ste/_/de mnyes par 'gyur ro/_/gang dag ce na/_gsungs pa/_sangs rgyas rdo rje 'dzin te/_mi bskyod pa la sogs pa de bzhin gshegs pa rnams so/_/ji ltar zhe na/_
[\[258a.4\]]spyi bo na gnas pas bskul ba las byung ba'i byang chub kyi sems kyi rgyun gyi dbang bskur ba rnams kyis zhes bya ba'i don te/_'di nyid las/_spyi bo nas ni bskul ba shis/_/zhes 'chad par 'gyur ba nyid kyi phyir ro/_/sangs rgyas byang chub rab dbye bas/_/zhes bya ba la/_sangs rgyas
[\[258a.5\]]ni rnam par snang mdzad la sogs pa'i de bzhin gshegs pa rnams so/_/de rnams kyi byang chub ni thugs ka na gnas pa'i shes rab bo/_/de'i bar du dbye ba ni sangs rgyas spyan la sogs pa'i gzugs yongs su gyur pa dang gnyis su med par yang dag par sbyor ba ste de yis so/_/rdo rje ste
[\[258a.6\]]rtogs pa'i ye shes dang phyag mtshan 'dzin par mdzad pas na rdo rje 'dzin te/_sa'i snying po la sogs pa byang chub sems dpa' chen po rnams so/_/de rnams ni rang gi rigs kyi de bzhin gshegs pa rnams kyis dbang bskur bas mnyes par 'gyur ro/_/rdo rje can gyi gzugs sogs
[\[258a.7\]]kyis/_/zhes bya ba ni/_drug pa'i don can gyi gsum pa ste/_de'i phyir spyan la sogs pa rnams dang khro bo rnams kyi ni rang gi de bzhin gshegs pa nyid kyis dbang bskur ba'o/_/bshad ces bya ba ni bstan pa'o/_/rig pa'i rgyal po chos mchog rnams/_/zhes bya ba ni gtsug tor chen po
[\[258b\]]
[\[258b.1\]]la sogs pa ral pa'i tshogs bcings pa'i gtsug tor can gyi rig pa'i 'khor los sgyur ba'i gtsug tor brgyad de/_dkon mchog dpal gyis dbang bskur ba'o/_/sngar ni spyan la sogs pa rnams kyis khyad par gyi dbang bskur ba bstan nas/_da ni lha mo thams cad kyi thun mong gi dbang
[\[258b.2\]]bskur ba/_rig pa'i zhes bya ba la sogs pas gsungs te/_rig pa ni gzugs rdo rje ma la sogs pa'i lha mo rnams so/_/rgyal mo ni spyan la sogs pa rigs kyi lha mo bzhi'o/_/de rnams kyi sbyor ba ni rang gi de bzhin gshegs pa la sogs pa rnams dang yang dag par sbyor ba ste de rnams
[\[258b.3\]]la'o/_/tshe dpag med pa rab tu bsgom/_/zhes bya ba ni sgra las byung ba'i shes rab kyi ngo bo nyid dang /_rig ma thams cad kyi bdag po yin pa'i phyir/_de'i dbang bskur bas de rnams mnyes par 'gyur ba'o/_/thams cad las byed sngags rnams la/_/zhes bya ba 'phags pa bdud rtsi 'khyil
[\[258b.4\]]pa la sogs pa rnams la don yod par grub pas dbang bskur bar bya'o/_/zhi ba la sogs pa'i las bsgrub pa'i dus su yang lha thams cad kyi rnal 'byor pa rnams kyis las dang rjes su mthun pa'i sku mdog can gyi don yod par grub pas dbang bskur bar bya ste/_don yod pa'i bkas nges
[\[258b.5\]]par 'grub par 'gyur ba'i phyir ro/_/'di thams cad ni rdo rje 'chang chen po'i rnam par 'phrul pa yin pas/_lha thams cad kyi thun mong gi rdo rje'i sems dpa'i dbang bskur ba yang /_sngags rnams thams cad nyid la ni/_/zhes bya ba la sogs pas gsungs so/_/sngags gang dag gis rgyud
[\[258b.6\]]gzhan rnams las grags pa'i gnod sbyin ma rnams kyi rgyud de gzugs la sogs pa bkod pa de rnams la de skad byas te/_sngags kyis bskyed pa'i gnod sbyin ma'i gzugs can rnams kyi cod pan gyi dbang bskur ba'i don du bdag po nyid yin pa'i phyir 'phags pa gshin rje gshed kho na
[\[258b.7\]]bsgom par bya'o/_/sngags rnams thams cad nyid la ni/_/zhes bya ba ni bshad ma thag pa'i yang dag pa'i sbyor bas gnas pa'i lha thams cad la'o/_/spyi bo nas shis bskul ba zhes bya ba ni/_de rnams kyi spyi bor rdo rje dang pad+ma kun du bskul ba las byung ba'i byang chub kyi sems kyi rgyun
[\[259a\]]
[\[259a.1\]]gyis dbang bskur ba'o/_/shis zhes bya ba ni mngon par 'dod pa'i dngos grub sgrub par byed pa'o/_/dngos grub kyi don du 'da' bar mi bya ba'i dam tshig ston par mdzad pas na dam tshig chen po ste dpal rdo rje sems dpa'o/_/bsam gtan 'khor lo 'di yis ni/_/
[\[259a.2\]]zhes bya ba ni dkyil 'khor gyi lha rnams la dbang bskur bas so/_/sngags mnyes byed pa'i 'khor lo dag_/ces bya ba ni lha mnyes pa'i 'khor lo'o/_/de nyid ni/_dam tshig chen po sgrub byed pa/_/zhes bya bas bshad do/_/dam tshig chen po ni gzugs thams cad ston par mdzad
[\[259a.3\]]pa'i bdag nyid can gyi dpal rdo rje sems dpa' yin zhing /_de sgrub par byed pa ni dam tshig chen po sgrub byed pa'o/_/sgrub pa po rnams kyi mngon par 'dod pa'i dngos grub mchog sgrub par byed pa nyid yin pa'i phyir phan pa'o/_/dbang bskur ba'i sgrub pa 'di ni sku la sogs pa byin gyis
[\[259a.4\]]brlabs pa'i rjes thogs la rang gi sku'i dngos grub grub pa yongs su shes par byed pa'i ched yin no/_/snod la dbab pa dang dkyil 'khor du slob ma gzhug pa'i don du sbyor ba ni/_de nas zhes bya ba la sogs pa gsungs te/_de ni rnam par phye zin to/_/bsam gtan rdo rje rab bya ba/_/
[\[259a.5\]]zhes bya ba ni bshad ma thag pa'i gnas su phra mo'i rnal 'byor bsgoms pas sems brten par byas nas so/_/bzlas dang sngags kyi sbyor bas zhes bya ba ni/_'chad par 'gyur ba'i yi ge hUM la sogs pas bskul ba'i sbyor bas so/_/de lta bur gyur pa'i rnal 'byor pa des dpal rdo rje sems
[\[259a.6\]]dpa' la sogs pa thams cad sngags dang bsam gtan gyis kun du bskul na las rnams sna tshogs byed par 'gyur ba yin pas de'i phyir/_rdo rje sems dpa' la sogs kun/_/zhes bya ba la sogs pa gsungs te/_gsung gi las ni dpal rdo rje sems dpa' ste/_phyin ci ma log pa'i
[\[259a.7\]]don ston par byed pa'i ngag gi bya ba'i bdag nyid yin pa'i phyir ro/_/rdo rje chos kyi gzugs chen po/_/zhes bya ba ni yi ge a las byung ba'i pad+ma rA ga ltar dmar ba'o/_/gnas gsum du ni rigs brtag go/_/zhes bya ba ni 'di skad du bstan pa yin te/_bdag nyid ji skad du bstan
[\[259b\]]
[\[259b.1\]]pa'i 'od dpag tu med par rnam par bsams la/_rang gi mgo bo dang lkog ma dang snying ga'i phyogs rnams su zla ba kha dog dmar po dang chu skyes dang nyi ma la gnas pa'i oM dang AHdang hUM zhes bya ba'i sa bon dmar po rnams kyis rigs gsum thams cad dmar por bsams te/_
[\[259b.2\]]de kho na bzhin du 'od dpag tu med pa rnam par bsgoms pa'i ji skad bshad pa'i snod du rung ba'i mgo dang lkog ma dang snying ga'i phyogs rnams su yi ge baM la sogs pa las byung ba'i chu dang rlung dang dbang chen gyi dkyil 'khor la gnas pa'i ha dang AHdang hUM zhes bya bas byin gyis brlab
[\[259b.3\]]pa'am/_de rnams kyi bskyed pa'i rigs gsum gyis byin gyis brlab pa byas la/_de'i rkang pa'i 'og tu me'i dkyil 'khor la gnas pa'i dz+haiM 'bar bar byed par bsams te snga ma bzhin du ye shes sems dpa' bcug la yi ge dz+haiM las byung ba'i 'od zer gyi tshogs rkang pa'i mthil gyi
[\[259b.4\]]gseb nas zhugs pa rnams kyis yi ge gsum mam rigs gsum kun du bskul ba dang /_dril bu dkrol zhing hUM ha AHdz+haiM zhes bya ba'i sngags brjod na/_de la bcom ldan 'das nges par 'bab par 'gyur ro/_/de nyid ni/_dbab pa'i cho ga thams cad ni/_/byas na gdon mi za bar
[\[259b.5\]]'grub/_/ces bya bas gsungs so/_/de bzhin du bdag nyid yi ge ha dang yi ge hUM dag gis go rims bzhin du rnam par snang mdzad dam mi bskyod pa pad+ma rA ga ltar dmar ba bsams la/_thams cad 'das ma thag pa bzhin du bya'o/_/babs pa'i lce la yi ge AHdmar po rdo rje 'bar
[\[259b.6\]]ba dmar pos khyab pa bsams la/_rdo rje smros shig ces brjod par bya ste/_de ltar na bzang ngan thams cad smra bar 'gyur ro/_/de nas tiSh+Tha badzra zhes bya ba la sogs pas dbab pa brten par bya ste/_oM sems can don kun mdzad lags te/_/zhes bya ba la sogs pas brjod la/_yi ge'i
[\[259b.7\]]muH'i mtha' can gyis gnod du rung ba la babs pa'i rdo rje chos la sogs pa rnams thal mos me tog gyen du gtor ba'i sgo nas gshegs su gsol te/_snod du rung ba sku rdo rje la sogs pa rnam par dgod pa'i sgo nas kun du bsrung bar bya'o/_/bskul dang zhes bya ba la sogs pa la/_'phags
[\[260a\]]
[\[260a.1\]]pa bzhi po dag ces bya ba ni/_/bskul ba la sogs pa bya ba'i don du snying ga dang skog ma dang spyi bo rnams su dbang chen dang rlung dang chu'i dkyil 'khor la gnas pa'i yi ge gsum mchog chen po'i 'phags pa'i sa'i rang bzhin can rnams dang /_me'i dkyil 'khor la
[\[260a.2\]]gnas pa'i yi ge dz+haiM ni bzhi pa ste 'phags pa'i sa gzhi'o/_/rdo rje grub pa dag gis zhes bya ba ni sems brtan par gyur pas so/_/de ltar byas na cir 'gyur zhe na/_de'i phyir rtag par 'grub ces bya ba gsungs te/_nyams pa med pa'i bde ba chen po'o/_/cho ga thams cad ces bya ba ni
[\[260a.3\]]sems brtan par bya ba dang lhag par gnas pa la sogs pa rnams so/_/rnam pa gzhan du ste snod du rung ba la lha ma babs na/_skye bo rnams kyis dpyas par 'gyur ba kho na'o/_/dz+haiMHni zhes bya ba la sogs pa la/_yi ge dz+haiM gyis rlung gi dkyil 'khor bskyod pas 'gul ba ste gyen du
[\[260a.4\]]'phags pa dang gser lta bu'i dbang chen gyi dkyil 'khor la gnas pas mnan na rengs pa dang /_chu'i dkyil 'khor la gnas pa'i kha dog dmar po nyid kyi g.yo ba la sogs pa bya'o zhes bya ba ni man ngag yin no/_/nam mkha'i khams ni sems med cing /_/zhes bya ba la sogs
[\[260a.5\]]pas ni/_sbyor ba'i mthu phul du byung ba bstan to/_/khru gang zhes bya ba la sogs pa la/_rdo rje ste 'od dpag tu med pa la sogs pa rigs gsum gyi ye shes kyis gsal zhing 'bar bas na rdo rje rgyal po ste/_dpal rdo rje sems dpa' yin zhing /_des khyad par du sngar bshad pa'i
[\[260a.6\]]sbyor ba rnams kyis bskul ba ni/_rdo rje rgyal pos rab bskul ba'o/_/'phar bar 'gyur zhes bya ba ni gyen du 'phags par 'gyur ba'o/_/snga ma bzhin du thams cad ces bya ba la sogs pas ni 'od dpag tu med pa la sogs pa'i rnal 'byor nyid kyis gshegs su gsol ba la thug pa'i
[\[260a.7\]]bar thams cad bya'o zhes bstan to/_/de ltar snod du rung ba la dbab pa'i cho ga bstan nas/_da ni gdug pa rnams gzhom pa'i phyir 'phags pa bdud rtsi 'khyil pa'i rtog pa/_de nas zhes bya ba la sogs pa gsungs te/_bka' stsal to zhes bya bar sbyar ro/_/rdo rje 'dzin zhes bya
[\[260b\]]
[\[260b.1\]]ba la sogs pa'i don ni bshad zin to/_/chos dang longs spyod rdzogs pa dang sprul pa'i sku'i gnas gsum kun du dag pa nyid yin pa'i phyir sku gsum gnas ni yongs dag pa'o/_/'di ni zhes bya ba ni thugs la gnas pa'o/_/bka' stsal to zhes bya ba ni gsungs pa'o/_/rtse gcig
[\[260b.2\]]ma gyur pa yis kyang /_/zhes bya ba ni bya ba mang po la zhugs shing mtshan ma thob pa'i rnal 'byor pa yis kyang ngo /_/brtul zhugs brtan pas zhes bya ba ni dgra bo chad pas bcad pa la nges pa'i blo can rnams kyis bya ba'o/_/sbyor ba gzhan min pas zhes bya ba ni 'phags pa bdud
[\[260b.3\]]rtsi 'khyil pa'i rnal 'byor pas 'chad par 'gyur ba'i sngags dang 'khrul 'khor dang bcas pa kho nas gdug pa rnams la chad pas gcad par bya'o zhes bya ba'i don to/_/dgra yi gzugs brnyan byas nas ni/_/zhes bya ba ni ro bsregs pa'i sol ba dang /_to sha dang /_ra dzi ka dang /_
[\[260b.4\]]lan tshwa dang /_til mar tsha ba dang /_dug dang /_smyo byed rnams kyis dgra bo'i gzugs brnyan byas la/_rdzas de rnams nyid kyis dur khrod kyi gos la sngags dang rnam par spel ba'i ming bris pa snying gar bcug ste/_dgug pa sngon du 'gro bas gcer bu skra grol ba ro bsregs pa'i
[\[260b.5\]]sol ba'i chus brlan pa'i gos gyon pa 'phags pa bdud rtsi zhes bya ba'i khro bo'i nga rgyal dang ldan pas g.yon brkyang bas mnan la/_brgya rtsa brgyad dam stong rtsa brgyad bzlas na ji skad bshad pa bzhin du 'gyur ba'o/_/dur khrod ro bsregs thal ba yis/_/zhes bya ba ni dur khrod kyi rtsu lu
[\[260b.6\]]kha bcag pa las byas pa'i gzugs brnyan bshad ma thag pa bzhin du mnan te/_mtshan phyed kyi dus su bzlas na de kho na bzhin du 'grub par 'gyur ro/_/dkyil 'khor gru gsum byas pa la/_/zhes bya ba ni ba lang dang rta dang khyi'i sha rnams kyis me'i dkyil 'khor gru gsum 'bar ba yi ge
[\[260b.7\]]ra yis mtshan pa'o/_/sangs rgyas kyang ni nges par 'jig_/ces bya ba 'dis ni sangs rgyas kyang gdon mi za bar 'jig par 'gyur na dgra bo tsam lta smos kyang ci dgos zhes rnal 'byor pa rnams la yid ches pa skyed par byed do/_/'di skad du bstan pa yin te dur khrod la sogs par to sha
[\[261a\]]
[\[261a.1\]]dang ldan pa'i me'i dkyil 'khor la gnas pa'i thab khung gru gsum byas la/_de ru rdzas de rnams nyid las byas pa'i gzugs brnyan mngon spyod kyi cho ga bzhin du sbyin sreg bya'o/_/rdo rje las byung 'jig ces bya ba ni mi phyed pa'i ye shes las byung ba'o/_/sha chen gyis
[\[261a.2\]]kyang 'das ma thag pa bzhin du thams cad bya'o/_/'di ni zhes bya ba ni 'di kho na'o/_/drag po thams cad kyi zhes bya ba ni/_dkon mchog dang bla ma la gdug cing drag la mi bzad pa'i sems dang ldan pa rnams kyi'o/_/mi bzad pa ni shin tu drag pa'o/_/chos mchog can zhes bya ba la
[\[261a.3\]]chos mchog ste mi bskyod pa'i sa'i mtshan nyid yin zhing de lta bur 'di 'gyur bas na chos mchog can te bsgrub bya de'o/_/khros nas bsreg ces bya ba ni dur khrod la sogs par bshad ma thag pa'i thab khung tsher ma'i me sbar ba la bshang gci'i gzugs brnyan de kho na bzhin du sbyin
[\[261a.4\]]sreg byas na'o/_/chu bo'i 'gram gnyis sa yis kyang /_/zhes bya ba ni rgyun du 'bab pa'i chu bo'i 'gram gnyis kyi sa las gzugs brnyan byas te/_ut+ta na mgo byang du bstan te bzhag nas so/_/dug las byung ba'i tsher ma yis/_/zhes bya ba ni sbrul dang sdig pa dang chu srin
[\[261a.5\]]kuM b+hi ra dang rwa can dang nya la sogs pa'i tsher ma dang /_bil ba'i tsher ma dug la btsos pa rnams kyis so/_/bskul ba'i tshig dang zhes bya ba ni sarba big+h+nAn bi nA ya kAn zhes bya ba'i tshig gnyis bzhag la che ge mo mA ra ya zhes bya ba'i bskul ba'i tshig dang ldan pa'i sngags khro ba dang
[\[261a.6\]]bcas pas brjod cing til gyi gang bu bzhin du dgang bar bya'o zhes bya ba'i don to/_/ske tshe la zhes bya ba la sogs pas ni gzugs brnyan la sogs pa thams cad ske tshe la sogs pa gzhug pa dang /_dur khrod kyi gos la sngags dang rnam par spel ba'i ming de rnams kyis bris pa gzhug
[\[261a.7\]]par bya'o zhes bstan to/_/sol khus gsher ba'i zhes bya ba la sogs pa ni bshad zin to/_/ling+ga zhes bya ba ni mi'i rus pa'i phye ma dang dug dang khrag rnams las byas pa'i gzugs brnyan no/_/gzhan ni bshad zin to/_/srin pos khyer bar gdon mi za/_/zhes bya ba ni che ge mo rak+Sha
[\[261b\]]
[\[261b.1\]]ser gra ha yed ces bya ba'i bskul ba'i tshig dang ldan pa'i sngags khro ba dang bcas pas bzlas na gdon mi za bar rdo rje sems dpa' dang mtshungs pa yang khyer bar 'gyur ro zhes bya ba'i don to/_/ske tshe bshang gci sbyar ba yis/_/zhes bya ba ni bshad ma thag ste 'on kyang ske tshe gtso bor
[\[261b.2\]]gyur pa'o/_/tsha ba chen pos btab par 'gyur/_/zhes bya ba ni chen mo zhes bskul ba'i dbang gis so/_/sbyor ba gzhan min pas bya ba/_/zhes gang bshad pa de'i sngags bstan pa'i phyir/_de la 'di ni zhes bya ba la sogs pa gsungs te/_de bzhin gshegs pa thams cad kyi dam
[\[261b.3\]]tshig chen po'i khro bo ni 'phags pa bdud rtsi bya ba ste/_de bzhin gshegs pa thams cad kyi bka' sgrub par byed pa dang /_de rnams kyis 'da' bar mi bya ba nyid yin pa'i phyir ro/_/de'i snying po ni sngags so/_/sbyin sreg ces bya ba ni bshad ma thag pa'o/_/yang na bsam gtan
[\[261b.4\]]zhes bya ba ni 'chad par 'gyur ba'o/_/gzhan ni go sla'o/_/rdo rje sems dpa' zhes bya ba ni ji skad bshad pa'i rdo rje 'chang chen po'o/_/khro bo che zhes bya ba ni 'phags pa bdud rtsi 'khyil pa dbyung ba dang gzhug pa'i sgo nas yongs su gyur pa'i khro bo bdud rtsi zhes bya ba'i gzugs can no/_/_
[\[261b.5\]]de nyid kyi phyir rnam pa bgrad pa 'jigs 'jigs lta ste/_rnam par bgrad pa la sogs pa'i don ni bshad zin to/_/bsams nas zhes bya ba ni lag na sta re dang tho ba thogs pa'i bsgrub bya'o/_/bsam gtan rab tu bya zhes bya ba ni 'chad par 'gyur ba'o/_/sems can drag po
[\[261b.6\]]chen po gzhom pa'i phyir khro ba 'byung ba'i rgyu ni drag po chen po'i khro bo'i dam tshig go/_/mkha' dbyings zhes bya ba ni nam mkha'i dbyings so/_/skabs 'dir yongs su gang ba zhes bya ba ni sangs rgyas dang byang chub sems dpa' rnams kyis yongs su gang ba'o/_/gdug pa de
[\[261b.7\]]yis bsad par ni/_/zhes bya ba ni sta re dang tho ba lag na thogs pas gtubs shing bcad de phye mar byas par bsam pa'o/_/de ma thag tu zhes bya ba ni 'chad par 'gyur ba'i bsam gtan la sbyor ba'i rjes thogs nyid la rdo rje 'chang dang mtshungs pa yang 'chi bar 'gyur ro zhes bya
[\[262a\]]
[\[262a.1\]]ba'i don to/_/sangs rgyas gnod byed dgra rnams ni/_/sngags mkhan gyis ni mdun bsams na/_/zhes bya ba la/_sangs rgyas la sogs pa rnams bsad pas 'gyod pa skyes pa/_skrag cing 'jigs pas dkrugs pa zhes bya ba dmyal bar ltung ba'i
[\[262a.2\]]'jigs pas myos par gyur pa/_mgon med cing skyabs med pa/_gcer bu skra bshig pa/_lus la til mar bskus pa/_sngar bshad pa'i rim pa bzhin saM po ta dbye ba byas te/_me'i dkyil 'khor la gnas pa rnam par bsams la/_de la phan par bya ba nyid kyi phyir khro
[\[262a.3\]]bo'i tshul du gyur pa'i dkyil 'khor pa'i lha'i 'khor lo'i dbus na gnas pa'i khro bo 'phags pa bdud rtsi zhes bya ba'i rnal 'byor dang ldan pas gnod sbyin la sogs pa spros pa rnams kyis kun du sngangs par byas te zos par bsam zhing /_de'i rnam par shes pa yang snga ma bzhin du
[\[262a.4\]]mi bskyod pa'i gzugs can gyi byang chub sems dpar bskyed la/_mngon par dga' ba can gyi 'jig rten gyi khams na gnas pa'i chos kyi rgyal srid kyi gnas la yang dag par bzhag ste dbang bskur bar bya'o/_/sbrul nag ces bya ba la sogs pa la gshin rje'i gzugs can gyis 'chi
[\[262a.5\]]bdag gi bdud kyang 'jigs par byed pas na 'jigs pa dag kyang 'jigs byed pa'o/_/dug gi mchog gi dam tshig ces bya ba ni/_yi ge naM las klu rigs ldan gyi gzugs bung ba ltar sngo ba'o/_/nam mkha' na gnas pa'i yi ge hri las byung ba'i 'od zer gyi lcags kyu rnams kyis
[\[262a.6\]]bkug pa'i khams gsum gyi dug gis gang bar bsams la/_che ge mo'i dpral ba nas zo zhig ces de la bka' bsgo ste/_des de zos par bsam zhing de'i rnam par shes pa yang 'das ma thag pa bzhin du mi bskyod par bya'o/_/phyogs bcu'i sems can thams cad kyi nyams
[\[262a.7\]]la sogs pa bkug ste/_de kho na bzhin du bsgrub bya'i lus la gzhug par bya'o/_/tho ba ni yi ge hUM las byung ba'i tho ba 'bar ba'o/_/gzhan ni shes par zad do/_/gshegs shing zhes bya ba la sogs pas ni phyag na sta re la sogs pa bsnams pa'i rdo rje khro bo la sogs pa rnams kyis
[\[262b\]]
[\[262b.1\]]rnam par bsgyel te dum bur gtubs par bsam par bya'o/_/bsrung ba la sogs zhes bya ba la sogs pas ni 'di skad du bstan pa yin te/_snga ma bzhin du rang gi snying ga nas phyag na rdo rje lcags kyu bsnams pa phyung ste/_des de'i bsrung ba kha sbyar la sogs pa dang lha rnams bkug
[\[262b.2\]]la rang gi par shwa g.yon par bzhag ste/_'phags pa bdud rtsi 'khyil pa'i phur bu nyid kyis oM g+ha g+ha zhes bya ba'i sngags/_sarba duSh+TAM sarba pA paM zhes bya ba'i tshig gnyis bzhag la/_'di'i sarba rak+Sha a ti man+t+rAM dai ba tAM sh+tsak+tsi la yed/_ces bya ba'i bskul ba'i tshig dang ldan pa brjod
[\[262b.3\]]cing phur bus gdab par bya'o zhes bya ba'i don to/_/'di ni zhes bya ba la sogs pa la/_gsod pa thams cad las gtso bor gyur pa nyid yin pa'i phyir gsod par byed pa'i mchog go/_/bsrung ba la sogs pa'i kha sbyar dbye ba ni dam tshig ste 'da' bar mi bya ba nyid yin pa'i phyir ro/_/
[\[262b.4\]]rdo rje phung pos zhes bya ba la sogs pa la/_mi phyed pa'i phung po la sogs pa dang ldan pa'i sems can te/_de bzhin gshegs pa la sogs pa khro bo'i dkyil 'khor na gnas pa ji snyed pa de dag thams cad khro zhing gdug pa gsod pa la gcig tu brtson par bsam par bya'o/_/
[\[262b.5\]]de ltar na/_mnyes par 'gyur te gzhan du min/_/zhes bya ba ni ji skad bshad pa de kho na bzhin du bsgrub pa la brtson pa'i rnal 'byor pa la de bzhin gshegs pa la sogs pa rnams mnyes par 'gyur gyi/_gzhan du phyin log gi bsam pas byed pa la ma yin pa'o/_/ston pa sangs
[\[262b.6\]]rgyas zhes bya ba la sogs pa la/_chos thams cad rab tu rtogs pas na sangs rgyas so/_/de nyid nges par 'byed pa'i shes rab lha mo'i rnam par gyur par 'dzin par mdzad pas na rdo rje 'dzin to/_/de nyid de bzhin gshegs pa la sogs pa 'chos par mdzad pa nyid yin pa'i phyir
[\[262b.7\]]ston pa'o/_/rdo rje chos ni 'od dpag tu med pa'o/_/'khor lo can ni rnam par snang mdzad de/_de rnams kyi rnal 'byor lhur len pa'i sgrub pa po rnams de'i ming can du bstan to/_/de ni nye bar mtshon pa yin te/_lha sgom pa po rnams kyang gzung bar bya'o/_/de rnams kyang sdig pa
[\[263a\]]
[\[263a.1\]]bsags shing bsrung ba la sogs pa dang phral nas bsam gtan gang yang rung ba'i sbyor bas nges par sbyar na 'chi bar 'gyur ro zhes bya ba'i don to/_/gzhan ni bshad zin to/_/sems can khro bo chen po gzhan rnams gzhom pa'i phyir 'da' bar bya ba ma yin zhing
[\[263a.2\]]mi phyed pa'i khro bo ston par mdzad pa'i khro bo chen po'i dam tshig rdo rje khro bo'o/_/de ni bdud rtsi 'khyil pa'i rtog pa'o/_/de nas zhes bya ba la sogs pa la/_bka' stsal pa zhes bya bar sbyar ro/_/rgyal po rdo rje 'dzin zhes bya ba la sogs pa'i tshig rnams kyis rim bzhin du chos kyi dbyings
[\[263a.3\]]dang me long lta bu dang so sor rtog pa dang mnyam pa nyid dang bya ba sgrub pa'i ye shes kyi bdag nyid can gyi bcom ldan 'das bstan te/_des bka' stsal ba'o/_/e ma'o zhes bya ba ni ngo mtshar ba'o/_/rang bzhin gyis yongs su dag pa nyid yin pa'i phyir ngo bo nyid kyis dag pa'o/_/de gang yin zhe
[\[263a.4\]]na/_rdo rje'i theg pa zhes bya ba mi phyed pa'i theg pa chen po'o/_/de nyid thams cad las phul du byung ba nyid yin pa'i phyir/_bla na med pa'o/_/ma skyes pa'i zhes bya ba la sogs pa la skye ba'i rgyu med pa nyid yin pa'i phyir ma skyes pa'i phung po la sogs pa'i mtshan nyid dang /_stobs dang mi 'jigs
[\[263a.5\]]pa la sogs pa'i rang bzhin can gyi chos rnams la yang kun rdzob tu drag po'i las kyi bya ba'i mtshan nyid skye bar bstan to/_/gang dag gis she na/_rgyal ba rnams kyis zhes bya ba mi mthun pa'i phyogs ma lus pa las nges par rgyal ba'i sangs rgyas rnams kyis so/_/de ni las phran
[\[263a.6\]]tshegs kyi tshogs/_/de la 'di ni zhes bya ba la sogs pas gsungs te/_bsam gtan dang bzlas pa la ltos nas bri ba la sogs pa'i bya ba gtso bor gyur pa yin pa'i phyir las phran tshegs rdo rje gsang ba'o/_/sbrul ni zhes bya ba la sogs pa la/_rdo rgyus dang ro bsregs pa'i sol ba dag
[\[263a.7\]]la yi ge khaM brgya rtsa brgyad mngon par bzlas la/_de dag gi sbrul mi sdug cing 'jigs su rung ba nag po 'bar ba 'khrug cing khro ba lce gnyis pa mche ba'i phreng ba can kun du bris te de'i khar yi ge khaM me'i mdog can dug ha la ha la'i bdag nyid can 'bar ba rnam par bsams la/_dang gar yi
[\[263b\]]
[\[263b.1\]]ge hri/_bsams te/_de las byung ba'i 'od zer gyi lcags kyu rnams kyis khams gsum na yod pa'i dug rnams bkug la/_sbrul gyi khar gzhug par bya'o/_/de ltar bsgoms na de nges par gnas nas g.yo bar 'gyur te/_nges reg pas sems can gyi khams 'jig par 'gyur ro/_/
[\[263b.2\]]sdig pa zhes bya ba la sogs pa la sbyor las byung ba'i mtshan nyid kyis zhes bya ba 'das ma thag pa bzhin du/_yi ge khaM mngon par bzlas shing /_de dang rjes su mthun pa'i kha dog dang ldan pa rnams kyis dug gi sdig pa la sogs pa rnams mngon par bris la/_de rnams kyi khar de de kho
[\[263b.3\]]na bzhin du rnam par bsams te/_khams gsum na yod pa'i dug bkug la gzhug par bya'o/_/de ltar na sdig pa la sogs pa gang yang rung ba dang /_reg pas kyang skad de nyid la 'jig par 'gyur ro zhes bya ba'i don to/_/de la 'di ni zhes bya ba la sogs pa la/_dug thams cad
[\[263b.4\]]'pho ba'i snying po'o zhes bya bas ni 'di skad du bstan pa yin te/_ji skad bshad pa'i rang gi dkyil 'khor la gnas pa'i rnam par snang mdzad kyi rnal 'byor dang ldan pas lag pa g.yon pa'i mthil la oM las byung ba'i 'khor lo dkar po rtsibs brgyad pa 'od zer 'khrug pa'i lte bar 'od zer
[\[263b.5\]]dkar pos khyab pa'i oM rnam par bsams la/_des byabs pas ji ltar 'dod pa bzhin du nam mkha'i dbyings na gnas pa'i brtan pa dang g.yo ba'i dug kham phor gyi bu ram bzhin du de nyid kyis 'pho bar bya'o zhes bya ba'i don to/_/dug chen po 'da' bar mi bya zhing mi phyed pa'i don ston
[\[263b.6\]]par mdzad pas na/_dug chen po'i rdo rje'i dam tshig de rdo rje ste dpal rdo rje sems dpa'o/_/de la 'di ni zhes bya ba la sogs pas ni dug gso ba gsungs te/_bsgrub bya'i snying gar rdo rje bskyed pa'i rgyu nyid yin pa'i phyir rdo rje chen po'i snying po'o/_/'di skad du bstan pa yin te/_rten dang
[\[263b.7\]]bcas pa'i brten pa'i 'khor lo'i dbus na gnas pa'i rdo rje 'chang chen po'i rnal 'byor dang ldan pas bsgrub bya'i snying ga na gnas pa'i yi ge hUM las byung ba'i rdo rje dkar po las rnam par spros pa'i 'od zer gyi sprin zla ba dkar po zhu ba'i rnam pa can rnams kyis de'i lus mngon
[\[264a\]]
[\[264a.1\]]par khyab par byas nas de rnams nyid kyis snying ga dang lkog ma dang dpral ba dang mgo bo'i gnas rnams su kun du bsdu bar lan gnyis lan gsum du rnam par bsams te/_yang thams cad snying gar kun du bsdus la/_skyug cing kha dog nag po dbyung bar
[\[264a.2\]]bsam par bya'o/_/gzhan ni shes par zad do/_/'bras bu sogs pa nye ba'i dug gzhom pa'i sbyor ba ni/_de la 'di ni zhes bya ba la sogs pas gsungs te/_gang gzhan zhes bya ba ni g.yan pa dang shu ba dang rkang shu la sogs pa rnams so/_/bsams pa tsam gyis med par
[\[264a.3\]]'gyur/_/zhes bya bas ni 'di skad du bstan pa yin te/_'das ma thag pa bzhin du rang gi dkyil na gnas pa'i 'od dpag tu med pa'i rnal 'byor dang ldan pas/_lag pa g.yas par yi ge a las byung ba'i pad+ma dkar po 'dab ma brgyad pa'i lte ba la yi ge a 'od zer lnga
[\[264a.4\]]'bar ba bsams la/_des byab cing khu tshur bcang ba'i sbyor bas kha dog nag po bsdus te yi ge a la gzhug par bya'o/_/bskul ba la ni dkar po 'dra/_/zhes bya ba ni yi ge a brjod pa'i bskul bas dug med par gyur cing kha dog dkar por bsam par bya'o zhes bya ba'i
[\[264a.5\]]don to/_/bsam gtan gnas ni gsang ba 'di/_/zhes bya ba ni bshad ma thag pa'o/_/bsgom pa'i ye shes kyi bskyed pa nyid yin pa'i phyir ye shes sprul pa'o/_/shin tu gsang ba nyid yin pa'i phyir gsang chen no/_/phyi nang gi nad rnams gso ba ni de la 'di ni zhes bya ba la
[\[264a.6\]]sogs pas gsungs te/_mi phyed cing yid du 'ong la shes pa dang skyob pa'i don can rab tu nyams pa med pa'i sku la sogs pa'i go 'phang sgrub par byed pa nyid yin pa'i phyir rdo rje snying po'i sngags kyi yi ge'i tshig rnams so/_/yi ge'i tshig ni gang 'dod pa/_/zhes bya ba ni/_dzi na dzika
[\[264a.7\]]ces bya ba la sogs pa'i rnam par snang mdzad la sogs pa rnams kyi nang nas phyin ci ma log pa'i yon tan thob par byed pa'i dad pas mnyes par byas pa gang yin pa de kho na dang 'dra ba nyid du bdag nyid kyi gzugs bsam pa'o/_/nad kyi rdo rje bskul ba yis/_/zhes bya ba la rang
[\[264b\]]
[\[264b.1\]]gi ye shes sems dpa'i thugs ka'i dbus na zla ba la gnas pa'i dzi na dzika ces bya ba la sogs pa'i snying po las byung ba'i 'od zer gyis bskul bas/_khyi'am/_spre'u'i rnam pa'am/_yi dwags kyi gzugs kyi rnam par gcer bu rang gi lus dang ngag dang sems rnams las
[\[264b.2\]]byung bar rnam par bsams la/_'khor lo'am zhes bya ba la sogs pas rigs gsum gyi phyag mtshan 'bar ba'i phreng bas khyab pa gang yang rung ba bsams te/_rdo rje'i go 'phang gnas zhes bya ba/_de'i rnal 'byor dang ldan pas des ni zhes bya ba rang gi lag na gnas pa'i 'khor
[\[264b.3\]]lo la sogs pa'i phyag mtshan 'bar bar ji skad bshad pa'i nad rnams kyis lus dang ngag dang sems phye mar brlag ste thal bar byas par bsam par bya'o/_/de nas brtsams te zhes bya ba la sogs pa la rdzogs pa'i sangs rgyas dang byang chub sems dpa' dgyes pa'i spyan dang ldan pa
[\[264b.4\]]rnams kyis de'i lus la byin gyis rlob par mdzad do zhes bya ba'i don to/_/rang lus ngag sems zhes bya ba la sogs pas ni/_'di skad du rten dang bcas pa'i brten pa rtag pa la sogs pa gang yang rung ba rigs gsum gyi gzugs can khro ba kun nas sngon po bskyed pa'i rim pa las byung ba
[\[264b.5\]]'am/_rdzogs par bdag nyid rnam par bsams la/_de kho na bzhin du rnam par snang mdzad la sogs pa khro bo spros pa'i sprin rnams kyis phyogs bcu kun du khyab par byas te/_de rnams kyi nad kyis lus dang ngag dang sems phye mar brlag par blta ba dang /_rang gi sngags brjod pas rang
[\[264b.6\]]gi lag na gnas pa'i mtshon cha 'bar bas kyang thal bar byas par bsam zhing thun bzhir lan brgya rtsa brgyad zlos pas gzhom par bya ba dang /_yang bdag nyid mdog dkar po zhi ba'i ngang can du dmigs la ji lta ba bzhin du rnam par spros pa'i zhi ba'i ngang can dkar po phan 'dogs
[\[264b.7\]]par zhugs pa de rnams kyis kyang snga ma bzhin du bum pa'i ye shes kyi chu dang /_byang chub kyi sems kyi rgyun dang zhu bar gyur pa'i sgo nas bdag nyid zhugs pa'i dbang bskur ba byas na/_zhag bdun gyis las las byung ba'i nad thams cad kyang nges par rab tu zhi bar 'gyur ro zhes
[\[265a\]]
[\[265a.1\]]bstan pa yin no/_/yang na bdag gi sngags kyis zhes bya ba la sogs pas ni tshul de kho na bzhin du dkon mchog dpal la sogs pa rang gi lha gang yang rung ba'i rnal 'byor gyis kyang gzhom par bya'o zhes bstan to/_/'di ni zhes bya ba la sogs pa shes par zad do/_/
[\[265a.2\]]bzlas pa dang bsam gtan la dga' ba rnams kyis dngos grub kyi mtshan ma rnams rmi lam du mthong bar 'gyur bas/_de'i phyir/_de nas zhes bya ba la sogs pa gsungs te/_rmi lam gyi mtshan ma'i ye shes kyis mngon par 'dod pa'i dngos grub bkug pa'i sgo nas sems can gyi rgyud kun
[\[265a.3\]]du snang bar mdzad pa'i phyir ye shes skye ba 'od po che'o/_/'dod dang thar pa zhes bya ba la/_'dod chags dang bral ba rnams rjes su chags par bya ba'i phyir thabs dang shes rab kyi yab dang yum yang dag par sbyor ba'i rang bzhin can gyi dpal rdo rje sems dpa' ni 'dod dang thar pa ste/_bcom
[\[265a.4\]]ldan 'das kyis/_chags bral shin tu chags byed phyir/_/nga ni gsang chen rab dga' yin/_/'dod pa ma gtogs bde chen med/_/nga 'di 'dod pa bde ba nga /_/yum ni shes rab yang dag bshad/_/yab ni thabs la mkhas pa ste/_/de ni nye bar bstan byas na/_/'dod dang thar pa
[\[265a.5\]]rab 'grub 'gyur/_/zhes gang gsungs pa'o/_/de nyid thams cad las phul du byung ba nyid yin pa'i phyir rdo rje che'o/_/'di skad ces bya ba ni 'chad par 'gyur ba'o/_/chos rnams rmi lam lta bu ste/_/zhes bya ba la sogs pa la/_chos rnams zhes bya ba ni phyi dang nang gi bdag nyid can gyi
[\[265a.6\]]gzugs la sogs pa mngon sum du gyur pa rnams rmi lam bzhin du snang ba tsam yin zhing de kho na nyid du ma skyes pa rnams la yang 'khrul pa'i ye shes rab tu gsungs so/_/bsam gtan zhes bya ba la sogs pa ni go sla'o/_/de la 'di ni zhes bya ba la sogs pa la/_rmi lam chen po'i dam
[\[265a.7\]]tshig ces bya ba ni/_mngon par 'dod pa'i 'bras bu skyed pa'i rgyu'o/_/byang chub ye shes mchog ni don dam pa'i byang chub kyi sems kyi rang bzhin gyi chos kyi sku'o/_/sangs rgyas skyed pa'i rgyu nyid yin pa'i phyir/_/sangs rgyas 'od ni bzang po ste/_/bdag nyid kyis de thob par rmi lam du
[\[265b\]]
[\[265b.1\]]mthong bar 'gyur ro/_/sangs rgyas ni rnam par snang mdzad do/_/de'i rdzogs longs spyod pa'i sku ni sa bcu'i dbang phyug rnams kyis chos mnyan pa'i sgo nas longs spyad par bya ste der yang ngo /_/sems can chen po khams gsum pa/_/zhes bya ba rgyal chen rigs bzhi la sogs pa
[\[265b.2\]]rnams dang sangs rgyas la sogs pa rnams kyis mchod pa byas par mthong zhes bya ba ni/_bdag nyid la bla na med pa la sogs pa'i mchod pa rnams kyis so/_/ye shes chen po'i 'od 'dra zhes bya ba ni bya ba sgrub pa'i ye shes kyi bdag nyid can gyi sprul pa'i sku'o/_/rdo rje sems dpa'i
[\[265b.3\]]gzugs can dang /_/zhes bya ba la sogs pa ni/_rdo rje 'chang la sogs pa rang gi lhag pa'i lha gang yang rung ba 'das ma thag pa bzhin du sku gsum gyi bdag nyid can bstan to/_/gsang ba rdo rje grags pa cher/_/zhes bya ba ni rang gi rig ma dang snyoms par zhugs par ro/_/byang chub
[\[265b.4\]]sems dpa' zhes bya ba la sogs pa ni go sla'o/_/rmi lam de lta bu yang dag par mthong bas ni myur ba nyid du sku dang gsung dang thugs 'grub par 'gyur ro/_/rgyan rnams thams cad ces bya ba la sogs pa yang go sla'o/_/phyogs bcu'i sangs rgyas thams cad kyang /_/zhes bya ba la
[\[265b.5\]]sogs pa la/_phyogs bcu'i 'jig rten gyi khams mtha' thug pa med pa na gnas pa'i sangs rgyas kyi zhing rnams na bzhugs pa'i sangs rgyas kyi gzugs rnams mthong ba'o/_/stsol zhes bya ba ni sangs rgyas de rnams nyid thugs dgyes par gyur nas sgrub pa po de la zab cing rgya che ba'i don
[\[265b.6\]]ston pa'i dam pa'i chos kyi mdzod do/_/chos kyi 'khor lo zhes bya ba la/_lus zhes bya ba ni bdag gi lus te/_rang gi lhag pa'i lha dang /_'phags pa'i gzugs dang /_rang dang rjes su mthun pa'i sems can rnams kyis yongs su bskor zhing gsung rab rnam par bshad par byed
[\[265b.7\]]par ro/_/bsam gtan rdo rje la gnas pas te rang gi lha'i go 'phang la gnas pas so/_/rnal 'byor dus su mthong bar 'gyur/_/zhes bya ba ni rnal 'byor goms par bya ba la zhugs pa'i tshe'o/_/kun dga' ra ba la zhes bya ba la sogs pa ni shes par zad do/_/bsam gtan dus su
[\[266a\]]
[\[266a.1\]]zhes bya ba ni bsam gtan gyi tshe'o/_/de kho na bzhin du cung zad gnyid log par gyur pa na/_bdag nyid sangs rgyas thams cad kyis phung po la sogs pa byin gyis brlabs pa dang /_sangs rgyas la sogs pa rnams kyis dbang bskur ba dang /_rig pa 'dzin pa la
[\[266a.2\]]sogs pa rnams kyis mchod pa byas par mthong bar 'gyur ro/_/rdo rje las byung zhes bya ba ni sgom pa'i ye shes las nges par 'byung ba'o/_/sna tshogs pa zhes bya ba ni bshad ma thag pa'o/_/nyon mongs pa dang las dang skye ba dang shes bya'i sgrib pa spong ba'i rgyu nyid yin pa'i phyir dri ma med
[\[266a.3\]]pa'o/_/bla med ces bya ba des 'dod pa'i lha'i go 'phang myur ba nyid du nges par 'grub par 'gyur ro/_/gdol pa zhes bya ba la sogs pa la/_gdol pa'i rigs kyi bu mo rnams sam/_khyi dang rgod ma la sogs pa bdud rtsi lnga thogs pa rnams dang /_bdag nyid rdo rje 'chang chen po'i gzugs
[\[266a.4\]]can yang dag par byung ba'i las kyis mchog tu dga' ba nyams su myong ba'i rmi lam mthong bas ni sems kyi gnas te/_rten dang brten pa'i dkyil 'khor grub cing yongs su 'grub par 'gyur ro zhes bya ba'i don to/_/da ni mtshan ma de la mngon par zhen pa bzlog pa'i phyir/_de
[\[266a.5\]]nas zhes bya ba la sogs pa gsungs te/_dam tshig gi snying po zhes bya ba ni/_'da' bar bya ba ma yin pa'i rmi lam rnam par dpyad pa'i nges pa'i shes pa'o/_/rang sems zhes bya ba la sogs pa la/_dmigs pa nyid yin pas na dmigs pa ste nges par rtogs pa nyid yin
[\[266a.6\]]zhing /_'di lta ste/_khams gsum pa 'di ni rnam par rig pa kho na'o zhes phyi rol gyi don gsal nas/_sems kyang yul na mi gnas pa/_gzugs can ma yin pa/_bstan du med pa'o zhes bya ba la sogs par rnam par dpyad de nam mkha' bzhin du rang bzhin med pa'o snyam du nges
[\[266a.7\]]pa'o/_/chos thams cad de rmi lam du nye bar dmigs pa'i sangs rgyas la sogs pa'i rnam pa dang /_khams gsum pa'i rnam par rtog pa'i rang bzhin rnams rab tu gnas zhes bya ba ni/_nam mkha'i mtshan nyid can gyi sems la rnam par gnas pa yin pas de'i phyir/_nam mkha'i
[\[266b\]]
[\[266b.1\]]rdo rje gnas chos 'di/_/zhes bya ba gsungs so/_/chos med ces bya ba ni kun du brtags pa'i dngos po'i rang bzhin rnams so/_/chos nyid med pa zhes bya ba ni de rnams nyid ma grub pa'i phyir stong pa nyid kyang med pa'o/_/de nas zhes bya ba la sogs pa ni bshad zin to/_/dngos grub kyi
[\[266b.2\]]mtshan ma'i rmi lam dang de bzlog pa gsan nas ngo mtshar dang rmad du gyur pa 'thob pa rnams kyis de bzhin gshegs pa thams cad kyi sku la sogs pa'i the tshom gcod pa'i rdo rje 'chang chen po la zhus pa ni/_bcom ldan 'das ci lags zhes bya ba la sogs pa ste/_ngo bo med pa
[\[266b.3\]]la zhes bya ba ni gal te dngos po thams cad nam mkha' dang mtshungs pa yin na/_de'i tshe khyod kyis rmi lam gyi mtshan ma rigs lnga sgrub pa'i chos kyi de kho na nyid rnam par gzhag pa ji ltar mdzad/_rnam par gzhag pa yang mdzad de de'i phyir chos rnams ni ngo bo nyid med pa ma yin no snyam
[\[266b.4\]]du bsams pa'o/_/e ma'o ngo mtshar las byung ba/_/nam mkha' la ni nam mkha' bsgom/_/zhes bya ba gsungs te/_gnyi ga yang med pa nyid yin pa'i phyir nam mkhas nam mkha' bsgom par nus pa ma yin no/_/de ltar phyogs snga ma byas nas bcom ldan 'das kyis de
[\[266b.5\]]bzhin gshegs pa rnams la/_nam mkha' ni zhes bya ba la sogs pa gsungs te/_rdzas thams cad med pa'i rang bzhin can gyi nam mkha'i dbyings ni chos gang dang yang rtag tu mi ldan zhing /_kun rdzob tu dngos po thams cad de las 'byung ba'i phyir nam mkha' ni mi ldan pa yang
[\[266b.6\]]ma yin no/_/nam mkha' de dag ni chos thams cad du gtogs la thams cad kyi rjes su lta'o snyam du yang mi sems te/_rdzas su med pa nyid yin pas nga rgyal la sogs pa mi srid pa'i phyir ro/_/de bzhin du zhes bya bas nges par bzung nas de bzhin gshegs pa rnams la gsungs
[\[266b.7\]]pa rmi lam zhes bya ba ni rmi lam gyi mtshan ma ston par byed pa rnams so/_/rmi lam gyi dam tshig las byung ba zhes bya ba ni sems can rnams kyi rgyud la rmi lam gyi rgyud las nges par byung ba'i sku rdo rje la sogs pa 'bras bu'i rang bzhin rnams te de rnams kyang nam mkha' bzhin du rjes su rtogs
[\[267a\]]
[\[267a.1\]]par bya'o zhes bya ba'i don to/_/rmi lam las yang dag par byung ba'i dngos grub rnams kyis gzung ba la sogs pa'i dngos po bsal ba'i phyir/_bcom ldan 'das zhes bya ba la sogs pa gsungs pa'i tshig rnams kyis ni yang dang yang de bzhin gshegs
[\[267a.2\]]pa rnams la bod pa'o/_/nam mkha' la zhes bya ba la sogs pa la/_gzung ba la sogs pa'i rang bzhin dang bral ba nyid yin pa'i phyir brtag tu med pa'o/_/blta bar bya ba mi nus pa nyid yin pa'i phyir/_bltar mi snang ba ste/_sa thams cad kyang de dang 'dra ba kho na'o/_/lus dang
[\[267a.3\]]ngag dang sems dang chos thams cad dang rdo rje'i gnas kyi dam tshig ni thams cad kyi rjes su song ba zhes bya ba ni/_brtan pa dang g.yo ba'i khams gsum pa thams cad kyi rjes su song ba sku rdo rje la sogs pa'i rang bzhin ni ngo bo nyid gcig pa'o/_/'di lta ste sems kyi ngo bo nyid do
[\[267a.4\]]zhes bya ba la sems ni bshad zin pa'i mtshan nyid can te de'i ngo bo nyid do/_/de nyid ni lus dang zhes bya ba la sogs pas gsungs te/_lus la sogs pa'i rang bzhin dang nam mkha'i rang bzhin de dag ni gnyis su med de/_skabs 'dir ni khams zhes bya ba'i sgra rang bzhin la 'jug
[\[267a.5\]]go/_/sems can thams cad ni nam mkha'i khams la gnas te zhes bya ba la sogs pa ni shin tu gsal lo/_/byang chub kyi sems zhes bya ba la sogs pa la/_me long lta bu la sogs pa mi phyed pa'i ye shes 'byung ba'i rten du gyur pa nyid yin pa'i phyir de bzhin gshegs pa
[\[267a.6\]]thams cad kyi ye shes 'byung ba rdo rje'i gnas byed pa'o/_/byang chub kyi sems de yang zhes bya ba la/_ngo bo nyid med pa yin pa'i phyir yul la sogs pa la mi gnas so/_/chos gang khams gsum na mi gnas pa zhes bya ba la/_sems ni 'dod pa'i khams te/_gzugs la
[\[267a.7\]]sogs pa'i yul la mngon par 'dod pa'i rang bzhin can nyid yin pa'i phyir ro/_/lus ni gzugs kyi khams te brtan pa dang g.yo ba'i rnam par thams cad du so sor snang ba'i phyir ro/_/ngag ni gzugs med pa'i khams te ngag gi nam mkha' ni gzugs med pa nyid yin pa'i
[\[267b\]]
[\[267b.1\]]phyir ro/_/de lta bur gyur pa'i khams gsum na mi gnas pa nyid yin pa'i phyir skye ba med pa yin no/_/rmi lam de ni zhes bya ba la sogs pa ni go sla'o/_/phyogs bcu'i zhes bya ba la sogs pas ni gnyid sad pa'i gnas skabs kyi mig la sogs pa'i spyod yul gang dag yin pa de
[\[267b.2\]]rnams kyang rmi lam bzhin du snang ba tsam yin zhing yang dag par na rang bzhin med pa'o snyam du khong du chud par bya'o/_/yid bzhin gyi nor bu rin po che ni zhes bya ba la sogs pa ni shes par zad do/_/de nas zhes bya ba la sogs pa la/_stsol to zhes bya bar sbyar ro/_/dngos grub kyi
[\[267b.3\]]mtshan ma rmi lam rnams dang /_de rnam par spyad pa'i chos nyid thos nas shin tu dgyes pa'i spyan gdangs par gyur pas dpal rdo rje 'chang la 'di skad ces gsol to/_/gang zhes bya ba la sogs pa la/_rjes su 'brang zhes bya ba ni/_gang dag la nam mkha'i khams kyi rjes su
[\[267b.4\]]'brang zhing kun du khyab pa'i ngang tshul yod pa de dag la de skad ces bya'o/_/sangs rgyas kyi chos rnams ni stobs dang mi 'jigs pa la sogs pa rnams so/_/rjes su 'brang ba ni mngon par 'phel bar 'gyur ba zhes bya ba'i don to/_/ngo mtshar zhes bya ba rmad du byung ba'o/_/de nas zhes bya
[\[267b.5\]]ba la sogs pa ni go sla'o/_/sngags thams cad kyi rdo rje'i dngos grub mdo btus pa zhes bya ba ni mi phyed pa'i sngags kyi tshogs so/_/gang la gnas zhes zhus pa na/_bcom ldan 'das kyis de bzhin gshegs pa thams cad la/_bcom ldan 'das zhes bya ba la sogs pa gsungs
[\[267b.6\]]te/_sngags kyi dngos grub thams cad de/_sngags kyi rdo rje thams cad sku dang gsung dang thugs rnams la mi gnas pa'o/_/de ci'i phyir zhe na zhes bya ba ni dri ba'o/_/lan ni khong nas dbyung bar bya ste/_don dam par 'bras bu la sogs pa rnams dang dngos grub rnams rang bzhin med pa
[\[267b.7\]]nyid yin pa'i phyir ro/_/'on kyang zhes bya ba la sogs pa ni/_kun rdzob tu dngos grub thams cad dang sangs rgyas kyi chos thams cad rang gi lus dang ngag dang sems la gnas par zhal gyis bzhes nas/_slar de gsal ba'i phyir lus dang zhes bya ba la sogs pa gsungs te/_de ni
[\[268a\]]
[\[268a.1\]]bcom ldan 'das nyid kyis rab tu rnam par phye ba de'i phyir yang bshad par mi bya'o/_/sems can thams cad kyi dam tshig ces bya ba la sogs pa la/_sems can thams cad kyi don dam pa'i byang chub kyi sems chen po ni sems thams cad do/_/de nyid ni dam tshig
[\[268a.2\]]ste rdo rje 'chang chen po la sogs pa lha thams cad 'byung ba'i rgyu nyid yin pa'i phyir rgyu'o/_/de nyid kyi phyir snying po mi phyed pa 'byung ba ste/_rdo rje 'chang chen po la sogs pa ting nge 'dzin gyi 'bras bu'i rang bzhin 'byung ba yin zhing gang las de kun du bshad pa de'i ming can gyi le'u
[\[268a.3\]]gsungs so/_/le'u bco lnga pa'i rnam par bshad pa'o//_//mtshan ma thob pa dang lha dag gis rjes su gnang ba rnams kyis rang gi dkyil 'khor du dngos grub thams cad bsgrub par bya zhing /_sems can rnams kyang snod du rung bar bya dgos pas/_de'i phyir dngos
[\[268a.4\]]grub thams cad kyi dkyil 'khor rdo rje mngon par byang chub pa'i le'u bcu drug pa/_de nas zhes bya ba la sogs pa gsungs te/_yang zhes bya ba'i sgra ni le'u bco lnga po 'dus pa la ltos pa'i phyir ro/_/de bzhin gshegs pa la ste/_dpal rdo rje sems dpa'o/_/sku dang gsung dang
[\[268a.5\]]thugs rdo rje'i tshig rnams kyis zhes bya ba/_de bzhin gshegs pa kun zhi ba/_/zhes bya ba la sogs pa thun mong gi tshigs su bcad pa'i tshig rnams dang /_yang sku'i dkyil 'khor gyi don du de'i don ston par byed pa'i tshigs su bcad pa gnyis pa'i tshig rnams dang /_gsung gi
[\[268a.6\]]dkyil 'khor gyi don du/_zhi ba chos don yang dag 'byung /_/zhes bya ba la sogs pa tshigs su bcad pa gzhan gyi tshig rnams dang /_de bzhin thugs rdo rje bsgrub pa'i dkyil 'khor gyi don du/_sems can kun gyi thugs chen po/_/zhes bya ba la sogs pa tshigs su bcad pa gzhan
[\[268a.7\]]gyi tshig rnams kyis gsol ba btab bo/_/ci zhig byas nas she na/_de bzhin gshegs pa thams cad kyi zhes bya ba la sogs pa gsungs te/_de bzhin gshegs pa thams cad kyi rin chen ni yongs su dag pa'i rang bzhin gyi bud med kyi gzugs rnams te/_sangs rgyas thams
[\[268b\]]
[\[268b.1\]]cad las/_don dang rin chen tshogs kun las/_/rin chen gcig ni mchog yin te/_/gang gis gnas la rin thang med/_/bud med rin chen mchog dag pa'i/_/zhes gsungs pa'i phyir ro/_/de rnams nyid rdo rje dang yang dag par sbyor ba'i sgo nas mchog tu dga' ba'i bde ba'i
[\[268b.2\]]mchod pa rgyas shing 'phel bar byed pas na/_rdo rje rin chen gyi mchod pa yin zhing /_de tshogs kyis te gzugs rdo rje ma la sogs pa lha mo rnams kyis yongs su bskor ba dag gis yang dag par mchod nas zhes bya ba'i don to/_/de nas zhes bya ba la sogs pa la rdo rje
[\[268b.3\]]thams cad kyi ste/_rigs kyi lha thams cad kyi rang gi bdag po dang bcas pa'i sku'i dkyil 'khor ni rdo rje thams cad kyi dkyil 'khor ro/_/de nyid bgegs kyi ri dgas thams cad 'joms pa'i phyir seng ge'o/_/sangs rgyas nyid la sogs pa'i 'bras bu'i rgyu nyid yin pa'i phyir
[\[268b.4\]]dam tshig go/_/rten dang brten pa'i dbyibs la sogs pa'i bkod pa'i sgo nas mdzes shing gsal bas na rgyal po'o/_/bkod pa ni sku'i dkyil 'khor te/_de la dmigs pa'i ting nge 'dzin ni de'i ming can du brjod do/_/rdo rje sku'i dkyil 'khor zhes bya ba la sogs pa ni go sla'o/_/
[\[268b.5\]]de nas zhes bya ba la sogs pa la yang dag par rab tu rnam par phye nas bshad par bya'o/_/de gang zhe na/_sku'i dkyil 'khor mchog ste/_dngos grub sgrub par byed pa nyid yin pa'i phyir mchog go/_/thugs kyi dkyil 'khor rab 'dra ba/_/zhes bya ba ni/_'di yang le'u dang po las
[\[268b.6\]]gsungs pa'i ye shes kyi sprul pa'i dkyil 'khor dang 'dra ba ste/_de'i yon tan dang rnam par smin pa dang /_dbyibs la sogs pa mtshungs pa'i phyir ro/_/lha thams cad kyi thun mong du gyur pa'i sgo nas mchog yin pa'i phyir/_dkyil 'khor rnams ni kun du mchog go/_/khru ni
[\[268b.7\]]bcu drug tshad du zhes bya ba ni/_logs re re zhing ngam logs bzhi char la'o/_/gru bzhi lham pa zhes bya ba la sogs pa ni rnam par bshad zin to/_/sangs rgyas kun gyi zhes bya ba ni/_'di nyid mi bskyod pa la sogs pa dkyil 'khor pa'i lha thams cad kyi yang thun mong pa'o/_/gang gi
[\[269a\]]
[\[269a.1\]]dbus na sku rdo rje'i rab tu gnas pa de ni sku rdo rje rab tu gnas pa'i dkyil 'khor ro/_/'khor lo zhes bya ba ni de'i nang du phyi rol gyi dkyil 'khor gyi phyed kyi tshad dang ldan pa 'khor lo'i ka ba brgyad kyis brgyan pa/_'khor lo'i phreng bas kun nas bskor ba'i nang
[\[269a.2\]]gi dkyil 'khor zlum po/_rdo rje'i cho gas bri bar bya/_/zhes bya ba ni le'u bzhi pa las thugs rdo rje'i dam tshig gi dkyil 'khor bri ba'i cho ga gsungs pa des so/_/'on kyang 'dir ni sku rdo rje'i rnal 'byor gyi de kho na bzhin du sngon du bya ba thams cad rdzogs par byas te/_'phags pa
[\[269a.3\]]bdud rtsi 'khyil pa'i rnal 'byor dang ldan pa'i slob ma dang lhan cig thig gdab pa la sogs pa'i cho gas bri bar bya'o/_/sgrub pa'i dkyil 'khor ni ji skad bshad pa'i tshul bzhin du rnam par snang mdzad dang sangs rgyas phab pa'i snod du rung ba nyid gnyis 'drir gzhug go/_/phyag rgya rdo rje'i
[\[269a.4\]]gnas su bya/_/zhes bya ba ni sku rdo rje la sogs pa phyag rgya chen po rnam par dgod pa ste/_de nyid ni sngags rnams kyi gsang ba'i mchog go/_/de nyid ni/_dbus su rnam par snang mdzad gnas/_/zhes bya ba la sogs pas gsungs so/_/mchod pa sngags shes pa yis bya/_/zhes
[\[269a.5\]]bya ba la sogs pas ni 'di skad du bstan pa yin te/_le'u bzhi pa las bshad pa'i tshul ji lta ba bzhin du sku rdo rje sgrub pa'i dkyil 'khor ram/_dam tshig gi dkyil 'khor kun du bris la/_de kho na bzhin du nam mkha' na bzhugs pa rnams dang lhan cig gcig tu bya zhing /_sku ris
[\[269a.6\]]su byas pa la sogs pa sgrub thabs las bshad pa'i phyag rgya chen po'i tshogs sam/_dam tshig gi dkyil 'khor las bshad pa'i phyag mtshan gyi phyag rgya'i tshogs gnas ji lta ba rnams su rnam par bkod de/_de'i dbus kyi gdan la 'dug cing /_rdo rje chen po'i nga rgyal dang
[\[269a.7\]]ldan pas sku la sogs pa byin gyis brlab pa'i cho ga'i rjes thogs la/_ji skad bshad pa'i btso blag mkhan gyi bu mo de kho na bzhin du/_kun du bzang mor rnam par bsgoms pa rigs lngas byin gyis brlab pa byas la/_de dang lhan cig shin tu rnal 'byor la thug pa'i
[\[269b\]]
[\[269b.1\]]dang po'i sbyor ba'i ting nge 'dzin rdzogs par byas te/_de'i mtsho skyes la gnas pa'i byang chub kyi sems kyi zla ba las/_dzi na dzika ces bya ba'i snying po las byung ba'i sa bon gsum gyis byin gyis brlabs pa'i sku rdo rje phyung la/_de gti mug gi spyod pa can gyi sems can rnams
[\[269b.2\]]'dul bar byed du bcug la/_de bkug ste rang gi lus la bcug nas bdag nyid 'phags ma spyan dang yang dag par ldan pa'i sku rdo rjer rnam par bsams la/_rang rang gi phyag mtshan las byung ba'i lha'i rnal 'byor 'khor lo bsam par bya'o/_/de nas snga ma bzhin du badzra d+h+r-ika
[\[269b.3\]]ces bya ba la sogs pa'i snying po rnams kyis lha'i tshogs phyung ste gnas ji lta ba rnams su bcug la/_de bzhin du ye shes 'khor lo bcug ste/_rnal 'byor chen po la bkod nas shin tu rnal 'byor la gnas pa la dbang bskur te/_bla na med pa la sogs pa'i mchod pa rnams
[\[269b.4\]]kyis yang dag par mchod la/_bdud rtsi lngas dkyil 'khor pa rnams mchod par bya'o zhes bya ba'i tha tshig go/_/'di ni zhes bya ba la sogs pa ni shes par zad do/_/ji ltar 'dod bzhin bya ba spyad/_/ci dga' bar ni bsgrub pa ni/_/zhes rgyud gzhan las rab tu grags pa
[\[269b.5\]]gsal ba'i phyir/_bshang dang zhes bya ba la sogs pa gsungs te/_nges par dbul zhes bya ba ni bdag nyid dang dkyil 'khor pa rnams la dbul ba'o/_/ci'i phyir zhe na/_'di ltar bza' ba 'di ni sman mchod dang /_mnyam pa nyid 'thob par byed pa dang /_rdo rje'i sku sgrub par
[\[269b.6\]]byed pa dang /_thams cad du bsgom par bya ba nyid yin te/_'di nyid las kyang /_bshang gci zas su za ba ste/_/de dag sgrub pa'i snod du 'gyur/_/zhes gsungs pa'i phyir ro/_/'di ni zhes bya ba la sogs pa ni go sla'o/_/sku'i rdo rje'i zhes bya ba ni/_sku'i dkyil 'khor gyi lha
[\[269b.7\]]rnams kyi'o/_/de bzhin gshegs pa thams cad kyi sku ni rnam par snang mdzad de/_de'i dkyil 'khor ni de bzhin gshegs pa thams cad kyi sku'i dkyil 'khor ro/_/de nas zhes bya ba la sogs pa la/_gsung rdo rje thams cad ni pad+ma'i rigs kyi dkyil 'khor ro/_/de'i dam
[\[270a\]]
[\[270a.1\]]tshig ni rgyu ste 'od dpag tu med pa'o/_/de'i sprin ni des spros pa'i lha'i 'khor lo ste/_sprin bzhin du chos kyi char rnams kyis 'gro ba ma lus pa'i don bsgrub pa dang /_dkyil 'khor la khyab par byed pa yin pa'i phyir ro/_/de nyid bkod pa ste gnas la sogs
[\[270a.2\]]pa ji lta ba bzhin du bkod pa'i rang bzhin yin zhing ting nge 'dzin gang la ming de skad ces bya ba nyid yod pa de la snyoms par zhugs nas so/_/'di zhes bya ba ni thugs la gnas pa ste/_gsum 'dus pa las gsung gi dkyil 'khor phyung ngo /_/de nas zhes bya ba la sogs pa ni 'das
[\[270a.3\]]ma thag pa bzhin no/_/gsung gi dkyil 'khor ni 'od dpag tu med pa'i dkyil 'khor ro/_/gzhan ni bshad zin to/_/lha thams cad kyi dbang du byas pa'i sgo nas thun mong yin pa'i phyir/_dkyil 'khor rnams ni kun gyi mchog go/_/khru ni nyi shu'i tshad du bya/_/zhes bya ba ni
[\[270a.4\]]logs re re zhing khru nyi shu'am lnga yod par ro/_/gru bzhi lham pa zhes bya ba la sogs pa ni bshad zin to/_/rdo rje sgom pa thig gdab bo/_/zhes bya ba ni 'od dpag tu med pa dang gos dkar mo phab pa dang ldan pa'i snod du rung ba gnyis kyis bzung ba'i ji skad bshad pa'i srad bus
[\[270a.5\]]thig 'debs su bcug ste 'drir gzhug pa'o/_/nyid kyi sku'i dkyil 'khor gnas ni rnam par snang mdzad kyi dkyil 'khor ro/_/rdo rje sku yi yon tan skyed/_/ces bya ba ni rnam par snang mdzad dang /_sangs rgyas spyan phab pa dang ldan pa'i snod du rung ba gnyis kyis bris pa ni de'i go
[\[270a.6\]]'phang 'thob par byed pa yin pa'o/_/rgyal po chen po rdo rje chos/_/zhes bya ba ni ji skad bshad pa'i 'od dpag tu med pa'o/_/de nyid rig pa gos dkar mo'i bdag po yin pas na rig pa'i bdag po'o/_/de dbab par bya zhes bya ba ni dkar mo'i zhes bya ba dang ldan pa'i dkyil 'khor bri ba'i
[\[270a.7\]]phyir ji skad bshad pa'i snod du rung ba gnyis pa'o/_/de dbus 'khor lo chen po ni/_/zhes bya ba ni 'das ma thag pa lta bu'i nang gi dkyil 'khor te/_'on kyang pad+ma'i ka ba brgyad kyis brgyan zhing pad+ma'i phreng bas kun nas bskor ba'o/_/phyag rgya thams cad ces bya ba ni sgrub thabs
[\[270b\]]
[\[270b.1\]]las bshad pa'i mtshan nyid can dkyil 'khor pa'i lha thams cad kyi phyag rgya chen po'o/_/cho ga bzhin du bri bar bya/_/zhes bya ba ni snga ma bzhin no/_/de yi dbus su gzhag par bya/_/zhes bya ba ni sgrub pa'i dkyil 'khor gyi dbus na gnas pa'i sa'i cha la sna tshogs pad+ma'i
[\[270b.2\]]steng du pad+ma dmar po la bzhugs pa'i 'od dpag tu med pa'i phyag rgya chen po dang /_de kho na bzhin du dam tshig gi dkyil 'khor rnams la ni phyag mtshan gyi phyag rgya ji lta ba bzhin gnas rnams su dgod par bya'o zhes bya ba'i don to/_/de nyid ces bya ba ni sangs rgyas spyan bzhin
[\[270b.3\]]du gos dkar mor rnam par bsgoms pa'i gar mkhan gyi bu mo'i gzugs lo nyi shu lon pa'o/_/rdo rje'i gnas zhes bya ba la sogs pa ni rnam par bshad zin to/_/yongs su gsal bar zhes bya ba ni rnam pa thams cad du gsal bar ro/_/cho ga bzhin zhes bya ba la sogs pa ni
[\[270b.4\]]'di skad du bstan pa yin te/_thugs rdo rje'i sgrub pa dang dam tshig gi dkyil 'khor dag las gang yang rung ba'i cho ga bzhin du gsung gi dkyil 'khor mngon par bris la de kho na bzhin du lha rnam par dgod pa sngon du 'gro ba can gyis de'i dbus kyi gdan la gnas pa rdo rje 'chang chen
[\[270b.5\]]po'i rnal 'byor dang ldan pas sku la sogs pa byin gyis brlab pa'i cho ga'i rjes thogs la/_ji skad bshad pa'i gar mkhan gyi bu mo de kho na bzhin du kun du bzang mor byin gyis brlabs nas/_de dang lhan cig shin tu rnal 'byor gyi ting nge 'dzin la thug pa'i dang po'i sbyor ba'i ting
[\[270b.6\]]nge 'dzin rdzogs par byas te/_de'i pad+ma na gnas pa'i byang chub sems kyi zla ba'i dkyil 'khor las/_A ro l-ika ces bya ba'i snying po las byung ba rdo rje gsum gyis byin gyis brlabs pa'i gsung rdo rje'i sku phyung la/_de 'dod chags kyi spyod pa can gyi sems can rnams 'dul
[\[270b.7\]]du bcug ste/_de kun nas rang gi lus la bcug ste/_bdag nyid gos dkar mo dang ldan pa'i gsung rdo rjer rnam par bsams la/_dkyil 'khor gyi 'khor lo kun du bsgrubs te/_dzi na dzika ces bya ba la sogs pa'i snying po rnams kyis lha'i 'khor lo phyung la gnas ji lta ba
[\[271a\]]
[\[271a.1\]]bzhin du gnas pa rnams la bcug ste/_de kho na bzhin du ye shes kyi 'khor lo rjes su bcug la/_rnal 'byor chen po la gnas par byas nas/_shin tu rnal 'byor la gnas pa la dbang bskur te/_bla na med pa la sogs pa'i mchod pa rnams kyis kun du
[\[271a.2\]]mchod la/_ji skad bshad pa'i bdud rtsi lngas dkyil 'khor pa mchod par bya'o zhes bya ba'i tha tshig go/_/de bzhin gshegs pa thams cad kyi gsung gi dkyil 'khor zhes bya ba ni snga ma bzhin no/_/lha thams cad kyi thun mong gi sgrub pa dang /_dam tshig gi dkyil 'khor
[\[271a.3\]]dag gi nges pa bstan pa'i phyir/_de nas zhes bya ba la sogs pa gsungs te/_kun du sprin rdo rje ni sku rdo rje la sogs pa rnams so/_/de rnams kyi tshogs ni dkyil 'khor du yang dag par dgod pa la sogs pa'i bya ba'i rang bzhin te/_ting nge 'dzin gang la ming de skad
[\[271a.4\]]ces bya ba nyid yod pa de la de skad ces bya'o/_/gzhan ni rnam par bshad zin to/_/rdo rje 'dzin mchog gang yin pa'i/_/zhes bya ba ni sku rdo rje la sogs pa gang yang rung ba'o/_/gzugs ni dbus su legs bris pa/_zhes bya ba ni/_thugs dang sku dang gsung gi dkyil 'khor
[\[271a.5\]]ji skad bshad pa'i tshad la sogs pa'i mtshan nyid can rnams las gang yang rung ba'i dbus bdag po'i gnas su/_gzugs kun du bris pa'i dkyil 'khor de ni de dang 'brel par 'gyur ro/_/de la gang gi tshe/_thugs kyi dkyil 'khor la sku rdo rje 'god par byed pa de'i tshe/_
[\[271a.6\]]dbugs kyi sa'i cha dkar po dang /_sku rdo rje'i gnas su sa'i cha sngon po la mi bskyod pa dgod par bya'o/_/de bzhin du dbus kyi sa'i cha ser po dang /_dmar po dang /_ljang gu la go rims bzhin du/_dkon mchog dpal dang /_'od dpag tu med pa dang /_don yod par grub pa rnams
[\[271a.7\]]bkod de/_de dang de'i dbus su de kho na bzhin du mi bskyod pa dgod par bya'o/_/mA ma kI la sogs pa dkyil 'khor pa'i lha dgod pa'i dus su ni/_dbus kyi sa'i cha sngon po dang rang gi gnas su de dang mtshungs pa nyid kyi gzugs gnyis pa dgod par bya'o/_/'phags pa 'jam
[\[271b\]]
[\[271b.1\]]dpal la sogs pa phyi rol gyi dkyil 'khor pa rnams sam/_rgyud gzhan dang gzhan las gsungs pa'i lha rnams ni dbus su 'das ma thag pa bzhin du dgod par bya ba'o/_/mi bskyod pa ni mA ma kI'i bdag po yin pa'i phyir rang la 'dus so/_/de bzhin du sku'i dkyil 'khor la thugs
[\[271b.2\]]rdo rje la sogs pa de bzhin gshegs pa rnams 'god pa'i dus su ni dbus kyi cha kha dog ni/_sngon po dang ser po dang dmar po dang ljang gu yin zhing thugs rdo rje la sogs pa de bzhin gshegs pa rnams kyi gnas su ni sa'i cha dkar po la bzhugs pa'i rnam par snang mdzad dgod par bya'o/_/
[\[271b.3\]]de bzhin du spyan la sogs pa 'god pa na dbus kyi sa'i cha dkar po dang sku rdo rje 'du bar shes par bya'o/_/de bzhin du gsung gi dkyil 'khor la yang 'das ma thag pa bzhin du rang dang rjes su mthun par bya'o/_/de bzhin gshegs pa thams cad kyi sku dang gsung dang thugs rdo rje'i
[\[271b.4\]]gnas zhes bya ba ni/_de bzhin gshegs pa la sogs pa thams cad kyi ji skad bshad pa'i dkyil 'khor gsum bsgrub pa'o/_/gzhan ni bshad zin to/_/de nas zhes bya ba la sogs pa la/_dkyil 'khor thams cad kyi 'khor lo ni rnam par snang mdzad la sogs pa dang
[\[271b.5\]]'brel pa rnams te/_ting nge 'dzin gang la de rnams 'byung ba rdo rje ste skye ba mi phyed pa yod pa de la de skad ces bya zhing de la snyoms par zhugs nas so/_/'di zhes bya ba'i mtshan nyid ni bshad zin to/_/de la 'di ni zhes bya ba la sogs pa la/_thugs rdo rje la sogs pa rnams kyi
[\[271b.6\]]dkyil 'khor ni/_rdo rje'i dkyil 'khor te/_de thig gdab pa'i phyir snod du rung ba gnyis skyed pa'i sa bon shes pa dang skyob pa'i rang bzhin can 'dod pa'i 'bras bu thob par byed pa rnams nyid ni sngags kyi snying po'i thig gi yi ge rnams so/_/de la thugs rdo rje bsgrub pa'i dkyil
[\[271b.7\]]'khor bri ba'i phyi rol du bcu gnyis lon pa'i khye'u dang bu mo dang yi ge hUM gis mi bskyod pa dang mA ma kIr bskyed par bya'o/_/de bzhin du yi ge oM gyis rnam par snang mdzad dang spyan dang /_de bzhin du yi ge AHyis 'od dpag tu med pa dang gos dkar mor bskyed la/_de dag
[\[272a\]]
[\[272a.1\]]dkyil 'khor te ji skad bshad pa'i srad bus thig 'debs su bcug la 'drir gzhug ste/_rang nyid kyis ma yin no zhes bya ba de nyid bstan pa'i phyir/_sngags kyi sems dpas mi bya ste/_/zhes bya ba gsungs te/_gang la sngags kyis byin gyis
[\[272a.2\]]brlabs pa'i sems dpa' ste/_sems yod pa de ni sngags kyi sems dpa' ste/_phra mo'i rnal 'byor la sogs pa bsgom pa la sogs pa'i sgo nas mthu thob pa des so/_/rang gis byas na nyes pa ci yod ce na/_de'i phyir/_byas na byang chub rnyed par dka'/_/zhes bya ba gsungs
[\[272a.3\]]so/_/sgrub pa'i dkyil 'khor la rang nyid kyis thig gdab pa la sogs pa bkag pa yin gyi/_dam tshig gi dkyil 'khor la ni ma yin te/_thig gdab pa yi cho ga 'di/_/bdag nyid gang tshe spyod pa na/_/zhes 'chad par 'gyur ba nyid yin pa'i phyir ro/_/de bas zhes bya ba ni gang
[\[272a.4\]]gi phyir de lta yin pa de bas na'o/_/dam tshig tshul shes pas te sgrub pa pos so/_/sngags kyi lha rnams phab nas su/_/zhes bya ba ni/_bshad ma thag pa'i yi ge hUM la sogs pas bskyed pa rang gi rig ma dang ldan pa'i mi bskyod pa la sogs pa'i rang bzhin can gnyis po rnams la
[\[272a.5\]]snga ma bzhin du ye shes kyi lha gnyis dbab par bya'o/_/byin gyis brlab pa'i gnas bsgoms la/_/zhes bya ba la sogs pa ni phung po la sogs pa byin gyis brlab pa sku la sogs pa byin gyis brlab pa la thug par byas la/_rim pa yang snga ma bzhin du mngon par 'dus
[\[272a.6\]]bya'o/_/dkyil 'khor rnams ni rnam par brtag_/ces bya ba ni/_thugs rdo rje la sogs pa'i sgrub pa'i dkyil 'khor rnams brtag pa'o/_/dbab par bya ba'i lha nyid ni/_/rgyal chen rnam par snang mdzad dang /_/zhes bya ba la sogs pa gsungs te/_sku'i dkyil 'khor te brten
[\[272a.7\]]pa'i 'khor lo'i gnas dang rten ni sku'i dkyil 'khor gnas so/_/rnam par snang mdzad kyi go 'phang thob par byed pa nyid yin pa'i phyir/_rdo rje sku yi yon tan 'thob bo/_/'di ni zhes bya ba la sogs pa ni go sla'o/_/sngags kyi sems dpa' zhes bya ba ni/_sngags kyi mthu 'thob pas
[\[272b\]]
[\[272b.1\]]so/_/rdo rje gsang ba ni lhas bris pa'i dkyil 'khor ro/_/de nyid shin tu ngo mtshar bar gyur pa nyid yin pa'i phyir rmad po che'o/_/khro bo'i rgyal pos zhes bya ba ni dpal gnod mdzes rgyal pos so/_/'di skad du thugs rdo rje la sogs pa gang yang rung ba'i dkyil 'khor du/_de'i
[\[272b.2\]]rnal 'byor dang ldan pa kho nas ji lta ba bzhin gnas rnams su lha'i 'khor lo rnam par bkod pa'i rjes thogs la snga ma bzhin du gnod mdzes rgyal po phyung ste/_nges ye shes sems dpa' bkug la/_dam tshig gi lha rnams kyi thugs kar bcug ste/_rnal 'byor chen po dang shin
[\[272b.3\]]tu rnal 'byor la gnas pa'i lha'i 'khor lo la bla na med pa la sogs pa'i mchod pa rnams kyis mchod par bya'o zhes bstan pa yin no/_/dam tshig mchod pa dus gsum pa/_/zhes bya ba ni dkyil 'khor du rang gi rig ma dang yang dag par sbyor ba'i mchod pa dus gsum du bya
[\[272b.4\]]ba'o/_/gang gi zhe na/_rdo rje dri med gsum dag gi_/zhes bya ba gsungs te/_dkyil 'khor gyi bdag po'i rnal 'byor pa bdag nyid kyi'i 'o/_/rdo rje gsum gyi sbyor bas zhes bya bas ni/_sku dang gsung dang thugs dang mi phyed par dmigs pas so/_/sngags kyi dngos grub thob
[\[272b.5\]]par byed/_/ces bya ba ni/_de lta bu'i 'jug pas lha'i dngos grub thob par 'gyur ro zhes gsungs so/_/sngags rnams thams cad nyid la zhes bya ba la sogs pa la/_sngags rnams zhes bya ba ni lha rnams so/_/gtor ma dbul zhes bya ba ni lha bshos so/_/bshang gci ni shes par
[\[272b.6\]]zad do/_/sha zhes bya ba ni sha chen no/_/'bru mar ni de'i zhag go/_/sems las byung ba ni yang dag par sbyor ba las byung ba'i byang chub kyi sems so/_/khyad par du bde ba chen po'i rgyu mthun pa nyid yin pa'i phyir/_khu ba che ba'i bdag nyid ni khu ba dag gis zhes bya ba la sogs pa
[\[272b.7\]]gsungs te/_de yang snga ma bzhin mngon par 'dus byas la dbul bar bya'o/_/phul du byung ba ma thob pas kyang tshogs mngon par spel ba'i phyir dang /_sems can rnams kyi don bya ba'i phyir rang nyid kyis thig btab ste dkyil 'khor bri bar bya ba yin pas de'i phyir thig ces
[\[273a\]]
[\[273a.1\]]pa la sogs pa gsungs te/_rnam par snang mdzad bsgoms nas su/_/zhes bya ba la sku'i dkyil 'khor thig gdab pa'i phyir bdag nyid rdo rje sems dpar rab tu bsgom par bya zhing /_srad bu 'dzin pa'i slob ma ni thugs rdo rje 'am bdud rtsi 'khyil pa ye shes chen
[\[273a.2\]]pos 'bar bar bsam par bya'o/_/de bzhin du thugs kyi dkyil 'khor thig gdab pa'i phyir bdag nyid thugs rdo rjer bsam zhing /_slob ma ni rnam par snang mdzad dam 'od dpag tu med par bsam par bya'o/_/de bzhin du gsung gi dkyil 'khor thig gdab pa'i phyir bdag nyid 'od
[\[273a.3\]]dpag tu med pa dang slob ma ni rnam par snang mdzad dam mi bskyod par ro/_/'phags pa bdud rtsi 'khyil pa zhes bya ba ni thams cad du thun mong pa kho na yin no/_/las kyi go 'phang zhes bya ba ni srad bu mngon par 'dus bya ba la sogs pa'i rang bzhin no/_/rdo rje'i thig skud dag la dgod
[\[273a.4\]]ces bya ba la/_thugs kyi dkyil 'khor thig gdab pa ni bshad zin to/_/sku'i dkyil 'khor thig gdab pa'i phyir lag pa g.yon pa'i sor mo tha ma nas brtsams te mthe bo'i bar la go rims bzhin du gnas pa'i sngon po dang ser po dang dmar po dang ljang gu la sogs pa rnams la/_
[\[273a.5\]]hUM swA AHhA oM zhes bya ba'i sa bon rnams kyis mi bskyod pa dang dkon mchog dpal dang 'od dpag tu med pa dang don yod par grub pa dang rnam par snang mdzad rnams bkod la/_ye shes kyi srad bu bkug ste/_a n+yo n+yA nu ga ta/_sarba d+harmA zhes bya ba la sogs pa brjod cing bsgril
[\[273a.6\]]la/_gser la sogs pa'i snod du bzhag pa la ji lta ba bzhin du mngon par bzlas par bya'o/_/de bzhin du gsung gi dkyil 'khor la yang dkar po dang ser po dang sngon po dang ljang gu dang dmar po go rims bzhin du gnas pa rnams la/_oM swA hUM hA AHzhes bya ba'i sa bon las byung
[\[273a.7\]]ba'i rnam par snang mdzad la sogs pa rnams rnam par bkod de/_de kho na bzhin du ye shes kyi srad bu bzhugs pa la sogs pa bya'o/_/de bzhin dkon mchog dpal la sogs pa'i dkyil 'khor thams cad kyi thig la yang ji ltar mthun pa bzhin du thams cad bya'o/_/'di ni zhes
[\[273b\]]
[\[273b.1\]]bya ba ni go sla'o/_/rnam pa nyi shu rtsa lngar ni/_/zhes bya ba tshon rtsi yang snga ma bzhin du mngon par 'dus byas te/_de bzhin gshegs pa lnga'i dkyil 'khor rnams la go rims ji lta ba bzhin du lnga lngar rab tu rnam par phye la dgye bar bya ba yin pas na/_rnam pa nyi shu rtsa lngar tshon rtsi
[\[273b.2\]]dgye ba'o/_/gzhan dag na re sngon po la sogs pa tshon rtsi rnams la lha mo bzhi dang ldan pa'i de bzhin gshegs pa lnga bcug pa'i phyir ro zhes zer ro/_/'di ni zhes bya ba la sogs pa ni shes par zad do/_/sngags rnams thams cad nyid la yang /_/zhes bya ba ni thugs kyi dkyil 'khor
[\[273b.3\]]gyi lha rnams la'o/_/rdo rje hUM ni bsgom par bya/_/zhes bya ba ni dngos grub med na mgo dang lkog ma dang snying ga dang rked pa dang gsang ba dang rkang pa'i bar rnams su nyi ma'i dkyil 'khor la gnas pa'i rdo rje'i lte bar chud pa'i yi ge hUM 'od zer mtha' yas pas khyab pa bsam pa'o/_/
[\[273b.4\]]sku dang gsung gi dam tshig mchog_/ces bya ba la/_dam tshig ces bya ba'i sgra ni gnyi ga yang sbyar bar bya ste/_sku'i dkyil 'khor gyi lha rnams kyi 'da' bar mi bya ba'i dam tshig ni yi ge oM mo/_de bzhin du gsung gi dkyil 'khor gyi lha rnams kyi ni yi ge AHkho na yin par rig par
[\[273b.5\]]bya'o/_/gnas lnga dag tu zhes bya ba ni/_mgo dang lkog ma la sogs pa rnams su/_go rims bzhin zla ba'i dkyil 'khor la gnas pa'i 'khor lo'i lte ba na 'dug pa'i yi ge oM 'od zer gyi phreng ba can dang /_pad+ma 'dab ma sna tshogs pa'i steng du pad+ma la gnas pa'i yi ge AH'od
[\[273b.6\]]zer 'bar ba bsgom pa'o/_/de ltar byas na rdo rje mi phyed gsum ste dpal rdo rje sems dpa' de las byung ba de'i dkyil 'khor gyi lha rnams ni rdo rje mi phyed gsum las skyes pa ste/_dpal rdo rje 'chang gis gsungs pa'i dam tshig las 'das pa'i 'jigs pas byin gyis rlob pa ste/_
[\[273b.7\]]dkyil 'khor la byin gyis rlob par mdzad do zhes bya ba'i don to/_/rdo rje bum pa gzhag pa ni ji skad bshad pa'i mtshan nyid can gyi las thams cad pa dang /_rnam par rgyal ba'i bum pa la sogs pa rnams so/_/sngags ni dkyil 'khor pa'i lha rnams so so'i bzlas pa bya
[\[274a\]]
[\[274a.1\]]ba'i rang bzhin rnams so/_/rgyud kyi bdag po ni dkyil 'khor so so'i bdag po rnams te/_rang dang rjes su mthun pa'i sku mdog can de rnams las rang gi bdag po'i gzugs su rnam par bsgoms shing bzlas pa byas la legs par bris pa rang rang gi phyag
[\[274a.2\]]mtshan gyis mtshan pa bdud rtsi lnga dang bcas pa'i dri dkar po'i chu dang 'bru la sogs pas rab tu bkang ba gos la sogs pas brgyan pa rnams dkyil 'khor gyi bdag po'i bdag nyid can gyi dpal rdo rje sems dpa'i rnal 'byor dang ldan pas sngar bshad pa'i gnas su
[\[274a.3\]]gzhag par bya'o/_/dam tshig gi dkyil 'khor gyi don du 'am/_rang dang gzhan zhi bar bya ba la sogs pa'i don du sbyin sreg bya dgos pas/_de'i phyir dngos grub kun gyi zhes bya ba la sogs pa gsungs te/_dngos grub kun gyi 'bras bu ni phyag rgya chen po la sogs pa rnams
[\[274a.4\]]so/_/sngags shes pas zhes bya ba ni zhi ba la sogs pa'i sbyin sreg gi cho ga yongs su shes pas so/_/gzhan ni shes par zad do/_/rdo rje mi phyed gsum dag la/_/zhes bya ba ni dkyil 'khor gyi lha rnams la'o/_/dbus su rang gi lha'i gzugs zhes bya ba/_'khor lo'i bdag po gang
[\[274a.5\]]yang rung bar bdag nyid dang thab khung gi dbus su bsams nas so/_/zhal du gdab par bya zhes bya ba ni rang gi sa bon gyis byin gyis brlabs pa'o/_/dbang po gnyis kyi dam mchog gis/_/zhes bya ba ni/_dkyil 'khor pa rnams dang bcas par bdag nyid dang thab khung na bzhugs
[\[274a.6\]]pa'i rang gi bdag po snyoms par zhugs par nges pa bsams nas so/_/sbyin sreg brgya rtsa brgyad du bya/_/zhes bya ba 'di ni nye bar mtshon pa yin te/_sbyin sreg stong ngam dpag tu med pa bya'o/_/'di ni zhes bya ba la sogs pa ni shes par zad do/_/'di'i don ni 'di yin te/_
[\[274a.7\]]zhi ba la sa phyogs dkar po rgyar khru gang tsam/_zabs su sor bcu gnyis yod pa'i thab khung zlum po dang /_de'i dbus su pad+ma sor bcu drug pa'i steng du rdo rje rtse lnga pa sor brgyad pa mgo gyen du bltas pa dang ldan pa/_thab khung gi steng du sor bzhi dor te zheng dang 'phang du sor
[\[274b\]]
[\[274b.1\]]bzhi yod pa'i kha khyer gyis kun nas bskor ba dang /_mtshams rnams su rdo rje rtse gsum pas mtshan pa dang /_thab khung dang /_de'i nye 'khor ba'i lci bas nye bar byugs te/_yang de gnyis bdud rtsi lnga dang bcas pa'i dris nye bar byugs la dus gsum du me tog dkar po dri zhim
[\[274b.2\]]pa kun du dgram par bya'o/_/dgang gzar ni gser ram zangs las byas pa 'am/_nim pa 'am/_mchod sbyin gyi shing las byas pa'i pad+ma'i 'dab ma'i dbyibs can/_de'i yu ba ni skyes bu tshad dang ldan pa'i mthe bo'i sor nyi shu rtsa bzhi yod pa khu tshur gyis gzung du rung ba/_de'i rtse
[\[274b.3\]]mor mgo bo gru bzhi sor bzhi pa/_zabs su sor gnyis brkos pa/_rdo rje rtse lnga pa sor gnyis pas mtshan pa/_khu bcud 'dzag pa'i bu ga sor gcig tsam dang ldan pa de'i rtse mor pad+ma'i 'dab ma'i rnam pa can gyi rdo rje rtse gsum pa sor brgyad pa 'am sor bzhi pa/_yu ba'i zhabs su
[\[274b.4\]]rdo rje dang rin po che sor drug pa dang ldan pa'o/_/blugs gzar ni khru gang tsam la mgo bo rgyar sor gnyis yod pa/_pad+ma'i 'dab ma'i dbyibs can zabs su pad+ma'i 'dab ma'i dbyibs su sor gnyis brkos pa/_dbus na rdo rje rtse lnga pa sor gcig tsam pa yod pa/_yu ba'i zhabs na rdo
[\[274b.5\]]rje dang rin po che dang ldan pa'o/_/sor mo lnga bcer bas kyang dgang gzar bya zhing /_sor mo gsum bcer bas ni blugs gzar bya'o/_/bdud rtsi lnga dang /_til mar chen po dang /_ba'i mar dang /_sbrang rtsi dang /_sbe tres dang /_yam shing dang /_til dang /_'bras sA lu'i chan dang /_
[\[274b.6\]]nas dang /_'o ma dang /_zho dang /_'bras yos dang /_ku sha sngon po dang /_dUr ba dang /_a mra'i lo ma dang /_tsan+dan dang /_pri yang ku'i me tog dang /_me tog dkar po dang /_ge sar dang /_thang chu dri zhim po rnams ji ltar rnyed pa sbyin sreg bya'o/_/de la yam shing pa la sha dang /_u
[\[274b.7\]]dum+WA ra dang /_a mra dang /_ka dam+ba dang /_kaSh+ma r+dz+ya dang /_a shwang+tha dang /_p+lak+Sha dang /_sha mi dang /_n+ya gro d+ha la sogs pa shing 'o ma can las byung ba/_'dab ma dang bcas pa/_rlan dang bcas pa/_mnyam por bcad pa rtse mo'i cha las byung ba/_mtho gang tsam mar dang bcas pa'i dri
[\[275a\]]
[\[275a.1\]]dkar po'i chu la sbangs pa/_de dang bcas pa'i sbrang rtsi dkar po dang /_'o ma la rtse mo gnyis bcug pa/_rtse mo lo ma gnyis dang bcas pa/_rtse gcig pas bsreg par bya'o/_/rnyings pa dang /_'dab ma med pa dang /_rul pa dang /_khong stong dang /_chag pa dang /_
[\[275a.2\]]shun lpags med pa dang /_thung ngu dang /_yon po dang /_rtse mo gnyis su gas pa dang /_phra ba dang /_sbom po dang /_ring po dang /_'bus zos pa dang /_srog chags dang bcas pa ni dor bar bya'o/_/shing de rnams nyid kyi bud shing thab khung las cung zad thung ba 'am/_dgon pa'i ba
[\[275a.3\]]lang gi lci ba'o/_/de nas sgrub pa po khrus byas pa lus dri zhim pos bsgos pa/_byams pa dang snying rje dang ldan pa/_gos dkar po gyon pa dkyil 'khor gyi bdag po sku mdog dkar po'i rnal 'byor gyis bsrung ba'i cho ga dang bzlas pa byas pas/_stan dkar po 'jam po la pad+ma'i
[\[275a.4\]]'dug stangs kyis nye bar 'dug ste/_srod la kha shar du bltas pas byams pa'i blos bsgrub bya la dmigs la/_yar ngo'i tshes gcig nas brtsams te zhi ba'i yid kyis zhi ba bya'o/_/gser ram dngul lam rdo 'am zangs sam/_shing ngam sa las byas pa 'am/_dung phor ram/_
[\[275a.5\]]nya phyis sam/_lo ma sbyar ba las byas pa'i mchod yon gyi snod du/_nas dang 'o ma dang me tog dkar po dang /_til dang /_ku sha dang /_'bras yos dang bcas shing /_bdud rtsi dang bcas pa'i dri dkar po'i chu ci 'byor pa blugs te/_rang gi lha'i sngags swA hA'i mtha' can bzlas par
[\[275a.6\]]bya'o/_/dkar zhing zhi bar rnam par bsgoms pa'i 'phags pa bdud rtsi zhes bya ba dang /_bdag po'i rigs kyi rig sngags dag yongs su bzlas pa'i las thams cad pa'i chu snod dang /_mchod yon gyi snod rang gi g.yon phyogs su bzhag la/_yam shing dang bud shing la sogs
[\[275a.7\]]pa g.yas phyogs su bzhag ste/_lag pa g.yas pa na gnas pa'i ku sha'i rtse mos blangs pa'i las thams cad pa'i chus bsang gtor bya'o/_/bdud rtsi 'khyil pa'i sngags ni/_b+h+rUM oM AHhUM big+h+nAn+ta kr-ita swA hA zhes bya ba 'am/_phreng ba'i sngags so/_/thugs kyi dkyil 'khor
[\[275b\]]
[\[275b.1\]]dang rin po che'i dkyil 'khor dang rin po che'i dkyil 'khor gyi rig sngags ni/_b+h+rU oM AHhUM dweSha ra ti swA hA zhes bya ba 'am/_oM shaM ka re shIn+taM ka re/_g+huT+Ta g+huT+Ta/_g+huT+Ti ni/_g+hA ta ya g+hA ta ya/_g+hu Ti ni swA hA zhes bya ba'o/_/sku la sogs pa'i dkyil 'khor gyi rig sngags ni/_yi
[\[275b.2\]]ge b+h+rUM dang ldan pa'i yi ge lnga dang rnam par spel ba'i spyan la sogs pa'i snying po rnams sam/_oM ru ru s+phu ru zhes bya ba la sogs pa'o/_/shing 'o ma can btsugs shing gis phyung ba'i me blang bar bya'o/_/de nas 'phags pa bdud rtsi 'khyil pa'i sngags lan bdun bzlas
[\[275b.3\]]pas me rnam par sbyangs te/_de bzlas pa'i chu ku sha'i rtse mos blangs pas g.yas phyogs su bskor zhing lan gsum bsang gtor byas pa'i thab khung du rtswa shin tu skam po dang bcas par bcug la/_oM dz+wa la hUM zhes bya ba zlos shing rlung yab kyi rlung gis rab tu spar bar bya zhing /_
[\[275b.4\]]rigs kyi snying po lan bdun bzlas pas kyang rab tu spar bar bya'o/_/oM badzra satwa AHzhes bya ba 'di 'das pa'i ku sha sar pa dri ma med pa sngon po ma gas shing 'dab ma ma grugs pa ha cang mi ring ba/_kha khyer la kha shar du bltas pa dang /_kha lhor bltas pa dang /_kha nub tu
[\[275b.5\]]bltas pa dang /_kha byang du bltas par bzhag la/_thab khung ku sha rtse mo shar du bltas pa rnams kyis g.yos par bya'o/_/de nas rang gi lha'i lce byin gyis rlobs pa'i yi ge hUM la sogs pa'i snying pos thab khung bskyed la/_de'i dbus su yi ge ra dang bcas pa'i gru gsum
[\[275b.6\]]gyi steng du oM las byung ba'i pad+ma la gnas pa'i yi ge raM las byung ba'i rdo rje me sku mdog dkar po/_gdan dang gos dang rgyan dkar po dang ldan pa/_'bar ba'i phreng ba can/_gsus khyim che ba/_zhi ba'i sems dang ldan pa/_g.yas pa dag gis rdo rje rtse gsum dang phreng ba 'dzin pa/_
[\[275b.7\]]g.yon pa dag gis dbyig pa dang gun+d+he 'dzin pa bsams te/_khro bo dpal gnod mdzes rgyal po'i nga rgyal dang ldan pas/_oM Tak+ki hUM dzaHzhes bya ba 'dod pa'i rgyal po sems nyid kyi sgo nas bkug la/_de'i snying gar bcug ste/_'phags pa bdud rtsi zhes bya bas bgegs
[\[276a\]]
[\[276a.1\]]bskrad pa dang /_bsrung ba dang /_dkyil 'khor bcing ba la sogs pa bya'o/_/de nas me'i rang gi sngags kyis mchod yon gyi chu lan gsum mam bdun du blugs te/_lag pa g.yas pa kho na me tog blangs la sgeg pa dang bcas pas dbul zhing zhabs dag la
[\[276a.2\]]zhabs bsil dbul bar bya ste/_oM pra war sat+kA ra pra tIts+tsha swA hA/_zhes bya ba ni zhabs bsil gyi sngags so/_/de nas me dam tshig gi phyag rgya'i gzugs su gyur pa'i rang bzhin gyis 'od gsal ba'i shes rab kyi pha rol tu phyin ma dang snyoms par zhugs par lhag par mos par byas la/_
[\[276a.3\]]oM badzra a na la ma hA b+hU ta dz+wa la ya/_sarba b+hasmiM ku ru/_sarba duSh+TAM hUM phaT/_dr-i sh+ya dzaHhUM baM hoHsa ma ya s+t+waM sa ma ya s+t+waM a haM zhes lan gsum brjod de/_tha mar yang sngags 'di nyid lan gsum brjod la bos te blta bar bya'o/_/lce la yang rdo rje dkar po rnam par bsams la/_oM
[\[276a.4\]]dz+wa la hUM phaT/_ces bya ba rnam par bkod de/_ji lta ba bzhin sku dang gsung dang thugs byin gyis brlab par bya'o/_/de nas yi ge swA hA dag gis bskyed pa'i rin po che cod pan dkar pos dbang bskur te rdo rje gsor zhing /_rdo rje 'di ni rdo rje che/_/sangs rgyas kun gyis byin gyis brlabs/_/dam
[\[276a.5\]]tshig las ni rnam 'das na/_/rigs rnams myur du thal bar byed/_/oM ha na sa ma ya hUM phaT/_ces brjod cing dam tshig la gzhag par bya'o/_/oM badzra ban+d+ha haM/_bdag gis mngon par 'dod pa'i bya ba 'di mdzod cig ces bya bas rang gi bsgo ba la sbyar bar bya'o/_/de nas mchod yon
[\[276a.6\]]phul la dri dkar po la sogs pa'i mchod pa rnams mA ma kI la sogs pa sprul pa'i spros pa'i mchod pa rnams kyis yang dag par mchod de/_las thams cad pa'i bsang gtor byas la/_lag pa g.yas pa'i mdzub mo dang mthe bo dag gis las thams cad pa bzlas pa'i chu blangs te/_
[\[276a.7\]]me'i sngags kyis lag par 'thor 'thung lan gsum phul la/_de'i lce dang dgang gzar dang blugs gzar kha la rang gi lha'i sa bon rnam par bkod de/_pus mo gnyis kyi bar du lag pa bzhag nas/_dang por blugs gzar gyis mar gyi sreg blugs gsum zhal cung zad gdangs par/_
[\[276b\]]
[\[276b.1\]]oM ag+na e ha bya ka bya bA hA na yA di pyA di pya/_dI pa ya che ge shIn+taM ku ru swA hA/_zhes bya ba'i me'i sngags kyis dbul bar bya'o/_/de nas bgegs med pa dang bgegs dang bcas pa me 'bar ba la sogs pa'i mtshan ma rnams kyi sgo nas brtag par bya ste/_'ja' tshon 'dra zhing mdog sdug
[\[276b.2\]]pa/_/byu ru bcag pa lta bu dang /_/g.yas su 'khyil zhing shin tu snum/_/lham bu chu gsher mtshungs pa'i 'od/_/bai DUr+ya dang leb brgan mtshungs/_/mar gyi sreg blugs blugs gzar dbyibs/_/rtse gsum rdo rje pad+ma dung /_/nya dang dpal be'u rnga yab dang /_/gdugs dang rgyal mtshan sogs bum
[\[276b.3\]]pa/_/bkra shis gzugs su yang dag byung /_/gling bu rdza rnga lta bur zab/_/shin tu dri zhim yid 'ong ba/_/gangs dang rdul mtshungs du ba med/_/nyi ma gsal 'dra dri ma med/_/zhi la kha dog dkar por snang /_/rgyas la ser po snang ba ste/_/rjes su chags la dmar po shis/_/sngon po nag
[\[276b.4\]]po mngon spyod la/_/gzhan yang rtse gcig shis pa ste/_/rtse mo gnyis pa 'bring yin no/_/rtse gsum tha mar sgrub pa pos/_/mdor na shes par bya ba yin/_/du ba mang zhing me stag 'phro ba dang /_/dal ba dal bar rim gyis 'bar ba dang /_/me lce rnam par 'chad cing gzi brjid med/_/srin
[\[276b.5\]]po ltar gnag pa la sha yi mdog_/mdung gi rtse mo nyid mtshungs dang /_/de bzhin ba lang mgo dang mtshungs/_/ro yi dri dang dri nga dang /_/yang na kha dog mi sdug ldan/_/sbrul gyi gdengs ka'i gzugs can dang /_/de bzhin me lce g.yo ba'o/_/de ltar bgegs dang bcas pa mthong na snga
[\[276b.6\]]ma bzhin du bsang gtor byas te/_bdud rtsi 'khyil pa'i sngags kyis yang dag par sbyangs la kun du bsrungs te/_de nyid bzlas pa'i sreg blugs bdun sbyin sreg bya'o/_/yang rang gi sngags bsang gtor byas la/_dgang gzar dang mar gyi dgang blugs gsum mam bdun nam
[\[276b.7\]]gcig me'i rang gi sngags kyis phul te/_yam shing la sogs pa'i sreg blugs gsum mam gcig dbul bar bya'o/_/'dir rim pa ni/_'bar ba'i me la yam shing ste/_/de nas mar dang de 'og til/_/de nas 'bras chan la sogs pa/_/cho ga 'di ni mdor bsdus pa'o/_/de
[\[277a\]]
[\[277a.1\]]la zhu ba'i rdzas thams cad ni zhal du'o/_/yam shing dang mi'i rus pa'i phye ma ni 'od kyi dkyil 'khor du'o/_/zho dang 'bras chan dang til la sogs pa ni phyag tu'o/_/dri ni thugs kar ro/_/me tog ni dbu la'o/_/bdug spos ni 'od 'phro ba la'o/_/zhabs bsil ni
[\[277a.2\]]zhabs dag la'o/_/mar me dang mchod yon ni mdun du'o/_/de nas 'thor 'thung dang bsang gtor byas la/_me thab kun du 'bar ba'i rnam par ram/_rang gi gzugs su me'i phyogs su gzhag par bya'o/_/de ni me lha'i bya ba'o/_/de nas yang rigs kyi bdag po'i rig sngags kyis
[\[277a.3\]]sbyin sreg gi yo byad snga ma bzhin du bsang gtor byas la/_me'i dbus su rig ma dang snyoms par gyur pa'i dkyil 'khor gyi bdag po dkar po zhi ba pad+ma dang zla ba'i gdan dang gos dang rgyan dang 'od dkar po dang ldan pa/_swA hA mtha' can gyi snying po las byung ba/_rang gi 'khor lo dang gcig tu gyur
[\[277a.4\]]pa'i gzugs can rnam par bsams te/_sgrub thabs las bshad pa'i cho ga bzhin du ye shes sems dpa' bkug la/_thugs ka na gnas pa'i pad+ma'i steng gi zla ba la bkod de/_gzugs kyi phung po la sogs pa byin gyis brlabs pa sngon du 'gro ba can gyis sku dang gsung dang thugs
[\[277a.5\]]byin gyis brlabs la/_shin tu rnal 'byor la gnas pa/_rang gi dbang bskur ba rnams kyis dbang bskur te/_bla na med pa la sogs pa'i mchod pa rnams dang /_phyi rol gyi mchod pa rnams kyis yang dag par mchod la/_mchod yon dang /_'thor 'thung dang /_bsang gtor byas te
[\[277a.6\]]ljags dang dgang gzar dang blugs gzar gyi kha la rang gi sa bon rnam par bkod la/_rang gi sngags kyis bskur te tha mar che ge mo shIn+taM ku ru swA hA/_zhes bya ba zlos shing snga ma bzhin du dgang blugs phul te/_rdzas thams cad las re re bzhin sreg blugs gsum mam bdun nam gcig
[\[277a.7\]]phul la/_bdud rtsi lnga dang bcas pa'i mar gyi sreg blugs brgya'am stong ngam dpag tu med pa sbyin sreg bya'o/_/de ltar ji tsam snyed pa sbyin sreg byas la rigs kyi snying pos mar gyi sreg blugs gsum mam bdun nam nyi shu rtsa gcig gis gzi brjid bskyed par bya zhing rigs kyi bdag po
[\[277b\]]
[\[277b.1\]]bzlas pa'i dgang blugs dang mchod yon dbul bar bya'o/_/de la hUM zhes bya ba ni rdo rje'i rigs kyi bdag po'i snying po'o/_/oM AHswA hA zhes bya ba ni lhag ma rnams kyi'o/_/de nas bsang gtor lan gsum byas te/_'thor 'thung phul la/_mi bskyod rdo rje zhes bya ba la sogs pa bstod
[\[277b.2\]]pa rnams kyis yang dag par bstod de/_snga ma bzhin du yang dag par mchod la/_mchod yon phul te mngon par 'dod pa'i dngos grub kyi phyir bskul la bzod par gsol te/_de'i sku dang gsung dang thugs dang rig ma'i rnam par dag pa la lhag par mos pa'i sgo nas/_badzra d+h+r-ika ces bya ba
[\[277b.3\]]lan mang du yongs su bzlas la/_yi ge gsum brjod de/_rang gi sngags yi ge mu'i mtha' can brjod cing de nyid kyis ye shes kyi lha gshegs su gsol lo/_/de nas me lha me tog gcig gis thab kun du bzhugs su gsol te/_yang legs par mchod la bsang gtor byas te 'thor
[\[277b.4\]]'thung phul la/_sbyin sreg gi yo byad lhag ma rnams phul te/_tha mar dgang blugs dang 'thor 'thung phul la bsang gtor byas te/_yang dag par mchod la/_mchod yon dang 'thor 'thung phul te/_mngon par 'dod pa'i dngos grub bslangs la snga ma bzhin du sku la sogs pa'i rnam
[\[277b.5\]]par dag pa la lhag par mos par byas te/_badzra d+h+r-ika ces bya ba lan mang du bzlas la yi ge gsum brjod nas/_hUM muHzhes bya ba zlos shing gshegs su gsol lo/_/de ltar rtag tu thun gsum mam thun bzhir ji srid rang dang gzhan dag zhi bar gyur gyi bar du bya'o/_/de ni zhi ba mdor
[\[277b.6\]]bstan pa'o//_//rgyas pa la ni sa gzhi ser po thab khung khru do pa/_zabs su de'i phyed yod pa/_rin po che zur brgyad pa lta bu 'am/_gru bzhi pa dang /_de'i steng du sor brgyad bar du bzhag ste rgya dang 'phang dag tu sor brgyad kyi tshad dang ldan pa'i kha khyer mnyam du byas pas
[\[277b.7\]]bskor ba dang /_brkos pa'i nang du 'khor lo rtsibs brgyad pa'i lte ba la gnas pa'i rdo rje rin chen sor drug pa dang ldan pa'i thab khung dang /_de'i sa gzhi ser po dang /_bdud rtsi dang bcas pa'i dri ser po rnams kyis nye bar byugs la/_me tog rnam pa sna tshogs dgram par bya'o/_/
[\[278a\]]
[\[278a.1\]]yam shing ni de rnams kho na ste/_'on kyang dbus kyi cha las byung ba/_sboms su chad pa gang yod pa/_/dkyus khru gang tsam pa/_bdud rtsi dang bcas pa'i dri ser po'i chu la sbangs pa/_zho dang 'o ma dang mar sar pa rnams kyis byugs pa'o/_/sreg rdzas ni mngar
[\[278a.2\]]gsum dang sbyar ba'i 'bras chan bzang po'i chang bu dang /_zho dang sbrang rtsi dang mar dang bsres pa'i til nag po dang /_mar dang ldan pa'i zho dang sbyar ba'i 'bras chan dang /_sha ta puSh+pa pa dang /_bil ba'i 'bras bu dang /_'bras sA lu dang /_pad+ma rA ga dang /_ge sar dang /_me tog karni ka dang /_
[\[278a.3\]]'bru rnams so/_/dgon pa'i lci ba ma gtogs pa ji skad bshad pa'i bud shing 'bras bu dang bcas pa gzung bar bya'o/_/de nas khrus byas la yan lag la dri ser po zhim pa bsgos pa/_byams pa dang snying rje dang ldan pa/_gos dang rgyan dang phreng ba dang stan dang 'od ser po dang ldan pa/_gos
[\[278a.4\]]sna tshogs pa can nam/_sems rgya chen po dang ldan pa/_stan bzang po la 'dug pas bco lnga nas brtsams te/_kha byang du bltas pas snga dro'i dus su rgyas pa bya'o/_/sngar bshad pa'i mchod yon gyi snod bdud rtsi lnga dang bcas pa'i dri ser po'i chu dang til dang zho dang bcas pa de la oM gyi mtha'
[\[278a.5\]]can gyi rang gi sngags bzlas par bya'o/_/de nas sku mdog ser po'i rnam par bsgoms pa'i 'phags pa bdud rtsi zhes bya ba dang /_bdag po'i rigs kyi lha mo'i sngags dag yongs su bzlas pa'i las thams cad pa'i snod dang /_mchod yon gyi snod rang gi g.yon phyogs su bzhag ste/_snga
[\[278a.6\]]ma bzhin du bud shing la sogs pa thams cad g.yas phyogs na gnas pa la bsang gtor bya'o/_/rgyal po'am rgyal rigs las byung ba'am/_nags kyi me'am/_'phags pa'i dge 'dun gyi tshang bang gi me blangs la/_de nas snga ma bzhin du 'phags pa bdud rtsi 'khyil pa'i
[\[278a.7\]]sngags kyis me rnam par sbyangs nas de kho na bzhin du bsang gtor la sogs pa bya'o/_/de nas snga ma bzhin du bzlas pa'i ji skad bshad pa'i ku sha kha khyer la kha byang du bltas pa dang /_shar du bltas pa dang /_lhor bltas pa dang nub tu bltas par bzhag la/_de nas thab khung ku sha
[\[278b\]]
[\[278b.1\]]kha byang du bltas pa rnams kyis g.yogs par bya'o/_/de nas snga ma bzhin du dam tshig gi phyag rgya dang snyoms par zhugs pa la de kho na bzhin du blta bar byas la/_sku la sogs pa byin gyis brlabs pa dang dbang bskur te dam tshig la bkod la/_rang gi bsgo ba la sbyar te/_mchod yon phul la/_
[\[278b.2\]]dri ser po la sogs pa'i mchod pa rnams dang /_mA ma kI la sogs pa spro ba'i mchod pa rnams kyis yang dag par mchod de/_lan gsum bsang gtor byas la/_de kho na bzhin du 'thor 'thung phul te/_de'i lce dang dgang gzar dang blugs gzar gyi kha la rang gi lha'i sa bon rnam par bkod
[\[278b.3\]]nas/_pus mo'i bar du lag pa dag bzhag ste/_dang por blugs gzar gyis mar gyi sreg blugs zhal cung zad gdangs par snga ma bzhin du me lha'i sngags kyis dbul bar bya'o/_/de nas de kho na bzhin du me'i bgegs med par 'bar ba la sogs pa'i mtshan ma rnams kyis shes par byas
[\[278b.4\]]la/_de ltar rjes su mthun pa kho na bzhin du thams cad byas nas/_de kho na bzhin du me lha'i sngags kyis sreg rdzas thams cad dbul bar bya'o/_/sreg rdzas la sogs pa'i go rims kyang snga ma bzhin no/_/de ni me lha'i bya ba'o/_/de nas bdag po'i rigs kyi rig sngags kyis kyang
[\[278b.5\]]sbyin sreg gi yo byad rnams snga ma bzhin du bsang gtor byas la/_de'i dbus su dkyil 'khor gyi bdag po sku mdog ser po rten dang bcas pa rig ma dang snyoms par zhugs pa/_dgyes shing rgyas par gyur pa/_pad+ma rlon pa'i gdan dang na bza' dang rgyan dang 'od ser po dang ldan
[\[278b.6\]]pa'i yi ge oM gyi mtha' can gyi rang gi snying po las byung ba rnam par bsams te snga ma bzhin du mchod pa'i bya ba byas la/_mchod yon dang 'thor 'thung dang bsang gtor byas nas/_ljags la sogs pa la rang gi sa bon rnam par bkod la/_sngags kyi mtha' mar che ge mo puSh+TiM ku
[\[278b.7\]]ru oM/_zhes bya ba zlos shing ji skad bshad pa'i tshad kyi dgang blugs phul te/_rdzas thams cad las re re bzhin sreg blugs de kho na bzhin phul la/_bdud rtsi lnga dang bcas pa'i mar gyi sreg blugs brgya'am stong ngam dpag tu med pa sbyin sreg bya'o/_/de nas de kho na bzhin du gzi
[\[279a\]]
[\[279a.1\]]brjid bskyed pa dang /_dgang blugs dang mchod yon dbul ba dang /_bsang gtor bya ba dang /_'thor 'thung dang /_bstod pa dang /_mchod pa dang /_yang mchod yon dbul ba sngon du 'gro ba can gyi/_mngon par 'dod pa'i don gyi dngos grub kyi phyir bskul la bzod
[\[279a.2\]]par gsol te/_sku la sogs pa rnam par dag pa la lhag par mos pa'i sgo nas/_badzra d+h+r-ika ces bya ba lan mang du yongs su bzlas la yi ge gsum brjod nas de kho na bzhin du gshegs su gsol lo/_/de nas me lha bzhugs su gsol ba la sogs pa thams cad snga ma bzhin du
[\[279a.3\]]bya'o/_/de ni rgyas pa mdor bstan pa'o//_//dbang la sa gzhi dmar po la thab khung zhi ba'i thab khung dang mtshungs pa ste/_'on kyang shing gi lo ma dang mtshungs pa/_phyed nub pa'i rdo rje dang pad+mas dbus su mtshan pa/_de'i rnam pa can gyi kha khyer gyis bskor ba/_sa dmar po
[\[279a.4\]]dang bdud rtsi lnga dang bcas pa'i dri dmar pos nye bar byugs pa/_me tog dmar po la sogs pas nye bar spras pa bya'o/_/yam shing ni shing tsam pa ka dang mya ngan med dang /_ba ku la dang /_pri yang ku dang /_la ku tsa la sogs pa rnams las byas pa sor lnga pa'o/_/sreg rdzas ni
[\[279a.5\]]'dab ma dang bcas shing ma rnyings pa'i me tog dang /_'bras bu dmar po la sogs pa rnams dang /_rang dang gzhan gyi rtog pa las bshad pa'i rdzas gzhan rnams so/_/bud shing ni shing nim pa dang a mra dang /_me tog dang bcas pa gzhan yang bya'o/_/de nas dri dmar pos nye
[\[279a.6\]]bar byugs pa rjes su chags pa'i yid dang ldan pa/_gos dang rgyan dmar po la sogs pa dang ldan pa/_kha nub tu bltas pa stan kha dog dmar po bde zhing mtho ba la/_rdo rje'i skyil mo krung du 'dug pas thams cad kha dog dmar po dang ldan pa'i dkyil 'khor pa rnams dang /_lhan
[\[279a.7\]]cig 'khor lo'i bdag po'i rnal 'byor la sogs pa bya'o/_/til la sogs pa dang ldan pa bdud rtsi lnga dang bcas pa'i dri dmar po'i chu ji skad bshad pa'i snod na gnas pa la yi ge ho'i mtha' can gyi rang gi sngags lan bdun mngon par bzlas par bya'o/_/de nas thugs dang sku
[\[279b\]]
[\[279b.1\]]mdog dmar po rnam par bsgoms pa'i 'phags pa bdud rtsi zhes bya ba dang /_rang gi rigs kyi lha mo'i sngags dag bzlas pa'i las thams cad pa'i chu'i snod dang /_mchod yon gyi snod dang /_sbyin sreg gi yo byad ma lus pa de kho na bzhin du bzhag ste snga ma bzhin du bsang gtor bya'o/_/smad
[\[279b.2\]]'tshong ma'am rje'u rigs kyi khyim nas byung ba'i me blangs la de nas de kho na bzhin du me rnam par sbyangs te/_bsang gtor dang sbar ba byas la/_ji skad bshad pa bzhin du bzlas pa'i ku sha kha khyer la kha nub tu bltas pa dang byang du bltas pa dang shar du bltas pa dang lhor bltas par bzhag
[\[279b.3\]]ste/_de nas thab khung ku sha kha nub tu bltas pa rnams kyis g.yogs par bya'o/_/de nas de kho na bzhin du chu skyes kyi gdan la me lha mdog dmar po rjes su chags pa'i bsam pa can bskyed la/_spyan drang ba la sogs pa rang gi bsgo ba la sbyar ba'i bar du bya'o/_/de nas mchod yon
[\[279b.4\]]phul la dri dmar po la sogs pa'i mchod pa rnams dang sku mdog dmar po dang ldan pa'i mA ma kI la sogs pa'i spro ba'i bla na med pa la sogs pa'i mchod pa rnams kyis yang dag par mchod de lan gsum bsang gtor byas la 'thor 'thung phul te/_de lce la sogs pa la rang gi
[\[279b.5\]]lha'i sa bon rnam par dgod pa la sogs pa thams cad snga ma bzhin du byas la/_de kho na bzhin du blugs gzar la sogs pas mar la sogs pa phul te/_de nas de kho na bzhin du 'bar ba la sogs pa'i rnam par gzhag par bya'o/_/de ni me lha'i bya ba'o/_/de nas snga ma bzhin du
[\[279b.6\]]bsang gtor byas la thab khung gi dbus su dbang po gnyis snyoms par zhugs pa'i lha thams cad dmar po'i 'khor lo'i dbus na bzhugs pa/_rig ma sku mdog dmar zhing rjes su chags pa'i bsam pa can dang snyoms par zhugs pa'i dkyil 'khor gyi bdag po pad+ma dang zla ba'i gdan
[\[279b.7\]]dang na bza' dang rgyan dang 'od ser po dang ldan pa ho'i mtha' can gyi rang gi snying po las byung ba rnam par bsams te/_mchod pa la thug pa'i cho ga thams cad byas la/_mchod yon dang 'thor 'thung dang bsang gtor dang sa bon rnam par dgod pa byas te sngags kyi tha mar che ge mo wa
[\[280a\]]
[\[280a.1\]]sha mA na ya ho zhes bya ba brjod cing ji skad bshad pa'i tshad kyi dgang blugs phul la/_rdzas thams cad las re re zhing sreg blugs de kho na bzhin phul te/_bdud rtsi dang bcas pa'i mar gyi sbyin sreg snga ma bzhin du bya'o/_/de nas de kho na bzhin du gzi brjid bskyed pa
[\[280a.2\]]la sogs pa gshegs su gsol ba'i mthar thug pa byas la/_me lha'i bya ba yang snga ma bzhin bya'o/_/de ni dbang du bya ba mdor bstan pa'o//_//dgug pa la yang thab khung ni dbang du bya ba'i thab khung dang mtshungs te/_'on kyang rdo rje rtse gcig pa'i rnam pa can dbus na rdo rje
[\[280a.3\]]lcags kyus mtshan pa/_de'i rnam pa can gyi kha khyer gyis bskor ba bya'o/_/bud shing ni lcags kyu'i rnam pa can gyi tsher ma dang ldan pa gzung bar bya'o/_/kha nub tu bltas pa/_bshad zin pa'i cho ga bzhin du stan dmar po mtho ba la rdo rje skyil mo krung gis 'dug cing kha steng du
[\[280a.4\]]bltas pas sngon du bsnyen pa yang rim pa de nyid bzhin du bya'o/_/bdud rtsi dang bcas pa'i dri dmar po la sogs pa'i chu la yi ge dzaH'i mtha' can gyi rang gi lha'i sngags lan bdun yongs su bzlas par bya'o/_/gar mkhan dang glu mkhan dang lam du 'gro bas bus pa'i me blangs la yi
[\[280a.5\]]ge'i dzaH'i mtha' can gyi rang gi sngags las byung bar bdag nyid dang thab khung na gnas pa'i rnam par bsgoms te/_stan las cher bltas pas bsang gtor byas la/_lhag ma dbang du bya ba'i cho ga bzhin du bya'o/_/de ni dgug pa mdor bstan pa'o//_//mngon spyod la ni sa gzhi
[\[280a.6\]]rtsub mo tshwa sgo can ser ga gas pa thog g.yogs med par thab khung gru gsum sor nyi shu yod pa/_mgo byang du bltas pa dbus su sor bcu drug pa'i lce gsum gyi steng du/_khro bo'i rdo rje sor brgyad pas mtshan pa/_de'i steng du sor gsum dor la rgya dang 'phang dag tu sor gsum pa kha khyer gyed pa'i kha
[\[280a.7\]]khyer gyis bskor ba/_bdud rtsi lnga dang bcas pa'i sa nag po dang ro bsregs pa'i thal ba dang /_/bong bu dang rnga mo la sogs pa'i sbangs ji snyed pas byugs la dri mi zhim pa dang dri nga ba'i me tog sngon po'am dmar po rnams sam/_de lta bu'i 'bru la sogs pa rnams mngon par bkram pa bya'o/_/
[\[280b\]]
[\[280b.1\]]yam shing ni nim pa dang /_seng ldeng dang yongs 'du sa brtol dang /_be lu ta ka dang /_'dod pa'i shing rnams sam/_tsha ba dang /_kha ba dang /_tsher ma can gyi shing rnams sam/_ro bsregs pa'i shing gi rtsa ba'i cha las byung ba kun du bcag pa/_sor bcu pa/_dug dang khrag dang nyungs mar la
[\[280b.2\]]sbangs pa rtse mo gnyis rno ba'o/_/bsreg rdzas ni yungs kar dang /_yungs mar tsha ba dang /_khrag dang /_lan tshwa dang /_ske tshe dang /_nim pa dang /_ro bsregs pa'i thal ba dang /_rkang pa'i paM su dang /_bong bu dang rnga mo la sogs pa'i sbangs dang /_skra gtubs pa dang /_zhag dang /_bya
[\[280b.3\]]rog la sogs pa'i sgro dang /_bshang ba dang gci ba dang /_tsher ma dang /_rus pa'i phye ma dang /_khyi smyon pa'i sha la sogs pa ji snyed pa'am/_re re'o/_/rdzas de rnams sam rol pa dang bcas pa'i btu sha la sogs pa rnams las byas pa'i dgra bo'i gzugs brnyan dug dang lan tshwa dang
[\[280b.4\]]bcas pa'i khrag la sbangs pa'i rkang pa g.yon pa'i ka ni yas brtsams te mtshon rnon pos dum bur gtubs nas sbyin sreg bya'o/_/bud shing ni tsha ba dang /_tsher ma la sogs pa dang ldan pa dang /_dri mi zhim pa'i shing rnams sam/_dur khrod nas byung ba'am/_bong bu dang rnga mo la
[\[280b.5\]]sogs pa'i sbangs shin tu skam po blang bar bya'o/_/khro bo gos dang rgyan sngon po can nam khrag gi chu la sbangs pa'i gos gyon pa stan sngo ba la kha lhor bltas pas 'dug pa'am/_bsgrub bya'i gzugs brnyan gyi brang la 'dug pa'am/_stan med pa rkang pas rkang pa mnan te/_so yis so
[\[280b.6\]]mnan pa/_mig mi g.yo ba bzhin khro gnyer dang ldan pas mar ngo'i nyin zhag dag las gang yang rung ba'i nyin zhag la khro bo nyid dpang por bzhag ste/_nyi ma phyed dam mtshan phyed kyi dus su bya'o/_/bdud rtsi lnga dang bcas pa'i bra bo dang /_ba lang gi chu dang /_dri mi zhim pa la sogs pa'i chu
[\[280b.7\]]la phaT kyi mtha' can gyi rang gi sngags bzla bar bya zhing /_sku mdog sngon po dang ldan pa'i 'phags pa bdud rtsi zhes bya ba dang /_rigs kyi rig ma dag bzlas pa'i las thams cad pa'i snod dang mchod yon gyi snod g.yas phyogs su bzhag la/_sbyin sreg gi yo byad rnams g.yon du
[\[281a\]]
[\[281a.1\]]gzhag par bya'o/_/dur khrod dang rus pa dang rdo ba las byung ba'am gdol pa'i khyim nas byung ba'i me blang bar bya'o/_/de nas kha khyer ku sha kha byang du blta ba la sogs pa g.yon skor du bzhag la thab khung ku sha kha byang du bltas par g.yogs par bya'o/_/de nas de
[\[281a.2\]]kho na bzhin du chu skyes sngon po'i gdan la bzhugs pa'i me lha bskyed la/_spyan drang ba la sogs pa byas te/_bgegs bskrad pa dang /_bsrung ba la sogs pa dang /_phyogs bcing ba la sogs pa dang /_mchod yon dang /_zhabs bsil dbul ba dang /_byin gyis brlab pa dang /_
[\[281a.3\]]dbang bskur ba dang /_dam tshig la dgod pa dang /_bsgo ba la sbyar ba dang /_yang mchod yon dbul ba dang /_kha dog sngon po dang ldan pa'i dri mi zhim pa la sogs pa'i mchod pa rnams dang /_mA ma kI la sogs pa spro ba'i mchod pa rnams kyis yang dag par mchod la/_bsang
[\[281a.4\]]gtor byas te/_'thor 'thung dang /_lce la sogs pa la sa bon rnam par dgod pa bya la/_pus mo'i phyi rol du lag pa dag bzhag nas dang por lag pa g.yon pa'i sdigs mdzub kyis bzung ba'i blugs gzar gyis zhal shin tu gdangs par bdud rtsi dang bcas pa'i til mar chen po'i sreg
[\[281a.5\]]blugs gsum mam bdun nam gcig_/oM badzra a mr-i ta ma hA b+hA ta dz+wa la ya b+ha smiM ku ru sarba duSh+TAM hUM phaT ces bya ba'i me lha'i sngags kyis phul la/_brtags te bgegs bsal ba byas la/_bsang gtor byas te/_shin tu dgang blugs dbul bar bya'o/_/de nas 'thor 'thung dang bsang
[\[281a.6\]]gtor byas la/_me 'bar ba sngon po'i rnam pa yongs su gyur par bsam par bya'o/_/de ni me lha'i bya ba'o/_/de nas bdag po'i rigs kyi rig sngags kyi sbyin sreg gi yo byad rnams kyang lan gsum bsang gtor byas te me'i dbus su dkyil 'khor pa rnams dang bcas pa/_rig
[\[281a.7\]]ma kun du sngo ba dang yang dag par sbyor bar zhugs pa/_shin tu 'jigs su rung ba'i khro bo 'bar ba/_gdan dang na bza' dang /_rgyan dang 'od ser po dang ldan pa/_yi ge hUM gi mtha' can gyi rang gi snying po las byung ba'i rang gi bdag po rnam par bsams la/_snga ma bzhin du ye shes
[\[281b\]]
[\[281b.1\]]sems dpa' gzhug pa la sogs pa dbang bskur ba la thug pa'i cho ga byas nas/_dri mi zhim pa dang /_dri nga ba nag po rnams dang /_bil ba dang /_arga dang /_sngon po dang /_phyi dro'i dus su kha 'bye ba dang /_'ol ma se'i me tog la sogs pa rnams dang /_sardza ra sa la sogs pa spos
[\[281b.2\]]rnams dang /_nya la sogs pa'i mar khu gsum gyi mar me rnams dang /_tsha zhing kha ba la sogs pa'i lha bshos rnams kyis mchod par bya'o/_/de nas mchod yon dang 'thor 'thung dang bsang gtor byas nas/_ljags dang dgang gzar dang blugs gzar gyi kha la rang gi sa bon sngon po
[\[281b.3\]]'bar ba rnam par bkod la/_rang gi sngags kyi mtha' mar che ge mo mA ra ya u tsa ta ya/_zhes bya ba la sogs pa brjod nas mtha' ni hUM phaT ces bya ba yod pa'i sngags kyis snga ma bzhin du dgang blugs dang /_rdzas so so'i sreg blugs phul nas/_bdud rtsi lnga dang bcas pa'i til mar
[\[281b.4\]]chen po blugs gzar la sogs pas brgya 'am stong ngam dpag tu med pa sbyin sreg bya'o/_/de ltar rang gi rtog pa las bshad pa'i cho ga rnams kyis ji srid rdzogs kyi bar du sbyin sreg byas la/_rigs kyi snying pos mar khu'i sreg blugs gsum mam bdun nam nyi shu rtsa gcig gis
[\[281b.5\]]gzi brjid bskyed nas/_yang dgang blugs dang mchod yon dbul bar bya'o/_/de nas snga ma bzhin du bsang gtor la sogs pa byas la gsad pa'i don du bskul te bzod par gsol la thams cad byas nas de kho na bzhin du/_rang gi bdag po dang /_me lha gshegs su gsol lo/_/de ni
[\[281b.6\]]mngon spyod mdor bstan pa'o//_//las thams cad pa'i thab khung yang zhi ba'i thab khung dang mtshungs te/_'on kyang pad+ma kha bye ba'i rnam pa can gyi kha khyer dang ldan pa/_rdo rje'i phreng bas bskor ba/_dbus na rdo rje dang rin po che dang pad+ma dang sna tshogs rdo rje'i dbus na gnas pa'i 'khor
[\[281b.7\]]lo'i phyag rgyas mtshan pa'o/_/de la sreg rdzas kyi go rims ni zhi ba la sogs pa'i las dang rjes su mthun par byas te/_'on kyang las thams cad pa'i yam shing ni/_pa la sha dang /_prak+sha dang /_u dum+WA ra dang /_seng ldeng dang /_arga dang /_n+ya gro d+ha dang /_ce kang ka ta dang /_a mra
[\[282a\]]
[\[282a.1\]]dang /_/sha mi dang /_kaSh+ma r+dz+ya dang /_a pa marga dang /_a shwad+tha las byung ba/_re re zhing rtse mo gcig pa/_drang po mtho gang tsam pa/_bdud rtsi dang bcas pa'i dri zhim po'i chu la sbangs pa/_rtse mo gnyis lo ma dang bcas pa/_rtse mo gnyis mar la smyugs pa rnams
[\[282a.2\]]so/_/dkyil 'khor ram lha'i khang par shar phyogs su ni zhi ba'i thab khung dang /_dbang du bya ba'i thab khung ngo /_/lho phyogs su ni rgyas pa'i'o/_/nub phyogs su ni dgug pa'i'o/_/byang phyogs su ni mngon spyod kyi thab khung ngo /_/de ni sbyin sreg gi cho ga'o//_//de ltar sbyin sreg gi cho ga
[\[282a.3\]]bstan nas/_da ni slob ma gzhug pa'i phyir/_/rnam par snang mdzad sbyor ba yis/_/zhes bya ba la sogs pa gsungs te/_oM la sogs pa'i yi ge gsum gyis slob ma rnam par snang mdzad du byas la/_gnas ji lta ba bzhin du yi ge gsum po nyid kyis byin gyis brlabs te/_
[\[282a.4\]]thugs kyi dkyil 'khor las gsungs pa'i cho ga bzhin du sku'i dkyil 'khor bcug la/_de'i thugs ka na gnas pa'i lte ba'i nang na bzhugs pa'i bde ba chen po rnam par bsams te/_de'i rab tu sbyor ba'i bskyod pa las rnam par byung ba'i yi ge AHkha dog dmar po mgo dang lkog
[\[282a.5\]]ma dang snying ga'i phyogs rnams su zla ba'i dkyil 'khor dmar po la gnas pa bsams la/_de las byung ba'i 'od zer dmar po'i tshogs rnams kyis kyang de'i lus kun du khyab par bsam par bya'o/_/rdo rje gzung bar bya zhes bya ba ni/_sku rdo rjes byin gyis brlab par bya'o zhes bya ba'i
[\[282a.6\]]don to/_/de nyid nye bar mtshon pa yin te thugs rdo rje la sogs pa'i dkyil 'khor rnams su yang /_slob ma yi ge gsum las byung ba'i dkyil 'khor gyi bdag por rnam par bsams la/_yi ge gsum gyis byin gyis brlab pa yang byas te/_yi ge AH'das ma thag pa bzhin du
[\[282a.7\]]bsam par bya'o/_/de nyid bstan par bya ba'i phyir/_rgyal chen rdo rje sems dpa' dang /_/zhes bya ba gsungs te/_thugs kyi dkyil 'khor gyi bdag po'i gzugs su rnam par bsgoms pa'i slob ma/_dpal rdo rje sems dpas sku la sogs pa byin gyis brlab par brtags la/_
[\[282b\]]
[\[282b.1\]]gzhan gyi gzugs su yang rnam par bsgom pa yin no/_/de la 'di ni zhes bya ba la sogs pa ni dkyil 'khor chen por gzhug pa'i phyir yi ge lnga pa'i sngags gsungs so/_/'di ni zhes bya ba 'di ni bshad ma thag pa'o/_/de bzhin gshegs pa thams cad kyis 'da' bar mi bya ba nyid
[\[282b.2\]]yin pa'i phyir dam tshig thams cad do/_/slob ma sku dang gsung dang thugs kyi bdag nyid can gyi 'dod pa'i lha'i gzugs kyi bdag nyid du byin gyis rlob par byed pa nyid yin pa'i phyir lus dang ngag dang sems kyi snying po'o/_/mi phyed pa'i ye shes kyi bdag nyid yin pa'i phyir rdo rje'o/_/
[\[282b.3\]]shes pa dang skyob pa'i ngo bo nyid yin pa'i phyir sngags so/_/lnga'i bdag nyid can gyi slob ma'i lkog ma dang mgo bo dang lag pa g.yas pa dang g.yon pa'i rtsa ba dang snying ga rnams su/_go rims bzhin du sems kyi dkyil 'khor la gnas pa'i yi ge re re rnam par bkod la/_de nyid
[\[282b.4\]]brjod pas 'jug par bya zhing slob ma yang gzhug par bya'o/_/dbang bskur ba'i don du de la 'di ni zhes bya ba la sogs pa gsungs te/_mi phyed pa'i go 'phang thob par byed pa nyid yin pa'i phyir rdo rje'o/_/rgyud gong ma gong ma rnams las mchog tu gyur pa nyid yin pa'i phyir chen po'o/_/
[\[282b.5\]]rtog pa'i nyes pa'i dri ma ma lus pa rnam pa thams cad du rab tu 'khrud par byed pa'i phyir chen po'o/_/spyod pa la sogs pa'i tshul la brten pa rnams la bstan par mi bya ba nyid yin pa'i phyir gsang ba'o/_/mchog tu dga' ba'i rang bzhin nyid yin pa'i phyir ye shes mchog tu gsang ba'o/_/
[\[282b.6\]]de nyid ni sangs rgyas kyi zhes bya ba la sogs pas gsungs te/_skabs 'dir sangs rgyas kun gyis zhes bya ba ni/_de bzhin gshegs pa la sogs pa dkyil 'khor pa rnams kyis so/_/nam mkha'i khams zhes bya ba ni nam mkha'i dbyings nyid do/_/rdo rje'i rigs ni ye shes kyi
[\[282b.7\]]rigs yin zhing /_de 'dzin par byed pa dang skal ba dang ldan pa'i sems can rnams kyang der skyed par byed pas na rdo rje'i rigs 'dzin pa ste/_slob dpon no/_/sil snyan dri'i sprin rnams zhes bya ba 'di ni nye bar mtshon pa yin te/_bde ba chen po dbang bskur ba'i mchod pa'i yo byad
[\[283a\]]
[\[283a.1\]]thams cad dang ldan pa rnams zhes bya ba'i tha tshig go/_/rdo rje dam tshig gsum sngags kyis/_/zhes bya ba la sogs pa la/_mthu dang ldan pas yi ge brgya rtsa brgyad mngon par bzlas pa'i nyungs kar dkar po rnams kyis de nyid brjod cing dkyil 'khor pa'i lha'i
[\[283a.2\]]'khor lo la gdab par bya'am/_bdag nyid de de bzhin gshegs pa la sogs pa dkyil 'khor pa rnams dang /_nam mkha'i dbyings na bzhugs pa/_de bzhin gshegs pa thams cad zhu bar gyur pa'i ye shes kyi bdud rtsis gang ba'i bum pa phyag na bsnams pa rnams kyis ji skad
[\[283a.3\]]bshad pa'i bum pa rnams la 'debs par mdzad pa ste/_yi ge gsum gyis bskul ba'i dbang gis bdag nyid dbang bskur bar mdzad do zhes bya ba'i don to/_/rdo rje zhes bya ba la sogs pa la/_rdo rje sems dpa'i ting nge 'dzin gyis zhes bya ba ni bde ba chen po'i ting nge 'dzin gyis
[\[283a.4\]]so/_/sangs rgyas zhes bya ba ni de bzhin gshegs pa rnams so/_/dam tshig mchog rnams kyis zhes bya ba ni/_'phags ma spyan la sogs pa lha mo rnams kyis so/_/'di skad du bstan pa yin te/_dkyil 'khor gyi bdag po gang yang rung ba'i rnal 'byor dang ldan pas bum
[\[283a.5\]]pa'i nang na bzhugs pa'i sangs rgyas thams cad thabs dang shes rab kyi bde ba chen po'i sems mar gyi bum pa bzhin du zhu nas/_ye shes kyi bdud rtsi'i rnam par yongs su gyur par bltas la/_'phags ma spyan la sogs pa lha mo'i tshogs kyis bzung ba'i bum pa de
[\[283a.6\]]rnams kyis dkyil 'khor gyi bdag po'i rnal 'byor dang ldan pa'i slob ma lha'i 'khor lo ma lus pa bkod pa la sku la sogs pa byin gyis brlabs pa yang byas la dbang bskur bar bya'o/_/de nyid bstan pa'i phyir/_rdo rje rnam par snang mdzad bsam/_/zhes bya ba la sogs pa
[\[283a.7\]]gsungs te/_blo brtan pa ste slob dpon gyi sku'i dkyil 'khor du dbang bskur ba'i phyir slob ma sku'i dkyil 'khor gyi bdag por bsam pa'o/_/de la 'di ni zhes bya ba la sogs pas ni/_bum pa la sogs pa'i dbang bskur ba'i dus su brjod par bya ba'i tshigs su bcad pa
[\[283b\]]
[\[283b.1\]]gsungs te/_dbang bskur ba ni bshad zin to/_/bsod nams dang ye shes kyi tshogs sems can rnams kyi rgyud la 'pho bar gyur par byed pas na 'khor lo chen po'o/_/de nyid kyi phyir khams gsum pa'i sems can rnams kyis phyag byas pa'o/_/ji skad bshad pa'i sku dang
[\[283b.2\]]gsung dang thugs gsang ba'i bdag nyid can yin pa'i phyir gsang ba gsum mo/_/yang dag par sbyor ba las byung ba nyid yin pa'i phyir rdo rje las byung ba'o/_/sangs rgyas kun la sbyin par bya/_/zhes bya ba ni sangs rgyas la sogs par dmigs pa'i slob ma rnams la'o/_/de la
[\[283b.3\]]'di ni zhes bya ba la sogs pas ni dbang bskur ba'i don du slob mas gsol ba gdab par bya ste/_byang chub rdo rjes zhes bya ba ni rig ma dang yang dag par ldan pa'i bde ba chen pos so/_/sangs rgyas la zhes bya ba ni rnam par snang mdzad la sogs pa rnams la'o/_/mchod chen ni dbang
[\[283b.4\]]bskur ba'o/_/ji ltar stsal ba bzhin zhes bya ba ni/_rnam pa ji lta bur ro/_/bdag kyang mngon par gdon pa'i don du rnam pa de kho na bzhin du/_kye nam mkha'i rdo rje bdag la stsol cig ces bya ba'i don to/_/thugs kyi dkyil 'khor las gsol ba gdab pa la sogs pa go rims bzhin
[\[283b.5\]]du bshad zin pas de'i phyir yang brjod par mi bya'o/_/gzhan ni go sla'o/_/lha yi gzugs kyis sbyor ba yis/_/zhes bya ba la sogs pas ni ji skad bshad pa'i slob ma'i snying gar snyoms par 'jug pas bzhugs pa'i rang gi bdag po bsam par bya'o/_/sngags kyi yi ge'i
[\[283b.6\]]tshig byin la/_zhes bya ba ni de'i mig la yi ge oM ye shes 'bar ba dang /_dpral bar yi ge raM bsams la/_yi ge lngas mig dbye zhing dkyil 'khor bstan par bya'o/_/de nas zhes bya ba la sogs pa la thugs kyi dkyil 'khor las bshad pa'i cho ga bzhin du slob ma 'dus bya ba
[\[283b.7\]]sngon du 'gro ba can gyi dam tshig dang sdom pa gzung bar khas len par byed du bcug ste/_phyag bzhi bya ba la sogs pa dkyil 'khor du dbang bskur ba la thug pa'i rjes thogs la/_gsang ba'i dbang bskur ba sbyin pa'i dus su dam tshig dang sdom pa dpog par bya'o/_/rdo rje'i lam
[\[284a\]]
[\[284a.1\]]zhes bya ba ni mi phyed pa'i go 'phang thob par byed pa'o/_/'di dag gis zhes bya ba ni bshad ma thag pa yis so/_/bskul bar bya zhes bya ba ni de'i snod du rung bar nges par sbyar bar bya'o/_/'di ni zhes bya ba la sogs pa ni shes par zad do/_/sngags
[\[284a.2\]]kyis bskul ba zhes bya ba la sogs pas ni gsang ba la sogs pa'i dbang bskur ba'i tha mar/_da ni dkyil 'khor slob dpon zhes bya ba la sogs pa yid du 'ong ba brjod pa'i rjes thogs pa/_bskyed pa dang rdzogs pa'i rim pa gang yang rung ba'i ting nge 'dzin bsgom pa sbyin
[\[284a.3\]]pa sngon du 'gro ba can gyis dkyil 'khor du bzlas pa byas la/_bcom ldan bdag gis stsal lags kyis/_/zhes bya ba la sogs pa sngags kyis bskul ba brjod pa'i sgo nas sngags sbyin pa bstan to/_/gsang ba zhes bya ba ni gsang ba'i dbang bskur ba'o/_/brtsam par zhes bya ba
[\[284a.4\]]ni sman sbyin pa la sngon du'o/_/rdo rje blo can te mi phyed pa'i blo dang ldan pa the tshom med pa'i slob ma ji lta ba bzhin du dkyil 'khor du bcug la/_sngar mngon par 'dus byas shing dung phor chen po na gnas pa'i bdud rtsi lnga yi ge oM gyi 'bar ba las byung bar bsams nas zar
[\[284a.5\]]gzhug go/_/rnam pa 'di bzhi gsang chen te/_/zhes bya ba ni mA ma kI la sogs pa lha mo bzhi'o/_/de nyid kyi phyir mi bskyod pa la sogs pa rnams dang 'brel pa yin zhing /_nyan thos la sogs pa rnams bstan par bya ba ma yin no/_/de nyid ni/_sngags kyi 'khor lo bud med gzugs/_/
[\[284a.6\]]zhes bya bas rnam par 'grel te/_rang gi rigs kyi dkyil 'khor rnams na bdag por gyur pa'i lha mo'i gzugs 'gro ba ma lus pa'i don bya ba'i spyod pas rnam par gnas pa rnams so zhes bya ba'i don to/_/de la 'di ni zhes bya ba la sogs pas ni dkyil 'khor gyi lha thams cad mnyes
[\[284a.7\]]par bya ba'i gsang ba gsungs so/_/glang po'i sha la sogs pa bdag nyid kyang bza' zhing lha rnams la yang dbul bar bya'o/_/de ltar byas na ji skad bshad pa'i bka' bzhin byed pa la mgon po ste dkyil 'khor gyi bdag po thams cad mnyes par 'gyur ro/_/yid ches pa med pa dbang
[\[284b\]]
[\[284b.1\]]du byas nas/_yid ches bya ba la sogs pa gsungs te/_bshang gci zhes bya ba la sogs pas ni/_mthu thob pa'i slob dpon gyis sngar mngon par 'dus byas pa'i bdud rtsi lnga la/_rdo rje gsang ba'i tshig yi ge oM gyi 'bar ba lngas khyab par bsams na ji skad bshad pa bzhin
[\[284b.2\]]du 'gyur bar bstan to/_/gzhan ni bshad zin to/_/ji skad bshad pa'i cho ga bzhin du dbang bskur ba'i slob ma rnams la dngos grub thams cad bsgrub pa nye bar bstan par bya ba yin pas de'i phyir dngos grub ces bya ba la sogs pa gsungs te/_dngos grub thams cad ces bya ba ni/_
[\[284b.3\]]mi snang ba la sogs pa'i dngos grub rnams so/_/dam tshig chen po ni lha thams cad kyi bdag nyid can gyi dpal rdo rje sems dpa' ste/_de'i sgrub pa ni dam tshig chen po sgrub pa'o/_/sangs rgyas byang chub nyid kyang zhes bya ba ni/_rdo rje 'chang chen po la sogs pa'i 'bras bu yang ngo /_/
[\[284b.4\]]nan tan du ni bsgrub par bya/_/zhes bya ba ni g.yeng ba med pa'i rnal 'byor gyis so/_/mi snang ba ni bshad zin to/_/stobs ni mngon par 'dod pa'i don sgrub pa'i mthu nyid do/_/brtson 'grus ni nyin dang mtshan du rtsom pa'o/_/rdo rje dgug pa bshad zin to/_/de ni nye bar mtshon pa
[\[284b.5\]]yin te/_mngon par shes pa la sogs pa dngos grub thams cad dkyil 'khor du zhugs shing dbang bskur ba man ngag thob pa'i dkyil 'khor sgom pa pos bsgrub par 'gyur ro zhes bya ba'i don to/_/mtshan ma thob pas rnal 'byor pas bshang gci dang sha chen cha mnyam par byas te/_
[\[284b.6\]]kham por kha sbyar du bzhag la yi ge gsum gyis mngon par 'dus byas te/_de nyid dang rang gi sngags bzlas na ji skad bshad pa bzhin du 'gyur ro/_/de la 'di ni zhes bya ba la sogs pas ni phyag na rdo rje la sogs pa'i gzugs can gyi sngags gzhug pa sgrub pa gsungs te/_hrIHni
[\[284b.7\]]'bar ba 'od bzang po'o/_/zhes bya ba ni 'od zer lnga 'bar ba'o/_/nam mkha' rdo rje'i dbus su zhes bya ba ni/_btsun mo'i pad+ma'i dbus su'o/_/nam mkha'i khams zhes bya ba ni nam mkha'i dbyings so/_/gzhan ni shes par zad do/_/de yi sku gsung thugs kyi gnas/_/zhes bya ba ni/_
[\[285a\]]
[\[285a.1\]]de bzhin gshegs pa rnams dang 'brel pa'o/_/der ni sngags kyis gdab par bya/_/zhes bya ba ni/_yi ge hri la'o/_/sku dang gsung dang thugs kyi sngags/_/rdo rje byin gyis brlab pa'i tshig_/ces bya ba ni de bzhin gshegs pa thams cad kyi sku dang gsung
[\[285a.2\]]dang thugs kyi rang bzhin no/_/A khaM d+hI zhes bya ba yi ge gsum ni des mtshan pa'i sgo nas phyag na rdo rje la sogs pa'i gzugs can gyi mngag gzhug pa bskyed pa'i rgyu yin zhing /_man ngag gzhug pa'i gzugs su grub pa'i sku dang gsung dang thugs byin gyis brlab pa yang
[\[285a.3\]]de nyid kyis bya'o/_/gsang ba'i gnas gzhag go zhes bya ba la/_phyag na rdo rje'i gzugs can gyi mngag gzhug pa'i mgo la ni nyi ma'i dkyil 'khor la bzhugs pa'i mi bskyod pa ji lta ba bzhin du bsam par bya'o/_/de bzhin du phyag na pad+mo'i gzugs can gyi mgo la 'od dpag tu
[\[285a.4\]]med pa dang /_de bzhin du gzhan gyis mi thub pa'i gzugs can gyi spyi bor ni rnam par snang mdzad bsam par bya'o/_/de nyid ni/_nyi ma'i dkyil 'khor dbus gnas par/_/zhes bya ba la sogs pas bstan to/_/thams cad snying pos bskul bar bya/_/zhes bya ba ni/_ji skad
[\[285a.5\]]bshad pa'i mngag gzhug pa rnams so/_/'od chen zhes bya ba ni de rnams kho na la'o/_/sdug bsngal chen po yis zhes bya ba ni 'chad par 'gyur ba rnams kyis so/_/de la 'di ni zhes bya ba la sogs pas ni rdo rje mngag gzhug pa thams cad bskul ba'i snying po gsungs so/_/mdung
[\[285a.6\]]rtse che zhes bya ba la sogs pa'i tshig rnams kyis ni rang gi lag na gnas pa'i yi ge a las byung ba'i mdung dang lcags kyu la sogs pa rnam pa sna tshogs pa rnams kyis de rnams kyi thugs kar gdab pa ston to/_/cho ga 'dis bskul bas rang mngon par 'dod pa'i mngag gzhug pa
[\[285a.7\]]'grub par 'gyur te/_dngos grub de'i sgo nas phyis rdzogs pa'i byang chub kyang 'grub par 'gyur ro zhes bya ba'i don to/_/nyams dga' zhes bya ba la sogs pas ni mngag gzhug pa sgrub pa'i gnas gsungs te de ni shes par zad do/_/zla ba phyed ni tshun chad kyis/_/zhes bya ba la sogs
[\[285b\]]
[\[285b.1\]]pas ni/_'di skad du bstan pa yin te/_ji skad bshad pa'i dam tshig dang sdom pa la gnas pa'i rnal 'byor pa rdo rje sems dpa' la sogs pa gang yang rung ba'i rnal 'byor dang ldan pa/_phra mo'i rnal 'byor sgom pa'i sgo nas sems brtan par byas pa'am/_bzlas pa mang po sngon
[\[285b.2\]]du 'gro ba can gyi lhas rjes su gnang ba'i sgo nas bzlas pa 'bum byas pa yang mngag gzhug pa bsgrub pa'i rjes su gnang ba thob pas/_ri la sogs pa'i gnas snga ma bzhin mngon par 'dus byas par sgrub thabs las bshad pa'i cho ga bzhin du/_dpal rdo rje sems dpa'
[\[285b.3\]]dang gsung rdo rje dang sku rdo rje rnams las gang yang rung ba'i rnal 'byor byas la/_de kho na bzhin du rjes su rnal 'byor dang shin tu rnal 'byor mchod pa'i cho ga la thug par byas te/_lha mo'i tshogs rang gi rig ma'i pad+mar bcug la/_'dod chags kyi mes zhu bas zla ba'i dkyil
[\[285b.4\]]'khor gyi rnam par yongs su gyur par bsam par bya'o/_/de nas zla ba'i dkyil 'khor de la ji skad bshad pa'i yi ge hrI mgo gyen du bltas pa bsams la de las byung ba'i 'od zer tshogs rnams kyis nam mkha'i dbyings khyab pa'i de bzhin gshegs pa thams cad la kun du reg
[\[285b.5\]]nas de rnams kyi sku dang gsung dang thugs A khaM d+hI zhes bya ba yi ge gsum gyi bdag nyid can bsdus te/_yi ge hrI la bcug la/_de gyur par byas nas/_phyag na rdo rje dang 'jig rten dbang phyug dang gzhan gyis mi thub pa rnams las/_gang yang rung ba'i mngag gzhug pa'i
[\[285b.6\]]gzugs bskyed la/_yi ge gsum po de nyid kyis de'i lus dang ngag dang sku rdo rje la sogs pa'i rang bzhin du byin gyis brlab ste/_de nyid brjod cing phyung la/_mdun na thal mo sbyar te 'dug par bsams te/_de'i mgo bor gsang ba'i gnas bsam la/_lag pa na gnas
[\[285b.7\]]pa'i mdung la sogs pa ji skad bshad pa rnams kyis mngag gzhug pa'i snying gar gdab cing thun bzhir bsgoms na/_gdon mi za bar zla ba phyed kyi tshun chad kho nas mngag gzhug pa 'grub par 'gyur ro zhes bya ba'i don to/_/ri rab sum cu rtsa drug gi/_/zhes bya ba la sogs
[\[286a\]]
[\[286a.1\]]pa ni go sla'o/_/'da' bar bya ba ma yin zhing mi phyed pa'i mngag gzhug pa sgrub pa ston par mdzad pa'i phyir dam tshig rdo rje bzhad pa chen po ste dpal rdo rje sems dpa'o/_/de la 'di ni zhes bya ba la sogs pas ni dkyil 'khor du rdo rje sems dpa' la
[\[286a.2\]]sogs pa gang yang rung ba'i rang bzhin can gyi bdag nyid dgod pa dang /_mngag gzhug pa bskyed pa'i gzugs su bskyed pa'i lus dang ngag dang sems rnam par dgod pa yang byas la bskul bar bya'o zhes bstan pa yin no/_/de la 'di ni zhes bya ba la sogs pas ni sbyor ba
[\[286a.3\]]gzhan gsungs te/_mi phyed pa'i me long lta bu la sogs pa'i ye shes lnga'i bdag nyid can gyi dkyil 'khor ni rdo rje ye shes 'khor lo ste/_der mngag gzhug pa sgrub pa 'da' bar mi bya ba'i don shes shing rtogs par byed pas na dam tshig gi tshig go/_/de ni rnam pa bzhi ste/_dam
[\[286a.4\]]tshig bskul ba zhes bya ba ni yi ge a las byung ba'i lcags kyu 'bar ba la sogs pa rang gi lag na gnas pa rnams kyi snying gar gdab cing A khaM d+hI zhes bya ba brjod pas bskul ba'o/_/dam tshig gtong ba zhes bya ba ni khro zhing sngo la 'bar ba'i sku can gyi de bzhin gshegs pa
[\[286a.5\]]thams cad spros la/_de rnams kyis yan lag thams cad gang bar yang dang yang du bsam pa'o/_/dam tshig bod pa ni dngos grub kyi don du sngags brjod pa sngon du 'gro ba can gyis bskul ba'o/_/dam tshig bcing ba ni grub pa'i mngag gzhug pa'i rang gi bsgo ba la nges par sbyar ba'o/_/
[\[286a.6\]]mkha' dbyings rgya chen zhes bya ba la sogs pas ni/_dngos po med pa yang gzugs can du byed do zhes phul du byung ba bstan pa'i sgo nas sgrub pa po rnams yid ches par bya ba nyid gsungs so/_/bcom ldan 'das gang la sangs rgyas thams cad bu gcig pa dang 'dra ba yod
[\[286a.7\]]pa de la de skad ces bya ba'am/_sangs rgyas thams cad kyi rdul phra rab kyis bskyed pa nyid yin pa'i phyir ro/_/da ni 'phags pa 'jam pa'i rdo rje'i rnal 'byor gyi dbang du bya ba/_sangs rgyas zhes bya ba la sogs pa gsungs te go sla'o/_/rdo rje 'jam pa stobs po che/_/nam
[\[286b\]]
[\[286b.1\]]mkha' rdo rje dbus su bsam/_/zhes bya ba ni/_ji skad bshad pa'i chos 'byung gi nang du chud pa'i rang gi dkyil 'khor gyi dbus na 'dug pa'i pad+ma dmar po'i steng gi zla ba la bzhugs pa'i 'jam pa'i rdo rje sku mdog dmar po chags pa'i bsam pa can/_de'i rang bzhin can gyi lha'i
[\[286b.2\]]'khor los yongs su bskor bar sgrub thabs kyi tshul bzhin du bsam par bya'o/_/mda' lnga'i sbyor ba dag gis ni/_/zhes bya ba la/_mda' lnga'i sbyor ba ni gzhu dang /_lhan cig sbyor ba de 'dzin par byed pas na mda' lnga'i sbyor ba ste de yis so/_/'di skad du bstan pa yin te/_
[\[286b.3\]]myos par byed pa dang /_rmongs par byed pa dang /_gdung bar byed pa dang /_brgyal bar byed pa dang /_mi 'gul bar byed pa'i rang bzhin can/_yi ge maM las byung ba/_kha dog dmar po stong gi cha'i yi ge oM gyis mtshan pa/_smyug ma'i cha'i yi ge AHyis mtshan pa/_yi ge hUM gis
[\[286b.4\]]mtshan pa'i ut+pa la dmar po kha ma bye ba lta bu'i mde'u'i cha dang ldan pa'i mda' lnga rna rtsa'i bar du bkang ba'i gzhu bsnams pa'i 'phags pa gshin rje mthar byed sku mdog dmar po rjes su chags pa'i bsam pa dang ldan pa/_byis pa'i gzugs can rnams rang gi spyi bo na bzhugs
[\[286b.5\]]pa'i 'od dpag tu med pa dang yang dag par sbyor ba las spro bar bya'o/_/gnas lnga dag tu zhes bya ba ni/_sangs rgyas la sogs pa rnams kyi mgo dang snying ga dang lte ba dang gsang ba dang rkang pa'i mthil lo/_/rdo rje khro bos rab tu dbab/_/ces bya ba la rigs brjod par 'dod pa'i
[\[286b.6\]]sgo nas gcig gi tshig can du byas te/_des na ji lta ba bzhin du spros pa'i 'phags pa gshin rje gshed rnams kyis ji skad bshad pa'i mda' rnams kyis go rims bzhin du bshad ma thag pa'i gnas rnams su dbug par bya'o zhes bya ba'i don to/_/sngangs shing brgyal bar
[\[286b.7\]]bsgom pa ni/_/zhes bya ba ni rang gi bshad pa'i dam tshig las 'das pa'i 'jigs pas sngangs shing gnas skabs dgu pa thob pa'o/_/byis pa'i blo ni grags chen gyis/_/zhes bya ba la sogs pa 'phags pa 'jam dpal gyi cod pan las byung ba'i 'phags pa gshin rje'i gshed
[\[287a\]]
[\[287a.1\]]rnams kyis so/_/bsam gtan zhes bya ba la sogs pas ni sems brtan pa la sogs pa snga ma bzhin du bstan to/_/gsang ba bskul ba dag tu zhes bya ba ni bshad ma thag pa rnams su'o/_/sngags rnams zhes bya ba la sogs pa ni bshad zin to/_/mi phyed pa'i nges
[\[287a.2\]]par 'byed pa'i shes rab kyi 'bras bu 'jam pa'i rdo rje'i ting nge 'dzin ston par mdzad pas na rdo rje don gyi blo ste dpal rdo rje sems dpa' de yis so/_/sangs rgyas zhes bya ba la sogs pa ni nye bar mtshon pa yin te/_sems can rnams kyang ting nge 'dzin de nyid kyi sgo nas dbang du bya'o/_/
[\[287a.3\]]thugs rdo rje'i rnal 'byor gyis kyang dbang du bya ba sgrub pa yin pas/_de'i phyir dkyil 'khor zhes bya ba gsungs te/_sangs rgyas rnams kyi dkyil 'khor ni sangs rgyas dkyil 'khor te de nyid mchog yin no/_/dang po'i rdo rje rtse lnga pa dmar skya skyed pa'i sngags ni rdo rje'i sngags te/_
[\[287a.4\]]yi ge hUM yin zhing yi ge oM la sogs pa gang dag la de nyid sngon na yod pa de dag la de skad ces byas te de rnams kyis so/_/rdo rje gsum la sogs pa bsgom/_/zhes bya bas ni 'di skad bstan pa yin te/_yi ge gsum la sogs pa rnams kyis 'jam pa'i rdo rje bzhin du thugs rdo rje
[\[287a.5\]]la sogs pa sku mdog dmar po rjes su chags pa'i bsam pa la sogs pa dang ldan pa rnams rnam par bsgoms la/_de kho na bzhin du rang gi spyi bo na bzhugs pa'i rang gi bdag po las gnod mdzes rgyal po la sogs pa rang gi rigs kyi khro bo rnams spros nas sangs rgyas la sogs
[\[287a.6\]]pa rnams dbang du bya'o/_/oM ni zhes bya ba ni gdong g.yogs dgrol ba na mig gnyis su yi ge oM bsams la/_dkyil 'khor bstan par bya ba'o/_/cho ga bzhin du zhes bya ba ni kye rdo rje ltos shig ces bya ba la sogs pa'i cho gas so/_/sngags rnams kun gyi zhes bya ba la
[\[287a.7\]]sogs pa la/_sngags rnams kun gyi zhes bya ba ni lha thams cad kyi'o/_/gzugs dag ces bya ba ni sgyu ma lta bu la sogs pa snang ba tsam gyi sku lta bas chog mi shes pa'o/_/dkyil 'khor pa gang dag la sku gsum dang rdo rje gsum yod pa ni sku gsum rdo rje can te de rnams mthong
[\[287b\]]
[\[287b.1\]]ba'o/_/bkres skom la sogs zhes bya ba la sogs pas ni sgrub pa po la sogs pa la zhugs pa'i bkres pa la sogs pa spong ba'i rnal 'byor gsungs te/_gzhan ni go sla'o/_/don rnams thams cad 'byor zhes bya ba ni/_ro rnam pa tha dad pa dang ldan pa'i bsam
[\[287b.2\]]gtan gyi zas dang /_skom la sogs pa'i 'byor ba sgrub par byed pa'o/_/ba ni kha'i nang du zhes bya ba ni/_bum pa bzang po'i gzugs ser po rang gi mchu la mngon du phyogs par ro/_/oM ni lce la 'dug par zhes bya ba ni de'i rang bzhin du gyur pa'i lce'i rnam par ro/_/
[\[287b.3\]]bza' bar bya ba kun gyi gnas ni/_bde ba thams cad ster ba sgrub par byed pa'o/_/yid bzhin nor bus brgyan pa ste/_/zhes bya ba ni de'i kha zla ba phyed pa lta bu'i kha gab kyi cung zad bkab cing /_de'i zhabs la gnas pa'i rjes su 'jug pa'i dbyangs las byung ba'i byang chub
[\[287b.4\]]kyi sems rin po ches kyang brgyan pa'o/_/bsam gtan gyi zas nyid yin pa'i phyir zhi ba'o/_/bkres pa la sogs pa 'joms pa'i sdug bsngal thams cad sel ba'o/_/mi phyed pa'i ye shes las byung ba nyid yin pa'i phyir ye shes rdo rje las byung ba'o/_/ji ltar mngon par
[\[287b.5\]]'dod pa'i zas la sogs pa sgrub par byed pa'i rnal 'byor ston par mdzad pas na yid bzhin nor bu rdo rje ste dpal rdo rje sems dpa'o/_/de bzhin gshegs pa dpa' bo rdo rje'i ting nge 'dzin yin pa'i phyir/_de nas bcom ldan 'das zhes bya ba la sogs pa gsungs te/_bdud
[\[287b.6\]]bzhi pham par mdzad pa dang /_/mi phyed pa'i re bzhin nyid kyi gnyis su med pa'i ye shes thugs su chud pa'i phyir dpa' bo chen po rdo rje de bzhin gshegs pa'o/_/mi phyed pa'i ting nge 'dzin gyi rgyu yin pas na rdo rje bsgom pa'i tshig gi mchog ste/_yi ge d+hI phyung ngo /_/sangs rgyas
[\[287b.7\]]dkyil 'khor zhes bya ba la sogs pa ni snga ma bzhin no/_/rdo rje sku gsum sbyor ba yis/_/zhes bya ba ni rnam par snang mdzad bskyed pa'i tshul gyis so/_/'di skad du bstan pa yin te/_ji skad bshad pa'i rang gi dkyil 'khor na bzhugs pa'i rdo rje 'chang chen po'i rnal 'byor dang
[\[288a\]]
[\[288a.1\]]ldan pas/_de kho na bzhin du rjes su rnal 'byor la sogs pa cho ga thams cad byas la/_rang gi rig ma'i pad+ma na gnas pa'i byang chub sems kyi zla ba la yi ge d+hI rnam par bkod de/_de las byung ba'i 'od zer gyi tshogs rnams kyis nam mkha'i dbyings thams
[\[288a.2\]]cad khyab pa'i de bzhin gshegs pa thams cad la kun du reg nas/_de bzhin gshegs pa rdo rje dpa' bo chen po'i rnam par bsams la/_bsdus te yi ge d+hI bcug la/_thams cad gyur par byas nas bdag nyid de bzhin gshegs pa rdo rje dpa' bo chen por bsam par bya'o/_/
[\[288a.3\]]de ji lta bu zhe na/_rgyan rnams thams cad ces bya ba la sogs pa gsungs te/_cung zad ser ba rdo rje 'gying /_/zhes bya ba la/_rtsa ba'i zhal dang sku ni gser gyi mdog can no/_/zhal g.yas pa dang g.yon pa ni sngon po dang dkar po'o/_/lhag ma cod pan dang rgyan dang mtshon cha dang gdan
[\[288a.4\]]dang 'od rnams ni rnam par snang mdzad dang mtshungs pa'o/_/ting nge 'dzin gang la yi ge d+hI las byung ba'i 'od zer spros pa'i rlabs kyi phreng ba rnams kyis nam mkha' khyab pa'i de bzhin gshegs pa rdo rje dpa' bo chen po'i gzugs can rnams bsdus nas/_de bzhin gshegs pa
[\[288a.5\]]rdo rje dpa' bo chen por bskyed pa yod pa de la de skad ces bya'o/_/de mngon sum du mdzad nas so/_/rdo rje chen po bsgom pa'i tshig ni mi phyed cing phul du byung ba'i ting nge 'dzin gyi rgyu'o/_/'di zhes bya ba ni thugs la gnas pa ste/_de nyid kyi sku la sogs pa las phyung ngo /_/nyi ma'i
[\[288a.6\]]dkyil 'khor zhes bya ba la sogs pa ni 'das ma thag pa bzhin no/_/rdo rje 'chang chen po'i nga rgyal dang ldan pas rang gi rig ma'i pad+ma na gnas pa'i byang chub kyi sems kyi nyi ma la yi ge tsuM kha dog dkar po rnam par bkod la/_de las byung ba'i 'od zer gyi tshogs rnams kyis nam
[\[288a.7\]]mkha' khyab pa'i de bzhin gshegs pa'i sprin rnams la kun du reg ste/_'phags pa skul byed ma'i gzugs su yongs su gyur par byas nas/_yang de rnams bsdus te rang gi sa bon la gzhug par bya'o/_/de nas de gyur par byas te yi ge gsum gyi byin gyis brlabs
[\[288b\]]
[\[288b.1\]]pa'i 'phags ma skul byed ma bsams la/_yi ge tsuM nyid brjod cing phyung ste/_de 'gro ba rnams zhi bar byed du bcug la/_de bkug ste rang gi lus la bcug la/_thams cad gyur par byas nas bdag nyid 'phags ma skul byed mar bsam par bya'o/_/de ci lta bu zhe na/_rgyan
[\[288b.2\]]rnams thams cad ces bya ba la sogs pa gsungs te/_rnam pa thams cad du sangs rgyas spyan sku mdog dkar po dang mtshungs te/_'on kyang rtsa ba'i phyag gnyis na par bu dkar po bsnams pa dang /_nyi ma'i gdan dang 'od dang ldan pa dang /_rdo rje 'chang chen po'i dbang
[\[288b.3\]]bskur ba dang ldan pa'o/_/de nyid ni/_rdo rje sems dpa' rgyal po che/_/bsams la zhes bya bas bstan te/_mgo bo'i steng du dbang bskur ba'i don du'o/_/sngags kyi tshig dgod do zhes bya ba ni ye shes kyi lha mo'i thugs kar zla ba la yi ge tsuM rnam par bkod nas/_phung po byin
[\[288b.4\]]gyis brlab pa la sogs pa snga ma bzhin du bya ba'o/_/gang la yi ge tsuM las byung ba'i 'od zer gyis rdo rje gsum gyi bdag nyid can gyi 'phags ma skul byed ma bskyed pa yod pa de la de skad ces bya'o/_/de nas zhes bya ba la sogs pa la sems can rnams kyi mngon par 'dod pa'i
[\[288b.5\]]don la/_mngon par 'dod pa'i rnam pa ni bsam pa thams cad do/_/de'i don gyi rdo rje'i longs spyod ni 'gro ba ma lus pa'i bsam pa yongs su rdzogs par byed cing mi phyed pa'i 'phags pa dzaM b+ha la'i sku ste de skyed par byed pa'i sems rtse gcig pa ni ting nge 'dzin yin zhing /_de la
[\[288b.6\]]snyoms par zhugs nas so/_/'phags pa dzaM b+ha la'i ting nge 'dzin dang /_de'i dkyil 'khor bskyed pa'i sa bon ni ting nge 'dzin 'khor lo'i tshul lo/_/'di zhes bya ba ni thugs la gnas pa ste/_de nyid kyi sku la sogs pa las phyung ngo /_/sangs rgyas dkyil 'khor ro zhes bya ba ni rdo
[\[288b.7\]]rje 'chang chen po'i dkyil 'khor te de nyid dam pa'o/_/nam mkha' rdo rje'i dbus su zhes bya ba ni/_btsun mo'i pad+ma'i dbus su'o/_/gnod sbyin chen po bskyed par bya/_/zhes bya ba ni 'di skad du bstan pa yin te/_btsun mo'i nam mkha'i dbyings su yi ge dzaM gyis 'phags pa dzaM b+ha
[\[289a\]]
[\[289a.1\]]la'i dkyil 'khor bskyed la/_de'i dbus su pad+ma'i steng gi zla ba'i gdan la bzhugs pa'i rdo rje 'chang chen po'i nga rgyal dang ldan pas de kho na bzhin du rjes su rnal 'byor la sogs pa cho ga thams cad byas te/_rang gi rig ma'i pad+ma na gnas pa'i byang chub sems
[\[289a.2\]]kyi zla ba la/_zla tshes dang thig le dang rtse mo 'bar ba dang ldan pa'i dzaM ser gyir bsams la/_de las byung ba'i 'od zer ser po'i tshogs rnams kyis nam mkha'i dbyings khyab pa'i de bzhin gshegs pa rnams la kun du reg ste/_'phags pa dzaM b+ha la'i rnam par yongs su
[\[289a.3\]]gyur par byas nas bsdus nas/_yi ge dzaM de la bcug la/_de gyur par byas nas 'phags pa dzaM b+ha lar bskyed la/_yi ge gsum gyis byin gyis brlabs te/_yi ge dzaM snying brjod cing phyung la/_de rin po che la sogs pa'i char rnams kyis sems can gyi khams 'byor pa
[\[289a.4\]]chen po'i gnas la 'og tu bcug ste/_de bkug nas/_rang gi lus la bcug ste bdag nyid 'phags pa dzaM b+ha lar bsam par bya'o/_/de nas bshad ma thag pa bzhin rig ma'i pad+ma'i zla ba las yi ge dzaM las byung ba'i 'phags pa dzaM b+ha la sa bon gsum gyis mtshan pa phyung la/_
[\[289a.5\]]mdun na 'dug pa'i pad+ma'i steng gi zla ba'i gdan la mngon du phyogs par gnas par bsam par bya'o/_/de nas rang gi lag pa g.yon pa la/_yi ge a dang paM dag las pad+ma dang zla ba dag bsams te/_de la ji skad bshad pa'i yi ge dzaM rnam par bkod la/_de las byung ba'i
[\[289a.6\]]'od zer rnams kyis 'phags pa dzaM b+ha la'i rnam pa can gyi de bzhin gshegs pa thams cad bsdu ba dang gzhug pa'i sgo nas 'phags pa dzaM b+ha lar bskyed par bya'o/_/de ji lta bu zhe na/_zhi ba gnod sbyin gzugs 'dzin pa/_/zhes bya ba la sogs pa gsungs te/_bong thung zhing
[\[289a.7\]]gsus pa che ba/_zhal gsum pa phyag drug pa/_sku mdog ser po/_zhal g.yas pa dang g.yon pa sngon po dang dkar po mnga' ba/_'phags ma nor 'dzin ma dang snyoms par zhugs pa/_rdo rjes mtshan pa'i sa bon gyis gang ba'i 'bras bu dang bcas pa'i g.yas pa'i rtsa ba'i
[\[289b\]]
[\[289b.1\]]phyag gis 'khyud pa/_dril bus mtshan pa'i ne'u le dang bcas pa'i g.yon pas rig ma'i nu ma g.yon pa 'dzin pa/_g.yas pa dag na 'khor lo dang pad+ma bsnams pa/_g.yon pa dag na nor bu dang ral gri bsnams pa/_ral pa'i cod pan dang ldan pa/_zhi ba/_rdo rje 'chang chen
[\[289b.2\]]po'i dbang bskur ba dang ldan pa/_pad+ma'i steng gi zla ba'i gdan la skyil krung phyed pas bzhugs pa/_zhabs g.yas pa bum pa bzang po la gzhag pa'o/_/nor 'dzin ma yang de dang 'dra ste/_'on kyang g.yas dang g.yon pa'i rtsa ba'i phyag dag na mchod sbyin dang 'bras kyi snye
[\[289b.3\]]ma bsnams la/_sgeg pa'i sku can/_me tog sna tshogs bcings pa'i do ker can/_dkon mchog dpal gyi dbang bskur ba dang yang ldan pa'o/_/sangs rgyas lnga yi cho ga yis/_/gnas lnga dag tu rnam bsgom bya/_/zhes bya ba la mgo dang snying ga dang lte ba dang gsang
[\[289b.4\]]ba dang rkang pa'i bar du go rims bzhin du zla ba dang nyi ma dang rin po che dang pad+ma dang 'od kyi dkyil 'khor ser po la gnas pa'i/_oM hUM swA A hA/_zhes bya ba gser gyi mdog can rnams kyis rnam par snang mdzad dang mi bskyod pa dang dkon mchog dpal dang 'od dpag tu
[\[289b.5\]]med pa dang don yod par grub pa/_rang gi rig ma dang gnyis su med par gyur pa/_lha mo bzhis yongs su bskor ba/_thams cad kyang sku mdog ser po dang ldan pa rnams rang dang mdun na 'dug pa dang /_lag pa na gnas pa'i dzaM b+ha la'i lus dang nor 'dzin ma'i lus la bsam
[\[289b.6\]]par bya'o zhes bya ba ni man ngag yin no/_/de la rdo rje bdud rtsi chu/_/bsam gtan gnas la 'dug pas dbul/_/zhes bya ba la rang gi dbang bskur ba'i gnas na bzhugs pa'i rdo rje 'chang chen po sku mdog kun du ser po'i yang dag par sbyor ba las byung ba'i byang chub kyi sems
[\[289b.7\]]kha dog ser po yi ge dzaM gyis mtshan pas/_bdag nyid kun du bkang ste/_yi ge dzaM gyis mtshan pa de rang gi yang dag par sbyor ba las kun du phyung la/_lag pa na gnas pa'i dbang bskur ba'i rdo rje 'chang chen po'i smin mtshams kyi mdzod spu nas bcug ste/_de yang de kho na bzhin du
[\[290a\]]
[\[290a.1\]]phyung nas/_'phags pa dzaM b+ha la kun du bkang ste/_yang phyung nas mdun na gnas pa'i dbang bskur ba'i dpal rdo rje sems dpa'i cod pan du bcug ste/_yang dag par sbyor ba las byung ba'i ye shes kyi bdud rtsi gser gyi mdog can gyi yi ge dzaM gyis mtshan pas
[\[290a.2\]]'phags pa dzaM b+ha la kun du gang bar byas par yang dang yang du bsam par bya'o/_/phyi rol gyi bdud rtsi lnga 'am/_chu'ang mos pa 'di nyid kyi sgo nas dbul bar bya'o/_/cho ga yis zhes bya ba ni yi ge hUM gis so/_/de ltar byas na zhes bya ba la sogs pa ni go sla'o/_/rdo rje ni dpal rdo rje
[\[290a.3\]]sems dpa'o/_/de nyid phyag rgya dang lhan cig bzhugs pas na phyag rgya dang bcas pa'o/_/de'i yang dag par sbyor ba las byung ba'i dbang bskur ba sbyin pa'i sgom pa'i sgo nas rdzas kyi don du/_'phags pa dzaM b+ha la mnyes par bya ba yin pas na rdzas mnyes pa'o/_/de nyid ni yid
[\[290a.4\]]bzhin gyi nor bu'i rgyal mtshan bsgreng ba bzhin du 'gro ba ma lus pa'i mngon par 'dod pa'i don sgrub par byed pa'i phyir tog ste gang la de'i dpal de yongs su dag pa'i nor thams cad 'byor ba'i rang bzhin yod pa de la de skad ces bya'o/_/de nas zhes bya ba la sogs pa la/_
[\[290a.5\]]dpal rdo rje sems dpa' la sogs pa'i rnal 'byor pa rnams 'dod pa'i yon tan lnga la nye bar longs spyod pa'i dpal ni gnod sbyin ma ste/_de la dmigs pa dang /_de'i ming can gyi ting nge 'dzin la de skad ces bya'o/_/gnod sbyin ma thams cad kyi rdo rje dam tshig ni skyed pa'i sa bon no/_/
[\[290a.6\]]nam mkha'i rdo rje'i dbus gnas bsam/_/zhes bya ba la/_mdun na 'dug pa'i nam mkha' la rin po che sna bzhi'i rang bzhin can 'byung bar 'gyur ba'i gnod sbyin ma'i gnas/_shar shel las byas pa/_lho in+d+ra nI la'i mdog can/_nub pad+ma rA ga dmar po dang ldan pa/_byang ma ra
[\[290a.7\]]ka ta'i rang bzhin can dbus bai DUr+ya'i rnam pa can bsam mo zhes bya ba man ngag yin no/_/kun du 'khrigs zhes bya ba ni dus thams cad pa'i me tog la sogs pa mchod pa rnams kyis khyab pa'o/_/rdo rje gsum gyi sbyor bas dbab/_/zhes bya bas ni 'di skad du bstan pa yin te/_
[\[290b\]]
[\[290b.1\]]ji skad bshad pa'i rang gi dkyil 'khor dbus na bzhugs pa'i rdo rje rtse gsum gyi bdag nyid can gyi 'phags pa 'jam dpal gyi rnal 'byor dang ldan pas mdun na 'dug pa'i bshad ma thag pa'i gnas kyi dbus na gnas pa'i pad+ma dang zla ba ser po'i steng du zla tshes dang thig le dang rtse mo dang ldan pa'i
[\[290b.2\]]yi ge k+ShiM rang mngon par 'dod pa'i gnod sbyin ma dang rjes su mthun pa'i mdog can bsams la de las byung ba'i 'od zer rnams kyis nam mkha' kun du gang ba'i spyan la sogs pa'i lha mo'i tshogs rnams la kun du reg ste/_mngon par 'dod pa'i gnod sbyin ma'i gzugs su byas
[\[290b.3\]]nas bsdus te yi ge k+ShiM la bcug la thams cad gyur par byas nas mngon par 'dod pa'i gnod sbyin ma'i rig ma gcig tu bskyed par bya'o/_/de la re zhig bcom ldan 'das ma'i gzugs la sogs pa mngon par brjod par bya ste/_gser gyi mdog can lha'i bud med kyi cha byad 'dzin pa/_
[\[290b.4\]]na tshod gzhon pa sgeg pa'i ro dang ldan pa/_yan lag gtsang ba/_ne tso'i mdog can gyi gos gyon pa/_rgyan thams cad kyis rnam par brgyan pa/_lag pa g.yas pas gdugs dkar po 'dzin pa/_g.yon pas dpag bsam gyi shing la brten pa/_bzhin g.yo zhing 'dzum pa dang
[\[290b.5\]]bcas pas rnam par sgeg pa/_mgo la me tog kha dog sna lnga las byas pa'i me tog gi phreng ba phyed 'phyang ba bcings pa/_dpag bsam gyi shing la sogs pas nye bar spras pa'i rin po che'i ri'i phug gi nang na gnas pa'i pad+ma dang zla ba ser po'i stan la 'dug pa bsam par bya'o/_/
[\[290b.6\]]sa bon 'di ni gnod sbyin ma thams cad kyi thun mong pa yin te/_de'i phyir gnod sbyin ma gzhan rnams kyang dpal 'byung po 'dul ba la sogs pa las gzugs la sogs pa shes par byas nas bsgrub par bya'o/_/rdo rje las gsum bye brag gis/_/zhes bya ba la/_'jam dpal gyi
[\[290b.7\]]rnal 'byor dang ldan pas rang gi snyoms par 'jug pa las dpal gshin rje mthar byed phyung ste/_de'i spyi bor byang chub kyi sems kyi rgyun gyis dbang bskur ba rab tu ster ba lta zhing /_rang gi snying ga'i zla ba la gnas pa'i sngags kyi phreng ba rang gi kha nas byung ba de'i kha ru bcug la/_
[\[291a\]]
[\[291a.1\]]snying ga na gnas pa'i pad+ma'i steng gi zla ba la rnam par bkod nas/_de dang lhan cig rdo rje dang pad+ma yang dag par sbyor ba bya'o/_/de nyid ni/_rdo rje 'jam pa'i ting 'dzin gnas/_/zhes bya ba la sogs pas gsungs so/_/gang la gnod sbyin ma thams cad bskyed pa
[\[291a.2\]]la thun mong du gyur pa nyid yin pa'i phyir/_gnod sbyin ma thams cad mnyam pa nyid de sa bon las byung ba'i 'od zer rnams kyis gnod sbyin ma thams cad kun nas bsdus te gnod sbyin ma gcig tu bskyed pa yod pa de la de skad ces bya'o/_/de nas zhes bya ba la sogs pa la/_
[\[291a.3\]]gang la rdo rje thams cad de lha thams cad kyi sngags kyi rnam par 'phrul pa ste/_sku dang gsung dang thugs rnam par dag pa la dmigs pa rdo rje ltar mi phyed pa yod pa de la de skad ces bya'o/_/rnam par snang mdzad la sogs pa'i phyag rgya chen po grub pa rnams ji lta bur 'gyur zhe
[\[291a.4\]]na/_lus dang zhes bya ba la sogs pas gsungs te/_sangs rgyas gzugs 'dzin 'od bzang po ni de bzhin gshegs pa'i 'od kyi dkyil 'khor dang ldan zhing gser gyi mdog can du 'gyur ro zhes bya ba'i don to/_/dman pa ni 'og na yin zhing /_dman pa ma yin pa ni mi dman pa ste/_
[\[291a.5\]]dngos grub mchog yin zhing de la gnas zhes bya ba'i tha tshig go/_/mi snang ba la sogs pa grub pa ni 'jam dpal dang 'dra bar 'gyur ro/_/gnod sbyin rgyal po ni 'phags pa dzaM b+ha la ste/_de grub na rig pa 'dzin pa rnams kyi dbang por 'gyur ro/_/de la 'di ni zhes bya ba la sogs
[\[291a.6\]]la/_thams cad ni bshad ma thag pa dang 'chad par 'gyur ba rnams so/_/mdzes pa'i gzugs rnams zhes bya ba ni/_bzang po rnams so/_/yid 'ong ba zhes bya ba ni yid dga' bar byed pa rnams te/_'jig rten gyi khams thams cad na gnas pa'i sems can skal ba dang ldan
[\[291a.7\]]pa rnams kyis mthong ba tsam kho nas dga' ba skyed par byed pa'o/_/gtsug tor zhes bya ba ni gtsug tor la sogs pa 'khor los sgyur ba brgyad kyi gzugs so/_/thams cad grub pa'i yid bzhin nor bu'i bdag por 'gyur/_/zhes bya ba ni gdul bya rnams kyis yid bzhin gyi nor
[\[291b\]]
[\[291b.1\]]bu bzhin du/_phyag rgya chen po la sogs pa'i dngos grub sgrub par byed pa'i bdag por 'gyur ba'o/_/rdo rje 'chang chen po'i mngon par byang chub pa sgrub par byed pa nyid yin pa'i phyir/_sangs rgyas byang chub byed pa'i mchog go/_/sangs rgyas rdo rje ni thabs dang shes rab kyis mngon
[\[291b.2\]]par byang chub pa ste/_de'i rnam pa las byung ba ni sangs rgyas rdo rje las byung ba'o/_/yid bzhin gyi nor bu rin po che lta ba'i dngos grub kyi 'bras bu thams cad ston par mdzad pas na bsam pa thams cad yongs su rdzogs pa'i rdo rje ste/_dpal rdo rje sems dpa'o/_/da ni sngon du bya ba
[\[291b.3\]]byas pa'i rig pa'i brtul zhugs zla ba drug pa/_de nas zhes bya ba la sogs pas gsungs te go sla'o/_/sku gsung thugs kyi rdo rje rnams/_/zhes bya ba ni rnam par snang mdzad la sogs pa rnams so/_/bsgom pa zhes bya ba ni/_bdag nyid kyi lus dang ngag dang sems su bsgom
[\[291b.4\]]pa'o/_/de ni dngos su bya ba nyid/_/ces bya ba ni rang gi rigs kyi bu mo dang yang dag par sbyor ba dang bdud rtsi lnga bza' ba la sogs pa dngos su bya ba kho na ste/_de ni 'dir drang ba'i don yin gyi/_ting nge 'dzin gyis dmigs pa tsam ni ma yin pa'o/_/de ltar byas na dngos grub 'thob/_/
[\[291b.5\]]ces bya ba ni de ltar byas na 'grub par 'gyur gyi/_ma byas na ni mi 'gyur ro snyam du dgongs pa yin no/_/de la 'di ni zhes bya ba la sogs pa la/_thor tshugs dbu rgyan can gyi gzugs/_/zhes bya ba ni lha thams cad kyi thun mong pa khyad par gyis gnod par gyur pa med pa'o/_/chen
[\[291b.6\]]po sku mdog dkar por snang /_/zhes bya ba ni rnam par snang mdzad de'i rigs can rnams 'od dpag tu med pa la sogs pa rnams kyis ni rang gi kha dog ji skad bshad pa kho na gzung bar bya'o/_/sngags kyi sdom pa ni 'chad par 'gyur ba yin zhing des bsdams pas te ldan pas
[\[291b.7\]]so/_/cho ga bzhin du thams cad bya/_/zhes bya ba ni sku ris su byas pa dang lugs su blugs pa dang /_'bur du brkos pa dang /_ri mor bris pa rnams las gang yang rung ba/_zhal gsum pa phyag drug pa/_phyag mtshan dang /_gdan dang 'od dang cod pan dang ldan pa bya ba'o/_/lo grangs
[\[292a\]]
[\[292a.1\]]bcu drug lon pa zhes bya ba ni/_ji skad bshad pa'i mtshan nyid dang ldan pa'i/_btso blag mkhan gyi bu mo 'phags ma sangs rgyas spyan du rnam par bsgoms shing phyag mtshan la sogs pa rnams dang ldan pa'o/_/phyag rgya zhes bya ba ni phyag rgya bzhi'o/_/sngags
[\[292a.2\]]ni yi ge'i rnam pa can dang lha'i gzugs te de'i cho ga yongs su shes pa'o/_/sngags kyi rgyud ni legs par bslabs/_/zhes bya ba ni sngags dang sman gyi mthus phan pa dang gnod pa byed par nus pa dang mang du thos pa'o/_/de bzhin gshegs pa ni rnam par snang mdzad de/_de'i
[\[292a.3\]]btsun mo ni sangs rgyas spyan no/_/sangs rgyas byang chub la gnas na/_/zhes bya ba ni thabs dang shes rab snyoms par 'jug pa'i sgo nas gnyis su med par gyur pa ste/_de dang lhan cig sgrub pa pos sgrub thabs las bshad pa'i cho ga bzhin du dus bzhir yang dag par
[\[292a.4\]]sbyor ba'i mchod pa bya'o/_/sdong bu zhes bya ba la sogs pa ni 'jig rten pa dang 'jig rten las 'das pa'i bza' ba'i bye brag thams cad bza' bar bya'o zhes bya ba'i don to/_/de ltar byas na zla ba drug tshun chad kho nas me long lta bu la sogs pa'i ye shes kyi bdag nyid kyi de
[\[292a.5\]]bzhin gshegs pa'i bdag por 'gyur ro/_/rtag tu gzhan gyi zhes bya ba la sogs pas ni sngags kyi sdom pa gsungs te/_de ni le'u dgu par rnam par bshad zin to/_/'dod chags rdo rje'i skyo ba mo ni dkar mo zhes bya ba'o/_/yon tan ske rags zhes bya ba stobs dang mi
[\[292a.6\]]'jigs pa la sogs pa'i yon tan rnams kyis brgyan pa'i mA ma kI'o/_/ngag gi rdo rje mchog sems la/_/zhes bya ba ni gsung rdo rje la gos dkar mo dang /_thugs rdo rje la mA ma kI rnam par snang mdzad bzhin du sbyar bar bya'o/_/rdo rje can gyi zhes bya ba la sogs pas ni sku dang
[\[292a.7\]]gsung dang thugs kyi bdag nyid can gyi dkon mchog dpal la sogs pa'i rnal 'byor gyis rang gi rigs kyi bu mo nam mkha' rdo rje zhes bya ba la sogs pas lha mo'i gzugs su bsam pa bstan to/_/de ltar byed pa'i rnal 'byor pa la de bzhin gshegs pa rnams shin tu
[\[292b\]]
[\[292b.1\]]mnyes par gyur nas myur du dngos grub rab tu stsol bar 'gyur ro/_/rig pa'i brtul zhugs 'dzin pa'i rnal 'byor pa'i dngos grub kyi 'bras bu la thug gi bar du/_zas kyi nges pa bsgrub pa ni zhes bya ba la sogs gsungs te/_sgrub pa po ni blo brtan pas/_/zhes bya
[\[292b.2\]]ba ni nges par bsgrubs na thams cad 'grub par 'gyur ro snyam pa'i ngos pa'i blo can te/_seng ge'i spyod pa spyod pas so/_/de nas der ni shing rgyal po/_/bsgrub pa'i dpa' bo'i gzi byin gyis/_/dam tshig 'jigs pas kha zas ni/_/bzang po bstar ba ster bar 'gyur/_/
[\[292b.3\]]gal te 'da' bar byed na nags tshal gyi lha sangs rgyas dang 'dra ba yin yang /_rdo rje'i yi ge bzhin du mi phyed par gsungs pa'i dam tshig las 'das pas ma rungs par 'gyur ro/_/lha mo zhes bya ba la sogs pa ni shes par zad de 'on kyang sngar bshad pa'i khro bo la sogs pa rnams
[\[292b.4\]]kyis zhags pa dang lcags kyu rnams kyis bkug nas bsgrub pa'i rig ma rnams dang lhan cig brtul zhugs spyad par bya'o/_/sku rdo rje la sogs pa'i ye shes don du gnyer ba'i de bzhin gshegs pa rnams kyi sngon gyi dus su 'di nyid kho na bsten pa yin pas na/_rdo rje gsum gyi ye
[\[292b.5\]]shes bsten pa'o/_/'di ni zhes bya ba la sogs pa ni bshad ma thag pa'o/_/sngags rnams thams cad kyis te/_lha thams cad yang dag par sbyor ba las byung ba'i bde ba chen po rnam par bsgoms na/_go 'phang chen po 'thob par byed pas na de nyid gsang ba'i tshul chen yin no/_/
[\[292b.6\]]sku rdo rje la sogs pa skyed par byed pa nyid yin pa'i phyir 'khor lo rdo rje gsum 'byung ba'o/_/de nyid kyi phyir/_sangs rgyas byang chub rab 'jug pa'o/_/rig pa'i brtul zhugs dam tshig gi de kho na nyid kyi ye shes ston par mdzad pas na dpal rdo rje sems dpa' la de skad ces bya'o/_/dngos grub
[\[292b.7\]]thams cad kyi ched kyi dkyil 'khor gyi gnas der mi phyed cing mngon par te/_rnam pa thams cad du byang chub bsgrub par bya ba yin pas na/_rdo rje mngon par byang chub pa ste/_gang la ming de skad ces bya ba nyid yod pa de ni dngos grub thams cad kyi dkyil 'khor rdo rje mngon par byang chub pa
[\[293a\]]
[\[293a.1\]]zhes bya'o/_/le'u bcu drug pa'i rnam par bshad pa'o//_//de nas dam tshig rab tu bsrung bas mngon par 'dod pa'i dngos grub thob par 'gyur bas/_de bzhin gshegs pa thams cad kyi dam tshig sdom pa rdo rje byin gyi rlabs kyi rgyal po'i le'u/_de nas bcom ldan
[\[293a.2\]]'das zhes bya ba la sogs pas gsungs te/_yang zhes bya ba'i sgra ni 'dus pa bzhi pa la ltos pa nyid yin pa'i phyir ro/_/de ltar byas nas mi bskyod pa la sogs pa de bzhin gshegs pa lnga'i bdag nyid can gyi bcom ldan 'das la don de ston par byed pa'i sgra rnams kyis dam tshig
[\[293a.3\]]bshad pa'i phyir gsol ba btab pa ni/_mi bskyod rdo rje zhes bya ba la sogs pa yin te/_bdud bzhis bskyod par mi nus pa nyid yin pa'i phyir mi bskyod pa'o/_/mi byed pa nyid yin pa'i phyir rdo rje'o/_/thog ma dang tha ma med pa'i chos kyi ye shes kyi bdag nyid yin pa'i phyir ye shes
[\[293a.4\]]che'o/_/sku rdo rje la sogs pa rnams kyi skyed pa'i rgyu nyid yin pa'i phyir/_rdo rje dbyings so/_/chos thams cad kyi dri ma med pa nyid thugs su chud pa'i phyir mkhas chen po'o/_/rdo rje gsum mchog ni sku rdo rje la sogs pa rnams kyi mchog ste dpal rdo rje sems dpa'o/_/sku la sogs
[\[293a.5\]]pa'i dkyil 'khor gsum gyi bdag nyid can yin pa'i phyir dkyil 'khor gsum mo/_/gsang ba de dam tshig la sogs pa bshad du gsol zhes brjod nas phyag 'tshal ba'o/_/kun du rnam pa tha dad par snang zhing gsal bas na rnam par snang ba ste/_'gyur ba la 'gyur bar byed ces bya ba
[\[293a.6\]]bzhin du rang gi don la byed pa'i rkyen sbyar bar rnam par snang mdzad do/_/dri ma med pa'i me long lta bu'i ye shes kyi ngo bo nyid yin pa'i phyir rab tu dag pa'o/_/nges par 'byed pa'i ye shes thugs su chud pa'i phyir rdo rje'o/_/de nyid kyi phyir nyon mongs pa'i dri ma thams cad zhi bar mdzad
[\[293a.7\]]pas na zhi ba'o/_/bcom ldan 'das gang la mchog tu zag pa med pa'i bde ba chen po'i rnam pa mnga' ba de la de skad ces bod pa'o/_/rang bzhin gyis ni 'od gsal chos/_/zhes bya ba ni me long la gnas pa'i gzugs brnyan lta bu'o/_/gzhan ni bshad zin to/_/ra ni ra taM ste mchog
[\[293b\]]
[\[293b.1\]]tu dga' ba yin zhing /_de 'phel zhing rgyas par byed pas na rin chen no/_/des mdzes shing 'bar bas na rgyal po'o/_/de nyid ni nam mkha' dang mnyam pa'i ye shes thugs su chud pa'i phyir zab pa'o/_/de nyid ni mi phyed cing dri ma med pa'i snang ba'i bdag nyid yin pa'i phyir rdo rje nam
[\[293b.2\]]mkha' dri ma med pa'o/_/de nyid kyi phyir ngo bo nyid dag pa'o/_/bgo bya dang bgo byed med pa'i phyir gos med pa'o/_/rin po che'i rigs ni gti mug gi rigs las byung ba nyid dang /_rdzas la brten pa nyid yin pa'i phyir kun du rmongs pa dang /_sred pa dag la tha dad pa med pas rdo rje'i sku la
[\[293b.3\]]phyag 'tshal lo zhes gsungs so/_/mi phyed cing dpag tu med pa'i ye shes kyi bdag por gyur pa'i phyir rdo rje dpag med rgyal po che'o/_/nam mkha' dang ro gcig pa'i ye shes 'dzin par mdzad pas na mi rtog nam mkha' rdo rje 'dzin no/_/'dod chags rnam par dag pa'i pha rol tu phyin
[\[293b.4\]]cing son pas na/_'dod chags pha rol phyin brnyes pa'o/_/mi phyed cing don yod pa'i 'bras bu sgrub par mdzad pa nyid yin pa'i phyir rdo rje dag la gdon mi za'o/_/de nyid kyi phyir bsam pa thams cad yongs su rdzogs par mdzad pa'o/_/dag pa'i ngo bo nyid ni mchog tu bde ba chen po ste de
[\[293b.5\]]las byung ba'o/_/zhe sdang las byung ba'i phrag dog gi bdag nyid yin pa'i phyir rdo rje sems dpa'o/_/sangs rgyas kun gyi zhes bya ba la sogs pa ni phan yon te go sla ba nyid do/_/rdo rje ni dpal rdo rje sems dpa'o/_/de'i longs spyod ni mi bskyod pa la sogs pa'i sku la sogs pa'i
[\[293b.6\]]rnam pa ste gang gis bstod na'o/_/de yang zhes bya ba 'dis ni re zhig sgom pa po ni de bzhin gshegs pa nyid du 'gyur zhing 'don par byed pa yang de'i don la lhag par mos pa'i sgo nas/_sangs rgyas dang 'dra bar 'gyur bar bstan pas/_de'i phyir sangs rgyas 'dra bar 'gyur/_/
[\[293b.7\]]zhes gsungs so/_/de nas ston pa zhes bya ba la sogs pa ni bshad zin to/_/sangs rgyas kun la ste phyis sangs rgyas su 'gyur ba'i sems can rnams la thugs brtse bas so/_/rdo rje gsang ba'i gsung ni 'chad par 'gyur ba ste/_de nyid dag pa yin zhing de kun du gsungs pa
[\[294a\]]
[\[294a.1\]]ni/_e ma'o zhes bya ba la sogs pa ste/_'jigs pa med pa'i 'bras bu thob par byed pa nyid yin pa'i phyir chos kyi dbyings so/_/mi 'gyur che ni 'chad par 'gyur ba'i dam tshig go/_/de nyid nam mkha' bzhin du dri ma med pa nyid yin pa'i phyir nam mkha'i
[\[294a.2\]]dbyings bzhin dri ma med pa'o/_/de nas zhes bya ba la sogs pa ni shes par zad do/_/sangs rgyas kun gyi sku rdo rje ni/_rnam par snang mdzad yin zhing /_de'i dam tshig ni sangs rgyas kun gyi sku rdo rje'i dam tshig ste de'o/_/sangs rgyas ye shes mtsho 'od kyis/_/zhes bya ba ni gti mug gi
[\[294a.3\]]rigs can gyi rnal 'byor pa rnams kyis te/_me long lta bu'i ye shes kyi rlabs rnams kyis rab tu bkrus pas/_gti mug la sogs pa'i skyon ma lus pa dang bral ba'i phyir kha dog bzang po dang ldan pa rnams kyis zhes bya ba'i don to/_/dam tshig bzhi ni bsrung bar bya/_/zhes bya ba ni
[\[294a.4\]]rigs thams cad kyi thun mong pa'i srog gcod pa la sogs pa'i'o/_/khyad par gyi dam tshig ni rin chen 'byung ldan gyi rang bzhin gyi sha chen bza' ba'o/_/rdo rje gsung ni mi 'gyur ches/_/zhes bya ba ni chos thams cad la so sor rtog pas rnam par sbyangs pa'i sgo nas snyoms par 'jug
[\[294a.5\]]pa'i las nyams pa'i rnam par rtog pa med pa'i 'dod chags kyi rigs can gyi rnal 'byor pa rnams kyis so/_/bshang gci dag ni zhes bya ba la/_ni zhes bya ba'i sgras ni srog gcod pa la sogs pa bzhi la ma gtogs pa'i rigs gsum gyi dbye bas bzhag pa gzhan las khyad par
[\[294a.6\]]du bya ba'o/_/de la bshang ba ni rnam par snang mdzad ni rang gi ngo bo'o/_/gci ba ni mi bskyod pa'i ngo bo ste 'dod chags kyi rigs can gyi rnal 'byor pa rnams kyis rtag tu bza' bar bya'o/_/gzhan ni bshad zin to/_/rdo rje sems dpa' mthu bo ches/_/zhes bya ba ni thog ma dang tha ma med pa'i
[\[294a.7\]]chos kyi dbyings kyi ye shes la dmigs pa'i sgo nas smra ba la sogs pa'i rnam par rtog pa med pa'i zhe sdang gi rigs can gyi rnal 'byor pa rnams kyis te/_mthu chen ldan la ltung ba med/_/ces 'byung ba'i phyir ro/_/don yod par grub pa'i rang bzhin gyi khrag_/'od dpag tu med
[\[294b\]]
[\[294b.1\]]pa'i rang bzhin gyi khu ba dang sbyar ba nges pa'i blo can rnams kyi rtag tu bza' bar bya'o/_/sku gsung thugs kyi rdo rje yi/_/zhes bya ba la sogs pa ni shes par zad do/_/rdo rje 'dzin gyis te/_sku rdo rje la sogs pa'i rnal 'byor 'dzin pa rnams kyis so/_/sku rdo rje la sogs
[\[294b.2\]]pa'i bsgom pa'i sems dpa' ni rdo rje sems dpa'o/_/de nyid ni 'od po che ste dam tshig srung ba de ni mngon par 'dod pa'i de bzhin gshegs pa'i rang bzhin du 'gyur ro zhes bya ba'i don to/_/de nas zhes bya ba la sogs pa ni thams cad du shes par zad do/_/yid bzhin gyi nor bu rin po
[\[294b.3\]]che lta bu'i rgyud 'di'i mthu dang /_sems can rnams kyi bsam pa'i dbang gis theg pa dman pa la sogs pa'i dngos grub rnams kyang 'grub par 'gyur bas de'i phyir/_rang sangs rgyas kyi dam tshig ces bya ba la sogs pa gsungs te/_de dag lus kyi ston pa ni/_/zhes bya ba la/_rigs
[\[294b.4\]]ma nges pa rnams nyan thos kyi theg pa dang /_theg pa chen por dge ba bsags nas 'chi 'phos te/_gsung rab mi gnas pa'i sangs rgyas kyi zhing de dang de rnams su skye bar 'gyur ro/_/de nas de rnams sngon gyi bsod nams las byung ba'i dad pa'i stobs kyis bsgom pas na gzung
[\[294b.5\]]ba'i rnam par rtog pa dang bral ba'i 'dzin pa'i rang bzhin gyi ye shes dngos su skye bar 'gyur ro/_/bla ma rnams kyis bstan pa'i de kho na nyid rtogs pa'i tshig gi sgo nas bstan par mi nus pa nyid yin pa'i phyir/_lus kyi rdzu 'phrul dang cho 'phrul rnam pa tha dad pa rnams des 'dul ba
[\[294b.6\]]rnams la rab tu ston par byed do/_/'bras bu de la lhag par mos pa rnams kyis kyang de kho na bzhin du bsgom pa'i sgo nas thams cad bya'o zhes bya ba ni dam tshig go/_/sems can 'dzud pa'i ngang tshul te/_/zhes bya ba ni sems can rnams kyis bdag gi rnam par rol pa mthong nas yid
[\[294b.7\]]dga' bar gyur pa rnams bdag cag kyang de bzhin du gyur cig ces smon lam btab pa'i sgo nas 'jug par 'gyur zhing /_dus phyis de'i 'bras bu mar thob par 'gyur ba'o/_/srog gcod pa dang ma byin par len pa dang /_'dod pas log par g.yem pa dang /_brdzun du smra ba dang /_
[\[295a\]]
[\[295a.1\]]tshig rtsub mo dang /_phra ma dang /_ngag 'khyal pa dang /_brnab sems dang /_gnod sems dang /_log par lta ba ste/_mi dge ba bcu po de rnams mi phyed pa ni dge ba ste de dag nyid las yin zhing bsod nams mngon par 'du byed pa'i rang bzhin can te de rnams
[\[295a.2\]]so/_/byed pa ye shes spangs pa rnams/_/zhes bya ba ni thabs dang shes rab kyi de kho na nyid kyi man ngag dang bral ba rnams so/_/mos pa dman pa zhes bya ba ni rang bdag nyid dul ba dang zhi ba 'ba' zhig lhur len cing /_gzhan gyi don spangs pa ste 'bras bu de mngon par 'dod pa rnams
[\[295a.3\]]kyi dam tshig 'di'o/_/'jig rten las 'das pa'i rnam par dag pa'i tshangs pa ste/_sku rdo rje'i sgrub par byed pa'i dam tshig ni tshangs pa'i dam tshig go/_/gti mug ni mchog tu dga' ba ste rang dang gzhan du rnam par 'byed pa'i ston pa rnam par rtog pas kun du rmongs par byed pa'i
[\[295a.4\]]phyir ro/_/de thob par byed pa'i lam ni yang dag par sbyor ba'o/_/de'i las ni bskyod pa la sogs pa'i rang bzhin no/_/de nyid 'jigs shing mi sdug pa ste/_nyan thos la sogs pa rnams la 'jigs pa skyed par byed pa nyid yin pa'i phyir ro/_/sangs rgyas byang chub ston pa ste/_/zhes
[\[295a.5\]]bya ba la sogs pas ni 'di skad du bstan pa yin te/_ji skad bshad pa'i rnam par snang mdzad kyi dkyil 'khor gyi dbus na 'dug cing de'i rnal 'byor dang ldan pas mchod pa la thug pa'i cho ga byas nas/_mchog tu dga' ba las byung ba rig ma'i pad+ma gnas pa'i byang chub sems kyi zla
[\[295a.6\]]ba la tshangs pa'i dbyangs kha dog ser po rnam par bkod la/_de las byung ba'i 'od zer ser po'i tshogs rnams kyis nam mkha'i dbyings thams cad khyab pa'i de bzhin gshegs pa rnams la kun du reg nas tshangs pa'i gzugs rnams su byas la bsdus te/_sa bon de la bcug
[\[295a.7\]]la/_de gyur par byas nas sa bon gsum gyis byin gyis brlabs pa'i tshangs pa bskyed la/_oM brjod cing phyung ste/_des 'gro ba rnams zhi bar byed du bcug la de bkug ste rang gi lus la bcug la thams cad yongs su gyur par byas nas/_bdag nyid tshangs pa'i gzugs kun du
[\[295b\]]
[\[295b.1\]]ser po zhal bzhi pa/_phyag bzhi pa/_lus rgyas pa rnam pa'i mchog thams cad dang ldan pa/_rgyan thams cad kyis brgyan pa tshangs pa'i skud pa thogs pa/_ral pa'i thor tshugs la bzhugs pa'i sku rdo rje'i dbang bskur ba dang ldan pa/_zla ba'i 'od dang ldan pa'i ngang pa'i steng
[\[295b.2\]]na pad+ma dang zla ba'i gdan la bzhugs pa/_rang gi kha dog dang phyag mtshan la sogs pa thams cad dang ldan pa/_me tog sna tshogs bcings pa'i thor tshugs can gyi zhal gcig pa'i lha mo rdo rje zhi ba dang snyoms par zhugs pa/_byu ru tshigs dgu'i dbyig pa dang bcas pa'i g.yon pa'i
[\[295b.3\]]rtsa ba'i phyag gi rig ma'i nu ma 'dzin pa/_rdo rje rtse gsum pa dang bcas pa'i g.yas pas 'khyud pa/_gzhan dag na phreng ba dang spyi blugs bsnams pa'i sku rdo rje bsam par bya'o/_/de ltar 'das ma thag pa bzhin du gsung rdo rje'i rnal 'byor sngon du 'gro bas bdag nyid yi ge a las byung
[\[295b.4\]]ba'i dbang phyug chen po'i gzugs can sku mdog thal skya/_zhal gcig pa spyan gsum pa/_zla ba phyed pa dang ldan pa'i ral pa'i thor tshugs la bzhugs pa'i gsung rdo rje'i dbang bskur ba dang ldan pa dang /_dril bu btags pa'i ba dan mdzes pa dang bcas pa'i mgo can gyi
[\[295b.5\]]rdo rje kha T+wAM ga phrag pa g.yon pa la brten pa bsnams shing /_phyag gi mthil du bzhag pa'i bdud rtsis yongs su gang ba'i thod pa dang bcas pa'i phyag g.yon pas snyoms par 'jug pas gnas pa'i lha mo sku mdog ser po rdo rje dang mdung thung bsnams pa/_me tog sna tshogs
[\[295b.6\]]bcings pa'i thor tshugs can rgyan thams cad kyis brgyan pa la 'khyud pa/_rdo rje dang bcas pa'i g.yas pas kyang 'khyud nas nu ma 'dzin pa/_stag gi pags pa'i gos gyon pa/_khyu mchog gi steng na pad+ma dang zla ba'i gdan la bzhugs pa/_zla ba'i 'od dang ldan pa'i gsung rdo rjer
[\[295b.7\]]bsam par bya'o/_/de nas rang gi ba spu'i bu ga'i gseb nas byung ba'i dbang phyug chen po'i gzugs mtha' yas pa rnams kyis nam mkha'i dbyings khyab pa'i spyan la sogs pa'i tshogs mnyes par bya zhing /_ji ltar rnyed pa'i phyi rol gyi btsun mo rnams kyis mnyes par bya'o
[\[296a\]]
[\[296a.1\]]zhes bya ba ni dam tshig go/_/de bzhin du thugs rdo rje'i rnal 'byor mngon du 'gro bas bdag nyid yi ge hUM las byung ba'i khyab 'jug gi gzugs can zar ma'i me tog lta bu'i rin po che'i cod pan dang ldan pa'i ral pa'i thor tshugs mnga' ba thugs rdo rje'i dbang bskur ba dang
[\[296a.2\]]ldan pa/_phyag bzhi pa/_rdo rje rtse gsum pa dang /_dung dang bcas pa'i g.yas pa dang g.yon pa'i rtsa ba'i phyag dag gis rang dang rjes su mthun pa'i kha dog la sogs pa dang ldan pa/_phyag gnyis pa me tog rnam pa tha dad pa bcings pa'i thor tshugs can/_rgyan sna tshogs kyis brgyan
[\[296a.3\]]pa/_dam tshig dang rjes su mthun pa'i lha mo rdo rje gser mdog la 'khyud nas/_gzhan dag gis 'khor lo dang mda' bo che bsnams pa/_nam mkha' lding gi steng na pad+ma dang nyi ma la bzhugs pa/_nyi ma'i 'od 'bar ba mnga' ba'i thugs rdo rje bsam par bya'o/_/de nas rang gi ye shes
[\[296a.4\]]byung ba'i 'od zer gyi sgo nas spros pa'i khyab 'jug gi gzugs mtha' yas pa rnams kyis sems can thams cad bsad la/_slar de rnams yi ge hUM las byung ba'i mi bskyod pa bskyed nas mngon par dga' ba'i 'jig rten gyi khams su kun du bkod de/_khams gsum pa'i chos
[\[296a.5\]]kyi rgyal srid kyi gdan la 'dug pa la de bzhin gshegs pa thams cad kyis ji lta ba bzhin du dbang bskur bar bya'o/_/rdo rje mkha' dbyings bdag nyid kyang /_/zhes phul du byung ba bstan pa'i sgo nas rnal 'byor pa rnams la yid ches pa skyed par byed do/_/rdo rje'i sku ni tshangs par 'gyur/_
[\[296a.6\]]zhes bya ba la sogs pa ni gsal bar byas zin to/_/de ni nye bar mtshon pa yin te/_gzugs de dang de la mngon par zhen pa'i sems can rnams kyi don bya ba'i phyir brgya byin la sogs pa'i gzugs rnams su yang 'gyur ro/_/dngos po gang dang gang dag gis/_/lus can rnams kyis
[\[296a.7\]]'dul 'gyur ba/_/brtse ldan thugs rje'i dbang gyur pa/_/de dang de ni ston par mdzad/_/ces 'byung ba'i phyir ro/_/sha dang khrag za ba lhur len pas snga ma bzhin du 'jam pa'i rdo rje rnal 'byor gyis gnod sbyin ma bskyed la de dang yang dag par sbyor ba'i sgo nas bsgrubs na/_dam tshig
[\[296b\]]
[\[296b.1\]]nyams su blangs pas myur du 'grub par 'gyur ro/_/klu'i rgyal po ni chu lha la sogs pa rnams yin zhing /_de rnams kyi btsun mo'i chung ma klu mo chags pa dang ldan pa rnams bsgrub par 'dod cing 'o ma 'thung ba lhur len pa dang /_phra ma can te/_lus dris byugs pas de kho na bzhin du
[\[296b.2\]]bkug ste mnyes par 'grub par 'gyur ro/_/gang zhig de ltar mi byed pa de ni nyon mongs pa nyid 'ba' zhig tu 'gyur gyi/_'bras bu thob par mi 'gyur ro/_/khro bo'i sems dang ldan zhing mngon pa'i nga rgyal dang bcas pa dri dang me tog la mngon par dga' ba/_khro bo rdo rje sa 'og gi rnal 'byor gyi
[\[296b.3\]]lha ma yin gyi bu mo rnams bsgrub par bya'o/_/pags pa'i phye ma'i spos dang /_til mar chen po dang /_glang po dang /_rta'i zhag rnams srin mo rnams la sbyin par bya zhing rang nyid kyang bza' bar bya'o/_/'di ni srin mo rnams 'ba' zhig gi ma yin gyi/_'byung po rnams kyi dam tshig kyang yin
[\[296b.4\]]no/_/gtsang ma zhes bya ba ni sngags kyi mngon par 'dus byas pa'am/_rang bzhin gyis yongs su dag pa nyid yin pa'i phyir ro/_/rdo rje mkha' 'gro'i sbyor ba yis/_/zhes bya bas 'di skad du bstan pa yin te/_rdo rje 'chang chen po'i rnal 'byor dang ldan pas mchod pa la thug pa'i cho ga'i rjes
[\[296b.5\]]thogs la rang gi rig ma'i pad+ma na gnas pa'i byang chub sems kyi zla ba la/_dpal bde mchog gi rgyud phyi ma las gsungs pa'i dpal he ru ka'i dkyil 'khor pa'i lha mo rnams kyi sa bon yi ge hri la sogs pa gang yang rung ba rnam par bkod la/_de las byung ba'i 'od zer rnams kyis nam mkha'
[\[296b.6\]]khyab pa'i de bzhin gshegs pa rnams la kun du reg ste/_dkar mo la sogs pa mngon par 'dod pa'i rdo rje mkha' 'gro ma rnams kyi gzugs su byas la/_de rnams lcags kyu'i rnam pa can gyi 'od zer rnams kyis bkug ste/_sa bon de la bcug la/_de yongs su gyur par byas nas
[\[296b.7\]]dkar mo la sogs pa'i mngon par 'dod pa'i rdo rje mkha' 'gro mar bskyed la/_sa bon gsum gyis byin gyis brlabs pa/_sa bon nyid brjod cing byung ste/_/de sems can gdug pa rnams kyi khrag dang snying dbyung ba la sogs pa'i sgo nas gsod du bcug la/_de rnams kyi rnam par shes pa snga ma
[\[297a\]]
[\[297a.1\]]bzhin du mi bskyod pa'i gzugs su bskyed nas de bkug ste rang gi lus la bcug la/_thams cad gyur par byas nas/_bdag nyid dkar mo la sogs pa rdo rje mkha' 'gro ma'am gang yang rung ba'i gzugs su bsam par bya'o/_/de la re zhig dkar mo ni/_/sku
[\[297a.2\]]mdog dkar po/_phyag gnyis pa/_zhal gcig pa/_thod pa la bzhugs pa/_mi bskyod pa'i cod pan dang ldan pa/_me tog sna tshogs bcings pa'i thor tshugs can/_rnam pa'i mchog thams cad dang ldan pa rgyan thams cad kyis brgyan pa/_pad+ma 'dab ma sna tshogs pa la gnas
[\[297a.3\]]pa'i nyi ma'i dkyil 'khor la zhabs g.yon pa brkyang bas bzhugs pa/_nyi ma 'bar ba'i 'od mnga' ba/_/dpal rdo rje mkha' 'gro dang snyoms par zhugs pa/_rna rtse'i bar du bkang ba'i gzhu dang /_rnam par thar pa'i sgo stong pa nyid la sogs pa'i rang bzhin can gyi mda' bzhis mya
[\[297a.4\]]ngan las 'das pa'i rang bzhin can gyi tshangs pa gdong bzhi pa'i mgo bo rab tu 'bigs par mdzad cing bzhugs pa'o/_/lhag ma rnams ni dpal bde mchog las shes par bya'o/_/de rnams ni bshang gci dang khrag za ba dang chang 'thung ba la mngon par dga' ba la 'grub par 'gyur ro/_/
[\[297a.5\]]gnas kyi mtshan nyid gsad par bya/_/zhes bya ba ni 'dis zla ba phyed na 'chi bar 'gyur ro zhes bya ba'i tshig gi don shes par byas nas/_snying dbyung ba la sogs pa'i sgo nas bsad la/_mi bskyod pa'i gzugs su bskyed par bya'o/_/de rnams kyi rang bzhin gyis 'grub pa'i rnams te/_
[\[297a.6\]]de rnams nyid kyi phyir khams gsum na rnam pa tha dad par spyod pas na rnam par spyod pa'o/_/sems can kun la zhes bya ba la sogs pa ni bshad zin to/_/gang la khams gsum thams cad kyi rdo rje dam tshig gis te/_rdo rje mkha' 'gro ma rnams kyi rjes su 'brang ba ste rnal 'byor pa
[\[297a.7\]]rnams kyi rgyud de'i rang bzhin du bya ba yod pa de la de skad ces bya'o/_/lus kyi rnam pa thams cad ni/_/zhes bya ba srog gcod pa dang /_ma byin par len pa dang /_'dod pas log par g.yem pa dang gsum mo/_/rdo rje las ni byung bas bya/_/zhes bya ba la/_sku rdo rje'i rnal 'byor dang
[\[297b\]]
[\[297b.1\]]ldan pas rang gi gsang ba'i rdo rje las byung ba'i rtag pa'i tshogs mi bskyod pa dang rnam par snang mdzad kyi gzugs can gyi 'od dpag tu med pa'i nga rgyal dang ldan pa rnams go rims bzhin du khams gsum par gtogs pa'i sems can rnams gsad pa dang rdzas 'phrog pa dang /_bud med
[\[297b.2\]]sten pa byed du bcug ste/_sems can de rnams kyang ci rigs par mi bskyod pa dang rnam par snang mdzad kyi gzugs can gyi byang chub sems dpa' dang /_rig ma'i tshogs mtha' yas pa dang ldan pa'i gsung rdo rjer yongs su bskyed cing /_rang rang gi 'jig rten gyi khams na gnas pa
[\[297b.3\]]rnams la de bzhin gshegs pa rnams kyis dbang bskur bar bya'o/_/de nyid ni/_sems can khams ni thams cad du/_/rtag tu sangs rgyas sku byed pa'o/_/zhes bya bas gsungs so/_/tshig gi las gnas ma lus pa/_/zhes bya ba ni brdzun du smra ba dang /_phra ma dang /_tshig rtsub
[\[297b.4\]]po dang /_ngag kyal ba dag dang bzhi'o/_/de nyid ni sgra brnyan gyi sgra dang mtshungs pa dang /_sgra dang don dag la 'brel pa med pa'i phyir khams gsum dri med brgyan pa'o/_/gzhan ni go sla'o/_/yid kyi rdo rje rang bzhin kun/_/zhes bya ba ni/_gzhan gyi rdzas rnams la/_shin tu chags
[\[297b.5\]]pa dang /_gzhan la gnod pa bya ba'i sems dang /_sbyin sreg la sogs pa las rnams kyi 'bras bu de dang de med do zhes bya ba la sogs pa yid kyi rnam pa gsum ste/_de rnams thams cad kyang sku rdo rje la sogs pa'i rang bzhin dang gzhan la phan 'dogs pa dang /_rang bzhin gyis
[\[297b.6\]]'od gsal bar mngon sum du byed cing bya'o/_/rdo rje ni don dam pa byang chub kyi sems yin zhing de bsam pa brtan pas 'dzin par byed pas na/_rdo rje brtan pa 'dzin pa ste/_sgrub pa po'o/_/rdo rje mi phyed ces bya ba la sogs pa ni shes par zad do/_/sems can rdzogs par bya ba'i phyir
[\[297b.7\]]mi phyed pa'i dam tshig ston par mdzad pas na/_dam tshig sems dpa' rdo rje ste dpal rdo rje sems dpa'o/_/rdo rje thams cad kyis de nyin dang mtshan du de bzhin gshegs pa la sogs pa sgom par byed pa rnams kyi shes pa dang skyob pa'i bdag nyid can gyi dam tshig ni rdo rje thams cad kyi
[\[298a\]]
[\[298a.1\]]sngags kyi dam tshig ste de'o/_/sangs rgyas zhes bya ba la sogs pas ni skud ris su byas pa la sogs pa'i rnam pa dang /_rang gi bsod nams kyi byin gyi rlabs kyis dngos su mig gi spyod yul du gyur pa rnams la/_nyin dang mtshan du yang dag par sbyor ba sgom pa'i
[\[298a.2\]]sgrub pa pos/_lus dang ngag dang sems kyis dmigs pa'i sgo nas phyag mi bya bar bstan to/_/phyag btsal na nyes pa cir 'gyur zhe na/_de'i phyir ma rungs 'gyur zhes bya ba gsungs te/_brtan pa dang g.yo ba'i dngos po thams cad kyi bdag nyid can gyi rnal 'byor sgom pa po la tha dad
[\[298a.3\]]pa'i blos sangs rgyas la sogs par rtog pa med pa dang /_khyad par du 'phags pa'i nga rgyal gyis gnas pa nyid yin pa'i phyir dam tshig nyams pa nyid du 'gyur te/_de'i phyir ma rungs par 'gyur ro/_/thams cad du khyab pa nyid kun du rdo rje sems dpa' zhes bya ba la sogs pas gsungs
[\[298a.4\]]te/_yi ge gsum las byung ba kun du khyab pa sku rdo rje'i bdag nyid kyi dkyil 'khor ni/_rnal 'byor pa thams cad kyis bsgom par bya'o/_/sdom pa gnyis la gnas pa'i rnal 'byor pas gsung rab kyi gzhung bzhin du/_slob dpon la sogs pa rgan po thams cad la phyag 'tshal ba'i
[\[298a.5\]]phyir/_cho ga gzhan sems can khams zhes bya ba la sogs pas gsungs te/_phyag bya ba'i phyir skad cig gi sems can dpal rdo rje sems dpa' la sogs pa rang gi 'dod pa'i lhar dmigs la/_de'i nga rgyal dang ldan pas bdag nyid de dang lhan cig tha mi dad par bsgom pa'i sgo nas
[\[298a.6\]]phyag bya ba'o/_/de'i phyir/_bsam gtan rdo rjes bskul bar bya/_/zhes bya ba gsungs te/_/de ni rdo rje mchog gi phyag yin no/_/mi phyed pa'i ye shes las byung ba nyid yin pa'i phyir dam tshig rdo rje las byung ba'o/_/sku rdo rje'i rnal 'byor dang ldan pas sangs rgyas spyan du lhag par mos par
[\[298a.7\]]byas la btud par gyur pas de la phyag bya'o/_/phyag bya bar 'os pa rnams la phyag bya ba'i 'du shes yod mod kyi 'ga' la yang phyag byas pa med de/_bcom ldan 'das kyis/_bdag nyid rdo rje skur sbyor bas/_/sa ni spyan du bsam byas nas/_/mgo bo btud nas phyag byas te/_/
[\[298b\]]
[\[298b.1\]]'ga' la'ang phyag ni byas pa med/_/ces gang gsungs pa'o/_/bsnyen pa la sogs pa'i sgrub pa la zhugs pa'i rnal 'byor pa rnams kyis nyin re zhing bdud rtsi lnga'i mchod pa rnams kyis nam mkha' kun du bkang ste/_de bzhin gshegs pa thams cad la mchod pa bya dgos pas/_de'i
[\[298b.2\]]phyir rdo rje bshang gcis zhes bya ba la sogs pa gsungs te de ni go sla'o/_/mi snang ba la sogs pa'i dngos grub bsgrub pa'i thun bzhir ji lta ba bzhin du yang dag par sbyor ba las byung ba'i byang chub kyi sems rig ma'i pad+ma na gnas pa rang gi khas blang bar bya ba'o/_/rdo rje 'chang
[\[298b.3\]]la sogs pa'i rnal 'byor pa rnams la mi snang ba'i dngos grub sgrub par byed pa nyid yin pa'i phyir rdo rje rdzogs byed pa'o/_/rdo rje'i rig pa 'dzin pa'i dngos grub 'thob par bya ba'i phyir rnal 'byor pas spyi bor rdzogs pa'i sangs rgyas bsam par bya'o/_/de ltar byas na rdo rje'i rig
[\[298b.4\]]pa 'dzin pa'i grub pa'i khro bo thams cad kyis thub par mi nus par 'gyur ro/_/las dang po pa'i rnal 'byor pa rnams kyi dam tshig ni sngags 'chang las dang po pa thams cad kyi dam tshig ste de'o/_/lus kyi rdo rje kha zas dang /_zhes bya ba/_bza' ba'i dus su bdag nyid yi ge oM
[\[298b.5\]]las byung ba'i sku rdo rjer bsams la/_phyi rol rdo rje 'dzin pa dang /_/zhes bya ba/_bza' ba dang bca' ba dang myang ba dang gzhibs pa dang /_bdud rtsi lnga dang bcas pa'i myos par byed pa dang /_myos par byed pa ma yin pa'i btung ba la sogs pa dang /_gzugs dang sgra la sogs
[\[298b.6\]]pa dang /_phyi rol gyi brtags pa'i ngo bo rnams la/_yi ge hUM las byung ba'i rdo rje 'chang chen po'i rnam par dmigs te/_kha dbye ba yi cho ga bya/_/zhes bya ba'i yi ge a las byung ba'i rdo rje chos kyi byin gyis brlabs pa'i kha phye la zas bza' ba la sogs pa bya'o/_/kha cig mdo
[\[298b.7\]]don zhes 'don te/_de ni nyin dang mtshan du sgom par byed pa la/_bcom ldan 'das kyis 'di nyid las glegs bam bklag par mi bya'o zhes bkag pa yin no/_/las dang po pas ni rdo rje chos kyi nga rgyal dang ldan zhing sgra yang de'i rnam par byin gyis brlabs la bklag par bya'o/_/bza'
[\[299a\]]
[\[299a.1\]]bar bya ba dang za bar byed pa dang /_de'i bya ba yongs su dag pa ston par mdzad pas na/_ngo bo nyid dag pa rdo rje ste dpal rdo rje sems dpa'o/_/me long lta bu la sogs pa'i ye shes lnga 'dzin pas na rdo rje 'dzin pa thams cad de rdo rje 'chang chen po'o/_/de'i sku dang gsung dang
[\[299a.2\]]thugs rnams la/_so sor rtog pa'i bdag nyid can gyi shes rab ni rdo rje snying po zhes bya ba ste/_de ni de bzhin gshegs pa thams cad kyi thugs ka na gnas pa nyid yin pa'i phyir ro/_/de nyid rdo rje mnyam pa nyid de sku rdo rje la sogs pa mi dmigs pa'i mtshan nyid mngon du byas nas/_
[\[299a.3\]]de kho na nyid brjod du med pa'o zhes gdul bya rnams la bstan par bya ba'i phyir cang mi gsung bar gyur to/_/de nas yang zhes bya ba la sogs pa ni rnam par bshad zin to/_/rdo rje la sogs pa'i rigs lnga las nges par byung ba nyid yin pa'i phyir rigs kyi bu ste/_byang chub sems
[\[299a.4\]]dpa' thams cad yin zhing de rnams la bod pa'o/_/sku dang gsung dang thugs rdo rje rnams kyi ngo bo nyid dmigs su med pa ni de bzhin nyid do/_/de nyid rang rang gi ngo bo las mi 'gyur bas ni yi ge'i tshig go/_/de bzhin nyid kyi don kho na bstan par bya ba'i phyir/_ngo bo nyid med pa zhes bya ba
[\[299a.5\]]la sogs pas gsungs te/_ngo bo nyid dang bral ba nyid yin pa'i phyir ngo bo nyid med pa'i yi ge'i tshig go/_/de'i phyir brjod du med pa kho na nyid de/_de rnam par bsams nas yang cang mi gsung bar bzhugs so/_/rigs kyi bu zhes bya ba la sogs pa ni shes par zad do/_/sku ni mi
[\[299a.6\]]'gyur skye ba med/_/ces bya ba la sogs pa snga ma bzhin no/_/de nyid kyi phyir nam mkha' dang 'dra ba yin pas gzung ba dang 'dzin pa la sogs pa'i rnam par rtog pas gzung ba gang yin pa de ni don dam pa rnam par dpyad na log par gzung ba kho na yin no/_/de nas 'jam dpal la sogs
[\[299a.7\]]pa zhes bya ba la sogs pa ni go sla'o/_/gsung rdo rje ni sku rdo rje la sogs pa'i rang bzhin ston par byed pa ste/_bstan par bya ba'i don brjod pa'o/_/de la phyin ci log kun mi 'byung bar brtag tu gsol zhes byang chub sems dpa' rnams kyis de bzhin gshegs pa rnams la bkag pa'o/_/
[\[299b\]]
[\[299b.1\]]de ci'i phyir slad du zhe na ste rgyu ci'i phyir zhe na/_de bzhin gshegs pa rnams kyis dri ba mdzad pa na/_lan du de bzhin gshegs pa thams cad ces bya ba la sogs pa gsungs te/_'di ltar de bzhin gshegs pa thams cad kyi sku dang gsung dang thugs nyid rdo rje dbyings so/_/de rnams
[\[299b.2\]]kyi ngo bo nyid spyod pa ni/_thams cad kyi gzugs su ston pa'i sgo nas 'gro ba ma lus pa'i don sgrub pa'i rnam pa'o/_/de rnams su 'gro ba ni de bzhin gshegs pa thams cad kyi bdag po sa bcu'i dbang phyug rnams kyi don bya ba'i phyir longs spyod rdzogs pa'i sku rnams su yongs su gyur pa'o/_/rjes
[\[299b.3\]]su ste phyi nas 'gro zhing des 'dul ba rnams kyi don du sprul pa'i sku rnams su yongs su gyur pas na/_rjes su 'gro ba ste/_rjes su 'gro ba nyid ni rjes su 'gro ba'o/_/slar de bzhin gshegs pa rnams kyis dri ba mdzad pa na/_lan du tshangs pa la sogs pa zhes bya ba la sogs pa
[\[299b.4\]]gsungs te/_skabs 'dir ni las dang po pa'i byang chub sems dpa' byang chub tu sems bskyed pa 'jig rten pa kho na yin par rtogs par bya'i/_tshangs pa la sogs pa'i gzugs can gyi sku rdo rje la sogs pa rnams ni ma yin te/_de rnams la the tshom med pa'i phyir ro/_/mngon par
[\[299b.5\]]shes pa thob pa tsam gyis ni dngos po thams cad ji lta ba bzhin du yongs su shes pa ma yin te/_de'i phyir mi shes nas 'di snyam du rdo rje'i bdag nyid ces bya ba la sogs pa rnam par rtogs te/_rdo rje ni de bzhin gshegs pa thams cad kho na yin zhing /_bcom ldan 'das dpal rdo rje sems
[\[299b.6\]]dpa' gang la de rnams las grub pa'i bdag nyid de sku yod pa de la de skad ces bya'o/_/shes rab kyi ngo bo nyid med pa yin pa'i phyir rdo rje chen po'i bdag nyid do/_/chos rdo rje'i de kho na nyid ni mi phyed pa'i chos kyi sku'i rang bzhin can gyi mchog tu zag pa med pa'i bde ba chen po yin zhing /_de nyid
[\[299b.7\]]gsang ba'i yi ge chen po ste/_de mi shes bzhin du tshig gi sgo nas 'chad do zhes de snyam du rdo rje 'chang chen po la de rnams kyis brnyas par 'gyur ro/_/de'i phyir bstan pa'i tshig la dpyad pa ma byas pa kho na legs pa yin pa'o/_/de bzhin gshegs pa rnams kyis de skad gsan nas/_
[\[300a\]]
[\[300a.1\]]rang gi phyogs bstan par bya ba'i phyir/_byang chub sems dpa' sems dpa' chen po khyed ces bya ba la sogs pa gsungs te/_byang chub sems dpa' chen po ni tshangs pa la sogs pa rnams te/_sa'i snying po la sogs pa rnams ni thams cad mkhyen pa kho na yin no/_/
[\[300a.2\]]des ni 'di skad du bstan pa yin te/_tshangs pa la sogs pa rnams kyis brnyas su zin kyang /_'on kyang kho bo cag gis ni/_/chos nyid ji ltar gnas pa kho na bzhin du bstan par bya ba yin gyi/_sems can rnams bslu bar bya ba ni ma yin no/_/de bzhin gshegs pa thams cad kyi sku
[\[300a.3\]]dang gsung dang thugs gsang ba mi 'gyur ba ni rang bzhin mnyam pa nyid du ro gcig par gnyis su med par yang dag par sbyor ba las byung ba'i bde ba chen po'o/_/brnyes nas kyang zhes bya ba ni mngon sum du mdzad nas kyang ngo /_/de nyid ni skye ba med pa rtogs pa'i rang bzhin can nyid yin pa'i
[\[300a.4\]]phyir byang chub ste de mi shes pa'o/_/de ci'i phyir zhe na zhes byang chub sems dpa' rnams dri ba byas pa'i lan du/_skye ba med pa'i zhes bya ba la sogs pa gsungs te/_skye ba med pa'i rdo rje mngon par byang chub pa zhes bya bas ni rgyu rigs mthun pa las/_'bras bu yang rigs mthun par 'byung
[\[300a.5\]]ngo zhes bstan te/_de skad du yang /_bde chen las byung byang chub ni/_/nam mkha' dang ni mtshungs par 'dod/_/'gro kun de yi mtshan nyid de/_/nam mkha' de la mtshan nyid med/_/ces gsungs so/_/gzod ma nas ma skyes pa'i mchog tu zag pa med pa'i bde ba chen po gang la bdag dang
[\[300a.6\]]gzhan la sogs pa rnam par 'byed pa'i rtog pa'i mtshan nyid kyi ngo bo nyid dang bral ba yod pa de la de skad ces bya'o/_/de nyid mi 'gyur ba ste 'jig pa med pa'i phyir ro/_/de las byung ba zhes bya ba ni rtsig pa bsal nas/_nam mkha' bya'o zhes bya ba la sogs pa'i tha snyad dang mtshungs
[\[300a.7\]]par byung ba'o/_/de'i phyir de bzhin gshegs pa thams cad kyis mngon du mdzad pa'i byang chub ni zhes bya ba la sogs pa'i rnam par rtog pa'i spyod yul nyid ma yin pa'i phyir shes par bya ba ma yin no/_/gang gi phyir de lta ma yin pa de bas na rang gi rig par bya ba'i byang chub kyi rtog pa
[\[300b\]]
[\[300b.1\]]skye ba med pa nam mkha' dang mtshungs shing brjod du med pa ni/_don dam par bcom ldan 'das kyis tshig gi sgo nas bstan par mi spyod de/_de'i phyir tshangs pa la sogs pa rnams bcom ldan 'das la de lta bu'i sems bskyed du zin kyang /_'on kyang de rnams la sa bon dang rten bzhin
[\[300b.2\]]du sgra dang don dag la 'brel pa med pa'i phyir bstan pa'i tshig ni brjod du med cing phyin ci log gi rang bzhin kho na yin no zhes bstan par bya ba yin no/_/khyab par bya ba nyid du bstan par bya ba'i phyir/_rigs kyi bu zhes bya ba la sogs pa gsungs te de ni go sla'o/_/de ci'i phyir zhe na zhes
[\[300b.3\]]byang chub sems dpa' rnams kyis dris pa'i lan gdab pa'i phyir/_kye ma zhes bya ba la sogs pa gsungs te/_kye ma zhes bya ba'i sgra ni nges par gzung ba'o/_/'di dag ces bya ba ni thugs la gnas pa ste/_sems can gyi khams su gtogs pa ji snyed yod pa rnams so/_/chos kyi
[\[300b.4\]]sku la sogs pa rnams dang /_sku gsung thugs rdo rje rnams kyi chos nyid ni nges par 'byed pa'i shes rab bo/_/brten pa'i phyir zhes bya ba ni de bzhin gshegs pa rnams kyis dgongs pa'i dbang sku rdo rje gsum gyi bdag nyid can rang gi snying ga na gnas pa'i shes rab rig ma'i gzugs su
[\[300b.5\]]yongs su gyur pa la 'khyud nas gnas pa'i sems can thams cad kyis gnyis su med par yang dag par sbyar ba'i bde ba chen po'i rang bzhin mthong bar 'gyur bas sku gsum dang rdo rje gsum gyi chos nyid la brtan pa'o/_/sku gsung thugs rdo rje'i ye shes ni rdo rje gsum mi phyed pa'i
[\[300b.6\]]thabs dang shes rab kyi bde ba chen po ste/_de thob pa'o/_/bcom ldan 'das kyang de bzhin gshegs pa rnams kyi phyogs zhal gyis bzhes pas/_de bzhin gshegs pa thams cad dang /_byang chub sems dpa' rnams la 'di skad du ngo bo nyid kyis dag pa'i zhes bya ba la sogs pa
[\[300b.7\]]gsungs te/_brjod bya brjod par bya ba'ang min/_/zhes bya bar sbyar ro/_/thams cad la khyab pa'i chos dang longs spyod rdzogs pa dang sprul pa'i sku rnams dang /_rdo rje gsum ni rang bzhin gyis dag pa nyid yin pa'i phyir ngo bo nyid kyis dag pa'o/_/de'i bdag med pa ni chos thams cad stong pa'o
[\[301a\]]
[\[301a.1\]]snyam du so sor rtog pa'i mtshan nyid can gyi shes rab ye shes te/_de nyid thabs kyi stobs kyis rig ma'i gzugs su gyur pa'o/_/de dang yang dag par sbyor ba las byung ba'i bde ba chen po gang yin pa nyid ni stobs dang mi 'jigs pa la sogs pa sangs rgyas kyi yon
[\[301a.2\]]tan gyi tshogs kyi rang bzhin gyi chos rnams dang tha mal pa'i phung po la sogs pa rnams kyi bskyed pa'i sa bon nyid yin pa'i phyir chos kyi dbyings so/_/de nyid rten dang brten pa'i rtog pa med pa'i phyir gnas med pa'o/_/de'i rdo rje ni bshad ma thag pa'i sa bon du gyur pa'i byang chub kyi sems
[\[301a.3\]]so/_/de las byung ba ni kun rdzob kyi rang bzhin gyi 'jig rten pa dang 'jig rten las 'das pa'i rtog pa ji snyed pa yod pa ste/_de skad du yang bcom ldan 'das kyis/_shes rab thabs byung sa bon ni/_/byang chub sems zhes bya bar brjod/_/de las sangs rgyas yang dag byung /_/gnas de
[\[301a.4\]]thob nas mya ngan 'das/_/de ni sangs rgyas chos rnams dang /_/dngos grub kun gyi sa bon nyid/_/'jig rten gsum na khams gsum pa/_/thams cad de las yang dag byung /_/zhes bya ba la sogs pa gsungs so/_/brjod bya zhes bya ba ni/_kun rdzob tu bstan par bya ba yin
[\[301a.5\]]pa'o/_/brjod par bya ba 'ong min zhes pa ni/_don dam pa la brten nas ni bstan par bya ba dang /_ston par byed pa dag med pa yin pa'i phyir ro/_/de nas de bzhin gshegs pa thams cad kyis bcom ldan 'das la phyag 'tshal nas/_bcom ldan 'das zhes bya ba la sogs
[\[301a.6\]]pas dris te/_yang dag par 'byung zhes bya ba ni skye ba'o/_/gzhan ni bcom ldan 'das nyid kyis rab tu rnam par phye'o/_/de ltar bcom ldan 'das las dngos grub thams cad kyi 'byung ba dang gnas pa'i nges pa rtogs nas/_de bzhin gshegs pa rnams dang /_byang chub sems
[\[301a.7\]]dpa' rnams ngo mtshar du gyur cing /_nam mkha' ni ci la yang mi gnas so zhes bya bas ni rmad du gyur to/_/kye ma'o zhes bya ba la sogs pa la/_rdo rje zhes bya ba ni thugs rdo rje'o/_/rdo rje tshig smra ba zhes bya ba ni gsung rdo rje'o/_/de dag las she na/_sems kyis lus ni 'thob
[\[301b\]]
[\[301b.1\]]par 'gyur/_/sems kyis chos ni ston pa ste/_/sems kyis byang chub 'thob par 'gyur/_/zhes bya ba la sogs pa bstan pa'i phyir ro/_/'di la ngo mtshar ba ci zhig yod ce na/_gang du zhes bya ba la sogs pa gsungs te/_bstan pa gang du don dam par lus dang ngag dang sems nye bar
[\[301b.2\]]dmigs pa med pa der kun rdzob tu gzugs rnam par bsgom pa zhes bya ba ni ngo mtshar ba yin no/_/de nas zhes bya ba la sogs pa ni rnam par bshad zin to/_/rdo rje gsum ni tshangs pa la sogs pa ste/_de rnams kyi ni nyan thos rnams so/_/de rnams kyi chen po ni rang rgyal ba rnams
[\[301b.3\]]so/_/de rnams kyi mchog ni sa dang po nas bzung ste sa bcu pa'i dbang phyug gi bar gyi byang chub sems dpa' rnams so/_/de rnams las kyang mchog ni 'di'i dkyil 'khor pa rnams so/_/rdo rje gsum gyi bdag nyid can de rnams kyi sku dang gsung dang thugs mi phyed pa'i bdag po ni/_
[\[301b.4\]]rdo rje gsum gyi mnga' dbang mchog go/_/rig pa'i skyes bu bsgom pa'i phyir/_/zhes bya ba ni sgrub pa chen po'i dus su/_spyi bor bdag po bsgom par bya/_/zhes bya ba la sogs pa gang bshad pa de nyid bstan par bya ba'i phyir yang dran par byed pa'o/_/mkha' dbyings ni btsun mo'i pad+ma'o/_/
[\[301b.5\]]de nyid mchog tu dga' ba 'byung ba nyid yin pa'i phyir rdo rje'o/_/de'i dbus na gnas pa'i sangs rgyas dkyil 'khor ni rnam par snang mdzad kyi'o/_/rdo rje sku ni rab bsgoms nas/_/spyi bor rdo rje rab tu bsgom/_/zhes bya bas ni 'di skad du bstan pa yin te/_rig pa'i brtul zhugs spyad cing lha
[\[301b.6\]]rnams kyis rjes su gnang ba'i rnal 'byor pas rang gi dkyil 'khor du sku rdo rje'i rnal 'byor ji lta ba bzhin du byas la/_rjes su rnal 'byor dang rnal 'byor chen po'i cho ga'i rjes thogs la de kho na bzhin du rang gi rig ma bskyed de/_de dang yang dag par sbyor ba'i dus su rang gi spyi bor rdo rje 'chang
[\[301b.7\]]chen po dbang bskur ba rab tu ster zhing sngar bshad pa'i zhal dang mtshon cha la sogs pa dang ldan pa 'od zer kun nas 'phro ba bsam par bya'o/_/bsgom pa des ni rdzogs pa'i byang chub kyi 'bras bu myur du 'thob par 'gyur ro/_/rdo rje'i sku zhes bya ba de nye bar mtshon pa yin te/_mi bskyod
[\[302a\]]
[\[302a.1\]]pa dang dkon mchog dpal dang 'od dpag tu med pa dang don yod par grub pa'i rnal 'byor pa rnams kyis kyang dbang bskur ba'i don du spyi bor rdo rje 'chang chen po nyid bsgom par bya'o/_/kun la zhes bya ba smos pa ni dkyil 'khor pa las phyi rol gyi lha sgom pa po rnams
[\[302a.2\]]kyis kyang ji ltar mthun pa bzhin du rang gi rigs kyi dbang bskur ba brtag par bya'o/_/rigs kyi bye brag gis zhes bya ba la/_spyan dang sa'i snying po dang 'phags pa gshin rje gshed dang /_byams pa dang byams ma'i rnal 'byor pa rnams kyi spyi bo la rnam par snang mdzad dang /_de
[\[302a.3\]]bzhin du mA ma kI la sogs pa'i rnal 'byor pa rnams kyis ni rang gi rigs kyi de bzhin gshegs pa'i dbang bskur ba'i go 'phang bsgom par bya zhing /_'phags pa gzhan gyis mi thub pa dang /_'phags pa bdud rtsi zhes bya ba'i rnal 'byor pa dag gis mi bskyod pa'i dbang bskur ba
[\[302a.4\]]bsam par bya'o/_/gal te de ltar ma bsgoms na phyag rgya chen po 'grub par mi 'gyur ro/_/rig ma dang yang dag par ldan pa'i lha sgrub par byed cing mi phyed pa'i gsang ba ste dbang bskur ba bsten par mdzad pas na/_rig pa'i skyes bu rdo rje gsang ba ste/_dpal rdo rje sems dpa'o/_/
[\[302a.5\]]phyi dang nang gi bdag nyid can gyi sa dang chu dang me dang rlung gi khams su gyur pa'i 'phags ma spyan la sogs pa'i lha mo rnams kyis kun du bzang mo dang snyoms par zhugs pa'i rdo rje 'chang chen po la sogs pa 'dod pa'i lha gang yang rung ba'i gzugs can bdag nyid phyi dang nang gi longs spyod
[\[302a.6\]]rnams kyis tshim par byed par bsam par bya ba yin pas de'i phyir 'byung ba dag tu zhes bya ba la sogs pa gsungs te/_khyu mchog 'on tang mnyes par 'gyur/_/zhes bya ba ni rdo rje sku gsum gyi bdag nyid can gyi rdo rje 'chang chen po la sogs pa rnams so/_/gang zhig 'di dag ces bya ba
[\[302a.7\]]la sogs pa ni go sla'o/_/de ltar zhag bdun gyi bar du byas na bsgrub pa de la zhugs pa'i sgrub pa pos sku gsum gyi dngos grub 'thob par 'gyur ro/_/slar zhes bya ba'i sgra ni sngar bshad pa'i sku rdo rje la sogs pa'i dam tshig la ltos pa yin pa'i phyir ro/_/yang zhes bya ba ni nges par
[\[302b\]]
[\[302b.1\]]gzung ba'i don can yin par thams cad du rtogs par bya'o/_/sku rdo rje la sogs pa'i sgrub pa po rnams la mdor bsdus nas bstan pa'i phyir bsdus pa ste/_de nyid gsang zhing mchog tu gsang ba'o/_/lus dang zhes bya ba la sogs pa la/_lus dang ngag dang sems kyi bdag nyid can
[\[302b.2\]]gyi dam tshig ni 'da' bar mi bya ba ste/_des phyag rgya chen po'i kha dog dang dbyibs la sogs pa'i don brtag par bya'o/_/ji ltar zhe na/_cho ga bzhin du kun bsgoms nas/_/zhes bya ba gsungs so/_/de la cho ga ni 'di yin te/_sngar bshad pa'i sgrub thabs kyi tshul bzhin du byang chub kyi
[\[302b.3\]]sems bsgom pa sngon du 'gro ba can gyi sgrub pa'i dkyil 'khor bskyed la/_de'i dbus kyi gdan la gnas pa sa de kho na bzhin du rnal 'byor dang rjes su rnal 'byor chen po dang shin tu rnal 'byor dang mchod pa'i cho ga'i rjes su thogs la lha'i 'khor lo phyung ste/_rang gi las rnams la
[\[302b.4\]]sbyar nas slar bkug ste gnas ji lta ba bzhin du gnas par byas la/_rang rang gi rig ma rnams dang yang dag par ldan par byas te/_rang gi phyag rgya chen po rnam par dgod pa la brtson zhing bde ba chen po'i mthus gzhan gyi dbang du gyur par bsam par bya'o/_/de ltar ye shes kyi mthu skyes
[\[302b.5\]]pas skad cig de nyid kyis lha 'grub par 'gyur ro zhes bya ba'i don to/_/'di las bshad pa'i phyag rgya chen po bsgrub pa la zhugs pas lag pa'i phyag rgya bcing bar mi bya ste/_lha mo'i gzugs can gyi dam tshig gi phyag rgya dang snyoms par 'jug pa'i sgo nas 'khyud pa la sogs pa
[\[302b.6\]]bcings pas 'grub pa nyid yin pa'i phyir ro/_/'di'i dam tshig de lta bu ni de bzhin gshegs pa rnams kyis kyang 'da' bar mi bya ba yin no/_/sku rdo rje'i rnal 'byor pas bshang ba la sogs pa la smad par mi bya ste/_de rnams ni rnam par snang mdzad la sogs pa'i rang bzhin gyi byin gyis
[\[302b.7\]]brlab pa nyid yin pa'i phyir de kho na bzhin du sbyar ba byas la bza' bar bya ba yin pas de'i phyir bshang gci zhes bya ba la sogs pa gsungs so/_/thams cad cho ga bzhin du spyad/_/ces bya ba la/_rang gi dkyil 'khor na gnas pa'i 'od dpag tu med pa'i rnal 'byor dang ldan zhing gos
[\[303a\]]
[\[303a.1\]]dkar mo'i gzugs su rnam par bsgoms pa'i phyi rol gyi bud med dang snyoms par zhugs pas 'dod pa'i khams su gtogs pa rnams dang /_gzugs kyi khams su gtogs pa'i bud med kyi gzugs b+ha ga med pa rnams dang gzugs med pa'i khams na gnas pa'i
[\[303a.2\]]bud med rang gi yid kyis bsams pa gos dkar mo'i gzugs su rnam par bsgoms pa rnams rang gi ba spu'i bu ga'i gseb nas rnam par byung ba'i 'od dpag tu med pa'i tshogs rnams kyis ji lta ba bzhin du spyad par bya'o/_/gsung gi rdo rjes mi smad do/_/zhes bya ba ni tshig rnams kyis smad par
[\[303a.3\]]mi bya ba'o/_/rdo rje gsum gyi bdag nyid can gyi sku la gnas pas na rdo rje sku gsum la gnas pa'o/_/dam tshig ji snyed yod pa kun/_/zhes bya ba ni sngar bshad pa ste/_rnam par snang mdzad la sogs pa'i rang bzhin can gyi rdo rje gsum gyi dam tshig de rnams kyi sgyu ma lta bur lhag par dmigs
[\[303a.4\]]pa'i sgo nas rdo rje rigs kyi rnal 'byor pa bdag nyid tshim par bya zhing smad par yang mi bya'o/_/khyad par du 'phags shing mi phyed pa'i dam tshig ston par mdzad pa'i phyir dam tshig chen po ste/_dpal rdo rje sems dpa'o/_/mdor na phung po lnga ste/_gzugs dang /_tshor ba dang /_'du shes
[\[303a.5\]]dang /_'du byed dang /_rnam par shes pa rnams ni/_rnam par snang mdzad la sogs pa de bzhin gshegs pa lnga'i rang bzhin du bstan to/_/rdo rje skye mched ni nang gi bdag nyid can gyi mig la sogs pa rnams te/_de dag sa'i snying po la sogs pa byang chub sems dpa' drug gi rang
[\[303a.6\]]bzhin yin no/_/de rnams kyi yul rnam par snang mdzad la sogs pa'i rang bzhin can rnam pa gsum pa'i gzugs la sogs pa rnams ni gzugs rdo rje ma la sogs pa lha mo drug gi rang bzhin no/_/snying po bsdus pa nyid yin pa'i phyir dkyil 'khor te/_rigs la gcig gis tshig tu byas
[\[303a.7\]]pa'o/_/sa la sogs pa la ma gtogs pa'i khams gsum pa med pas de'i phyir khams gsum gyi dam tshig rdo rje'o/_/sa dang chu dang me dang rlung ni spyan la sogs pa bzhi'i rang bzhin yin no/_/chos thams cad la nam mkha' bzhin du so sor rtog pa'i rang bzhin gyi shes rab ni rdo rje
[\[303b\]]
[\[303b.1\]]nam mkha' zhes bya bar brjod do/_/dbyings dam tshig ni bde ba chen po ste/_rdzogs pa'i byang chub bskyed pa'i ched du 'da' bar mi bya ba nyid yin pa'i phyir ro/_/de nyid ces bya ba bshad ma thag pa'i shes rab nyid ni rdo rje zhes bya ste/_zla ba lta bur dag pa'i blo/_/rdo rje zhes ni mngon
[\[303b.2\]]par brjod/_/ces 'byung ba'i phyir ro/_/de kun du bzang mo'i gzugs su gyur pa snyoms par 'jug pa'i 'khyud pa'i sbyor bas 'dzin par mdzad pas na rdo rje 'dzin pa ste/_dpal bde ba chen po'o/_/des ni sa'i khams la sogs pa'i rang bzhin can la sogs pa lha mo bzhis yongs su
[\[303b.3\]]bskor zhing /_chos thams cad la so sor rtog pa'i rang bzhin can gyi kun du bzang mo dang snyoms par zhugs pa gsang ba lnga'i bdag nyid can gyi dpal bde ba chen po bstan to/_/phung po la sogs pa rnam par dgod pa'i go rims ni sgrub pa'i thabs su bris pas yang brjod par mi
[\[303b.4\]]bya'o/_/de bzhin gshegs pa thams cad kyi gnas ni spyan la sogs pa'i pad+ma yin zhing de dang yang dag par sbyor bas snyoms par 'jug pa dang ldan pa nyid yin pa'i phyir de rnams kyi dbang phyug yin pas na/_de bzhin gshegs pa thams cad kyi dbang phyug ste dpal rdo rje sems
[\[303b.5\]]dpa'o/_/de bzhin gshegs pa thams cad ces bya ba la sogs pa la/_de bzhin gshegs pa thams cad ni dpal byang chub kyi sems rdo rje'o/_/de'i mnyam pa nyid ni rdo rje slob dpon dang lhan cig tha dad pa med pa'o/_/de nyid spyod pa ste/_kun du bzang por byas pa'i khams gsum pa'i
[\[303b.6\]]sems can rnams sdug bsngal las 'don pa'i rang bzhin yin zhing de nyid rdo rje ste/_ting nge 'dzin gang la de yod pa de la de skad ces bya'o/_/'khor gyi dkyil 'khor la gzigs nas cang mi gsung bar gyur to zhes bya ba ni mgon po byams pa dang de bzhin gshegs pa rnams go rims
[\[303b.7\]]bzhin du 'dri ba dang /_'chad par byin gyis brlab pa nyid kyi phyir cang mi gsung bar gyur pa'o/_/de'i rjes thogs la mgon po byams pas de bzhin gshegs pa thams cad la phyag 'tshal nas/_bcom ldan 'das zhes bya ba la sogs pas dris te/_de bzhin gshegs pa
[\[304a\]]
[\[304a.1\]]thams cad kyi sku dang gsung dang thugs rdo rje gsang ba 'dus pa ni/_rdo rje gsum gyi bdag nyid can snyoms par zhugs pa'i rdo rje 'chang chen po'i don ston par byed pa'i rgyud kyi rgyal po ste/_de'i lugs su dbang bskur bas na/_de bzhin gshegs pa thams cad
[\[304a.2\]]kyi sku dang gsung dang thugs rdo rje gsang ba 'dus pas dbang bskur ba'o/_de nyid kyi phyir mgon po byams pas/_bcom ldan 'das slob dpon zhes bya ba gsungs te/_'di la rnam pa thams cad du bcom ldan 'das kyi spyod pa de la 'jug pa yod pas na slob dpon yin zhing /_
[\[304a.3\]]'gro ba ma lus pa mngon par gdon pa'i phyir chos kyi dbyings kun du 'gro ba la so sor rtog pa'i bsam pas/_'dod chags la sogs pa rnam par dag pa'i gnas la gnas pa yin no zhes bya ba'i don to/_/bstod pa'i tshig des ni 'dir thun mong gi dbang bskur ba nyid kyang
[\[304a.4\]]thams cad las bla mar gyur pa yin no zhes bstan to/_/de las mgon po byams pas ni thos pa yang med cing man ngag blangs pa yang med do/_/byang chub kyi sems rdo rje bzhin zhes bya ba ni/_byang chub kyi sems rdo rje nyid du'o/_/de ci'i slad du zhe na/_bdag ni rdzogs pa'i sangs rgyas so
[\[304a.5\]]snyam pa'i nga rgyal dbyung ba'i dus su sems gzhan mi 'byung ba'i phyir ro/_/ji ltar 'khor ba'i phung po 'di/_/nga rgyal las ni 'byung ba bzhin/_/sangs rgyas nga rgyal sbyor ba yis/_/de nyid sangs rgyas gzugs su 'gyur/_/zhes 'byung ba'i phyir ro/_/gzhan yang bcom ldan 'das kyis/_
[\[304a.6\]]da ltar byung ba'i dus nyid ni/_/rtag tu 'da' bar dka' ba yin/_/zhes gsungs so/_/de skad du yang /_lha dang de bzhin gshegs kun dga' nyid nga /_/snyam du gang gi rtag tu nga rgyal byas/_/de rnams lha dang mi yi 'dren pa ste/_/de rnams blo bzang brtser ldan mchod 'os yin/_/zhes
[\[304a.7\]]gsungs so/_/de ltar na mchog gi nga rgyal gyis gnas pa'i slob dpon ni byang chub kyi sems rdo rje nyid yin no/_/de nyid ni de bzhin gshegs pa rnams kyis slob dpon dang byang chub kyi sems 'di ni gnyis su med cing rnam pa gnyis su dbyer med do zhes bya bas bstan to/_/rigs kyi bu rnams
[\[304b\]]
[\[304b.1\]]mdor bstan na/_/zhes bya ba ni/_rgyas pa bzhag la mdor bsdus nas bstan par bya'o zhes khyab pa'i don to/_/phyogs bcu'i 'jig rten gyi khams na zhes bya ba la sogs pa ni shes par zad do/_/'khor ba ji srid kyi bar du rgyun mi 'chad par 'tsho ba'i byin gyi rlabs mnga' ba'i phyir
[\[304b.2\]]'tsho ba'o/_/bzhes pa zhes bya ba ni dus 'da' bar byed pa'o/_/de dag thams cad dus gsum du lhags nas slob dpon nga la/_de bzhin gshegs pa thams cad kyi mchod pa rnams kyis kun du mchod do/_/bdag cag de bzhin gshegs pa thams cad kyi pha'o zhes bya ba la
[\[304b.3\]]sogs pa yang brjod nas/_slar yang sangs rgyas kyi zhing thams cad du gshegs par mdzad de/_chos kyi sku ni sems can thams cad kyi thun mong ma yin no/_/longs spyod rdzogs pa'i sku ni sa bcu'i dbang phyug rnams kyi spyod yul yin no/_/sprul pa'i sku ni sems can rnams kyi
[\[304b.4\]]thun mong pa yin mod kyi de mthong ba'i skal ba dang ldan pa dag gi spyod yul kho na yin te/_bcom ldan 'das shAkya thub pas sangs rgyas kyi gdul bya gang dag yin pa'i sems can thams cad btul lo zhes 'byung ba'i phyir ro/_/slob dpon yang sprul pa'i sku'i nang du gtogs pa kho na yin te/_
[\[304b.5\]]de bzhin nyid kyi rang bzhin te/_/sems can rjes su gzung ba'i phyir/_/slob dpon gzugs su kun rdzob tu/_/rnal 'byor gnas la yang dag gnas/_/zhes 'byung ba'i phyir ro/_/de bas na khams gsum pa'i chos kyi rgyal por dbang bskur zhing de bzhin gshegs pa thams cad kyis byin gyis
[\[304b.6\]]brlabs pa'i rgyud can gyi slob dpon gyi sprul pa'i sku mthong ba'i spyod yul med pa de lta bu'i skal ba dang ldan pa'i sems can rnams kyang byang chub tu sems bskyed pa la sogs pa'i mtshan nyid kyis/_'di las gsungs pa'i tshul bzhin du rdzogs par byang chub par byed do/_/de'i phyir dgyes par
[\[304b.7\]]gyur pas dus gsum du byon nas de la bla na med pa la sogs pa'i mchod pa rnams kyis yang dag par mchod de/_byang chub tu sems bskyed nas bzung ste/_sa bcu'i dbang phyug gi bar rigs nges pa rnams dang lhan cig rgyud tha dad pa med par gyur nas/_bdag cag de bzhin gshegs pa
[\[305a\]]
[\[305a.1\]]thams cad kyi pha'o zhes bya ba la sogs pa brjod de/_yang slar rang rang gi sangs rgyas kyi zhing du gshegs so zhes bya ba'i don to/_/lung las kyang /_kun dga' bo phyogs gang na 'dul ba 'dzin pa la gnas pa der ni khro bo spro ba chung ba yin te/_de nyid kyis nga'i
[\[305a.2\]]bya ba sgrub par byed do zhes gsungs so/_/'di lta ste zhes bya ba la sogs pas ni phyogs bcu'i 'jig rten gyi khams mtha' yas mu med pa dag na gnas pa byang chub kyi sems blangs pa nas sa bcu pa la rab tu gnas pa'i sems can sangs rgyas nyid du dam bca' ba byas pa rnams ni nges
[\[305a.3\]]pa'i phung por gtogs pa nyid yin pa'i phyir sangs rgyas su brjod cing /_de rnams kyi smon lam gyis kun nas slong ba'i lus dang ngag dang sems kyi las byung ba'i bsod nams kyi phung po snga ma las/_slob dpon gyi ba spu'i bu ga gcig gi gseb nas byung ba'i bsod nams kyi phung
[\[305a.4\]]po byang chub kyi sems bsgom pas kun nas slong ba gang yin pa de shin tu khyad par du 'phags pa yin par bstan to/_/de'i phyir de bzhin gshegs pa rnams kyis rigs kyi bu byang chub kyi sems zhes bya ba la sogs pa gsungs te/_me long lta bu la sogs pa'i ye shes lnga sten par
[\[305a.5\]]byed pa'i phyir snying por gyur pa'o/_/rdzogs pa'i byang chub 'byung ba'i gnas nyid yin pa'i phyir thams cad mkhyen pa'i ye shes kyi 'byung gnas te gang la de yod cing sems can rnams la yang skyed par byed pa de ni shin tu khyad par du 'phags pa yin no zhes bya ba'i don to/_/gal te
[\[305a.6\]]zil gyis gnon pa yin du chug na byang chub tu sems bskyed pa'i so so'i skye bo rnams kyi bsod nams kyi phung po sems can bsod nams can rnams kyi phung pos ji ltar zil gyis gnon par nus par 'gyur zhe na ma yin te/_gang+gA'i klung mang po'i bye ma snyed kyi bskal pa grangs med
[\[305a.7\]]par rtsol zhing 'bad pas byang chub ma thob pa'i byang chub sems dpa'/_gsang ba 'dus pa 'di nyid la mngon par dga' bar gyur na tshe 'di nyid la de bzhin gshegs pa thams cad kyi sangs rgyas zhes bya ba'i grangs su 'gro zhes 'di nyid las gsungs pa'i phyir ro/_/skabs 'dir de bzhin
[\[305b\]]
[\[305b.1\]]gshegs pa sgra ji bzhin du bshad na/_nam mkha' dang mnyam pa'i bye ma snyed kyang yon tan gyi cha'i rdul gyi cha shas dang yang mtshungs pa ma yin no zhes gsungs pa dang 'gal bar 'gyur ro/_/de nas yang byang chub sems dpa' byams pa zhes bya ba la sogs pas ni de ltar bsod nams kyi
[\[305b.2\]]phung po chen po dang ldan pa'i bcom ldan 'das slob dpon la brnyas pa'i sems bskyed pas/_so so'i skye bo rnams dmyal ba chen por 'gro bar dogs pas 'jigs pa la sogs pa bstan nas cang mi gsung bar gyur pa bstan to/_/bla ma la gus pa sngon du 'gro ba can gyis
[\[305b.3\]]mchod pa la sogs pa ni rdo rje 'chang chen po la sogs pa'i 'bras bu thob par byed pa yin no zhes bstan par bya ba'i phyir/_de nas zhes bya ba la sogs pa gsungs te/_mi bskyod pa dang /_dkon mchog dpal dang 'od dpag tu med pa dang /_don yod par grub pa dang /_rnam par
[\[305b.4\]]snang mdzad ni de bzhin gshegs pa lnga'o/_/rdo rje 'dzin thams cad kyi zhes bya ba la sogs pa la/_rdo rje 'dzin thams cad ni me long lta bu la sogs pa'i ye shes lnga 'dzin pa'i rigs thams cad kyi lha rnams so/_/de rnams kyi dngos grub ni rnal 'byor pa rnams kyi rgyud la yongs su
[\[305b.5\]]grub pa'o/_/de bskyed pa'i dam tshig ni slob dpon mnyes par bya ba yin zhing de la dmigs pa'i ting nge 'dzin la de skad ces bya ste/_de mngon du mdzad nas byang chub sems dpa' de rnams la/_byang chub sems dpa' khyed rnams zhes bya ba la sogs pas bos te bka' stsal pa'o/_/
[\[305b.6\]]gang yang zhes bya ba la sogs pas ni nges pa'i phung por gtogs pa'i sems can sangs rgyas kyi ming can rnams 'ba' zhig tu ma zad kyi yongs su rdzogs pa'i sangs rgyas dus gsum gyi ye shes las byung ba de rnams kyang byon nas/_dpal gsang ba 'dus pas dbang bskur ba'i
[\[305b.7\]]slob dpon la/_bla na med pa la sogs pa'i mchod pa rnams kyis mchod pa byed cing phyag kyang 'tshal lo/_/de ci'i phyir zhe na zhes bya ba la sogs pas ni dri ba dang lan bstan to/_/de bzhin gshegs pa thams cad kyi sku dang gsung dang thugs kyi dngos grub rnams ci la gnas she na/_
[\[306a\]]
[\[306a.1\]]sku gsum gyi rdo rje gsum gyi bdag nyid can gyi rdo rje slob dpon gyi lus dang ngag dang sems la gnas so/_/lhag ma ni snga ma bzhin no/_/rdo rje gsang ba'i ting nge 'dzin te/_thabs dang shes rab kyi bde ba chen po las bzhengs nas zhes bya ba/_de las sad nas 'dir
[\[306a.2\]]dbang bskur ba'i slob dpon gyi phan yon thos te/_mngon par 'dod pa kun tu skyed pa'i sems can rnams la dbang bskur ba sbyin pa'i don du de bzhin gshegs pa rnams dang byang chub sems dpa' rnams la/_de bzhin gshegs pa thams cad dang /_/zhes bya ba la sogs
[\[306a.3\]]pas bos par gyur to/_/'dis dbang bskur ba'i sems can rnams de bzhin gshegs pa la sogs pa'i don du gsol ba gdab pa'i go rims rab tu ston pa'i de bzhin gshegs pa la sogs pa rnams kyis thal mo sbyar nas gsol ba btab pa na/_bcom ldan 'das kyis
[\[306a.4\]]nam mkha'i dbyings kyi dbus zhes bya ba la sogs pa gsungs te/_gru bzhi lham pa rab tu bzang /_/zhes bya ba ni kun du bzang mo'i chos 'byung na gnas shing le'u bzhi pa las bshad pa'i mtshan nyid dang ldan pa'o/_/sangs rgyas ni rdo rje 'chang yin zhing /_de'i dkyil
[\[306a.5\]]'khor gyi sbyor ba ni/_sangs rgyas dkyil 'khor sbyor ba ste/_de yis so/_/rdo rje'i dkyil 'khor ni rdo rje'i rigs kyi bri ba'i dkyil 'khor ro/_/bsam gtan gyis zhes bya ba ni de kho na bzhin du sgrub thabs las bshad pa'i cho ga rdzogs par byas la'o/_/'khor lo can kun gdan
[\[306a.6\]]bsam mo/_/zhes bya ba ni snga ma bzhin du rang gi lha'i gnas na gnas pa'i yi ge hri las byung ba'i pad+ma 'dab ma sna tshogs pa rnams la/_zla ba la sogs pa'i gdan bsam pa'o/_/bsam gtan rdo rjes bskul bar bya/_/zhes bya bas ni 'di skad du bstan pa yin te/_
[\[306a.7\]]de'i dbus kyi gdan la 'dug pas snga ma bzhin du rdo rje 'chang chen po'i rnal 'byor byas la/_rjes su rnal 'byor dang rnal 'byor chen po dang shin tu rnal 'byor dang mchod pa'i cho ga'i rjes thogs la dkyil 'khor gyi 'khor lo phyung ste/_gnas ji lta ba bzhin du gnas
[\[306b\]]
[\[306b.1\]]par byas la/_ye shes 'khor lo spyan drangs te de rnams kyi thugs kar gzhug par bya'o/_/de nas de kho na bzhin du gdol pa'i bu mo lo bcu gnyis lon pa'am bsgoms pa las byung ba byin gyis brlabs la/_de las byung ba'i byang chub kyi sems dang bla na med pa la sogs pa'i mchod
[\[306b.2\]]pa rnams kyis dkyil 'khor pa rnams la mchod par bya'o zhes bya ba'i tha tshig go/_/slob dpon snying po bsgoms nas ni/_/zhes bya ba la/_rdo rje 'chang chen po'i nga rgyal dang ldan pa kho nas bdag nyid rdo rje 'chang chen por rang gi yang dag par sbyor ba las phyung ste/_snga ma bzhin du sgo na
[\[306b.3\]]gnas pa'i pad+ma 'dab ma sna tshogs pa'i steng gi zla ba la 'dug pa'i dbang bskur bar bya ba'i slob ma'i snying ga na gnas pa'i pad+ma'i steng gi zla ba la bkod la/_las la gnas pas byang chub kyi sems kyi rgyun rnams kyis de'i lus gang bar byed par bsams nas/_dbang bskur ba
[\[306b.4\]]brtsam par bya'o/_/de ji ltar bya zhe na/_sangs rgyas kun gyi nam mkha'i dbyings/_/zhes bya ba la sogs pa gsungs so/_/'di skad du bstan pa yin te/_rang gi ba spu'i bu ga'i gseb nas byung ba'i de bzhin gshegs pa til gyi gang bu dang mtshungs pa bum pa dang rol cha dang
[\[306b.5\]]gos bzang po dang rgyan bzang po bsnams pa rnams kyis nam mkha'i dbyings thams cad yongs su gang bar bsam par bya'o/_/dbang bskur ba yi gnas gsum gyis/_/thams cad cho ga bzhin du dbab/_/ces bya ba ni thugs kyi dkyil 'khor las bshad pa'i cho ga bzhin du/_
[\[306b.6\]]bum pa dang gsang ba dang shes rab ye shes kyi dbang bskur ba'i gnas gsum gyis de'i lus la bum pa'i bdud rtsi rang rang dang rjes su mthun pa'i kha dog can dang /_byang chub kyi sems kyi rgyun blugs la/_'dod chags kyi mes zhu bar gyur pa'i de bzhin gshegs pa thams cad bcug ste/_
[\[306b.7\]]de kho na bzhin du dam tshig dang dbugs dbyung ba sbyin pa la thug pa thams cad bya'o zhes bya ba'i don to/_/de bzhin du dkyil 'khor gyi dbus na gnas pa'i bdag nyid kyang dbang bskur bar bya'o/_/de ni nye bar mtshon pa yin te/_dbang bskur bar 'os pa'i rang gi 'dod pa'i lha'i dkyil
[\[307a\]]
[\[307a.1\]]'khor bsams la/_de'i dbus na gnas pa'i slob dpon de'i rnal 'byor dang ldan pas slob ma'am bdag nyid kyang de'i rnam par dmigs te/_'das ma thag pa bzhin du dbang bskur bar bya'o/_/de ltar snod du rung bar byas shing dam tshig dang sdom pa la gnas
[\[307a.2\]]pa nyin dang mtshan du sgom pa la dga' bas sems can thams cad la phan par 'dod pa'i rdo rje gsum gyis mngon par byang chub 'thob par 'gyur ro/_/sangs rgyas ni rigs nges pa'i sems can rnams so/_/byang chub sems dpa' ni rigs ma nges pa dang /_rigs chad pa rnams
[\[307a.3\]]te/_de dag dam tshig la so sor dgod pa'i sgo nas lo ni dam tshig 'khor lo zhes bya'o/_/de nyid sgom pa ni byang chub kyi snying po 'thob par byed pa nyid yin pa'i phyir bsam gtan gyi dkyil 'khor ro/_/gang zhig bag med pas dam tshig nyams par gyur na/_de yang bsam gtan
[\[307a.4\]]gyi dbang bskur ba'i cho ga 'dis dam tshig bskang bar bya'o zhes bya ba 'di ni man ngag yin no/_/rdo rje sbyor ba zhes bya ba 'di ni rdo rje mkha' 'gro'i sbyor ba'o/_/sku gsum dang rdo rje gsum gyi bdag nyid can gyi rdo rje mkha' 'gro'i snying po ni sku dang gsung dang thugs gsum gyi snying po'o/_/
[\[307a.5\]]'di skad du bstan pa yin te/_rang gi dkyil 'khor na gnas pa'i rdo rje 'chang chen po'i rnal 'byor dang ldan pas/_rig ma'i pad+ma na gnas pa'i byang chub kyi sems kyi zla ba la/_hUM d+h+ri khaM zhes bya ba rnam par bkod la/_de las byung ba'i 'od zer gyi tshogs rnams kyis nam mkha'i dbyings
[\[307a.6\]]thams cad khyab pa'i/_de bzhin gshegs pa thams cad la kun du reg ste/_rdo rje mkha' 'gro'i gzugs kyi rnam pa can rnams bsdus nas de la bcug ste/_de gyur par byas nas rdo rje mkha' 'gror rnam par bsgoms la/_hUM d+h+ri khaM zhes bya ba brjod cing de phyung ste/_de gdug pa rnams kyi
[\[307a.7\]]khrag la sogs pa 'gugs par byed du bcug la/_de bkug ste rang gi lus la bcug la/_thams cad gyur par byas nas/_bdag nyid rdo rje mkha' 'gro'i gzugs su bsam par bya'o/_/de ji lta bu zhig ce na/_drag po zhes bya ba la sogs pa gsungs te/_gdug pa gsod pa'i bsam pa
[\[307b\]]
[\[307b.1\]]can gyi mi sdug pa mche ba rnam par gtsigs pa kun du khros pa'i zhal mnga' ba/_ut+pa la sngon po lta bu'i phyag bzhi pa/_g.yas pa dag na khro bo'i rdo rje dang phur bu bsnams pa/_g.yon pa na mchu la sbyar ba'i thod pa bsnams pa/_gnyis pa rtse gsum bsnams pa rdo rje mkha' 'gro ma dang
[\[307b.2\]]snyoms par zhugs pa bsams la/_mdun na gnas pa'i nam mkha'i phyogs su yi ge khaM las byung ba'i bsgrub bya/_mar gyi bum pa bzhin du sha dang khrag dang rus pas gang ba rnam par bsams te/_de'i dbus dang thog ma dang /_g.yas dang g.yon dang rgyab rnams su lag pa na gnas pa'i
[\[307b.3\]]phur bus bu ga lnga byas la/_yi ge d+h+ris mtshan pa'i rang gi lce las byung ba'i 'od zer gyi sbu gu kha dog sngon po dang /_dkar po dang ser po dang dmar po dang ljang gu go rims bzhin du sbu gu sngar zhugs pa rnams nas de'i khrag bkug la/_kha kun du gang bar bsam par bya'o/_/rdo rje'i mkha'
[\[307b.4\]]'gro'i bsam gtan gyi sbyor ba 'dis ni gdon mi za bar khrag 'gugs par byed do/_/ji ste gdug pa 'ga' zhig la gnod pa bya bar 'dod na de'i tshe sbyor ba de nyid kyis rtse gsum la sogs pa rnams kyis kun du btsugs te mi 'gul bar byas par bsam par bya'o/_/bza' ba'am
[\[307b.5\]]zhes bya ba la sogs pas ni/_bza' ba dang myang ba la sogs pa gang cung zad cig yod pa de dag bshad pa la sogs pa bzhin du/_sbyang ba la sogs pas mngon par 'dus byas la snga ma bzhin du bza' ba bstan to/_/mchod pa'i yo byad mchog lnga yis/_/zhes bya ba la sogs
[\[307b.6\]]pas ni/_dkyil 'khor thams cad kyi lha'i 'khor lo dang /_bdag nyid la rnam par sbyangs nas/_bdud rtsi lngas mchod par bya ba bstan to/_/'di nyid ni de bzhin gshegs pa thams cad kyi 'da' bar mi bya ba'i dam tshig go/_/gsang bar bya ba nyid yin pa'i phyir mchod pa gsang
[\[307b.7\]]ba'o/_/dbang po gnyis kyi sbyor ba ste/_/snyoms par 'jug pa'i sbyor ba'i dus su las thams cad la gnas par gyur nas byang chub kyi sems kyi byin gyi rlabs kyis rdo rje chu'i bum pa bzhin du nam mkha'i dbyings kun du bkang ste/_byang chub kyi sems rdul phra rab kyi tshogs de yang rang gi
[\[308a\]]
[\[308a.1\]]rig ma dang gnyis su med pa'i de bzhin gshegs pa'i tshogs su bskyed la/_bsdus te rang gi lha mo'i pad+mar bcug la/_ye shes kyi bdud rtsi'i rnam par bsam par bya'o/_/de nas pad+ma na gnas pa rang gi khas blangs shing rang byung dang bcas pa'i ye shes kyi
[\[308a.2\]]bdud rtsi des rang gi lus la gnas pa'i lha'i 'khor lo dang dkyil 'khor pa rnams tshim par bya'o/_/de'i phyir/_rang gi khu ba sogs blangs pas/_/zhes bya ba la sogs pa gsungs so/_/phyi dang nang gi lha'i 'khor lo mchod pa'i cho ga 'dis ni/_sangs rgyas kyi byang chub 'thob
[\[308a.3\]]par 'gyur ro/_/'jig rten las 'das pa'i sangs rgyas rnams kyis gsungs pa'i bya bas lus dang ngag dang yid rnams/_'jig rten gyi tha snyad las kun du sdom par byed pas na/_lus dang ngag dang sems sdom pa'o/_/sems can gyi khams ma lus pa bskyed pa'i sa bon 'dzin
[\[308a.4\]]par byed pas na dam tshig 'dzin pa'i ma rnams so/_/dam tshig gsum gyi rdo rjes spyad/_/ces bya ba ni ma rgyud nas bshad pa'i dam tshig gi spyod pa'i de kho na nyid shes par byas nas/_rang gi sku la sogs pa byin gyis brlab pa la thug pa'i cho ga'i rjes thogs la snga ma bzhin du spyad pa'o/_/
[\[308a.5\]]sdom pa ni kha phyir bltas pa rnams kyi spyod yul nyid ma yin pa'i rmad po che'o/_/sku dang gsung thugs longs spyod ni/_/zhes bya ba ni/_rdo rje gsum mi phyed pa'i lha'i gzugs so/_/de gang las byung zhe na/_gsang ba gsum zhes bya ba la sogs pa gsungs te/_gsang ba gsum ni dpal
[\[308a.6\]]rdo rje sems dpa'o/_/de'i gnas ni chos 'byung zhes bya ba ste/_de dag gis bskyed pa'i bde ba chen po las byung ba nyid yin pa'i phyir gsang ba gsum gnas rdo rje las byung ba'o/_/bzang po bdag gis bsgrub par bya/_/zhes bya ba ni de lta bur gyur pa'i dge legs mngon du bya'o snyam du lhag par
[\[308a.7\]]mos pa bskyed pas bsgom pa'o/_/'dir bdag kun du nyams mi 'gyur/_/zhes bya ba ni/_'di las bshad pa'i dam tshig dang sdom pa bsgrub pa lhur len zhing 'dul bar byed pa/_bdag ni 'jig rten dang lung dag dang 'gal bar spyod par yang mi 'gyur zhing /_mngon par 'dod
[\[308b\]]
[\[308b.1\]]pa'i lnga'i dngos grub kyang 'grub par 'gyur ro zhes bya ba'i don to/_/gang gi tshe rnal 'byor pa bsgom pas dub par gyur pa de'i tshe/_rang gi mgo'i steng du mtho gang tsam gyis dpags nas bdud rtsi lnga'i dkyil 'khor mtho gang gi tshad dang ldan pa/_gdugs dkar po dang mtshungs
[\[308b.2\]]pa nyid yongs su brtags la/_de'i dbus na gnas pa'i oM gyi 'bar ba kha dog lnga pas bzhus te rkan gyi phyogs su babs pa'i zla ba ltar bsil bas rtsa rnams su khyab pas thams cad kun du tshim par bsam par bya'o/_/rdo rje'i sbyor ba 'di yis ni/_/zhes bya ba la sogs
[\[308b.3\]]pa ni go sla'o/_/sngags thams cad de/_phung po la sogs pa byin gyis rlob pa'i lha thams cad nyin dang mtshan du bsgom pa'i sbyor bas 'dzin par byed pas na sngags thams cad 'dzin pa ste sgrub pa'o/_/lus la sogs pa'i gsang ba ni 'chad par 'gyur ba'o/_/sems kyi dngos
[\[308b.4\]]po ni sems nyid do/_/de'i las ni nyin dang mtshan du bdag nyid lha'i gzugs su bsgom pa ste/_de yongs su spangs nas sa las byas pa la sogs pa'i mchod rten gyi las mi bya zhing /_de bzhin du glegs bam bklag pa la sogs pa yang mi bya'o/_/bsgom pa la mngon par mi
[\[308b.5\]]dga' bar gyur pa gang yin pa de la ni bkag pa med do/_/gal te de lta yin na ni de'i tshe rgyal po mnyes par bya ba dang nor bsags pa la sogs pas brel ba rnams la yang mchod rten gyi las la sogs pa bkag par 'gyur na/_bcom ldan 'das ni bsod nams phra mo'i bar
[\[308b.6\]]chad du 'gyur ba yang ston par mi mdzad do/_/'od zer dkar po 'bar bas khyab/_/ces bya ba la sogs pa la/_yi ge b+h+rUM gyis gtsug tor 'khor los sgyur ba sku mdog dkar po'i rnal 'byor ram/_oM las byung ba'i rnam par snang mdzad kyi rnal 'byor byas la/_lag pa
[\[308b.7\]]g.yas par yi ge b+h+rUM nyid las 'khor lo dkar po rtsibs brgyad pa dang /_de'i lte bar 'od zer dkar po can rnam par bsams nas/_dug gis non pa'i lus la 'od zer gzhug cing dbyung ba dang byab pa'i sgo nas dug gzhom par bya'o/_/rnal 'byor la sogs pa thams cad ser por
[\[309a\]]
[\[309a.1\]]dmigs la/_'od zer ser po rnams kyis bkang na rengs par 'gyur ro/_/de kho na bzhin du 'od zer du ba'i rnam pa can rnams kyis khams gsum na gnas pa'i dug bkug la gang la 'dod pa de la dbab par yang bya'o/_/gzhan ni shes par zad do/_/gro ga sogs la
[\[309a.2\]]'khor lo ni/_/zhes bya ba ni kha dog dkar po rtsibs brgyad pa'o/_/las kyi rdo rje la gnas pa/_/zhes bya ba ni sna tshogs rdo rje rtse mo bcu gnyis pa'i steng na gnas pa'o/_/'di skad du bstan pa yin te/_ji lta ba bzhin du rnam par snang mdzad kyi rnal 'byor dang ldan pas/_gro ga dang
[\[309a.3\]]ras la sogs pa rnams la skyes pa bsrung ba'i don du gur gum dang /_bud med kyi don du gi wang gis ji skad bshad pa'i sna tshogs rdo rje'i lte bar 'khor lo rtsibs brgyad pa bris la/_de'i lte bar gru gsum dang de'i nang du yi ge ha mgo bo dang zla tshes dang thig le dang rtse mo dang ldan pa dang /_
[\[309a.4\]]dzi na che ge mo la rak+ShaM ku ru dzika ces bya ba'i snying po dang rnam par spel ba'i ming bris te/_shar la sogs pa'i rtsibs kyi dbus su mi bskyod pa la sogs pa'i lha rnams kyi de bzhin gshegs pa bzhin 'byin pa'i snying po rnams dang /_de rnams nyid kyi mtha' ma la/_/'phags pa
[\[309a.5\]]gshin rje'i gshed la sogs pa'i snying po rnams dang /_me la sogs pa'i mtshams kyi rtsibs rnams la spyan la sogs pa'i lha mo bzhi'i snying po rnams dang /_mtshams rnams su yi ge gsum rnam par bkod la/_'khor lo'i mu khyud la oM hu lu hu lu/_tiSh+Tha tiSh+Tha/_che ge mo'i
[\[309a.6\]]u ba dra ba di kaM/_ban+d+ha ban+d+ha/_ha na ha na/_da ha da ha/_a mr-i te hUM phaT/_ces bya ba'i 'khor lor bri bar bya'o/_/de nas rang gi snying po rnams kyis rnam par snang mdzad la sogs pa'i lha'i 'khor lo gnas ji lta ba bzhin du bskyed la/_mu khyud la bkod pa'i yi ge re re las grub pa'i
[\[309a.7\]]'phags pa bdud rtsi 'khyil pa'i tshogs kyis yongs su bskor bar bltas te/_rnam par snang mdzad kyi thugs ka na gnas pa'i pad+ma'i steng gi zla ba la gnas pa'i sa bon las byung ba'i bsgrub bya rdo rje'i sku can yi ge haM las byung ba'i rdo rje'i go bgos pa bsams la/_dam tshig gi
[\[309b\]]
[\[309b.1\]]'khor lo la ye shes kyi 'khor lo gzhug pa sngon du 'gro ba can gyis bla na med pa la sogs pa'i mchod pa rnams kyis mchod par bya'o/_/de ltar 'khor lo'i sngags kyi yi ge'i tshig rnams kyis yang dag par brgyan par 'gyur ro/_/gzhag par bya zhes bya ba ni za ma tog la
[\[309b.2\]]sogs pa kha sbyar na gnas pa lha'i mchod pa'i gnas su'o/_/rtag tu zhes bya ba ni dus thams cad du mchod pa'o/_/'di ni zhes bya ba la sogs pa la lha thams cad kyi gsang ba gsum gyi bdag nyid kyi gnas ni 'khor lo'o/_/de nyid mdor bsdus nas bstan pa'i phyir
[\[309b.3\]]btus pa'o/_/yang na bshad pa nyid kyi 'khor lo la dbang po'i phyogs su yi ge oM/_me'i phyogs su hu lu hu lu/_gshin rje'i phyogs su tiSh+Tha tiSh+Tha/_bden bral gyi phyogs su ban+d+ha ban+d+ha/_chu'i phyogs su ha na ha na/_rlung gi phyogs su da ha da ha/_ku be ra'i phyogs su a
[\[309b.4\]]mr-i ta/_dbang ldan gyi phyogs su hUM phaT/_'khor lo'i lte bar yi ge haM/_de'i nang du bsgrub bya'i ming bri bar bya'o/_/de lta na yang 'khor lo'i sngags kyi yi ge'i tshig rnams kyis brgyan par 'gyur ro zhes kha cig zer ro/_/de lta bu gang yang rung bas kyang 'tshe ba thams cad las bsrung
[\[309b.5\]]ba yin no/_/lam gyi bzhi mdo zhes bya ba la/_de la dmigs te bzlas pa 'bum byas pas mar ngo'i bcu bzhi la phyi rol gyi bud med dang lhan cig 'dod pa'i lha sku mdog dmar po'i rnal 'byor gyis ji skad bshad pa'i gnas gang yang rung bar yid kyis rang gi dkyil 'khor yongs su
[\[309b.6\]]brtags la/_de'i dbus su thod pa gsum kha sbub pa'i steng du bdud rtsi lnga dang bcas pa'i chang gis legs par byugs pa'i thod pa kha sbub tu yang dag par bzhag ste/_de'i 'og tu bdud rtsi lnga cung zad dang bcas pa'i til mar chen pos nang yongs su gang ba'i thod pa ru bdud rtsi lnga
[\[309b.7\]]dang bcas pa'i shing arga'i rtsa ba pad+ma'i skud pas dkris pa'i sdong bus mar me rab tu sbar la/_mtshan phyed kyi dus su thod pa'i stan la 'dug cing thod pa gnyis la pus mo gnyis bzhag ste snyoms par 'jug par gnas pas rang gi sngags zlos shing dud pa chags su gzhug go/_/
[\[310a\]]
[\[310a.1\]]de nas de bsdus te bdud rtsi lnga dang bcas pa'i til mar chen po dang sbrus la gos gtsang mar gtums te/_rig ma'i pad+mar bcug la de dang yang dag par sbyor ba dang ldan pas gnas de nyid du dro ba dang du ba dang 'bar ba'i mtshan ma rnams shes par
[\[310a.2\]]bya zhing /_rang gi sngags brgya rtsa brgyad bzlas par bya'o/_/drod byung ba de mig la bskus pas phyogs thams cad du skad cig gcig kho nas 'gro ba dang 'ong bar byed cing sa la gnas pa'i sems can thams cad dbang du 'gyur ro/_/du ba byung bar gyur pa des ni bar snang la
[\[310a.3\]]'gro ba dang /_de na gnas pa'i sems can rnams dbang du 'gyur ro/_/'bar bar gyur pa des ni nam mkha' thams cad la 'gro ba dang /_sems can thams cad dbang du 'gyur te de lta bu'i dngos grub rnams la gsum 'byung ngo /_/kun du dge legs thob par
[\[310a.4\]]byed pa'i rdo rje mig sman ston par mdzad pas na kun du bzang po ste dpal rdo rje sems dpa'o/_/de nas zhes bya ba la sogs pa la/_de bzhin gshegs pa thams cad kyis dpal rdo rje sems dpa' la/_bcom ldan 'das zhes bya ba la sogs pa gsungs te/_de ni shes
[\[310a.5\]]par zad do/_/phyag na rdo rjes de bzhin gshegs pa rnams la/_bcom ldan 'das zhes bya ba la sogs pa gsungs te/_ldan zhes bya ba ni ldan par gyur pa'o/_/de bzhin gshegs pa thams cad kyis byang chub ni dpal gsang ba 'dus pa las gsungs pa'i rdo rje 'chang
[\[310a.6\]]chen po la sogs pa'i 'bras bu'i rang bzhin no/_/de'i don du spyod pa'i rdo rje ni tshig dang don rtogs pa'i sgo nas rab tu 'jug pa'o/_/de la dad cing bsgom par 'gyur/_/zhes bya ba ni rtogs nas dad par 'gyur bas nyin dang mtshan du bsgom par 'gyur ro zhes bya ba'i don to/_/
[\[310a.7\]]yang de bzhin gshegs pa rnams kyis dris pa na/_bcom ldan 'das kyis de bzhin gshegs pa thams cad kyi sku rdo rje dang zhes bya ba la sogs pa ni gsum yin no/_/gzhan ni go sla'o/_/yang phyag na rdo rjes de bzhin gshegs pa rnams dang byang chub sems dpa' rnams la
[\[310b\]]
[\[310b.1\]]bos te gsungs pa/_bcom ldan 'das zhes bya ba la sogs pa ni 'das pa'i rabs bstan pa'i phyir gsungs te/_thams cad shes par zad do/_/de ci'i phyir zhe na zhes bya ba ni/_ci'i phyir ma gsungs pa'o/_/de'i phyir bcom ldan 'das zhes bya ba la sogs pa
[\[310b.2\]]gsungs te/_tshul khrims la sogs pa gtso bor byed pa nyid kyis rnam pa thams cad du rnam par dag pa'i chos bstan pa 'di las/_'jig rten dang 'gal ba'i dam tshig la sogs pa thos pa tsam kho nas skrag pa'i 'du shes can du 'gyur bas/_de'i phyir skal ba med pa
[\[310b.3\]]yin te/_des na de'i tshe des ma gsungs so/_/gsang ba 'dus pa 'di las zhes bya ba ni/_'di las bshad pa'i rdzogs pa'i rim pa'i rnal 'byor rnam par gnas pa rnams ni skad cig de nyid la thabs dang shes rab kyis mngon par rdzogs par byang chub pa mngon du byed par
[\[310b.4\]]'gyur ro zhes bya ba'i don to/_/gang+gA'i zhes bya ba la sogs pas ni yan lag gi dam pa mgo dang lag pa dang rkang pa dang mig sbyin pa la sogs pa pha rol tu phyin pa bcu'i spyod pa rnams kyis bskal pa gang+gA'i klung gi bye ma snyed du 'bad pa la sogs pa byas pas byang chub ma
[\[310b.5\]]thob pa gang yin pa de/_tshe 'di nyid la yang dag par rdzogs pa'i sangs rgyas su 'gyur ro zhes de bzhin gshegs pa dang byang chub sems dpa' rnams kyis mkhyen par 'gyur ba bstan to/_/de skad thos nas ma 'ongs pa'i sems can rnams la/_dad pa'i dbang las
[\[310b.6\]]byung ba'i ro'i dga' ba bskyed pa'i phyir byang chub sems dpa' rnams kyis rab tu bsdus so/_/de nas de bzhin gshegs pa rnams kyis de rnams la byang chub sems dpa' zhes bya ba la sogs pas bzlog pa mdzad do/_/sdug bsngal gsum ni lus dang ngag dang yid kyi sdug
[\[310b.7\]]bsngal lo/_/byang chub sems dpa' rnams kyis de bzhin gshegs pa rnams la/_bcom ldan 'das zhes bya ba la sogs pa stsol to/_/de ci'i phyir zhe na zhes de bzhin gshegs pa rnams kyis dris pa can/_yang byang chub sems dpa' rnams kyis bcom ldan 'das
[\[311a\]]
[\[311a.1\]]zhes bya ba la sogs pa stsol to/_/sku dang gsung dang thugs gsang ba dag kho na rang bzhin gyis rnams par dag pa'i yi ge rnams yin pas na/_gsang ba gsum gyi yi ge rnams yin zhing de rnams kyi ming tsam thos pa'i skal ba yang ma mchis na
[\[311a.2\]]zhes sngon gyi dus kyi rigs ma nges pa dang /_rigs chad pa rnams dang /_lhan cig rgyud tha mi dad par byas nas de skad du brjod do/_/don dam pa'i chos nyid bstan pa'i phyir de bzhin gshegs pa rnams kyis de skad ma zer cig ces bya ba la sogs pa gsungs te/_ma thob
[\[311a.3\]]ces bya ba ni gzung ba dang 'dzin pa'i sgo nas so/_/de nyid kyi phyir rtogs par bya ba la sogs pa'i rtog pa med pas na mngon par rdzogs par sangs ma rgyas so/_/de ci'i phyir zhe na zhes byang chub sems dpa' rnams kyis dris pa na/_de bzhin gshegs pa rnams kyis gsang ba'i
[\[311a.4\]]gnas gsum gyis yi ge rnam par dag pa nyid yin pa'i phyir ro zhes gsungs te/_sku la sogs pa gsang ba'i gnas rnams kyi rnam par dag pa ni de bzhin nyid de de'i phyir ro/_/de skad thos nas byang chub sems dpa' rnams cang mi smra bar gyur to/_/de bzhin gshegs pa
[\[311a.5\]]thams cad kyi sku dang gsung dang thugs rdo rje'i dpal rdo rje sems dpa'o/_/de'i btsun mo ni kun du bzang mo ste/_de'i b+ha ga la bya ba thams cad dang bral zhing mchog tu bde ba la dgyes pa'i rdo rje 'chang chen po rang gi 'khor gyi rig ma dang gnyis su med pa'i sbyor bas de
[\[311a.6\]]bzhin gshegs pa thams cad dang tha mi dad par gyur pas bzhugs so/_/de nas rnam par thar pa'i sgo stong pa nyid la sogs pa'i rang bzhin can zhi ba la sogs pa'i ngo bo nyid kyis lha mo bzhis sems can ma lus pa sdud pa'i snying rje chen po'i bdag nyid can gyi rdo rje
[\[311a.7\]]'chang chen po ye shes kyi gnyid log pa la glu rnams kyis rab tu bskul lo/_/re zhig snying rje chen po'i bdag nyid can gyi dpal rdo rje sems dpa' sems can rnams mgron du gnyer nas/_ji ltar rnam par mi rtog pa nyid du gyur/_gal te gyur du bcug na ci'i phyir stong
[\[311b\]]
[\[311b.1\]]pa nyid la sogs pa'i rang bzhin can gyi lha mo rnams kyis rab tu skul bar byed ce na/_'dir rigs pa brjod par bya ste/_de bzhin gshegs pa rnams ni gsal zhing dri ma med pa'i sku can yin no/_/de'i phyir nye bar gyur pa'i me long gnyis nyid kyi gzugs brnyan bzhin du lha
[\[311b.2\]]mo rnams kyi stong pa nyid la sogs pa'i rnam pa rdo rje 'chang chen po las 'byung ste/_de'i phyir rnam par mi rtog pa nyid du gyur to/_/bcom ldan 'das kyi thugs rje lha mo rnams la 'byung bas de'i phyir rab tu skul bar byed do/_/de bzhin gshegs pa thams cad kyi sku dang
[\[311b.3\]]gsung dang thugs kyi btsun mo ste/_'phags pa mA ma kIs sa 'dzin pa dang /_drug las skyes pa la sogs pa snyan cing 'jam pa'i dbyangs rnams kyis rnam par thar pa'i sgo bzhi'i bdag nyid can gyi rdo rje 'chang chen po la 'gro ba ma lus pa 'don pa'i bdag nyid can
[\[311b.4\]]gyi snying rje chen po'i dga' bas skul bar byed do/_/khyod ni rdo rje'i thugs zhes bya bas ni/_thugs rdo rje'i sgo nas bod pa'o/_/'di la mi phyed pa'i thugs mnga' bas na rdo rje'i thugs te/_don dam pa byang chub kyi sems kyi rang bzhin no/_/de nyid longs spyod rdzogs
[\[311b.5\]]pa'i skus chos 'byung gi nang na gnas pa'i gzhal yas khang du bdag po'i gzugs su bzhugs pa nyid yin pa'i phyir/_sems can khams na gnas kyi dbang phyug go/_/bdag la bskyab tu gsol zhes bya ba ni/_'dod chags kyi spyod pa can gyi sems can gyi rang bzhin
[\[311b.6\]]bdag la bskyab tu gsol ba'o/_/gang dag ce na/_dga' ba yid 'ong don chen 'dod pas zhes bya bas gsungs te/_de la dga' ba ni byang chub kyi sems phyung ba'i bde ba chen po'i rnam pa'o/_/de nyid yid dga' bar byed pa nyid yin pa'i phyir yid du 'ong
[\[311b.7\]]ba'o/_/des bskyed pa'i don chen 'dod pa ni thams cad las phul du byung ba'i dkyil 'khor pa rnams kyis zhe sdang la sogs pa'i spyod pa can gyi sems can gyi khams rnam par sbyong ba'i rang bzhin te/_des bdag gi mngon par 'dod pa sgrubs shig pa'o/_/ci'i phyir zhe na/_
[\[312a\]]
[\[312a.1\]]'di ltar sems can thams cad skyed par mdzad pa dang /_de dag mngon par gdon par bya ba la gnyen mchog tu gyur pa ste/_de'i 'dod chags kyi spyod pa can gyi sems can gyi khams kyi rang bzhin bdag de rnam par sbyong ba'i thabs
[\[312a.2\]]kyis 'tsho bar byed pas gson par mdzad du gsol zhes bya ba'i don to/_/da ni spyan gyis skul bar byed de/_rdo rje sku khyod ces bya ba ni/_sku rdo rje'i sgo nas bod pa'o/_/gang gi phyir/_khyod sems can mang po la phan pa mdzad cing dkon mchog gsum la sogs
[\[312a.3\]]pa la gnod pa byed pa rnams la bka'i 'khor lo sbyor bar mdzad pa yang yin pa de'i phyir/_sangs rgyas don ni chos thams cad rtogs pa'o/_/byang chub ni shes rab kyi pha rol tu phyin ma'o/_/don dam pa ni yang dag par sbyor ba'i bde ba chen po ste/_de dag sems
[\[312a.4\]]can rnams la phan gdags pa'i bsam pas ston cing 'chad par mdzad pa'o/_/chags pas zhes bya ba ni rab tu dga' ba'i spyod pa la zhugs pa'i sems can gyi khams rnam par sbyong ba'i rang bzhin gyis so/_/'dod chags dam tshig ni 'dod chags kyi spyod pa can
[\[312a.5\]]gyi sems can rnams kyi rgyud rnam par sbyong ba'i rang bzhin can te/_bdag la dgyes par mdzad cing sten par mdzad du gsol zhes bya ba'i don to/_lhag ma ni snga ma bzhin no/_/'jig rten dbang phyug ni 'od dpag tu med pa yin zhing de'i sku dang gsung dang
[\[312a.6\]]thugs kyi spyan te/_gos dkar mos rdo rje 'chang chen po la rab tu bskul ba'o/_/khyod ni rdo rje'i gsung zhes bya ba ni gsung gi sgo nas bcom ldan 'das la bod pa'o/_/kun la zhes bya ba ni sems can gyi khams lus pa bzang ba med pa la'o/_/phan zhing
[\[312a.7\]]thugs brtse ba zhes bya ba ni/_ma 'ongs pa na phan pa mdzad pa'i bdag nyid can no/_/de nyid kyi phyir 'jig rten rnams kyi don bya ba'i phyir dus rtag tu yang dag par brtson pa'o/_/spyod pa dri med ni rab tu dga' ba skyed par byed pa'i 'jug pa'o/_/des sems can gyi khams
[\[312b\]]
[\[312b.1\]]ma lus pa bzang po ste/_dge legs thob par mdzad pas na kun du bzang po'o/_/bdag la dgyes par mdzod ces bya ba ni bdag la longs spyad par mdzod cig pa'o/_/gzhan ni bshad zin to/_/de bzhin gshegs pa thams cad kyi sku dang gsung dang thugs kyi dam
[\[312b.2\]]tshig rdo rje ni don yod par grub pa yin zhing /_de'i btsun mo ste 'phags ma sgrol mas rdo rje 'chang chen po la rab tu bskul ba'o/_/khyod ni rdo rje 'dod pa zhes bya ba ni sprul pa mtha' yas pa rnams kyis sems can rnams kyis mngon par 'dod pa'i don sgrub par byed
[\[312b.3\]]pa'o/_/don yod par grub pa'i sgo nas las kyi rigs kyi bdag nyid can yin pa'i phyir dam tshig go/_/sems can ma lus pa rnams kyi mchog tu phan pa'i don mdzad pa'i phan don che'o/_/zhe sdang ni rab tu phrag dog rnam par sbyong ba'i bdag nyid yin pa'i phyir rdzogs
[\[312b.4\]]pa'i sangs rgyas kyi gdung mchog go/_/gsod pa la sogs pa la zhugs pa'i sems can rnams kyang gdon par dgongs pa'i bdag nyid can yin pa'i phyir mtshungs par brtser ldan pa'o/_/gzhan ni bshad zin to/_/yon tan rin chen mang po'i zhes bya ba la
[\[312b.5\]]sogs pas ni/_bdag ni 'dod pa'i yon tan lnga rnam pa mang pos dga' zhing mchog tu zad pa med pa'i bde ba rgyas par byed pa yin no zhes bdag nyid phul du byung ba yin par ston to/_/'dod pa thams cad ces bya ba la sogs pa la bcom ldan 'das kyi rnam pa
[\[312b.6\]]thams cad du 'dod par bya ba yin pas na 'dod pa thams cad de lha mo rnams so/_/de dag la nye bar longs spyod pa ni snyoms par 'jug pa'i bya bas bde ba chen po'i ro myong ba'i mtshan nyid de/_ting nge 'dzin gang la de'i dpal te sems can gyi khams sbyar bas ni 'di las
[\[312b.7\]]bshad pa'i cho ga bzhin du dbang bskur ba med na/_rgyud 'di mnyan pa la sogs pa'i/_/skal ba med pa zhes bstan to/_/de nas rdo rje chos kyis kyang bdag nyid snod du rung ba nyid du shes nas de bzhin du bgyi'o zhes thams cad bzung bar gyur to/_/de nas zhes bya ba la sogs
[\[313a\]]
[\[313a.1\]]pas ni/_/nye bar bsdu ba'i cho ga de nyid gsal bar byed de/_de bzhin gshegs pa thams cad ni rnam par snang mdzad la sogs pa rnams so/_/sku dang gsung dang thugs kyi bdag nyid can gyi rdo rje 'chang chen po ni dpal rdo rje sems dpa' ste/_de'i
[\[313a.2\]]mgo dang lkog ma dang /_snying ga'i phyogs na gnas pa'i ye shes gsum la sku dang gsung dang thugs rdo rje rnams btsud par gyur to zhes bya ba'i don to/_/khams gsum thams cad kyi lus rdo rje la zhes bya ba ni brtan pa dang g.yo ba'i khams gsum ma lus pa'i dngos po'i snang
[\[313a.3\]]ba la'o/_/gnas shing zhes bya ba ni de'i bdag nyid kyi rang bzhin kho nar gnas pa yin gyi/_rten dang brten pa'i sgo nas ni ma yin pa'o/_/sku mnyam pa nyid ni khams gsum pa'i dngos po'i rang bzhin med pa nyid de/_chos kun sangs rgyas nyid yin te/_/chos rnams
[\[313a.4\]]'ga' yang yod ma yin/_/zhes 'byung ba'i phyir ro/_/de la dmigs nas zhes bya ba ni gzugs nyid stong pa'o/_/stong pa nyid gzugs so snyam du bsams nas cang mi gsung bar gyur to/_/de bzhin du gsung rdo rje khams gsum pa'i sgra sems dang /_sems ma
[\[313a.5\]]yin pa dang /_gnyi gar gtogs pa'i rang bzhin gyi ngag rdo rje la gnas shing gsung rdo rje mnyam pa nyid la ste/_sgra brnyan bzhin du sgra mi dmigs pa nyid la'o/_/de bzhin du rnam par shes pa brgyad kyi mtshan nyid rnam par dag pa'i rang bzhin can gyi khams gsum gyi sems
[\[313a.6\]]rdo rje la gnas shing thugs mnyam pa nyid la ste/_sems nang dang phyi rol dang gnyi ga'i bar na mi dmigs pa'i rang bzhin nyid la dmigs nas cang mi gsung bar gyur to/_/gzhan ni go sla'o/_/le'u bcu bdun pa'i rnam par bshad pa'o//_//dpal ldan 'dus pa'i rgyud
[\[313a.7\]]kyi ni/_/bshad pa dri med byas pa las/_/bsod nams bsags pa gang yin des/_/'gro ba rdo rje 'dzin gyur cig_/rgyud kyi rgyal po dpal gsang ba 'dus pa'i bshad pa/_zla ba'i 'od zer zhes bya ba/_slob dpon rab tu dga' ba'i 'byung gnas go cha'i zhal snga nas kyis mdzad pa rdzogs so//_//