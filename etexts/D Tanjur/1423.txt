[\[1a\]]
[\[1b\]]
[\[1b.1\]{D3881}]@##/_/rgya gar skad du/_sat+ya dwa ya bi b+ha ga kA ri kA/_bod skad du/_bden pa gnyis rnam par 'byed pa'i tshig le'ur byas pa/_'jam dpal gzhon nur gyur pa la phyag
[\[1b.2\]]'tshal lo/_/bden pa gnyis po rnam phye yang /_/shing rta che dag rmongs nyid na/_/gzhan rnams smos kyang ci dgos te/_/de bas bdag gis rnam par dbye/_/bden gnyis rnam dbye shes pa
[\[1b.3\]]dag_/thub pa'i bka' la mi rmongs de/_/de dag ma lus tshogs bsags nas/_/phun tshogs pha rol 'gro ba nyid/_/kun rdzob dang ni dam pa'i don/_/bden gnyis thub pas gsungs pa la/_/ji
[\[1b.4\]]ltar snang ba 'di kho na/_/kun rdzob gzhan ni cig shos yin/_/slu ba med pas rigs pa ni/_/don dam yin te kun rdzob min/_/de ltar mi slu min phyir te/_/ji ltar snang ba de nyid bden/_/ji ltar snang
[\[1b.5\]]ba'i dngos por ni/_/rnam par gnas par mi rung ste/_/shes pa'i dngos po thams cad la/_/ji lta bur yang snang mi 'gyur/_/gal te brtags pa'i ngo bo nyid/_/'ga' yang mthong ba med ce na/_/rang _
[\[2a\]]
[\[2a.1\]]rig rigs pa ma yin phyir/_/rgyu yi nus pa bkag phyir ro/_/yod med dngos po mkhyen pa po/_/kun mngon mkhyen pas gang ma gzigs/_/de yi dngos po ci 'dra zhig_/shin tu zhib pa'i lta bas dpyod/_/_
[\[2a.2\]]brtags pa'i don gyis dben gyur pa/_/dngos tsam brten nas skyes pa ste/_/yang dag kun rdzob shes par bya/_/yang dag ma yin kun brtags yin/_/skye la sogs pa bkag pa yang /_/yang dag pa dang mthun phyir 'dod/_/dgag
[\[2a.3\]]bya yod pa ma yin pas/_/yang dag tu na bkag med gsal/_/brtags pa'i rang gi ngo bo yi/_/bkag pa brtags min ji ltar 'gyur/_/de bas 'dir ni kun rdzob ste/_/yang dag don yin yang dag min/_/yang dag nyid du gnyis med
[\[2a.4\]]de/_/de ni spros pa med pa yin/_/'jam dpal gyis ni yang dag dris/_/rgyal ba'i sras po mi gsung bzhugs/_/snang du 'dra yang don byed dag_/nus pa'i phyir dang mi nus phyir/_/yang dag yang dag ma yin pas/_/kun rdzob kyi ni dbye ba
[\[2a.5\]]byas/_/gal te khyod kyang rigs min par/_/ji ltar snang bzhin 'dod na ni/_/'u bu cag la de mtshungs nyid/_/rigs par na ni thams cad 'khrugs/_/du mas gcig gi dngos mi byed/_/du mas du ma byed ma yin/_/gcig gis du ma'i _
[\[2b\]]
[\[2b.1\]]dngos mi byed/_/gcig gis gcig byed pa yang min/_/gang zhig gis sam gang zhig la/_/yang dag sgrib byed kun rdzob 'dod/_/des na 'di kun bden pa ste/_/dam pa'i don du bden ma yin/_/dam pa'i don du ma skyes pa/_/tshig don de ni rigs pa yi/_/rjes su 'brangs nas skye ba med/_/_
[\[2b.2\]]gzhan la'ang de bzhin sbyar bar gyis/_/kun rdzob de bzhin nyid gang yin/_/de nyid dam pa'i don phyir bzhed/_/tha dad min phyir rigs de yang /_/ji ltar snang ba bzhin du gnas/_/rgol ba gnyis ka'i shes pa la/_/ji tsam snang ba'i cha yod pa/_/de tsam de la brten nas ni/_/chos can
[\[2b.3\]]chos la sogs par rtog_/de tshe rjes su dpag pa 'byung /_/gang gi tshe na gzhan na min/_/de bas rigs pa smra ba rnams/_/de skad smra la su zhig 'gog_/gal te rigs pa'i stobs kyis na/_/kun rdzob tu yang mi skye dang /_/de bden de yi phyir na ni/_/ji ltar snang bzhin yin par
[\[2b.4\]]gsungs/_/ji ltar rang bzhin ngo bo'i phyir/_/'di la dpyad pa mi 'jug go/_/rnam par dpyod pa byed na don/_/gzhan du song bas gnod par 'gyur/_/ci yi phyir na rgyu 'di las/_/der snang ba 'di smra bar byos/_/'di 'dra 'di ni rgyu 'di las/_/snang ste ci zhig smra bar bya/_/brtags
[\[2b.5\]]pa gzhi dang bcas pa ni/_/'ga' yang gang la'ang mi snang ngo /_/shing la sogs pa 'di yang ni/_/gzhi la ltos pa ma yin nyid/_/'di ltar brtags pa'i ngo bo nyid/_/ci la'ang mi ltos kho na yin/_/gal te de lta yin na ni/_/gzhan dbang nyid smros te su bzlog_/rtsod ngan grags pa kha cig ni/_/yang dag par dngos ma
[\[2b.6\]]skyes pa/_/mo gsham bu la sogs bzhin du/_/kun rdzob tu yang mi skye zer/_/gal te kun rdzob mi rung na/_/rigs smra de la ci zhig gnod/_/rig pa shes pas dpyad pa yi/_/'og tu khas blang bya bar bshad/_/brtags pa'i 'og tu khas blang gi/_/mngon sum la sogs 'gal ci na/_/de ci
[\[2b.7\]]'di smra nyid la'ang /_/tshad mas gnod na tshad ma'i bdag_/yid brtan du ni mi rung 'gyur/_/snang ba'i ngo bo gang yin pa/_/de ni 'gog pa ma yin nyid/_/nyams su myong ba gang yang ni/_/dgag par rigs pa ma yin no/_/skye la sogs pa'i rnam pa gang /_/snang ba min la de yang ni/_/yang _
[\[3a\]]
[\[3a.1\]]dag par shes bya sogs par/_/gzhan gyis yongs su brtags pa 'gog_/de bas 'dir ni de lta bu'i/_/brtags pa kho na dgag par rigs/_/brtags pa ma yin 'gog pa ni/_/bdag la gnod 'gyur 'ba' zhig go/_/mthong ba po yi lta ba la/_/las
[\[3a.2\]]'bras ji ltar snang ba dag_/de ltar des bshad de yi phyir/_/thams cad ji ltar rang bzhin gnas/_/thugs rje'i bdag nyid de nyid kyis/_/rtog pas bcings pa gzigs nas ni/_/sems tsam la sogs bye brag gis/_/bcings pa thar pa bstan par mdzad/_/sems dang sems byung
[\[3a.3\]]khams gsum pa/_/sgro btags rnam pa can rtog yin/_/de dag 'ching ba'i rgyu nyid du/_/ji ltar gzigs pa de bzhin gsung /_/med pa rnams kyi nus pa yang /_/ji ltar brtags pa bzhin du 'dod/_/yod pa rnams kyi nus pa ni/_/ji lta bur yang mi mthong ngo /_/gzhan la dngos po ji
[\[3a.4\]]bzhin du/_/tha snyad rung ba ma yin no/_/mi snang phyir dang mi rung phyir/_/rigs pa'i rjes su 'brangs nas bshad/_/gang phyir rgyu las byung de'i phyir/_/de ni ci phyir chad par 'gyur/_/de log na ni ldog pa la/_/ci phyir brtags pa nyid smras so/_/brtags pa'i ngo bo dben pa yi/_/ji lta ba
[\[3a.5\]]'di kho na la/_/rten te skyes pa thams cad ni/_/thams cad mkhyen pas mngon sum gzigs/_/gang la don gzhan yongs spyod pa'i/_/shes pa cung zad kyang med pa/_/de yi thams cad mkhyen pa 'dir/_/brtags yin cung zad 'dir mi 'gal/_/gang tshe shes dang shes bya dang /_/bdag nyid
[\[3a.6\]]rjes su mi mthong ba/_/de tshe mtshan ma mi 'gyur phyir/_/gnas pa brtan phyir mi bzhengs so/_/gang la bzhugs na bsam mi khyab/_/yon tan kun gyi gnas gyur dang /_/mtshungs med phyag nas 'dren gyur pa'i/_/gnas skabs 'ga' de bsam mi khyab/_/chos rnams kun gyi lus yin
[\[3a.7\]]phyir/_/yon tan bsam yas kun rten phyir/_/rig pa'i rjes 'brang ngo bo'i phyir/_/skyob pa rnams kyi chos sku yin/_/de ltar bden gnyis rnam phye 'dir/_/ci nyes yod dam 'on te med/_/phyogs 'dzin pa yis dkrugs pa'i yid/_/legs par bor la dpyad par gyis/_/mi yang shin tu thob _
[\[3b\]]
[\[3b.1\]]par dka'/_/blo sbyangs nyam yang rab tu chung /_/'khor ba'i dgon pa bgrod par dka'/_/srog kyang shin tu g.yo ba yin/_/bshes gnyen bzang po rnyed dka' na/_/rab tu sdang ba gang du dgos/_/mos pa med du zin na yang /_/de ni 'ga' la bsod nams kyis/_/goms par byas la rim
[\[3b.2\]]gyis ni/_/'di ni re zhig gcig la 'gyur/_/sdang bas tshig pa khyod la ni/_/dal ba 'byor pa'ang ring par gsal/_/bden pa gnyis ni rnam phye bas/_/dge ba bdag gis thob pa gang /_/des ni 'gro ba ma lus pa/_/ye shes snying po bskyed par shog_/bden pa gnyis rnam par gtan la phab pa yang
[\[3b.3\]]dag par mthong bar brtson pa slob dpon ye shes snying pos mdzad pa rdzogs so//_//rgya gar gyi mkhan po shI len+d+ra bo d+hi dang /_zhu chen gyi lo tsA ba ban+de ye shes sdes bsgyur cing zhus te gtan la phab pa'o//[ {D3882}]@#/_/rgya gar skad du/_sat+ya dwa ya bi b+haM ga br-it+ti/_bod
[\[3b.4\]]skad du/_bden pa gnyis rnam par 'byed pa'i 'grel pa/_'jam dpal gzhon nur gyur pa la phyag 'tshal lo/_/gang dag dngos po'i ngo bo nyid med yang dag mkhyen gyur kyang /_/thugs rjes 'khor ba ji srid bar du thub dbang sras bcas rnams/_/'jig rten ma lus pa yi 'tshal ba'i dngos po bsgrub slad
[\[3b.5\]]du/_/'dir bzhugs dri med blo ldan de dag rnams la phyag 'tshal lo/_/bden pa gnyis ji lta ba bzhin du khong du chud par bya ba'i phyir/_rab tu 'byed pa 'di brtsams te/_gang gi phyir/_bden pa gnyis po rnam phye yang /_/shing rta che dag rmongs nyid na/_/gzhan rnams smos kyang ci dgos te/_/de bas bdag
[\[3b.6\]]gis rnam par dbye/_/gzhan gyi don 'byung ba la mkhas pa bcom ldan 'das kyis skye bo blo chung ngu la phan gdags pa'i phyir/_bden pa gnyis las mang du rnam par phye la/_slob dpon klu sgrub la sogs pas kyang gsal bar mdzad du zin kyang /_rang gi sde pa chen po dag kyang rmongs pa nyid yin na/_de dag gi
[\[3b.7\]]kha na las pas 'jug pa gzhan rnams lta smos kyang ci dgos/_bden gnyis rnam dbye shes pa dag_/thub pa'i bka' la mi rmongs te/_/de dag ma lus tshogs bsags nas/_/phun tshogs pha rol 'gro ba nyid/_/bden pa gnyis rnam par dbye ba la mkhas pa ni/_'gro ba la phan pa 'byung ba bskyed pa'i blo dang _
[\[4a\]]
[\[4a.1\]]ldan pa/_bde bar gshegs pa'i bka' rab 'byam dag la shes pa'i snang ba skyes pa'i 'jig rten bsod nams dang ye shes kyi tshogs ma lus par bsgrubs pa bdag dang gzhan gyi don phun sum tshogs pa bye brag tu byar med pa'i pha rol tu nges par shin tu phyin par 'gyur ro/_/gzhan ni
[\[4a.2\]]yid la bsams pa bzhin du re ba yongs su rdzogs par 'gyur ro/_/kun rdzob dang ni dam pa'i don/_/bden gnyis thub pas gsungs pa la/_/mdo de dang der zhes bya ba ni tshig gi lhag ma'o/_/ji ltar snang ba 'di kho na/_/kun rdzob gzhan ni cig shos yin/_/don dam pa'i bden pa zhes bya ba'i tha
[\[4a.3\]]tshig go/_/ji ltar ba lang rdzi mo la sogs pa yan chad kyis mthong ba de ltar kun rdzob tu bden pa rnam par gnas kyi yang dag par ni ma yin te/_mthong ba dang mthun par dngos po'i don nges par 'dzin pa'i phyir ro/_/mthong ba ni rnam pa gnyis te rnam par rtog pa dang bcas pa dang /_rnam par rtog pa med
[\[4a.4\]]pa'o/_/rigs pa ji lta ba bzhin nyid ni don dam pa'i bden pa'o/_/ni zhes bya ba'i sgra ni bsnan pa'i don to/_/don dam par bden pa ni don dam pa'i bden pa ste/_de ni rigs pa'i rjes su 'gro ba can gyi bden pa nyid ces bya ba'i tha tshig go/_/gang gi phyir/_slu ba med pas rigs pa ni don dam yin te/_rigs pa'i stobs
[\[4a.5\]]kyis don la nges pa ni slu bar mi 'gyur te/_de'i phyir tshul gsum pa'i rtags kyis bskyed pa'i rtogs pa gang yin pa de ni dam pa yang yin la/_don yang yin pas don dam pa'o/_/des gtan la phab pa'i don kyang don dam pa ste/_mngon sum la sogs pa bzhin du brjod do/_/kun rdzob min/_don dam pa ni kun
[\[4a.6\]]rdzob kyi bden pa ma yin te/_tshig tha ma khong nas dbyung ba'i phyir ro/_/ci'i phyir zhe na/_de ltar mi slu min phyir te/_/de ji ltar shes pa'i bdag nyid la gnas pa de ltar rigs pas mi rung ba'i phyir ro/_/ji ltar snang ba de nyid bden/_/ji ltar snang ba de nyid ni kun rdzob kyi bden pa'o zhes bshad do/_/zla ba gnyis pa la
[\[4a.7\]]sogs pa yang ji ltar snang ba kho na yin na/_'jig rten pa dag de ltar ni khas mi len te/_de'i phyir yang dag pa ma yin pa'i kun rdzob ces 'og nas 'chad do/_/ji ltar snang ba'i dngos por ni/_/rnam par gnas par mi rung ste/_/shes pa'i dngos po thams cad la/_/ji lta bur yang snang mi 'gyur/_/don dam pa ni _
[\[4b\]]
[\[4b.1\]]ji ltar snang ba bzhin du rnam par gnas pa med de/_thams cad mkhyen pa'i mkhyen pa nyid la yang mi snang ba'i phyir ro/_/de nyid kyi phyir mdo sde las 'ga' yang mthong ba med pa ni de kho na mthong ba zhes gsungs so/_/gal te brtags pa'i ngo bo nyid/_/'ga' yang mthong ba med ce na/_/brtags pa'i ngo bo nyid
[\[4b.2\]]kyi dbang du mdzad nas 'ga' yang mthong ba med pa ni de kho na mthong ba zhes bya ba 'di gsungs par 'dod de/_de ni de lta bu yin no/_/de lta bu ma yin na 'ga' yang zhes ci'i phyir gsungs te/_ngo bo nyid mi mthong ba zhes bya ba kho nar gsung bar 'gyur ba'i rigs so zhe na/_de ni mi rung ste/_rang rig rigs pa ma
[\[4b.3\]]yin pa'i phyir/_shes pa ni gnyis kyis dben pa'i ngo bo rig par byung ba yin pa dang /_de med par shes par 'gyur gyi/_de lta ma yin na mi rigs pa'i phyir ro/_/shes pa ni bdag gis bdag shes pa ma yin te/_rang snang bas stong pa'i phyir shes pa gzhan bzhin no/_/rang snang bar khas mi len na ni tha dad par
[\[4b.4\]]thal bar 'gyur te/_sngon po dang de shes pa bzhin no/_/rig pa'i ngo bo nyid yin pa'i phyir yang ma yin te/_ha cang thal bar 'gyur ba'i phyir ro/_/gal te rang rig pa'i ngo bo yin pas de'i phyir ha cang thal bar mi 'gyur ro zhe na/_de yang mi rung ste nye ba'i rgyu med pa'i phyir ro/_/de lta ma yin na ha cang thal ba
[\[4b.5\]]nyid du 'gyur ro/_/gal te shes pa'i ngo bo nyid ni 'di 'dra ste/_rang gi rgyu las skyes shing des de ltar 'gyur ro zhe na/_yang mi rung ste/_lan btab zin pa'i phyir ram/_mi slu ba'i tshad ma med pa'i phyir te/_sems mi mthun pa'i gzhan rnams ni rang gi tshul brjod pa tsam la gus par mi byed do/_/shes pa
[\[4b.6\]]rnam pa med par smra bas de skad brgal ba la/_mtshan nyid dang rnam 'grel byed pa'am/_gzhan yang rung gang gis yul gyi rnam pa nyid kyi tshad ma bsgrub pa ji skad brjod par bya/_rgyu'i nus pa bkag phyir ro/_/'og nas rgyu'i nus pa bkag pa'i phyir yang 'di rigs pa ma yin no/_/de nyid kyi phyir ngo bo
[\[4b.7\]]nyid thams cad mi mthong ba ni de kho na mthong ba'o zhes bya bar chug na yang ji ga nges par bya bar mi nus te/_'di ltar/_yod med dngos po mkhyen pa po/_/kun mkhyen pas kyang gang ma gzigs/_/de yi dngos po ci 'dra zhig_/shin tu zhib pa'i lta bas dpyod/_/shes bya mtha' dag la khyab pa'i ye shes dang _
[\[5a\]]
[\[5a.1\]]ldan pa'i phyir kun mkhyen pa ste/_des mi dmigs pa ji ltar yod par 'gyur zhes bsams pa'o/_/de nyid kyi phyir mdo las kyang de la kun rdzob kyi bden pa gang zhe na/_ji snyed 'jig rten gyi tha snyad gdags pa dang /_yi ge dang skad dang brda bstan pa dag go/_/don dam pa'i
[\[5a.2\]]bden pa ni gang la sems rgyu ba yang med na/_yi ge rnams lta smos kyang ci dgos zhes gsungs so/_/'jig rten gyi tha snyad gdags pa ni 'jig rten gyi 'jug pa ste/_shes pa dang shes bya'i mtshan nyid yin gyi/_rjod par byed pa'i mtshan nyid ni ma yin te/_de ni 'og mas brjod pa'i phyir ro/_/ji snyed
[\[5a.3\]]ces bya ba'i tshig ni mtha' dag ces bya ba'i don to/_/des na rnam par rtog pa med pa'i mngon sum gyi shes pas yongs su bcad pa'i ngo bo'i dngos po gzugs la sogs pa dang bde ba la sogs par rig par grub pa rnams ni kun rdzob kyi bden pa kho na yin no/_/de ni 'og tu yang sbyar bar bya'o/_/de'i phyir mdo
[\[5a.4\]]las 'byung ba dang /_yi ge dang skad dang brda bstan pa gzhan dag kyang gzung ngo /_/de ni de ltar rtogs par bya ste/_don dam pa'i bden pa bstan pa la/_sems rgyu ba yang med ces gsungs pa'i phyir ro/_/rjod par byed pa'i mtshan nyid kho na kun rdzob kyi bden pa yin na ni/_yi ge rgyu ba yang med na zhes gsung bar
[\[5a.5\]]'gyur gyi/_sems zhes gsung bar ni mi 'gyur ro/_/gal te ji skad gsungs pa'i go rims can de gnyis mi 'dod na ni/_sems rgyu ba yang med na yi ge rnams lta smos kyang ci dgos zhes bya bar brjod par bya ba'i go rims ci'i phyir mdzad/_rnam par rtog pa'i shes pa nyid yin par yongs su gzung na ni
[\[5a.6\]]rnam par rtog pa rgyu ba yang med na zhes gsungs par 'gyur te/_the tshom med pa'i phyir ro/_/'di la nges par byed pa'i tshad ma ni med do/_/spyi'i sgra yang don dang skabs la sogs pa med par bye brag tu gzhag par mi nus so/_/yang na rjod par byed pa'i spyi ni rnam par rtog pa'i rjes su 'jug pa'i phyir/_de
[\[5a.7\]]brjod pas gnyis smos pa kho na yin na/_ci'i phyir gnyis gsungs/_de lta na ni sems rgyu ba yang med pa ni yi ge rnams rgyu ba med pa kho nar bstan pa'i phyir/_yang zhes bya ba'i sgra mdzes pa ma yin pa'i phyir ro/_/rang gi mtshan nyid ni don rjod par byed pa ma yin pa'i phyir de thugs la bzhag nas brjod par _
[\[5b\]]
[\[5b.1\]]rung ba kho na ma yin no/_/don 'og ma brjod par yang gong ma 'dus pa nyid yin te/_rjod par byed pa spyi'i rjes su nang gi brjod pa 'brang ba yin pa'i phyir ro/_/de lta bas na dngos po tsam dang mthun par byed pa'i ngang can gyi sems kyang rgyu ba yang med ces bya ba 'di nyid yang dag par na bcom ldan 'das bzhed do/_/_
[\[5b.2\]]de lta ni thams cad 'tsham mo/_/de ltar gyur na/_bdag nyid rig pa yin pa'i phyir/_/sems kyi spyod yul gyur pa'i shes/_/rnam par dag pa'ang yang dag tu/_/rigs sam 'on te min zhes soms/_/bar skabs kyi tshigs su bcad pa'o/_/kun rdzob de ni yang dag pa dang yang dag pa ma yin pa'i
[\[5b.3\]]bye brag gis rnam pa gnyis te/_de la brtags pa'i don gyis dben gyur pa/_/dngos tsam brten nas gang skyes te/_/yang dag kun rdzob shes par bya/_/brtags pa'i don ni yang dag par skye ba la sogs pa dang /_rnam par shes pa snang ba dang /_gtso bo dang 'byung ba'i yongs su 'gyur ba la sogs pa
[\[5b.4\]]ste/_de dag gis dben pa'o/_/dngos po tsam gang yin pa ni ji ltar snang ba bzhin du don byed nus pa'i phyir ro/_/rgyu dang rkyen rnams la brten nas skyes pa de ni yang dag pa'i kun rdzob kyi bden pa yin par shes par bya ste/_'di ltar byis pa yan chad kyi shes pa la mthun par don ji snyed rgyu las snang ba de ni
[\[5b.5\]]yang dag pa'i kun rdzob yin par rigs te/_shes pa la snang ba dang mthun par dngos po gnas pa'i phyir ro/_/yang dag par skye ba la sogs pa ni mi snang ste/_ji lta bur yang rung ba'am/_grub pa'i mtha' la brten nas sgro btags pa 'ba' zhig tu zad do/_/de lta ma yin na ni rtsod pa med par thal ba kho nar
[\[5b.6\]]'gyur ro/_/rgol ba dang phyir rgol ba'i shes pa la snang ba'i cha la ni rtsod pa su yang med do/_/rtsod par byed na ni mngon sum la sogs pas gnod par 'gyur ro/_/yang dag min ni kun brtags yin/_/yang dag par skye ba la sogs pa gang yin pa de ni rtog pa'i bzos sbyar ba ste/_de ni yang dag pa ma
[\[5b.7\]]yin pa'i kun rdzob kyi bden pa'o/_/ni zhes bya ba ni bsnan pa'i don tam go rims bzlog pa'o/_/'o na yang dag par skye ba la sogs pa bkag pa yang ci ga yang dag pa ma yin pa'i kun rdzob tu 'gyur te/_de ni dngos po snang ba na yang dag par skye ba la sogs pa bzhin du mi snang ngo /_/ma yin te dngos po'i _
[\[6a\]]
[\[6a.1\]]ngo bo dang tha dad pa ma yin pa'i phyir ro/_/chos gzhan zhig yin par yongs su brtags na ni yang dag pa ma yin pa'i kun rdzob tu yang 'gyur ro/_/gang gi phyir/_skye la sogs pa bkag pa yang /_/yang dag par skye ba la sogs par rtog pa'i dngos po bkag pa'i gtan tshigs
[\[6a.2\]]kyis/_yang dag pa dang mthun phyir 'dod/_/don dam pa yin par kho bo cag 'dod do/_/gzhan dag ni yang dag pa kho nar 'dzin pas/_yang zhes bya ba ni bsdu ba'i don to/_/de yang rigs pas dpyad na kun rdzob kho na ste/_ci'i phyir zhe na/_dgag bya yod pa ma yin phyir/_/yang dag tu na bkag
[\[6a.3\]]med gsal/_/dgag bya med na bkag pa mi 'byung ba'i phyir te/_yul med pa'i bkag pa mi rigs pa'i phyir ro/_/gal te gzugs la sogs pa la skye ba la sogs rnam par rtog pa'i rgyu can pha rol pos dngos po yang dag pa nyid du brtags pa gang yin pa de dgag bya nyid yin no zhe na/_gal te de lta na/_
[\[6a.4\]]brtags pa'i rang gi ngo bo yi/_/bkag pa brtags min ji ltar 'gyur/_/dgag bya brtags pa yin du zin na/_bkag pa yang brtags pa nyid du 'gyur te/_mo gsham gyi bu'i sngo bsangs nyid la sogs pa bkag pa bzhin no/_/yang dag pa bkag pa med kyang skye ba la sogs pa yod par mi 'gyur te/_bkag pas
[\[6a.5\]]skye ba med pa la sogs pa la ma khyab pa'i phyir dang /_de yod pa'i rigs pa med pa'i yang phyir ro/_/de bas 'di ni kun rdzob ste/_/yang dag par na skye ba med ces bya ba la sogs pa'o/_/yang dag don yin yang dag min/_/yang dag pa'i don ces bya bar bsnyegs so/_/gang gi phyir zhe na/_yang dag tu na
[\[6a.6\]]gnyis med de/_/de nyid phyir na de stong min/_/mi stong ma yin yod med min/_/mi skye ma yin skye min zhes/_/de la sogs pa bcom ldan gsungs/_/bar skabs kyi tshigs su bcad pa'o/_/de ci'i phyir zhe na/_de ni spros pa med pa yin/_/de kho na rtog pa'i dra ba thams cad dang bral ba'o/_/de nyid kyi
[\[6a.7\]]phyir/_'jam dpal gyis ni yang dag dris/_/rgyal ba'i sras po mi gsung bzhugs/_/mdo las/_de nas 'jam dpal gzhon nur gyur pas/_lits+tsha bI dri ma med par grags pa la 'di skad ces smras so/_/rigs kyi bu bdag cag gis ni rang rang gi bstan pa bshad zin na/_khyod kyang gnyis _
[\[6b\]]
[\[6b.1\]]su med pa'i chos kyi sgo bstan pa la spobs pa mdzod cig_/lits+tsha bI dri ma med par grags pa cang mi smra bar gyur to/_/de nas 'jam dpal gzhon nur gyur pas/_lits+tsha bI dri ma med par grags pa la legs so zhes bya ba byin te/_rigs kyi bu gang la yi ge dang skad dang /_rnam par rig byed 'jug pa
[\[6b.2\]]med pa de ni byang chub sems dpa' rnams kyi gnyis su med pa'i sgo la 'jug pa ste/_legs so legs so zhes ji skad gsungs pa lta bu'o/_/gnyis po dag las dben pa'i dngos/_/gzhan dbang dngos po yang dag na/_/dris na ci phyir rgyal ba'i sras/_/de ni mi gsung bzhugs par gyur/_/brda
[\[6b.3\]]shes rigs pa shes pa yi/_/skye bo dag ni ji ltar yang /_/rang gi rtogs pa rjod byed de/_/de bas mi gsung mi rigs so/_/de lta min na sgra rnams kyi/_/rang gi mtshan nyid mthar phyin nyid/_/rigs pa smra bas gang brjod de/_/ji ltar rigs pa gsal bar smros/_/gang phyir kho na de la ni/_/brjod
[\[6b.4\]]bya'i bag kyang ci yang med/_/de yi phyir na dris kyang don/_/mi gsung bzhugs pas rgya cher bshad/_/bar skabs kyi tshigs su bcad pa dag go/_/chos rnams la chos kyi rjes su lta ba can du gnas pa'i byang chub sems dpa' des gang rten cing 'brel par 'byung ba las ma gtogs pa'i chos rdul phra rab
[\[6b.5\]]tsam yang yang dag par rjes su mi mthong ngo zhes bya ba 'di la 'gal ba med de/_chos smos pa'i phyir ro/_/yang kun rdzob ni rnam pa gnyis su bstan te/_snang du 'dra yang don byed dag_/nus pa'i phyir dang mi nus phyir/_/yang dag yang dag ma yin pas/_/kun rdzob kyi ni dbye ba byas/_/zhes bya ba'o/_/shes
[\[6b.6\]]pa gsal ba'i rnam pa snang ba can du 'dra yang /_ji ltar snang ba bzhin du don byed pa la slu ba dang mi slu ba yin par nges par byas nas chu la sogs pa dang smig rgyu la sogs pa dag 'jig rten gyis yang dag pa dang yang dag pa ma yin par rtogs so/_/dngos su na gnyis ni ngo bo nyid med pa nyid du ngo bo nyid mtshungs pa
[\[6b.7\]]kho na'o/_/ji ltar snang ba bzhin du ni rnam par gnas so/_/don byed pa la slu ba dang mi slu ba yang ji ltar grags pa kho na bzhin te/_de yang ngo bo nyid med pa'i phyir ro/_/brten nas skyes pa don gyi bya ba byed pa dngos po tsam ni kho bo dang khyod kyis kyang khas blangs te/_de la 'u bu cag bye brag ci zhig yod pa ma yin _
[\[7a\]]
[\[7a.1\]]nam/_bden te/_gal te khyod kyang rigs min par/_/ji ltar snang bzhin 'dod na ni/_/'u bu cag la de mtshungs nyid/_/rigs par na ni thams cad 'khrugs/_/gal te ji ltar snang ba bzhin du khyod kyang 'dod na ni/_'u bu cag mtshungs pa yin te kho bo cag kyang nga rgyal ga la byed/_gal te khyod
[\[7a.2\]]'di rigs pa'i rjes su 'gro ba can yin par khas len na ni/_de kho bo cag mi 'dod do/_/gang gi phyir rigs par na thams cad brdas nas 'thor ba dang 'dra ba'i phyir te/_'di ltar rgyu dang 'bras bu'i dngos por nges pa 'di la khyod kyi thabs med pa kho na yin no/_/'di ltar rnam pa med pa'i shes pa
[\[7a.3\]]ni/_/yul la 'dzin par mi rigs so/_/rnam pa tshad ma min phyir dang /_/mi rigs phyir na cig shos min/_/gang phyir sna tshogs ngo bo ru/_/snang ba can gyi dngos gcig la/_/rnam pa rnams bden ji ltar 'gyur/_/de yi gcig nyid nyams phyir ro/_/de lta yin na mngon sum dang /_/mi dmigs pa
[\[7a.4\]]yi 'bras bu dang /_/rgyu nyid du ni mi 'grub bo/_/rnam pa gzhan zhig rnam par soms/_/gal te rgyu 'bras nyid blo yi/_/thabs 'ga' zhig ni yod ce na/_/de smros 'dud pa bdag cag la/_/ser sna bya bar ga la rigs/_/des na thams cad mkhyen des kyang /_/gzhan gyi dbang gi skad cig gi_/_
[\[7a.5\]]rgyu dang 'bras bu gsal bar ni/_/cung zad tsam yang mkhyen mi spyod/_/sangs rgyas spyod yul bsam yas pas/_/thams cad mkhyen pa kho nas mkhyen/_/rigs pa'i rjes su 'gro ba la/_/yug pa rkyang 'di mi rigs so/_/bar skabs kyi tshigs su bcad pa dag go/_/rgyu dang 'bras bu'i dngos po
[\[7a.6\]]yang rigs pa ma yin te 'di ltar/_du mas dngos po gcig mi byed/_/du mas du ma byed ma yin/_/gcig gis du ma'i dngos mi byed/_/gcig gis gcig byed pa yang min/_/du mas gcig byed ma yin te/_/'di ltar ngo bo nyid tha dad pa mig la sogs pa dag las 'bras bu tha dad pa ma yin pa 'byung na
[\[7a.7\]]ni/_rgyu'i tha dad pa ni tha dad pa byed par mi 'gyur te/_de tha dad kyang tha dad pa med pa'i phyir ro/_/tha dad pa ma yin pa med kyang tha dad pa med par 'gyur bas/_tha dad pa med pa yang tha dad pa med pa byed par mi 'gyur ro/_/de'i phyir tha dad pa dang tha dad pa med pa ni rgyu med pa can du 'gyur te/_thams cad kyang de las _
[\[7b\]]
[\[7b.1\]]gud na med pa'i phyir/_thams cad kyang rgyu med pa can du 'gyur ro/_/de ltar gyur na rtag tu yod pa'am med pa zhig tu 'gyur ro/_/de ltar mi 'gyur te gang gi phyir rgyu du mas du ma byed phya'i phyir ro/_/ci'i phyir zhe na/_rang gi ngo bo nyid ji lta ba'i bye brag gis de'i bye brag la nye bar sbyor ba'i phyir te/_rgyu'i
[\[7b.2\]]nye bar sbyor bas 'bras bu'i ngo bo nyid kyi bye brag ma 'dres pa'i phyir ro/_/'di ltar mtshungs pa de ma thag pa'i rkyen gyi rnam par shes pa las ni mig gi rnam par shes pa rtogs pa'i bdag nyid du 'gyur ro/_/mig gi dbang po las ni rtogs pa'i bdag nyid de nyid gzugs la 'dzin nus pa nyid du so sor nges
[\[7b.3\]]so/_/yul las ni de dang mthun pa'i ngo bo nyid kho nar 'gyur ro/_/dngos su na 'bras bu tha dad pa ma yin yang rgyu rnams kyi ngo bo nyid tha dad pa dag gis ngo bo nyid tha dad pa kho nar 'gyur te/_rgyu'i tha dad pas kyang 'bras bu bye brag de tha dad pa med pa ni ma yin no/_/gzhan du yang de bzhin du sbyar bar bya'o/_/_
[\[7b.4\]]de ni rigs pa ma yin te rtogs pa'i bdag nyid la sogs pa dag phan tshun tha dad na ni/_rnam par shes pa de du mar 'gyur te/_de dag dang tha mi dad pa'i phyir ro/_/tha dad na ni rgyu med pa can du 'gyur te rgyu'i byed pa gzhan du nye bar sbyar ba byas pa'i phyir ro/_/de dag phan tshun tha dad pa med par yang 'gyur te/_
[\[7b.5\]]rnam par shes pa gcig las gzhan ma yin pa'i phyir ro/_/de lta na ni rgyu'i yul tha dad par brtags pas don ci zhig sos par 'gyur te/_de'i phyir gnas skabs de'i nyes par 'gyur ro/_/gal te 'bras bu'i bdag nyid du ma las log pa dang ldan pa'i chos rgyu dang mthun par tha dad par
[\[7b.6\]]brtags pa byas na de'i byed pa'i yul tha dad par brtag pa byed do zhe na/_gyis shig rgyu'i byed pa de ni rtogs pa'i bzos sbyar ba dag la yin te/_de'i phyir yang dag pa'i don du na btags pa kho na yin par 'gyur ro/_/de lta na ni 'bras bu rgyu med pa can du 'gyur te/_rgyu'i byed pa brtags pa'i bdag nyid
[\[7b.7\]]rnams la nye bar sbyor bar byed pa'i phyir ro/_/gzhan yang gal te dngos su na 'bras bu tha dad pa ma yin yang bye brag rnams ni tha dad do zhe na/_de ltar gyur na ni chos dang chos can dngos su tha dad pa kho nar 'gyur te/_tha dad pa dang tha dad pa ma yin pa'i ngo bo nyid dang ldan pa'i phyir ro/_/de lta na yang sngar smos _
[\[8a\]]
[\[8a.1\]]pa'i nyes pa yod do/_/ji ste bye brag de dag kyang brtags pa kho na yin no zhe na/_de lta yin na ni rgyu'i tha dad pa'i rang bzhin rnams las bye brag tha dad pa rnams kho na 'byung ngo zhes bya ba yang rigs pa ma yin te rtog pas bkod pa'i tha dad pa ni rgyu'i byed pa la mi ltos so/_/'bras bu
[\[8a.2\]]tha dad ma yin yang /_/bye brag rnams ni tha dad dang /_/gzhan min khyed 'dod de bas na/_/kye ci dbang phyug gis byas sam/_/rtogs pa'i ngo bo las gzhan min/_/de ni gzugs las skyes ma yin/_/rnam pa de las gzhan min phyir/_/gzugs las kyang ni skye bar 'gyur/_/gcig
[\[8a.3\]]la cig car skye ba dang /_/mi skye de bzhin skyed byed dang /_/skyed byed ma yin yang dag par/_/ci yi phyir na mi 'gal smros/_/kun las thams cad skye na ni/_/tha dad tha dad ma yin pa/_/khyed la rgyu med gsal bar 'gyur/_/rigs pa'i rjes su 'brangs nas smras/_/gal te bye brag rkyen
[\[8a.4\]]rnams las/_/skye bar 'dod na re re ni/_/skyed par byed pa ma yin 'gyur/_/yin na 'bras bu rgyu med 'gyur/_/gal te khyod ni rkyen rnams las/_/'bras bu skye bar 'dod na ni/_/tha dad tha dad ma yin pa/_/snga ma bzhin du rgyu med thal/_/ji ste de gnyis gzhan min na/_/rnam par dbye ba ci phyir
[\[8a.5\]]'thad/_/bshad zin nyes par thal 'gyur phyir/_/'di ni glang chen khrus 'drar 'gyur/_/bar skabs kyi tshigs su bcad pa dag go/_/gzhan yang gzhan 'di brjod par bya ste/_mig la sogs pa'i bdag nyid khyad par gang gis 'bras bu gcig skyed pa na ci de nyid kyis gzhan yang byed dam/_
[\[8a.6\]]gal te de nyid kyis so zhe na/_ji ltar tha dad pa dang tha dad pa ma yin pa dag rgyu med pa can du mi 'gyur te rgyu tha dad pa med pa bzhin du yang 'bras bu tha dad pa'i phyir ro/_/gal te gzhan gyis so zhe na/_'o na ni dngos po de gcig pur mi 'gyur te/_bdag nyid kyi khyad par las tha dad pa med pa'i phyir ro/_/gal
[\[8a.7\]]te rgyu gcig gis 'bras bu gcig kho na byed du zad mod ce na/_de lta ni ma yin te/_mig la sogs pa rang gi rigs dang mthun pa'i skad cig skyed par byed pa yin pa'i phyir/_'gro ba thams cad long ba dang 'on pa la sogs pa nyid du thal bar 'gyur ba'i phyir ro/_/rang gi rnam par shes pa skyed par byed pa nyid yin _
[\[8b\]]
[\[8b.1\]]na ni/_rang gi rigs chad de/_de bas na cir yang mi rung la/_khas kyang mi len to/_/dbang phyug bzhin du gzhal bya'i phyir/_/'gro ba'i byed po dbang phyug min/_/de lta min na gzhal bya nyid/_/la sogs ye med kho nar 'gyur/_/slob dpon gyis ni skye dgag 'di/_/rnam pa mang po mdzad de la/_/skye bo
[\[8b.2\]]bdag nyid mi shes pas/_/sun 'byin byed pa 'di 'dra smra/_/bdag las gzhan las zhes bya ba'i/_/snyad 'dogs pa ni btags pa yin/_/de bzhin skye ba 'gog byed 'di/_/grub pa bsgrub pa de ma yin/_/'di ltar dngos po rgyu med min/_/'di yi rgyu ni dgos pas na/_/de gang zhes ni mngon dris na/_/khyod
[\[8b.3\]]kyis 'ga' zhig mngon smra dgos/_/sA lu'i sa bon sogs rgyu na/_/ci de gzhan nam de nyid yin/_/phan tshun log pa'i lus la ni/_/rnam pa gzhan dag mi srid do/_/brjod par mi nus zhe na yang /_/mi rigs bram ze'i rgod ma bzhin/_/'di ltar rigs pa shes pa yis/_/lam gzhan zhig kyang bgrod na legs/_/_
[\[8b.4\]]tha snyad kyi ni rjes mthun par/_/ji ltar bsnyad par nus pa ltar/_/'di yang cung zad de bzhin gnong /_/de lta min na mi smra thug_/khyod phyogs gnyis las 'ga' brjod na/_/de gnyis kho bo cag gis dgag_/de bas de lta yin na ni/_/rtsod la bzo ba ga la yin/_/ma zhig pa las 'bras skye na/_/de tshe
[\[8b.5\]]ci phyir 'bras bu med/_/zhig nas 'bras bu skye na ni/_/de tshe gang las 'bras bu 'byung /_/de dag rnam par rtog byed pa/_/don med 'gyur bas yal bar dor/_/lag 'gro 'o ma 'thung ba ni/_/dug 'phel 'gyur ba 'ba' zhig bzhin/_/gcig pu byed po ma yin te/_/du ma'ang byed po gang yang min/_/_
[\[8b.6\]]gcig dang du ma ma gtogs pa/_/gzhan gang byed po yin pa smros/_/gcig pu bya ba ma yin te/_/du ma bya ba gang yang min/_/gcig dang du ma ma gtogs pa/_/gzhan ni gang zhig bya ba smros/_/'di yod 'di zhes bya ba 'di/_/tshad ma med par mi 'gyur ro/_/sngar bshad pa yi rnam pa yis/_/_
[\[8b.7\]]tshad ma'ang khyed la yod ma yin/_/nged kyi rkyen nyid 'di pa tsam/_/ji ltar snang ba kho nar zad/_/'di ltar 'di la dngos bsams na/_/gnas mi rnyed pa kho na yin/_/nged kyang de ltar 'dod ce na/_/kho bo'i dga' ston chen po ni/_/dngos por 'dzin pa'i gdon babs las/_/grol ba yin na 'byung bar _
[\[9a\]]
[\[9a.1\]]'gyur/_rkyen nyid 'di pa tsam zhig ni/_/yang dang yang du rjod byed de/_/de bsgrub bya la tshad ma ni/_/cung zad tsam yang ston mi byed/_/thams cad grub par thal 'gyur phyir/_/tshig gis kyang ni de mi 'grub/_/bdag nyid stod par byed pa ni/_/kye ma'o blo ni shin tu
[\[9a.2\]]zhib/_/bar skabs kyi tshigs su bcad pa dag go/_/ci ste kun rdzob ces bya ba 'di ci zhig yin zhe na/_/gang zhig gis sam gang zhig la/_/yang dag sgrib byed kun rdzob bzhed/_/blo gang zhig gis sam blo gang zhig la yod na yang dag pa sgrib par byed pa 'jig rten na grags pa de lta bu ni
[\[9a.3\]]kun rdzob tu bzhed de/_mdo las ji skad du/_dngos rnams skye ba kun rdzob tu/_/dam pa'i don du rang bzhin med/_/rang bzhin med la 'khrul pa gang /_/de ni yang dag kun rdzob 'dod/_/ces gsungs pa lta bu'o/_/des na 'di kun bde ba ste/_/dam pa'i don du bden ma yin/_/kun rdzob des
[\[9a.4\]]na 'di kun thams cad bden pa yin no/_/ji ltar 'jig rten na grags pa de ltar bden no zhes bya ba'i tha tshig ste/_mdo las ji skad du/_rab 'byor phyin ci log ma gtogs par gang la gnas nas byis pa so so'i skye bo rnams las mngon par 'du byed par 'gyur ba'i dngos po bden pa ni skra'i rtse mo'i
[\[9a.5\]]cha shas gzugs pa'i tshad tsam yang med do zhes gsungs pa lta bu'o/_/phyin ci log ni 'jig rten na grags pa ste/_rigs pa'i mtshan nyid gsum ji ltar 'jug pa de ltar bden no zhes bya ba'i bar du'o/_/kun rdzob dngos po med yin na/_/skye ba dngos po yin pa'i phyir/_/de tshe dngos po
[\[9a.6\]]gcig de la/_/nus dang mi nus cig car 'gyur/_/kun rdzob skye ba yin na yang /_/kun rdzob tu skye zhes bya 'dir/_/mkhas pa rnams kyi tshig don ni/_/skye ba skye bar 'gyur te mtshar/_/'di yi skye ba kun rdzob ste/_/don dam par ni skye med na/_/skye ba med pas dngos po rnams/_/ma skyes par ni
[\[9a.7\]]smra na de/_/grub pa bsgrub pa smra 'gyur 'dis/_/mi 'dod ci zhig bsgrub par 'gyur/_/rigs pa'i rjes su 'brangs nas 'dis/_/gnas pa la sogs de bzhin brjod/_/de la sogs pa ma 'brel la/_/sgra don ma yin rnam rtog cing /_/rgol ba kun rdzob mtshan 'di las/_/nyams par khong du chud _
[\[9b\]]
[\[9b.1\]]par gyis/_/rigs pas brtags na bden ma yin/_/de las gzhan du bden pa yin/_/des na gcig la bden nyid dang /_/mi bden par ni ji ltar 'gal/_/rigs pas brtags na dngos ma yin/_/de las gzhan du dngos po yin/_/des na gcig la dngos po dang /_/dngos po med pa ji
[\[9b.2\]]ltar 'gal/_/bar skabs kyi tshigs su bcad pa dag go/_/de ltar yin na yang /_dam pa'i don du ma skyes pa/_/tshig don 'di ni rigs pa yi/_/rjes su 'brangs na skye ba med/_/gzhan la'ang de bzhin sbyar bar gyis/_/ji ltar 'di sbyar ba de bzhin du yang
[\[9b.3\]]dag par na med do/_/yang dag par na stong ngo zhes bya ba la sogs pa 'di dag la yang rigs pa'i lam gyi rjes su 'brangs na yod pa ma yin zhing de dag la stong pa nyid ma yin pa med ces bya ba la sogs pa sbyar bar bya'o/_/pha rol rnams kyis dngos rnams kyi/_/skye sogs rigs lam brten
[\[9b.4\]]pa can/_/'dod pa dag ni 'gog byed de/_/des na 'di la ci zhig gnod/_/bar skabs kyi tshigs su bcad pa dag go/_/de nyid kyi phyir/_kun rdzob de bzhin nyid gang yin/_/de nyid dam pa'i don gyis bzhed/_/ci'i phyir zhe na/_tha dad min phyir/_kun rdzob dang don dam pa gnyis zhes bya ba lhag
[\[9b.5\]]ma'o/_/rigs de yang /_ji ltar snang ba bzhin du gnas/_/rigs pa yang ji ltar snang ba'i ngo bo yin pa'i phyir kun rdzob kho na yin te/_rigs pa ni gzhan du mi 'jug go/_/'di ltar/_rgol ba gnyi ga'i shes pa la/_/ji tsam snang ba'i cha yod pa/_/de tsam de la brten nas ni/_/chos can
[\[9b.6\]]chos la sogs par rtog_/de tshe rjes su dpag pa 'byung /_/gang gi tshe na gzhan na min/_/de bas rigs pa smra ba rnams/_/de skad smra la su zhig 'gog_/rjes su dpag pa dang rjes su dpag par bya ba 'di tha snyad kyi rgol ba dang /_phyir rgol ba dag gi blo'i bdag nyid la snang ba'i chos can dang chos dang dpe
[\[9b.7\]]nyid du rnam par gzhag par 'byung gi/_/chos can dang chos la sogs pa gnyi ga la ma grub pa nyid kyis rjes su dpag pa 'byung ba mi rung ba'i phyir gzhan na ni ma yin te/_gzhung lugs tha dad pa la gnas pa rnams ni gang la yang blo mtshungs pa nyid med pa'i phyir ro/_/chos can de lta bu la gnas pa _
[\[10a\]]
[\[10a.1\]]rnams ni gtan tshigs la sogs pa de lta bu kho nas yang dag par na yod dam med ces sems par byed par khas blang bar bya'o/_/de lta bas na rigs pas smra ba yang de ltar rjes su dpag pa 'byung bar byed na/_su zhig 'gog par 'gyur/_'di ni mtshungs pa nyid
[\[10a.2\]]du grub par gtan la phab pas/_'dir ni 'di'i rgya ma bskyed do/_/de nyid kyi phyir mdo las kyang rab 'byor 'jig rten gyi kun rdzob kyang gzhan la/_don dam pa yang gzhan pa ni ma yin gyi/_'jig rten gyi kun rdzob kyi de bzhin nyid gang yin pa de nyid don dam pa'i de bzhin nyid yin no zhes
[\[10a.3\]]gsungs so/_/yang na skye ba la sogs pa bkag pa yang 'ga' zhig gis don dam pa nyid du 'dod la/_gzhan dag gis ni yang dag pa kho nar 'dod de/_de lta na yang mdo'i tshig 'di legs par drangs pa kho na yin no/_/'di ltar/_gzhan gyi don dam byas gang yin/_/de ni gzhan gyi kun
[\[10a.4\]]rdzob ste/_/gzhan gyi mar 'dod gang yin de/_/gzhan gyi chung mar 'dod pa bzhin/_/zhes bshad do/_/gal te rigs pa'i stobs kyis na/_/kun rdzob tu yang mi skye dang /_/ci ste kun rdzob tu yang snang ba dang ldan pa dang /_shes pa cig shos kyis yongs su gcod par mi rung ba'i phyir snga ma bzhin du
[\[10a.5\]]rgyu dang 'bras bu nyid nges pa med pa kho na'o/_/du mas dngos po gcig mi byed/_/ces bya ba la sogs pa gtan tshigs snga ma kho na'i phyir yang de ni rigs pa ma yin no zhes bya bar 'dod na/_bshad pa/_de bden de yi phyir na 'di/_/ji ltar snang bzhin yin par gsungs/_/gang gi phyir/_de lta yin na
[\[10a.6\]]nyid kyi phyir/_/bcom ldan 'das kyis skye ba'am/_gzhan yang rung ji ltar snang ba bzhin yin par/_rtag tu skye med chos ni de bzhin gshegs/_/chos rnams kun kyang bde bar gshegs dang 'dra/_/byis pa'i blo can mtshan mar 'dzin pa yis/_/'jig rten na ni med pa'i chos la spyod/_/ces bya
[\[10a.7\]]ba gsungs te/_'di ltar/_ji ltar snang bzhin ngo bo'i phyir/_/'di la dpyad pa mi 'jug go/_/ci ste kun rdzob ni ji ltar snang ba bzhin yin te/_de la ni ji skad bshad pa'i dpyad pa'i gnas med pa nyid do/_/'di ltar/_rnam par dpyod pa byed na don/_/gzhan du song bas gnod par 'gyur/_/kho bo _
[\[10b\]]
[\[10b.1\]]cag ni 'di la dpyod par mi byed kyi/_dpyod par byed pa la ni 'gog par byed do/_/gal te dpyad par byas te ma rung na ma rung du zad do/_/ji ltar snang ba'i ngo bo'i kun rdzob pa la brten nas de la dpyod pa byed pa ni don gzhan du 'gro ba'i phyir gnod pa 'ba' zhig tu zad do/_/ji skad bshad pa'i mtshan nyid
[\[10b.2\]]ma yin pa la ni nyes pa brjod kyang kho bo cag la gnod pa ci yang med pa nyid do/_/'o na gal te don dam par ma skyes pa kho na yin na de'i tshe/_ci yi phyir na rgyu 'di las/_/der snang ba 'di smra bar byos/_/'di yi lan glon par byed de/_/'di 'dra 'di ni rgyu 'di las/_/snang ste ci zhig smra bar bya/_/khyod
[\[10b.3\]]la cha ji tsam snang ba de tsam kho bo cag la yang snang na de la kho bo cag la yang ci zhig dri/_dris na yang kho bos de tsam kho na zhig smra bar bya'i/_sngon ma byung ba ni ci yang smrar med do/_/de'i phyir 'dri ba 'di ni kun nas nyon mongs pa la brten pa 'ba' zhig tu zad do/_/skye bo gang zhig mthong bzhin du'ang /_/_
[\[10b.4\]]mi shes pa des rtsod pa yis/_/grags pas gzhan la smra ba na/_/mi shes ma 'phags ngan pa yin/_/bar skabs kyi tshigs su bcad pa dag go/_/'di ni gzhi med par mi rung ngo zhes kyang brjod par mi nus te/_'di ltar/_btags pa gzhi dang bcas pa ni/_/'ga' yang gang la'ang mi snang ngo /_/_
[\[10b.5\]]shing la sogs pa 'di yang ni/_/gzhi la ltos pa ma yin nyid/_/shing la sogs pa gdags pa'i rgyu ni yal ga la sogs pa yin la/_de'i yang gzhan yin te/_rim gyis rdul phra rab kyi bar du yin la/_de yang phyogs tha dad pas dpyad na med pa kho na yin na/_shing la sogs pa gdags
[\[10b.6\]]pa'i rgyu dngos po yod pa de lta ga la yod/_de lta bas na ji ltar snang ba 'di kho na yin gyi/_gang la yang rgyu dngos po yod pa kho na la ltos nas 'jug pa ni ma yin zhes khas blang bar bya'o/_/gal te kun rdzob gzhi la ni/_/ltos gyur de lta yin na ni/_/dngos 'gyur yang na khyod kyi gzhi/_/de ltar kun
[\[10b.7\]]rdzob mi 'gyur te/_bar skabs kyi tshigs su bcad pa dag go/_/de ni de lta yin te gang gi phyir khyod kyi ltar na yang /_'di ltar brtags pa'i ngo bo nyid/_/ci la'ang mi ltos kho na yin/_/gal te med pa'i phyir mi ltos so zhe na/_mngon sum dang 'gal ba kun tu spyod de/_gzung ba dang 'dzin _
[\[11a\]]
[\[11a.1\]]pa ni brtags pa'i ngo bo nyid yin la/_de gnyis kyang mngon sum kho nar grags pa de dag yin no/_/gal te ma rig pas dkrugs pa'i rnam par shes pa nyid de ltar rtogs so zhe na/_myong ba dang 'gal ba grub pa khyod la 'gog par byed pa su zhig yod de/_bdag nyid
[\[11a.2\]]mi shes pa de lta bu de ni 'jig rten gyis thag ring po kho nar spang ngo /_/gal te rmi lam la sogs pa na mthong ngo zhe na/_bden na mthong bzhin du yang mngon par zhen pa ngan pas khyod la log par snang ngo /_/gang yang gzung ba dang 'dzin pa'i rnam par snang ba 'di ci zhig gzhan gyi dbang yin nam/_
[\[11a.3\]]de ni yang dag par na des dben pa'i ngo bo can yin na/_ji ltar de ltar snang /_ma rig pas dkrugs pa'i phyir de ltar snang bar ni chug mod kyi/_de ni de'i bdag nyid ni ma yin te de'i bdag nyid ni gnyis kyis dben pa'i phyir ro/_/de lta yin na yang 'brel pa med pa'i phyir de snang ba na gnyis po ci'i phyir
[\[11a.4\]]snang bar 'gyur/_gal te 'brel pa smras zin to zhe na/_gal te de lta yin na ni/_gzhan dbang nyid smros de su bzlog_/cig shos kyang gzhan gyi dbang nyid du bya ba la/_rgyu 'di kho nar zad la/_de ni 'di la yang yod de/_de bas na brtags pa med do/_/gal te yang shes pa kho na rgyu dang rkyen
[\[11a.5\]]rnams kyis skyed na/_skyed la ni reg na de go ci'i phyir snang /_gal te shes pa kho na de ltar snang ngo zhe na/_de ni bshad zin te de dag gis ji lta bu kho nar bskyed pa de lta bu kho nar snang du zad do/_/gal te de lta bu kho nar bskyed do zhe na/_'o na ni gnyis kyis dben pa can gyi ngo bo ma yin te/_'di la
[\[11a.6\]]bshad kyang zin to/_/gnyis med pa'i ngo bo nyid yin yang shes pa gzhan gyis 'khrul pa'i dbang gis de ltar rtogs pa yang ma yin te/_brgal zhing brtags pa mtshungs pa'i phyir ro/_/de'i phyir na 'di ni gyi na'o/_/rtsod ngan grags pa kha cig ni/_/yang dag par dngos ma skyes pas/_/mo
[\[11a.7\]]gsham bu la sogs bzhin du/_/kun rdzob tu yang mi skye zer/_/yang dag par ma skyes pa'i ngo bo nyid gang yin pa de dag ni kun rdzob tu yang skye bar mi 'gyur te/_dper na mo gsham gyi bu la sogs pa lta bu'o/_/gzugs la sogs pa 'di dag kyang de dang 'dra'o/_/de ni rigs pa ma yin te/_/_
[\[11b\]]
[\[11b.1\]]'jig rten gnod sogs srid pa'i phyir/_/'di la bsgrub pa nyid med do/_/gal te 'jig rten ma skyes phyir/_/gnod pa med par khyod 'dod na/_/gtan tshigs la sogs med pa'i phyir/_/de tshe bsgrub bya 'grub mi 'gyur/_/rang gi tshig dang 'gal ba'i phyir/_/gal te de gcig
[\[11b.2\]]ma gtogs na/_/'o na des na khyod kyi ni/_/ma nges nyid 'gyur bzlog par dka'/_/sgrub par byed pa yod na ni/_/dpe la'ang yod pa ma yin no/_/gal te rgyu 'di khyod la grub/_/bsgrub byas khyab pa'ang de bzhin na/_/der ni bdag la nyes med par/_/khyod kyis ji ltar klan ka btsal/_/_
[\[11b.3\]]gal te nga la tshad ma yis/_/grub na grub ste khyod la khyab/_/mkhas khyod ci'i phyir bdag nyid kyi/_/nyes pa nga la 'dogs par byed/_/tshad mas ma grub ce na yang /_/yod med skye ba bkag pa'i phyir/_/yang dang yang du bsgrubs zin no/_/khyab pa de yang khyod kyis smras/_/_
[\[11b.4\]]kho bo'i bden par ma skyes dang /_/kun rdzob mi skye lhan cig tu/_/khyab bya khyab byed nyid ma grub/_/de lta yin na khyod kyis nyes/_/yang dag skye ba bkag pa yis/_/yang dag par na skye med 'dod/_/brtags pa mi skye de lta min/_/de phyir 'di gnyis de bdag min/_/yang dag
[\[11b.5\]]par na gnyis po med/_/gang phyir spros dang bral ba ni/_/yang dag 'dod de de phyir der/_/gtan tshigs la sogs yan lag med/_/'di ltar de gnyis med pa'i phyir/_/rgyu dang 'bras bu med pa nyid/_/'di nyid kyis ni thal bar yang /_/dogs pa rnam par bzlog pa yin/_/_
[\[11b.6\]]bar skabs kyi tshigs su bcad pa dag go/_/gzhan yang /_gal te kun rdzob mi rung na/_/tshad mas so/_/tshad ma ma yin pa ni gzung bar bya ba ma yin pa'i phyir/_rigs smra de la ci zhig gnod/_/rigs pas 'ongs pa'i dngos po la rtog pa sngon du gtong ba su yang sdang bar gzo
[\[11b.7\]]ba med pa'i phyir ro/_/sngar khas blangs pa'i phyir tshad mas gnod bzhin du yang dor bar mi nus so zhes kyang brjod par rigs pa ma yin no/_/gang gi phyir kun rdzob khas blangs nas 'di ci rigs sam 'on te mi rigs zhes dpyod par byed pa mi mdzes pa de'i phyir 'di sngar khas ma blangs so _
[\[12a\]]
[\[12a.1\]]snyam du bsams te 'di ltar/_rigs pa shes pas dpyad pa yi/_/'og tu khas blangs bya bar bshad/_/brtags pa'i 'og tu khas blang gi/_/khas blangs nas brtag pa 'jug pa ni ma yin no zhes bya ba'i don 'di ni tshad ma rnam par gtan la dbab pa la sogs par rab
[\[12a.2\]]tu dpyad zin pa'i phyir ro/_/mngon sum la sogs 'gal zhe na/_/kun rdzob ni ji ltar snang ba bzhin yin la/_de yang gal te khas mi len na mngon sum la sogs pa dang 'gal bar thal bar 'gyur bar sems na/_bden na mngon sum la sogs pa dang 'gal ba/_de ci 'di smra nyid la'am/_
[\[12a.3\]]gang gis na khyod ma gtogs par 'gyur ba khyod dang 'brel bar ma byas pa de ni med do/_/gal te des khyod mi 'jigs so zhe na/_de ci kho bo cag rang bzhin med par smra ba yin bzhin du yang 'jigs sam zhes bsams pa'o/_/tshad mas gnod na tshad ma'i bdag_/yid brtan du ni mi rung 'gyur/_/_
[\[12a.4\]]kun rdzob ni ji ltar snang ba bzhin yin la de yang gal te tshad mas mi rung na mi rung du zad do/_/mngon sum de la gnod pa bab na/_tshad ma'i bdag nyid la yid brtan du mi rung bar brjod de/_mtshan nyid dang ldan pa la gnod pa srid phan chad mtshan nyid sun phyung bar 'gyur ro/_/de'i phyir tshad ma'am
[\[12a.5\]]tshad ma ma yin pa cir yang mi 'gyur ro/_/de lta na yang kun rdzob kyang dgag par mi nus pa kho na'o snyam du sems pa'o/_/gang zhig yang dag dngos mi 'dod/_/de la kun rdzob ci zhig smos/_/gal te tha snyad sogs med na/_/de ci gzhan la'ang mi mtshungs sam/_/khyod dang de bzhin kho bos kyang /_/_
[\[12a.6\]]'jig rten bzhin du bsnyad bya dgos/_/de lta yin na khyod kyis ni/_/bsnyad par byas pas khe ci yod/_/bar skabs kyi tshigs su bcad pa dag go/_/de lta bas na/_snang ba'i ngo bo gang yin pa/_/de ni 'gog pa ma yin nyid/_/nyams su myong ba gang yang ni/_/dgag par rigs pa ma yin no/_/_
[\[12a.7\]]mngon sum dang 'gal bar 'gyur ba'i phyir ro snyam du bsams pa yin no/_/skye la sogs pa'i rnam pa gang /_/snang ba min la de yang ni/_/yang dag par zhes bya sogs par/_/gzhan gyis yongs su brtags pa 'gog_/gang yang gzugs la sogs pa snang ba dang ldan pa'i shes pa la mi snang _
[\[12b\]]
[\[12b.1\]]ba'i rnam pa yang dag par skye ba dang rnam par shes pa snang ba dang /_gtso bo dang yongs su 'gyur ba la sogs pa bstan bcos la sogs pa la brten nas yongs su brtags pa 'di 'ba' zhig 'gog par byed de/_de bkag pa la mngon sum la sogs pa'i gnod pa mi 'jug pa kho na'o/_/_
[\[12b.2\]]sogs pa smos pa ni yod pa nyid la sogs pa yongs su bsdu ba'o/_/de bas 'dir ni de lta bu'i/_/brtags pa kho na dgag par rigs/_/ji skad smos pa'i nyes pa med pa'i phyir ro/_/brtags pa ma yin 'gog pa 'di/_/bdag la gnod 'gyur 'ba' zhig go/_/gzugs la sogs pa'i
[\[12b.3\]]lus rtog pa'i nyes pas ma sbags pa gzhan gyi dbang gi bdag nyid rnam par shes pa tsam snang ba dgag par mi nus pa 'ba' zhig tu ma zad kyi/_byed na byed pa po la mngon sum la sogs pas phyir gnod pa kho na byed do/_/rnam par rtog pa snang ba yi/_/gtso bo la sogs yang dag par/_/dngos
[\[12b.4\]]po rnams kyi rgyur gyur par/_/gzhan gyis brtags gang de 'gog go/_/brtags pa 'gog par byed pa la/_/yang dag ces bya bkag pa yi/_/bye brag min te de yi phyir/_/kun rdzob ji ltar med par 'gyur/_/bar skabs kyi tshigs su bcad pa dag go/_/de nyid kyi phyir mdo las kyang /_/_
[\[12b.5\]]brtags pa'i dngos po yod ma yin/_/gzhan gyi dbang ni yod pa ste/_/sgro 'dogs pa dang skur 'debs pa'i/_/mthar rtog pa ni phung bar 'gyur/_/chos rnams thams cad brtags pa yi/_/ngo bo nyid kyis ma skyes so/_/mi rnams gzhan gyi dbang la ni/_/brten nas rnam par rtog pa skye/_/_
[\[12b.6\]]zhes gsungs te/_/de ltar byas na/_rab 'byor gzugs ni gzugs med pa'i ngo bo nyid yin no zhes rgyas par 'byung ba dang /_tshe dang ldan pa shA ri'i bu 'di ltar gzugs ni rang bzhin gyis stong ngo /_/gang yang rang bzhin gyis stong pa de la ni skye ba med 'jig pa med do/_/gang yang skye ba med
[\[12b.7\]]'jig pa med pa de la ni gzhan du 'gyur bar mi mngon te/_tshor ba nas rnam par shes pa'i bar du yang de dang 'dra'o zhes rgyas par 'byung ba 'di yang grub pa yin no/_/gal te dngos po ji ltar snang ba bzhin kho nar gnas par zad na las dang 'bras bu dag ji lta bu snyam pa la/_mthong ba po'i lta ba la/_
[\[13a\]]
[\[13a.1\]]las 'bras ji ltar snang ba dag_/de ltar des bshad de yi phyir/_/thams cad ji ltar snang bzhin gnas/_/ston pa'i gzigs pa snang ba thogs pa mi mnga' ba can gyis mkhyen pa'i bdag nyid la las dang 'bras bu dag bye brag tu ji ltar snang ba de bzhin du 'gro ba la
[\[13a.2\]]phan par bzhed pa thugs rje'i rang bzhin can des bye brag tu rab tu bshad de/_gang gi phyir de lta yin pa de'i phyir dbang po'i yul du ma gyur pa thams cad kyang ji ltar snang ba bzhin kho nar gnas so/_/thugs rje'i bdag nyid de nyid kyis/_/rtog pas bcings pa gzigs nas ni/_/sems tsam la sogs
[\[13a.3\]]bye brag gis/_/bcings pa thar pa bstan pa mdzad/_/bcom ldan 'das las dang 'bras bu mkhyen pa thugs rje'i rang bzhin gyi sku can de nyid kyis 'khor ba'i btson rar 'gro ba rtog pa'i lcags sgrog gis bcings pa la gzigs nas/_bsam pa ji lta ba bzhin du phung po dang khams dang skye mched
[\[13a.4\]]dang /_sems tsam dang /_chos thams cad bdag med par bstan pa'i rim gyis dngos por 'dzin pa ma lus par sel bar mdzad cing /_'gro ba la bcings pa dang thar pa bstan pa mdzad do/_/ji ste rtog pa zhes bya ba 'di ci yin zhe na/_sems dang sems byung khams gsum pa/_/sgro
[\[13a.5\]]btags rnam pa can rtog yin/_/khams gsum pa'i sems dang sems las byung ba'i sgro btags pa'i rnam pa can du 'byung ba'i rnam pa ni rtog pa yin no/_/de dag 'ching ba'i rgyu nyid du/_/ji ltar gzigs pa de bzhin gsungs/_/de dag kyang de bzhin gshegs pas rnam pa gang
[\[13a.6\]]gis kyang 'ching ba'i rgyu nyid du gzigs pa de kho na bzhin du gsungs kyi yang dag par ni ma yin te/_'di ltar/_med pa rnams kyi nus pa yang /_/ji ltar snang ba bzhin du 'dod/_/med pa rnams kyang ji ltar grags pa bzhin du 'ching ba la sogs pa'i bya ba byed par mi 'gal ba kho na'o/_/_
[\[13a.7\]]yang dag par na 'ching ba dang /_'ching bar bya ba dag kyang med do/_/yod pa rnams kyi nus pa ni/_/ji lta bur yang mi mthong ngo /_/yod pa rnams don byed par nus pa ni sangs rgyas rnams kyis kyang gzigs par mi spyod de/_shes pa rnam pa med pa dang /_/rnam pa dang bcas pas yongs _
[\[13b\]]
[\[13b.1\]]su gcod pa mi srid pa'i phyir la/_yongs su gcod par byed pa gzhan yang mi rung ba'i phyir ro/_/gang las gang zhig yod gzigs pa/_/de yod na ni de nges yod/_/de med na ni de med nyid/_/de phyir ha cang thal mi 'gyur/_/bar skabs kyi tshigs su bcad pa dag go/_/gzhan la
[\[13b.2\]]dngos po ji bzhin du/_/tha snyad rung ba ma yin no/_/tha snyad thams cad ji ltar snang ba kho na bzhin du 'jug go zhes bya ba de ni de lta yin no zhes bya bar shes par bya ste/_'di ltar dngos por smra ba'i lta ba la yang /_dngos po ji lta ba bzhin tha snyad gdags su ni mi snang ba'i phyir/_rigs
[\[13b.3\]]pas mi rung ngo /_/shes pa'i bdag nyid la ni rdul phra rab dag dang /_gnyis su med pa'i dngos po'i ngo bo mi snang ngo /_/mi snang ba la ni tha snyad med do/_/snang ba gang yin pa de yang dngos po'i ngo bo kho na ma yin te/_'dus pa dang gnyis kyang dngos po ma yin pa'i phyir ro/_/tha snyad ni 'di
[\[13b.4\]]gnyis las yin na/_'di gnyis kyang dngos po ma yin pa kho na'o/_/gal te snang bzhin du yang de nges par mi zin to snyam na/_des na ci de lta bu la ni tha snyad med do/_/snang ba zhes bya ba yang yid ches pa med pa'i phyir mna' chu btung dgos so/_/tshad ma med pa'i phyir dang /_tshad mas
[\[13b.5\]]gnod pa'i phyir yang /_dngos po'i ngo bo mi rung ba'i phyir ro/_/de ji ltar snyam pa la/_rigs pa'i rjes su 'brangs nas bshad/_/ces bya ba smos te/_de lta bas na dngos po'i ngo bo yod du zin kyang ji ltar snang ba bzhin tha snyad 'dogs pas de la mngon par zhen pa ni cir yang mi dgos so/_/_
[\[13b.6\]]rang lta chags pas ci zhig bya/_/skye bo reng bur skyes 'gyur zhing /_/yon tan nyes pa ma mthong la/_/rang gi lta ba ci zhig yod/_/rang gi lta la chags bor te/_/rigs pa nyid la 'jug par gyis/_/gang tshe rigs stobs las 'ongs pa'i/_/dngos po yang dag nyid zung shig_/bar skabs
[\[13b.7\]]kyi tshigs su bcad pa dag go/_/lta ba 'di la chad par thal bar 'gyur ba yang ma yin te/_gang phyir rgyu las byung de'i phyir/_/'di ni ci phyir chad par 'gyur/_/de log na ni log pa la/_/ci phyir rtag pa nyid yin smros/_/gang gi tshe dngos po 'di ji ltar snang ba bzhin las dang nyon mongs pa'i dbang _
[\[14a\]]
[\[14a.1\]]gis 'khor ba ji srid par 'jug pa de'i tshe/_'di chad par ji ltar 'gyur te 'gro ba brgyud pa 'khor ba'i rjes su 'gro ba kho na la ni chad par rigs pa ma yin no/_/gang gi tshe 'phags pa'i bden pa mthong ba'i mes/_las dang nyon mongs pa mtha' dag bsregs pa can mya ngan
[\[14a.2\]]las 'das pa'i grong khyer na gnas pa de'i tshe/_'di ji ltar rtag par 'gyur/_de bas de ltar na kun rdzob kyi dngos po med pa'i bdag nyid la yang rtag pa dang chad pa'i chos nyid thag ring po kho nar gnas so/_/don dam pa la lta ba'i gnas mi thod pa kho na ste/_'di ltar/_ma skyes ngo bo nyid la ni/_/_
[\[14a.3\]]rtag dang chad nyid ga la zhig_/chos kyi bye brag rnam rtog pa/_/ngo bo nyid la rtog par byed/_/ji ltar sus kyang nam mkha' la/_/yig sogs dgod par mi nus ltar/_/dngos po rnams ni ma skyes la/_/chos su rnam rtog de bzhin no/_/bar skabs kyi tshigs su bcad pa dag go/_/brtags
[\[14a.4\]]pa'i ngo bos dben pa yi/_/ji ltar snang ba 'di kho na/_/brten te skyes pa thams cad ni/_/thams cad mkhyen pas mngon sum gzigs/_/dngos po rnams ngo bo nyid med bzhin du yang ji ltar snang ba la yang dag par skye ba la sogs pas dben pa brten nas skyes pa kho na'i dngos po thams cad rnam pa
[\[14a.5\]]thams cad du cig car mngon sum du mkhyen pas na/_thams cad mkhyen pa zhes bya'o/_/gang la don gzhan yongs gcod pa'i/_/shes pa cung zad kyang med pas/_/de yi thams cad mkhyen pa 'dir/_/brtags yin cung zad 'gal ba med/_/shes bya nang gi yin par smra ba'i ltar na/_thams cad
[\[14a.6\]]mkhyen pa brtags pa kho na yin par 'gyur te/_blo rnam pa dang bcas pa dang cig shos kyis yongs su gcod pa mi rung ba'i phyir ro/_/rgyud gzhan la yod pa'i dngos po yongs su mi gcod pa'i phyir te/_rang gi rgyud la yod pa yang de dang 'dra'o/_/ngo bo nyid med par smra ba'i ltar na ni/_ji ltar grags pa bzhin
[\[14a.7\]]du yongs su gcod pa'i phyir nyes pa med do/_/gang gi tshe yang dag par skye ba la sogs par rtog pa bkag pa'i ngo bo nyid kyis chos rnams ma skyes so zhes bya ba la sogs pa yang brtags pa'i bdag nyid yang dag yin no zhes bya bar khong du chud par byas nas/_dngos po'i rang gi ngo bo dpyod par byed _
[\[14b\]]
[\[14b.1\]]cing cung zad kyang mi mthong ba de'i tshe ni de kho na bzhin gnas te/_'di ltar/_gang tshe shes dang shes bya dang /_/bdag nyid rjes su mi mthong ba/_/de ni mtshan ma mi 'byung phyir/_/gnas pa brtan phyir mi bzhengs so/_/bcom ldan 'das 'di rtog pa'i sa bon mtha' dag bag chags dang bcas te/_
[\[14b.2\]]rtsad nas bton pa nyid kyi phyir/_/mtshan ma mi 'byung na bzhengs pa lta ga la yod/_bskal pa grangs med pa du mar gus par mdzad de/_bar chad med par legs par bsgoms pas ting nge 'dzin brtan pa'i yang phyir ro/_/gang la bzhugs na bsam mi khyab/_/yon tan kun gyi gnas 'gyur dang /_/_
[\[14b.3\]]mtshungs med phyag gnas 'dren gyur pa'i/_/gnas skabs 'ga' de bsam mi khyab/_/chos rnams kun gyi lus yin phyir/_/yon tan bsam yas kun rten phyir/_/rigs pa'i rjes 'brang ngo bo'i phyir/_/skyob pa rnams kyi chos sku yin/_/rnam pa gsum gyis chos kyi sku/_/zhes bya ste/_
[\[14b.4\]]chos thams cad kyi lus kyi 'gro ba thams cad de bzhin gshegs pa'i ngo bo nyid las mi 'da' ba'i phyir ro/_/'jig rten pa dang 'jig rten las 'das pa'i yon tan thams cad kyi rten lus ni tshogs yin pa'i phyir ram/_yang na 'dir chos rnams sgrogs pa'i phyir ro/_/rten gyi dngos po ni de la 'jug pa
[\[14b.5\]]thob pas kun brtags pa'o/_/chos kyi sku ni rigs pas rnam par gnas pa'i ngo bo nyid ces bya ba'i tha tshig go/_/de nyid rigs pa dang ldan pa'i phyir ro/_/de tshe rnam rtog med de yi/_/sngon gyi shugs kyis sems can don/_/rtag tu phyogs rnams thams cad du/_/rnam pa kun tu thams cad 'byung /_/_
[\[14b.6\]]mkhyen pa'i skad cig gcig gis ni/_/shes bya dkyil 'khor kun khyab can/_/yon tan rin chen tshogs ting 'dzin/_/bsam gtan bsam mi khyab pa'i rten/_/rtog pa dang ni nyon mongs dang /_/bag chags ma lus gtan bcad can/_/shes bya'i yul la mi shes pa'i/_/tshogs ni mtha' dag
[\[14b.7\]]rnams spangs can/_/nyes pa kun gyi sa ma yin/_/yon tan rgya mtsho kun gyi sa/_/rtag tu 'gro ba thams cad kyi/_/'dod pa rnam pa kun du sgrub/_/yid bzhin nor bu bzhin du ni/_/mtshungs med 'khor ba srid du 'jug_/thugs rje ches bsgrubs bsam mi khyab/_/bsod nams ye shes _
[\[15a\]]
[\[15a.1\]]mtshungs med 'byung /_/yang dag pa yi mchog thob cing /_/bsod nams rab che'i las mnga' ba/_/byang chub sems dpa' rnams mig gi/_/yul du bsam gyis mi khyab 'gyur/_/de las byang chub sems dpa' rnams/_/gang gis chos kyi longs spyod ni/_/ji ltar
[\[15a.2\]]'dod bzhin nyer spyod pas/_/sku ni longs spyod rdzogs par 'dod/_/sems can so so'i 'dod pa'i don/_/dus bzhin rab tu 'grub pa'i phyir/_/de las sprul pa'i sprin gyi rgyun/_/kun du rab tu 'byung bar 'gyur/_/rnam pa gang dang gang gis na/_/gang dang gang na gang gang tshe/_/skal ldan skye bo
[\[15a.3\]]gang dang gang /_/de de yongs su smin bya bar/_/rnam pa de des de dang der/_/de yi tshe dang de yi tshe/_/thub pa'i spu yi khung sogs nas/_/sprul pa gdon mi za bar 'byin/_/rgyal bas 'jig rten ma lus pa'i/_/bya ba dag la gang gis mdzad/_/de ni de yi sprul sku ste/_/'gro ba dbugs 'byin
[\[15a.4\]]mdzad pa yin/_/khyab bdag shugs kyi mthu yis ni/_/sprul pa yis ni sprul pa yang /_/ji ltar bzhed bzhin mdzad nyid de/_/mdzad pa kun la 'jug pa bzhin/_/bar skabs kyi tshigs su bcad pa dag go/_/bcom ldan 'das kyi sku 'di ni shin tu mdor bsdus nas rnam pa gsum du bshad kyi/_
[\[15a.5\]]rnam pa thams cad du ma lus par brjod par ni/_ye shes dang ldan pa thams cad mkhyen pas kyang mi spyod na bdag 'dra bas lta smos kyang ci dgos/_phyogs 'dis nyan thos la sogs pa'i lus kyi rnam par dbye ba yang shes par bya'o/_/de ltar bden gnyis rnam phye 'dir/_/ci nyes yod dam 'on
[\[15a.6\]]te med/_/phyogs 'dzin pa yis dkrugs pa'i yid/_/legs par bor la dpyad par gyis/_/mi yang shin tu thob par dka'/_/blo sbyangs nyam yang rab tu chung /_/'khor ba'i dgon pa bgrod par dka'/_/srog kyang shin tu g.yo ba yin/_/bshes gnyen bzang po rnyed dka' na/_/rab tu sdang ba gang
[\[15a.7\]]du dgos/_/mos pa med du zin na yang /_/de ni 'ga' la bsod nams kyis/_/goms par byas la rim gyis ni/_/'di ni re zhig cig na 'gyur/_/sdang bas tshig pa khyod la ni/_/dal ba 'byor pa'ang ring bar gsal/_/bden pa gnyis ni rnam phye bas/_/dge ba bdag nyid thob pa gang /_/des ni 'gro _
[\[15b\]]
[\[15b.1\]]ba ma lus pa/_/ye shes snying por bskyed par shog_/bden pa gnyis rnam par gtan la dbab pa/_yang dag pa mthong bar brtson pa slob dpon ye shes snying pos mdzad pa rdzogs so//_//paN+Di ta shI len dra bo d+hi dang ban+de ye shes sde'i 'gyur//_//_
[\[15b.2\]{D3883}#]@#/_/rgya gar skad du/_sa t+ya dwa ya bi b+haM ga pany+dzi ka_/bod skad du/_bden pa gnyis rnam par 'byed pa'i dka' 'grel/_bam po dang po/_'jam dpal gzhon nur gyur pa la phyag 'tshal lo/_/blo chung rnams kyi shes rab dag_/rab tu rgyas par bya ba'i phyir/_/bden gnyis rnam par dbye ba
[\[15b.3\]]yis[#]/_/dka' 'grel 'di ni mdor bsdu [#]bya/_/de la bstan bcos brtsam pa la/_/gang dag dngos po ngo bo nyid med yang dag mkhyen gyur kyang /_/thugs rjes 'khor ba ji srid bar du thub dbang sras bcas rnams/_/'jig rten ma lus pa yi 'tshal ba'i dngos po bsgrub slad du/_/'dir bzhugs dri med
[\[15b.4\]]blo ldan de dag rnams la phyag 'tshal lo/_/zhes bya ba sdug pa'i lha la phyag bya ba brjod pa ni bkra shis par bya ba'i phyir ro/_/gcig tu na ya rabs kyi tshul dang mthun par 'jug pa yin par bstan pa yin no[#]/_/gcig tu na bstan bcos brtsam pa la ston pa la mchod pa [#]bya ba ni bstan bcos de la gus pa
[\[15b.5\]]bskyed pa'i phyir ram/_de'i don bzang ba las na [#]ston pa grub par bya ba'i phyir te/_de la grub pa dang ma grub pa'i rigs gnyis yod pa'i phyir ro/_/phyag bya ba 'di ni bstan bcos kyi don ji lta bu yin pa de dang mthun pa kho nar byas pa yin te/_bdag gis 'dir don 'di lta bu rab tu bsgrub bo zhes bstan pa'i phyir
[\[15b.6\]]te[#]/_tshigs su bcad pa 'dir don gsum bstan te/_dngos po'i de kho na ji lta ba bzhin du thugs su chud pa ni/_gang dag dngos po ngo bo nyid med yang dag mkhyen gyur kyang /_/zhes bya ba 'dis bstan to/_/dngos po dang dngos po med pa'i ngo bo nyid las 'das pa ni ngo bo nyid med pa ste/_dngos po dang dngos
[\[15b.7\]]po med pa gnyi ga ngo bo nyid med pa'i phyir ro/_/dngos po zhes bya ba'i sgra ni ngo bo nyid la bya'o/_/bzhugs pa ni chen po rnam pa lngas bstan te/_rgyu chen po ni thugs rje'i rgyu las byung ba'i phyir ro/_/thugs rje ni sems can la sogs pa la dmigs pas rnam pa gsum mo/_/dus chen po ni 'khor ba ji srid bar
[\[16a\]]
[\[16a.1\]]du bzhugs pa'i phyir ro/_/mdzad pa [#]chen po ni sangs rgyas dang byang chub sems dpa' mdzad pa po yin pa'i phyir ro/_/lus dang ngag dang yid thub pa dang ldan pa'i phyir/_nyan thos dang rang sangs rgyas rnams ni thub pa rnams so/_/bcom ldan 'das ni lus dang ngag dang yid thub pa thun
[\[16a.2\]]mong ma yin pa dang ldan pa'i phyir de dag gi dbang po yin te/_de ni de bzhin gshegs pa'i gsang ba'i mdo las/_sku'i gsang ba la sogs pa smos pas bstan te[#]/_sras bcas zhes smos pa ni/_bcom ldan 'das kyi [#]rtag tu mang zhing rnam par dag pa yin par bstan [#]pa'i phyir ro/_/dgos
[\[16a.3\]]pa chen po de yang 'jig rten zhes bya ba la sogs pas bstan te/_'jig rten ma lus pa'i 'tshal ba ni/_'di ma lus pa yang yin/_'jig rten gyi 'tshal ba'i dngos po 'grub pa yang yin no zhes bya bar sbyar ro/_/skyon rnams kyis ma gos pa chen po ni/_dri med blo ldan zhes bya bas bstan to/_/blo
[\[16a.4\]]dri ma med pa ni nyon mongs pa dang shes bya'i sgrib pa spangs pa'i phyir te/_nyon mongs pa dang shes bya'i sgrib pa de gnyis gtan du spangs pa dang /_bag chags dang bcas par spangs pa dang /_ting nge 'dzin dang snyoms par 'jug pa thams cad kyi sgrib pa spangs pa'i phyir ro/_/gcig tu na 'khor ba na [#]gnas
[\[16a.5\]]pa rnams kyi 'khor ba'i skyon 'jig rten gyi chos la sogs pas mi gos pa'i phyir blo dri ma med pa yin no/_/kyang zhes bya ba ni mi mthun pa'i rgyan ston pa yin te/_don dam pa'i bden pa la brten nas ni dngos po'i de kho na ji lta ba bzhin du thugs su chud la/_kun rdzob kyi bden pa la brten nas ni bzhugs
[\[16a.6\]]pa yang bstan to/_/gang gi phyir rdzogs par longs spyod pa'i sku de bsod nams dang ye shes kyi tshogs las nges par byung ba yin yang byang chub [#]sems dpa' chen po rnams kyi mos pa ji lta ba bzhin du sngon po la sogs pa'i ngo bor snang ba ji lta ba de bzhin du rnam par 'jog ste de'i phyir 'gal ba med do/_/_
[\[16a.7\]]phyag bya ba de ni mdor na las gsum gyi rang bzhin gyi don yin pa'i phyir ro/_/rab tu byed pa 'di [#]ni dgos pa med pa'i phyir brtsam par bya ba ma yin te/_bya rog gi so brtag [#]pa dang 'dra'o snyam du dogs pa'i gtan tshigs ma grub pa nyid du bstan pa'i phyir/_bden pa gnyis ji lta ba bzhin du khong du chud par
[\[16b\]]
[\[16b.1\]]bya ba'i phyir zhes bya ba smos te/_ji lta ba bzhin zhes bya ba'i tshig ni/_gzhan dag gis kyang bden pa gnyis rnam par dbye ba bstan mod kyi/_de ni yang dag pa ma yin no zhes bstan pa'i phyir ro/_/'brel ba ni dgos pa'i nang du 'dus pa'i phyir logs shig tu ma smos te/_'di ltar bstan bcos
[\[16b.2\]]thams cad dam/_las la ni dgos pa nyid kyi [#]'brel pa brjod par bya'i/_byed pa'i mjug thogs la sogs pa'i mtshan nyid kyi 'brel pa gzhan ni brjod par mi bya ste/_bstan bcos la bya ba'i yan lag ma yin pa'i phyir ro/_/dper na gso ba'i bstan bcos ji lta ba de bzhin du/_dgos pa dang ldan pa
[\[16b.3\]]gang yin pa de brtsam par bya ste/_rab tu byed pa 'di yang dgos pa dang ldan pa yin no/_/dper na gso ba'i bstan bcos la [#]ji lta ba de bzhin du 'brel pa dang ldan pa gang yin pa de rtog pa sngon du gtong ba rnams kyis gzung [#]bar bya ste/_rab tu byed pa 'di yang 'brel pa dang bcas pa yin te/_rtog pa sngon du gtong
[\[16b.4\]]ba'i skye bo bden pa gnyis khong du chud par bya ba'i phyir ro zhes bya ba lhag ma'o/_/'di zhes bya ba ni 'og nas 'byung ba'i rab tu byed pa nang du yongs su rdzogs pa'i ngo bor bzhag [#]nas brjod pa yin te/_mngon sum nye ba'i tshig yin pa'i phyir ro/_/brtsams te zhes bya ba ni/_da ltar dang nye ba la da ltar zhes bshad
[\[16b.5\]]pa'i phyir ro/_/rnam pa gcig tu na brtsams la yongs su rdzogs pa ma yin pa ni da ltar gyi dus so/_/bcom ldan 'das kyis bden pa gnyis ji lta ba [#]bzhin du rnam par phye la/_slob dpon klu sgrub kyi zhal snga nas kyis kyang gsal bar mdzad zin pa ma yin nam/_ci'i phyir bden pa gnyis rnam par dbye ba
[\[16b.6\]]ji lta ba bzhin du khong du chud par bya ba'i phyir rab tu byed pa 'di brtsams she [#]na/_gang gi phyir/_bden pa gnyis po rnam phye yang /_/shing rta che dag rmongs nyid na/_/gzhan rnams smos kyang ci dgos te/_/de bas bdag gis rnam par dbye/_/zhes bya ba smos so[#]/_/gzhan gyi don ni mngon par mtho ba dang nges
[\[16b.7\]]par legs pa'i mtshan nyid de/_de 'byung ba de la mkhas zhes bya bar tshig rnam par sbyar bar bya'o/_/bcom ldan 'das zhes bya ba ni bdud bzhi bcom pa'i phyir ram/_dbang phyug la sogs pa'i yon tan dang ldan pa'i phyir ro/_/skye bo blo chung ngu ni blo mi [#]gsal ba'o/_/rang gi sde pa ni slob dpon chos skyong la sogs
[\[17a\]]
[\[17a.1\]]pa'o/_/de dag gi kha na las pas 'jug pa gang dag slob dpon chos skyong la sogs pa'i lta ba'i rjes su 'brang bas [#]zhugs pa de dag ni shin tu rmongs pa kho na yin pa'i phyir/_gzhan rnams lta smos kyang ci dgos zhes bya ba smos so/_/bden pa gnyis rnam par phye ba de nyid kyis
[\[17a.2\]]don ci zhig tu 'gyur zhe na/_bden gnyis rnam dbye shes pa dag_/thub pa'i bka' la mi rmongs te/_/de dag ma lus tshogs bsags nas/_/zhes bya ba la sogs pa smos te/_'dis ni bden pa gnyis rnam par dbye ba shes pa ni dgos pa yin la/_dgos pa de yang bcom ldan 'das kyi bka'
[\[17a.3\]]dag la mi rmongs shing ma rmongs na/_bsod nams dang ye shes kyi tshogs ma lus pa yongs su rdzogs par 'gyur la/_rdzogs pa de yang bdag dang gzhan gyi don phun sum tshogs pa rab kyi mthar phyin par 'gyur te/_de ni sangs rgyas nyid du 'gyur ro zhes de skad du ston te/_de las dgos pa gzhan
[\[17a.4\]]med pa'i phyir/_phun tshogs pha rol 'gro ba nyid/_/ces bya ba smos te/_'gro'am/_mi 'gro snyam du the tshom za ba'i rgyu med pa'i phyir/_'gro ba nyid ces bya ba smos so/_/'di ni go rims kho na bzhin du rnam par dgrol ba'i phyir/_bden pa gnyis rnam par dbye ba la mkhas pa zhes bya ba la sogs
[\[17a.5\]]pa smos so/_/'gro [#]la phan pa de 'byung ba/_/de bskyed pa ni byed pa ste/_/der de blo dang ldan pa'o/_/yang na blo des 'gro ba la phan pa 'byung ba skyed pas de 'gro ba la phan pa 'byung ba skyed pa'i blo dang ldan pa'o zhes tshig rnam par sbyar ro/_/'jig rten smos pa ni bden pa gnyis rnam par dbye ba la mkhas pa'i che ba nyid brjod pa'i
[\[17a.6\]]phyir te/_bden pa gnyis rnam par dbye ba la mkhas pa 'di lta bu ni/_gang gis [#]'jig rten 'khor ba'i srin bu yang /_bdag dang gzhan gyi don phun sum tshogs pa'i pha rol tu phyin par 'gyur ba'o/_/bdag gi don phun sum tshogs pa ni ye shes dang spangs pa phun sum tshogs pa'i mtshan nyid de/_
[\[17a.7\]]gzhan gyi don phun sum tshogs pa yang de dang 'dra'o/_/bye brag tu byar med pa [#]ni sangs rgyas kyi thugs [#]kyi rgyud la mnga' ba'i bdag [#]dang gzhan gyi don phun sum tshogs pa brjod [#]pa'i phyir ro/_/shin tu zhes bya ba ni/_bden pa gnyis rnam par dbye ba la mkhas pa zhes bya ba la sogs pa tshig lnga po
[\[17b\]]
[\[17b.1\]]dag dang sbyar ro/_/gzhan ni zhes bya ba ni/_nyan thos la sogs pa'i rigs can te/_'gro ba la phan pa 'byung ba bskyed pa'i blo dang ldan pa dag las gzhan yin pa'i phyir ro/_/de yang bden pa gnyis rnam par dbye ba la mkhas pa kho nar gyur na/_bde bar gshegs pa'i gsung rab rab 'byam dag
[\[17b.2\]]la shes pa'i snang ba thob nas bsam pa dang mthun pa nyan thos la sogs pa'i byang chub kyi mtshan nyid yid la bsams pa bzhin du yongs su rdzogs pa'i pha rol tu phyin par 'gyur ro zhes bya bar sbyar ro/_/nges par zhes bya ba ni gnyi ga dang yang sbyar bar bya'o/_/de'i phyir 'dis ni gdon mi za ba kho nar pha rol tu
[\[17b.3\]]phyin par 'gyur te/_'khrul pa yin pa snyam du mi bya'o zhes ston to/_/de dang der zhes bya ba ni spyir btang ba'i tshig ste/_mdo sde mang ba nyid du ston to/_/bden pa gnyis rnam par dbye ba'i don kyang bya'o zhes ston pa la/_ji ltar snang ba 'di kho na zhes bya ba bsnan [#]pa ni rigs pa ji lta ba bzhin du ma yin no zhes bstan
[\[17b.4\]]pa'i phyir ro/_/kun rdzob smos pa ni kun rdzob kyi bden pa ste tshig tha ma khong nas dbyung [#]ba'i phyir ro/_/gzhan ni zhes bya ba ni/_ji ltar snang ba las gzhan pa'o/_/de'i phyir 'dis ni rigs pa ji lta ba bzhin nyid ni don dam pa'i bden pa'o zhes ston to/_/ni zhes bya ba ni bsnan [#]pa'i don te/_/gzhan kho na zhes bya ba'am
[\[17b.5\]]cig shos kho na zhes bya bar bsnan [#]par bya'o/_/'di rnam par dgrol ba'i phyir/_ji ltar ba lang rdzi mo zhes bya ba smos te/_ba lang rdzi mo smos pa ni blo ma byang ba'i 'jig rten bstan pa'i phyir ro/_/sogs pa smos pas ni blo byang ba rnams gzung ste/_ji ltar de dag gi mthong ba bum pa la sogs pa'i rnam pa dang
[\[17b.6\]]mthun par zhugs pa yin no zhes bya ba lhag ma ste/_de bzhin du kun rdzob tu bum pa la sogs pa bden par [#]rnam par gnas kyi de kho na nyid du ni ma yin te/_rigs pas dpyad [#]na bum par mi rung ngo zhes bya ba'i tha tshig go/_/ji ltar mthong ba bzhin du rnam par gnas pa ji lta bu zhe na/_mthong ba dang mthun par
[\[17b.7\]]dngos po'i don nges par 'dzin pa'i phyir ro zhes bya ba smos te/_de'i phyir 'dis ni byis pa dang /_mkhas pa dag bum pa la sogs pa gang la blo mthun pa de ni yang dag pa'i kun rdzob kyi bden pa yin no zhes bstan par 'gyur ro/_/mthong ba ni rnam pa gnyis te zhes bya ba la sogs pas ni/_yang dag pa dang
[\[18a\]]
[\[18a.1\]]yang dag pa ma yin pa la sogs pa'i bye brag gi tshul nyid kyis kun rdzob kyi bden pa bsdus par bstan to/_/ni zhes bya ba'i sgra ni bsnan [#]pa'i don to zhes bya ba ni sngar bshad pa nyid do/_/ci'i phyir rigs pa la don dam pa zhes bya zhe na/_gang gi phyir/_slu [#]ba med pas rigs
[\[18a.2\]]pa ni/_/don dam yin te zhes bya ba smos so/_/mi slu ba de nyid ji lta bu zhe na/_rigs pa'i stobs kyis don la nges pa ni slu bar mi 'gyur te/_de'i phyir tshul gsum pa'i rtags kyis bskyed pa'i rtogs pa gang yin pa de ni dam pa yang yin la/_don kyang yin pas don dam pa'o zhes bya ba smos so/_/_
[\[18a.3\]]rigs pa'i stobs ni de'i bdag nyid dang de las byung ba'i mtshan nyid kyi 'brel ba dang ldan pa'i dngos po'i stobs so/_/slu bar mi 'gyur zhes bya ba ni/_gang gi phyir 'bras bus rgyu la 'khrul bar mi 'gyur ba ste/_de'i 'bras bu ma yin pa nyid du thal bar 'gyur ba'i phyir ro/_/ngo bo nyid kyang ngo bo nyid
[\[18a.4\]]la 'khrul bar mi 'gyur te/_de'i ngo bo nyid ma yin par thal bar 'gyur ba'i phyir ro/_/dam pa yang yin zhes bya ba ni mi slu ba'i phyir ram/_don dang 'brel ba'i phyir ro/_/mngon sum gyis gtan la phab pa'i don ni/_/mngon sum dang bres gzhal ba'i 'bru ni bre zhes bya ba dang 'dra bar/_don dam pas
[\[18a.5\]]gtan la phab pa'i don/_skye ba med pa la sogs pa yang don dam pa zhes brjod do/_/gal te tshul gsum pa'i rtags kyis bskyed pa'i shes pa don dam pa yin na/_de lta na ni 'di na du ba yod pa'i phyir me yod do zhes bya ba'i shes pa yang don dam par 'gyur te/_de lta na des gtan la phab pa'i
[\[18a.6\]]don kyang don dam par 'gyur ro zhe na/_de ltar ni shes par mi bya ste/_du ba la sogs pa ni gzod ma nas ma skyes pas med pa'i phyir des bskyed pa'i shes pa'am/_des gzhal ba'i don yod par ga la 'gyur/_ji [#]ste ji ltar mthong ba nyid kyi du ba la sogs pa'i rtags kyis me la sogs pa'i don sgrub
[\[18a.7\]]na/_de lta na ni 'dod pa yin pa'i phyir de nyes pa med de/_'di ltar me la sogs pa med pa gcod par sgrub pa de ni don dam pa dang mthun pa'i phyir/_don dam pa nyid ces [#]bya bar 'dod pa nyid de/_don dam pa [#]ni rtog pa'i dra ba ma lus pa rnam par gcod pa'i mtshan nyid yin pa'i phyir ro/_/tshig le'ur
[\[18b\]]
[\[18b.1\]]byas pa las ni kun rdzob ces brjod pa ma yin nam/_'brel [#]ba las kun rdzob kyi bden pa zhes ci'i phyir brjod ce na/_tshig tha ma khong nas dbyung ba'i phyir ro zhes bya ba smos so/_/gal te rigs pas rung ba ma yin na ji ltar bden pa zhes bya zhe na/_ji ltar snang ba de nyid bden/_/zhes bya ba smos so/_/de lta
[\[18b.2\]]na bum pa la sogs pa dang /_zla ba gnyis pa la sogs pa bye brag ci yang med par 'gyur ro zhe na/_zla ba gnyis la sogs pa yang zhes bya ba la sogs pa smos so/_/yang zhes bya ba'i sgras ni bum pa la sogs pa 'ba' zhig ma yin pa'o/_/'o na 'jig rten pa dag bum pa la sogs pa dang /_zla
[\[18b.3\]]ba gnyis pa la sogs pa la bden pa dang /_bden pa ma yin pa'i tha snyad ji lta bur 'dogs she na/_ma rig pas ldongs pa'i 'jig rten pa rnams bum pa la sogs pa bzhin du/_zla ba gnyis pa la sogs pa bden pa nyid du/_de ltar khas mi len pas so/_/tshig de dag gis [#]don dam pa dang mthun pa'i
[\[18b.4\]]don dam pa gang yin pa de ni/_de'i sa bon tsam zhig smos pa byas nas/_zhib tu ni 'og nas rnam par 'byed par byed do/_/da ni rnam grangs ma yin pa'i don dam pa gang yin pa de/_ji ltar snang ba'i dngos por ni/_/rnam par gnas par mi rung ste/_/shes pa'i dngos po thams cad la/_/ji lta
[\[18b.5\]]bur yang snang mi 'gyur/_/zhes bya ba smos pa [#]la sogs pa mdo tsam zhig byed do/_zhib tu ni 'og nas gsal bar byed do/_/shes pa'i dngos po thams cad ni/_/shes pa'i bdag nyid thams cad do/_/thams cad smos pa ni thams cad mkhyen pa dang /_thams cad mkhyen pa ma yin pa bsdu ba'i
[\[18b.6\]]phyir te/_de ltar na drug par bsdu'o/_/gcig tu na thams cad smos pa ni mtha' dag gi don te bye brag gi tshig sdud pa'o/_/yang zhes bya ba'i sgra ni thams cad mkhyen pa ma yin pa'i yang ngo /_/shes pa'i dngos po thams cad la/_/ji lta bur yang mi snang 'gyur/_/zhes bya ba 'di lung dang sbyar bar bya
[\[18b.7\]]ba'i phyir/_de nyid kyi phyir mdo sde las zhes bya ba smos so/_/'ga' yang zhes bya ba ni dngos po dang dngos po med pa la sogs pa'i ngo bo la bya'o/_/mthong ba med pa zhes bya ba ni med par dgag pa yin no/_/rten cing 'brel par 'byung ba gzung ba dang 'dzin pa dang bral ba so so rang gis rig
[\[19a\]]
[\[19a.1\]]pa'i shes pa ni yod pa kho na yin te/_'ga' yang mthong ba med pa ni zhes de skad gang [#]gsungs de ni/_kun brtags pa'i ngo bo nyid la dgongs nas gsungs pa yin no zhes zer ba [#]la/_gal te brtags pa'i ngo bo nyid/_/'ga' yang mthong ba med ce na/_/zhes bya ba
[\[19a.2\]]smos te/_de ni rtag tu med pa nyid yin pas de snang ba'i lam du mi 'gyur ro/_/de ni de lta bu yin no zhes bya ba ni brtags pa'i ngo bo nyid kyi dbang du mdzad nas gsungs pa'o/_/de lta ma yin na zhes bya ba ni ngo bo nyid ma lus yongs su bsdu na ni/_'ga' yang zhes ci'i phyir gsungs/_ci'i phyir
[\[19a.3\]]zhes bya ba ni spang [#]ba la bya ste/_/spyir bya ba yin na ni/_ngo bo nyid mi mthong ba zhes bya ba kho nar gsung bar 'gyur te/_de lta na bshad pa yongs su rdzogs par 'gyur gyi/_de lta ma yin na skabs dang mthun par mi 'gyur ro/_/de med par zhes bya ba ni gnyis med par ro[#]/_/de lta ma yin na zhes bya ba ni/_
[\[19a.4\]]gal te dben pa'i ngo bor rig pa mi 'byung na zhes bya ba'i tha tshig go/_/mi rigs pa'i phyir ro zhes bya ba ni gnyis med par shes pa zhes bya ba lhag ma ste/_'dis ni ji ltar bum pa la sogs pas dben pa'i ngo bo'i sa khong du ma chud par de na bum pa med par mi shes pa de bzhin du bstan to/_/gnyis
[\[19a.5\]]kyis dben pa'i ngo bo'i bdag shes pa yod do zhe na/_de'i phyir/_shes pa ni bdag gis bdag shes pa ma yin te/_rang snang bas stong pa'i phyir te zhes bya ba la sogs pa smos so/_/'di ni sbyor ba gtso bo smos pa'i tshig yin gyi/_'di nyid sgrub pa'i sbyor ba ni ma yin te/_gal te yin na ni de'i tshe shes pa
[\[19a.6\]]gzhan bzhin no zhes bya ba'i dpe ni bsgrub par bya ba dang mi ldan par 'gyur te/_pha rol gyi shes pa gzhan ni bdag shes pa nyid do/_/'dir sbyor ba ni 'di lta bu yin te/_gang dang gang snang bas stong pa de dang de mi shes te/_dper na shes pa [#]gzhan gyis shes pa gzhan mi [#]shes pa bzhin [#]te/_de bzhin du
[\[19a.7\]]bsgrub par bya ba nyid du brjod par 'dod pa'i shes pa ni rang snang bas [#]stong pa yin no/_/gtan tshigs 'di ma grub pa yang ma yin te/_de'i phyir/_rang snang bar khas mi [#]len na ni/_tha dad par thal bar 'gyur te/_sngon po dang de shes pa bzhin no zhes bya ba smos te/_de ni 'di skad du dper na sngon po dang /_
[\[19b\]]
[\[19b.1\]]der snang ba sngon po shes pa ni tha dad de/_gang gi phyir sngon po nyid sngon por snang ba ma yin pa de bzhin du/_shes pa dang shes pa'i bdag nyid du snang ba tha dad par 'gyur ro/_/de ltar ni mi 'dod do/_/shes pa gzhan gyis shes pa myong bar brtags na ni thug [#]pa med par 'gyur ba'i phyir ro/_/de lta bas na
[\[19b.2\]]gtan tshigs 'di ma grub pa ma yin no zhes bstan par 'gyur ro/_/gal te rig pa'i ngo bo nyid yin pa'i phyir bdag shes pa yang yin la/_rang gi rnam pas stong pa yang yin te 'di gnyis la 'gal pa ci zhig yod/_de bas na gtan tshigs 'di ni mi mthun pa'i phyogs las ldog pa la the tshom
[\[19b.3\]]yod pa yin no zhe na/_rig pa'i ngo bo nyid yin pa'i phyir yang ma yin te zhes bya ba smos te/_bdag shes par [#]zhes bya ba bsnyegs [#]so/_/de ci'i phyir zhe na/_ha cang thal ba'i phyir ro/_/de lta na ni shes pa thams cad kyang thams cad rig pa por 'gyur te/_shes pa gang yang dngos po ci yang mi shes pa
[\[19b.4\]]med pa'i ngo bo nyid du 'gyur ro/_/gal te sngon po shes pa ni ser po shes pa'i rig pa'i ngo bo nyid ma yin no zhe na/_rig pa'i ngo bo nyid yin pa'i phyir mi rung ste/_yul myong ba na 'di ni sngon po shes pa nyid [#]yin gyi/_'di ser po shes pa ni ma yin no zhes bya ba'i rnam par dbye ba med pa'i phyir ro/_/gal
[\[19b.5\]]te rang rig pa'i ngo bo yin pas/_bdag rig ces bya bar bsnyegs [#]te/_de'i phyir rgyu des ha cang thal bar mi 'gyur ro zhe na/_de yang mi rung ste de ni mi rigs so zhes bya ba lhag ma'o/_/ci'i phyir zhe na/_nye ba'i rgyu med pa'i phyir ro/_/de ni 'di skad du 'di ni rang rig pa'i ngo bo yin gyi/_'di gzhan
[\[19b.6\]]rig pa'i ngo bo ni ma yin no zhes 'di la nye ba'i rgyu ci zhig yod de/_gang gis na de skad ces smra zhes bya bar bstan par 'gyur ro/_/de lta ma yin te/_nye ba'i rgyu med par yin na ni ha cang thal bar snga ma de nyid du 'gyur ro/_/ji ste rgyu yod la rgyu de yang de'i rnam pa las gzhan ma yin na ni/_de lta na yang
[\[19b.7\]]rang snang bar khas len na ni tha dad par 'gyur ro zhes skyon sngar bstan zin to/_/mi rung ste lan btab zin pa'i phyir ram [#]zhes bya bas ni 'di skad du/_gal te rig pa'i ngo bo nyid ni rang gi rgyu las skyes pa yin no zhe na/_de la kho bos rig pa'i ngo bo nyid yin pa'i phyir yang ma yin te/_ha cang thal bar
[\[20a\]]
[\[20a.1\]]'gyur [#]ba'i phyir ro zhes bya bas lan btab zin to/_/zhes bya bar bstan pa yin no/_/ji ste rang rig pa'i ngo bo nyid ni rang gi rgyu las skyes pa yin no zhe na/_kho bos de la yang rang rig pa'i ngo bo yin pas de'i phyir ha cang thal bar mi 'gyur ro zhe na yang mi rung ste/_nye ba'i rgyu med pa'i
[\[20a.2\]]phyir ro/_/de lta ma yin na ha cang thal ba [#]nyid du 'gyur ro zhes bya bas lan btab zin te rnam pa gzhan ni mi srid do/_/ci'i phyir mi srid de/_'di ltar gang gi phyir 'di ni bdag rig pa yin gyi 'di gzhan rig pa ni ma yin no zhes bya ba de [#]lta bu'i ngo bo nyid cig shes pa de la yod mod kyi/_de ni dpyad par mi
[\[20a.3\]]nus so zhe na/_gal te de ltar dpyad du med pas 'di ni bdag gis bdag rig pa yin gyi/_gzhan rig pa ni ma yin no zhes de ltar rnam par 'jog na/_ji skad brjod par bya/_bdag rig pa legs par gnas pa yin te/_de'i phyir 'di ni gyi na'o/_/shes pa de'i ngo bo nyid ni 'di 'dra ste/_rang gi rgyu
[\[20a.4\]]las skyes zhes bya ba de la tshad ma ci yang med pa de'i [#]phyir mi slu ba'i tshad ma [#]med pa'i phyir te zhes bya ba smos so/_/tshad ma med kyang shes pa de lta bu 'byung ba mi rigs par brjod pa'i phyir sems mi mthun pa gzhan rnams ni zhes bya ba la sogs pa smos so/_/sems mi mthun pa zhes bya ba na [#]gzhung lugs
[\[20a.5\]]tha dad pa gang [#]la gnas pa rnams so/_/rang gi tshul brjod pa ni rang gi grub pa'i mtha' brjod pa'o/_/rnam pa med par smra ba zhes bya ba la sogs pa ni 'dir snon smras pa'o/_/de skad brgal ba zhes bya ba ni shes pa 'di ni rnam pa med pa kho na yin la/_de'i bdag nyid ni 'di 'dra ste/_rang gi rgyu las
[\[20a.6\]]skyes shing gang gis 'di ltar 'di ni sngon po rig pa yin gyi ser po rig pa ni ma yin no zhes bya bar 'gyur ro[#]/_/de bas na 'dir gtan tshigs kyis ci zhig bya zhes bya ba'o/_/mtshan nyid dang rnam 'grel byed pa smos pa ni de gnyis khyed kyi nang na rtog ge pa'i mchog yin no/_/gzhan yang rung zhes smos pa ni
[\[20a.7\]]rigs pa 'di'i rjes su 'brang ba khyed yin te/_ci byar yang med do zhes bstan pa'i phyir la yug pa rkyang gi rigs pa 'di lta bu 'di rtog ge pa gzhan dag kyang khas mi len te/_de'i phyir de ni rigs pa dang ldan pa ma yin no zhes bstan pa'o[#]/_/gzhan yang de'i ngo bo [#]ni 'di 'dra ste rang gi rgyu las skyes zhes
[\[20b\]]
[\[20b.1\]]bya ba 'di lta bu ni rigs pa ma yin no/_/de ci'i phyir zhe na/_rgyu'i nus pa bkag phyir ro/_/'og nas zhes bya ba lhag ma'o/_/rang rig pa mi rigs pa'i phyir ngo bo nyid gsum po yang mi mthong ba yin du chug kyang /_ngo bo nyid gsum po de ni yod pa kho na ste/_gang gi phyir mi dmigs pa tsam gyi
[\[20b.2\]]phyir med do zhes nges par byar mi nus so zhes brgya la de skad zer na de'i phyir/_nges par bya bar mi nus zhes bya bar smos te/_de dang sbyar ro/_/gang gis she [#]na/_mi mthong ba ni de kho na mthong ba'o zhes bya bar chug na yang zhes bya ba smos so/_/gang zhig ce na/_ngo bo nyid thams cad ces bya ba smos te[#]/_
[\[20b.3\]]gzhan gyi dbang la sogs pa'i ngo bo nyid yod par [#]zhes bya ba lhag ma'o/_/ci'i phyir zhe na/_de nyid kyi phyir zhes bya ba smos te/_rang rig pa mi rigs pa'i phyir ro/_/ji ga zhes bya ba ni mi bzod pa [#]ston pa'o/_/ci'i phyir nges par byar mi nus she na/_de'i phyir 'di ltar/_yod med dngos po mkhyen
[\[20b.4\]]pa'o/_/kun mkhyen pas kyang gang ma gzigs/_/de yi dngos po ci 'dra zhig_/shin tu zhib pa'i lta bas dpyod/_/ces bya ba smos so/_/kyang zhes bya ba'i sgra ni gzhan lta zhog ces bya ba'o/_/ci 'dra zhig ces bya ba ni spong ba'o/_/shin tu zhib pa'i [#]lta bas zhes bya ba ni mchog tu phyas bya ba'i [# ]
[\[20b.5\]]tha tshig go/_/shin tu zhes bya ba ni zhib pa'i lta ba zhes bya ba'i bye brag go/_/yang na dpyod cig pa'o/_/de nyid kyi phyir ji ltar snang ba ni kun rdzob kyi bden pa'o/_/don dam pa'i bden pa ni so so rang la ji ltar yang snang bar mi 'gyur ro[#]/_/de nyid kyi phyir mdo las kyang /_de la kun rdzob kyi bden
[\[20b.6\]]pa gang zhe na/_ji snyed 'jig rten gyi tha snyad gdags pa dang /_yi ge dang skad dang brda bstan pa dag go/_/don dam pa'i bden pa ni gang la sems rgyu ba yang med na/_yi ge rnams lta smos kyang ci dgos zhes gsungs so zhes bya ba smos so/_/mdo'i tshig 'di dag bshad par 'dod [#]nas 'jig rten gyi tha
[\[20b.7\]]snyad gdags pa ni 'jig rten gyi 'jug pa ste/_shes pa dang shes bya'i mtshan nyid yin gyi zhes bya ba la sogs pa smos so/_/tha snyad gdags pa zhes bya ba ni las su sgrub pa'o/_/rjod [#]par byed pa'i mtshan nyid de ni yi ge dang skad dang brda bstan pa zhes bya ba'i tshig 'og ma 'dis brjod pa'i phyir ro/_/_
[\[21a\]]
[\[21a.1\]]rjod par [#]byed pa'i mtshan nyid de yang 'jig rten gyi 'jug pa shes bya'i mtshan nyid du ma gtogs sam zhe na/_rjod par byed pa'i mtshan nyid ni ma yin no zhes bshad/_de ni bden te shes bya'i ngo bos ni 'dus mod kyi/_rjod par byed pa'i ngo bos ni ma yin te/_de ni byed pa yin
[\[21a.2\]]la/_las kyi ngo bo ni ma yin pas nyes pa med do/_/des na zhes bya ba ni ji snyed pa zhes bya ba [#]tshig gis so/_/yang na des na zhes bya ba ni 'jig rten gyi tha snyad gdags pa 'jig rten gyi 'jug pa shes pa dang /_shes bya'i mtshan nyid ces [#]bya ba 'dis so/_/yang zhes bya ba'i sgra ni gzhan
[\[21a.3\]]gyi mi srid do snyam pa gcad [#]pa ston to/_/kho na yin no zhes bya ba'i tshig ni ma yin no snyam du dogs par mi bya bar bstan pa'i phyir ro/_/de ni zhes bya ba ni ji snyed ces bya ba'i tshig la bya'o/_/'og tu yang zhes bya ba ni yi ge dang skad dang brda bstan pa'o zhes bya ba der ro/_/brjod zin pa'i don bstan
[\[21a.4\]]par bya ba'i phyir/_de ni de ltar rtogs par bya zhes bya ba smos te/_de ni zhes bya ba ni shes pa dang shes bya'i mtshan nyid ces bya ba dang /_rjod par byed pa'i mtshan nyid de kun rdzob kyi bden pa yin no zhes de ni de ltar rtogs par bya'o/_/ci'i phyir snyam pa la/_don dam pa'i bden pa bstan pa la
[\[21a.5\]]sems rgyu ba yang med de [#]zhes gsungs pa'i phyir ro zhes bya ba smos so/_/'dis ni gang la sems rgyu ba yang med pa yin gyi tshig 'ba' zhig ni ma yin te/_de ni don dam pa'i bden pa yin no zhes brjod pa'i phyir la/_gang la sems rgyu ba dang tshig kyang yod pa de ni kun rdzob kyi bden pa yin no zhes bstan
[\[21a.6\]]pa yin no/_/de ltar shes pa dang shes bya 'jug pa'i mtshan nyid kun rdzob kyi bden pa yin na/_gzugs la sogs pa dang bde ba la sogs pa sems kyi yul yin par gyur pa yang /_gang gis kun rdzob kyi bden pa nyid du mi 'gyur zhes su zhig zlog par byed ces de skad bstan pa yin te/_de ni de ltar
[\[21a.7\]]rtogs par bya'o/_/gang gi phyir/_rjod par byed pa'i mtshan nyid kho na [#]kun rdzob kyi bden pa yin na zhes bya ba ni kun rdzob kyi bden pa yin par khas len na ni zhes bya ba lhag ma'o/_/yi ge rgyu ba yang med na zhes gsungs par 'gyur gyi/_sems zhes gsung bar mi 'gyur ro zhes bya ba ni sems rgyu ba med pa la
[\[21b\]]
[\[21b.1\]]ni mi bya ste/_gang gi phyir sems rgyu ba kun rdzob kyi bden pa yin par khas ma blangs pa'i phyir ro/_/kho na zhes bya ba ni sems rgyu ba'i mtshan nyid kun rdzob kyi bden pa ma yin par rnam par gcad [#]pa'i phyir ro/_/gal te ji skad gsungs pa'i go rims can de gnyis mi 'dod na ni sems rgyu ba yang
[\[21b.2\]]med na/_yi ge rnams lta smos kyang ci dgos zhes bya ba brjod par bya ba'i go rims ci'i phyir mdzad ces bya bas ni snon bstan to/_/go rims de gang yin zhe na/_sems rgyu ba yang med na/_yi ge rnams lta smos kyang ci dgos zhes bya ba smos so/_/ci'i phyir go rims mi rung zhe na/_/gal te
[\[21b.3\]]ji skad gsungs pa zhes bya ba smos te/_ji skad gsungs pa ni gnyis te/_sems rgyu ba'i mtshan nyid dang /_rjod par byed pa'i mtshan nyid do/_/ci 'dra ba zhig ce na/_go rims can zhes bya ba smos te/_go rims can zhes bya ba [#]ni sems rgyu ba de rjod par byed pa'i sngon du 'gro ba yin pa'i
[\[21b.4\]]phyir ro/_/mi 'dod ni zhes bya ba [#]kun rdzob kyi bden pa nyid du zhes bya ba lhag ma'o/_/gal te 'dod par gyur na ni de'i rgyu med na 'bras bu med pas sems rgyu ba yang med na/_yi ge rnams lta smos kyang ci dgos zhes bya ba'i go rims rung bar 'gyur ro/_/rjod par byed pa ni kun rdzob kyi bden pa nyid de/_
[\[21b.5\]]de kun nas slong ba yin pas rnam par rtog pa'i shes pa yang ngo /_/rnam par mi rtog pa'i shes pa de ni kun rdzob kyi bden pa ma yin pa kho na yin pas/_des yongs su gcad pa'i bde ba [#]la sogs pa kun rdzob kyi bden par ji ltar 'gyur te/_de ltar na sems rgyu ba med pa zhes bya ba 'dir rnam par rtog pa'i
[\[21b.6\]]shes pa kho na yongs su gzung ngo zhes brgya zhig la de skad zer du 'ong bas/_rnam par rtog pa'i shes pa nyid yin par yongs su gzung na ni/_sems rgyu ba yang med na zhes bya ba 'dir/_rnam par rtog pa rgyu ba yang med na zhes gsung bar 'gyur te zhes bya ba smos so/_/ci'i phyir zhe na/_the tshom med
[\[21b.7\]]pa'i phyir ro/_/sems yin par gzung na ni ci rnam par rtog pa'i shes pa yongs su gzung ngam/_'on te sems tsam kho na yin zhig gu snyam du the tshom za bar 'gyur ro/_/gal te sems smos pa spyi'i sgra yin yang [#]rnam par rtog pa'i shes pa yongs su gzung bar 'gyur ro zhe na/_'di la nges par byed
[\[22a\]]
[\[22a.1\]]pa'i tshad ma ni med do zhes bya ba smos so/_/'di la zhes bya ba ni sems rgyu ba med ces bya ba 'di la'o/_/gal te rnam par rtog pa nyid yongs su gzung gi/_/sems tsam ni ma yin no zhes bya ba 'di la/_sems kyi sgra ni spyi'i sgra yin mod kyi/_bye brag tu ni rnam par rtog pa la gnas
[\[22a.2\]]par 'gyur [#]zhe na/_spyi'i sgra yang don dang skabs la sogs pa med par bye brag tu gzhag par mi nus so zhes bya ba smos te/_sogs pa smos pa ni lhan cig rgyu ba la sogs pa yongs su gzung ngo /_/gnyis ni sems rgyu ba yang [#]med na yi ge rnams lta smos kyang ci dgos zhes bya ba'o/_/ci'i phyir gnyis brjod
[\[22a.3\]]par mi bya zhe na/_rjod par byed pa'i spyi zhes bya ba la sogs pa smos so/_/de ni 'di skad du spyi zhes bya ba gud na med de/_rnam par rtog pa'i shes pa'i rjes su 'jug pa kho na'i ngo bo la/_phyi rol gyi ngo bor gzung [#]ba ni yi ge'i spyi yin no/_/de ltar na sems rgyu ba med pa brjod na 'og ma yi ge rnams rgyu ba med pa
[\[22a.4\]]yang brjod pa nyid du 'gyur te/_de'i phyir yi ge rnams rgyu ba med ces [#]brjod pa don med do zhes bstan par 'gyur ro/_/snon bstan [#]pa ni/_yang zhes bya ba'i sgra mdzes pa ma yin no zhes bya bar sbyar ro/_/ci'i phyir zhe na/_rjod par byed pa'i spyi rnam par rtog pa'i rjes su 'brang ba yin pa/_de lta na ni sems
[\[22a.5\]]rgyu ba med pa de dang tha dad pa ma yin pa'i phyir/_yi ge rnams rgyu ba med pa yang bstan pa yin te/_de'i phyir 'di la gang gis yang zhes bya ba'i sgra mdzes par byed pa lhag pa ci yang med do/_/phyir zhes bya ba ni de'i phyir ro zhes bya ba 'di'i don to/_/gal te yi ge rang gi mtshan nyid du gyur pa rnams rnam par
[\[22a.6\]]rtog pa'i shes pa'i rjes su 'brang ba ma yin te/_de dag thugs la bzhag nas yi ge rnams lta smos kyang ci dgos zhes de skad gsungs so zhe na/_rang gi mtshan nyid ni rjod par byed pa ma yin pa'i phyir de thugs la bzhag nas rjod pa rung ba kho na ma yin no zhes bya ba smos so/_/yi ge rnams rgyu ba ni
[\[22a.7\]]rjod [#]par skyed pa yin pa'i phyir te/_de ni rang gi mtshan nyid la yod pa ma yin pa kho na'o/_/de lta na ni 'di gsungs pas ci zhig tu 'gyur snyam du sems so/_/ji ste yang ji ltar gyur kyang yi ge rnams lta smos kyang ci dgos zhes bya ba 'di mi brjod du mi rung ngo snyam du sems na/_de lta na yang /_don
[\[22b\]]
[\[22b.1\]]'og ma brjod par yi ge rnams lta smos kyang ci dgos [#]zhes bya ba 'og tu brjod pa 'dir/_gong ma sems rgyu ba yang med na zhes bya ba de 'dus pa nyid du 'gyur ro/_/ci'i phyir 'dus par 'gyur zhe na/_rjod par byed pa spyi'i rjes su nang gi rjod pa 'brang ba yin pa'i phyir ro zhes bya ba smos so/_/de'i
[\[22b.2\]]phyir gnyis brjod par mi 'gyur ba zhig na/_gnyis ka yang bka' stsal to/_/de'i phyir rab tu bsgrub par bya ba 'dod pa'i don mjug bsdu ba'i phyir/_de lta bas na dngos po tsam dang mthun par byed pa'i ngang can gyi sems rgyu ba yang med ces bya ba 'di nyid yang dag par na/_bcom ldan 'das
[\[22b.3\]]bzhed do zhes bya ba smos te/_dngos po tsam dang mthun par byed pa'i ngang can gyi sems ni rang gi mtshan nyid kyi yul can gyi shes pa la bya'o/_/yang zhes bya ba'i sgra ni srid pa ste/_rnam par rtog pa'i shes pa yongs su gzung ba'i phyir ni ma yin no/_/yang na bcom ldan 'das kyang bzhed do zhes blta
[\[22b.4\]]bar bya ste/_'phags pa blo gros mi zad pa 'ba' zhig ni ma yin par 'dod do/_/yang dag par na zhes bya ba ni de kho na nyid du na'o/_/bzhed ces bya ba ni dgongs zhes bya ba'i tha tshig go/_/de lta na ni thams cad 'tsham mo zhes bya ba ni mdzes so zhes bya ba'i tha tshig ste de ni brda phrad par [#]sla'o/_/_
[\[22b.5\]]de ltar na dngos po tsam dang mthun par byed pa'i ngang can gyi sems kyi rjes su 'jug pa rjod par byed pa spyi ni ma yin te/_de'i phyir gnyis brjod pa rigs te/_gang du dngos po tsam dang mthun par byed pa'i ngang can gyi sems mi 'jug pa der/_rnam par rtog pa yang mi 'jug pa kho na ste des rab tu phye
[\[22b.6\]]ba'i phyir ro/_/de lta na rnam par rtog pa'i rjes su 'jug pa rjod par byed pa'i phyi [#]ni thag ring ba kho na yin pas yang zhes bya ba'i sgra yang 'tsham pa nyid do/_/de ltar gyur na gzugs la sogs pa dang /_bde ba la sogs pa yang kun rdzob kyi bden pa yin no/_/ye ni de lta yin na/_gal te kha cig
[\[22b.7\]]'di skad du gzugs la sogs pa dang /_bde ba la sogs pa so so rang gis gnas pa gang dag yin pa de dag ni don so sor nges pa'i rnam pa'i tshig gis rig pa ma yin te/_de dag ni dag gi lam las 'das pas kun rdzob kyi bden pa ma yin te/_de na [#]tha snyad gdags pa yin pa'i phyir te[#]/_'di
[\[23a\]]
[\[23a.1\]]ltar mdo las de la kun rdzob kyi bden pa gang zhe na/_'jig rten gyi tha snyad gdags pa/_yi ge dang skad dang brda bstan pa ji snyed pa dag go zhes gsungs pa'i phyir ro/_/'di la tshig gi don ni grags pa'i dngos po'i rgyu las byung ba/_sgra dang don [#]ma grags pa'i rnam pa gsal
[\[23a.2\]]bar bya ba'i phyir de gnyis dang mthun par byed pa [#]brda shes pa rnams kyi yi ge dang /_tshig dang ngag mdo sde dang 'brel pa yang rung ste/_brjod par bya ba dang bcas pa ni kun rdzob kyi bden pa zhes gsungs so/_/de dag ni de bzhin du spyi'i rnam pa 'dzin pa ma yin te/_de'i phyir rjod [#]par byed do zhe na/_
[\[23a.3\]]don dam pa la yang thal bar 'gyur te/_de yang tshig gi ngo bo'i rjod par byed pas/_brjod par bya ba yin pa'i phyir ro/_/de dag ni don dam pa'i bden pa ma yin te/_de dag la dngos po'i sgra yod pa'i phyir ro/_/rnam pa gzhan ni med pas/_de'i phyir de dag ni med de/_rang gi shes pa 'gal ba bden pa
[\[23a.4\]]gnyis kyis ma bsdus pa'i phyir la/_de dag ni yongs su 'khyam pa yin te/_'di ltar bcom ldan 'das ni tha snyad gdags pa kho na kun rdzob kyi bden pa yin par mi gsung gi/_/gang la sems 'jug pa de kun rdzob kyi bden pa'o zhes gsungs so/_/mdo'i don ni bshad zin pa nyid yin no/_/don
[\[23a.5\]]dam pa ni ngag gi ngo bo rjod par byed pas/_brjod par bya ba ma yin par [#]'og nas brjod par bya'o/_/bden pa gnyis kyis ma zin pa nyid ni ma grub pa kho na yin te spros pas chog go/_/sems spyod yul ji snyed pa de ni kun rdzob kyi bden pa ste/_don dam pa'i bden pa ma yin pa'o zhes bya ba'i tha
[\[23a.6\]]tshig go zhe na[#]/_rnam par dag pa'ang yang dag tu/_/rigs sam 'on te min zhes soms/_/zhes bya ba ni rigs pa ma yin pa kho na'o zhes bsams pa'o/_/ci'i phyir zhe na/_de'i phyir sems spyod yul du gyur pa'o zhes smos so/_/ci'i phyir snyam pa la/_bdag nyid rig pa yin pa'i phyir/_
[\[23a.7\]]zhes bya ba smos so/_/gal te de ni byed pa dang las dang bya ba'i ngo bos bdag nyid rig pa ni ma yin no zhe na/_gal te de lta na ni shes pa'i ngo bor [#]'gyur ro/_/gal te rig pa'i ngo bo nyid yin pa'i phyir de lta ma yin no zhe na/_'o na ni de dngos po thams cad rig par 'gyur ro/_/'di ni bdag nyid rig
[\[23b\]]
[\[23b.1\]]pa'i ngo bo nyid yin no zhes smra na ni/_sems kyi [#]spyod yul yin pas de kun rdzob kyi bden pa nyid du khas blangs pas re zhig gzhag [#]go/_/kun rdzob la log par rtogs [#]pa'i blo can dag la rab tu dbye ba byas pas kyang rtogs par bya ba'i phyir/_kun rdzob de ni yang dag pa dang yang dag pa ma yin
[\[23b.2\]]pa'i bye brag gis rnam pa gnyis te/_de la/_brtags pa'i don gyis dben gyur pa/_/dngos tsam brten nas gang skyes de/_/yang dag kun rdzob shes par bya/_/zhes bya ba la sogs pa smos so/_/sogs pa zhes bya ba'i sgra dang pos ni gnas pa la sogs pa yongs su gzung ngo /_/'og mas ni skyes
[\[23b.3\]]bu'i yongs su 'gyur ba la sogs pa bsdu'o/_/yang dag par zhes bya ba ni/_re re dang yang sbyar ro/_/dngos po tsam nyid kyi gtan tshigs ni don byed nus pa ste/_'di yang ji ltar snang ba bzhin du yin gyi/_yang dag pa ji lta ba bzhin du [#]ni ma yin no/_/rgyu dang rkyen rnams la brten nas skyes pa ni/_
[\[23b.4\]]ji ltar snang ba zhes bya bar bsnyems so[#]/_/rgyu rnams ni thun mong ma yin pa'i byed rgyu'o/_/rkyen rnams ni thun mong ba'o/_/dngos su dpyad na ni rkyen rnams kyang rgyu nyid yin no/_/ci'i phyir 'di yang dag pa'i kun rdzob kyi bden pa zhes bya zhe na/_'di ltar byis pa yan chad kyi shes pa la don ji snyed ces bya ba
[\[23b.5\]]smos te/_bum pa la sogs pa shes pa la/_snang ba de ni yang dag pa'i kun rdzob yin par rigs te zhes bya bar sbyar ro/_/ji ltar snang zhe na/_mthun par zhes bya ba smos so/_/su dag dang mthun zhe na/_byis pa yan chad ces bya ba smos te/_mkhas pa rnams [#]nas bzung ste/_byis pa'i
[\[23b.6\]]bar du zhes bya ba'i tha tshig go/_/de ni 'di skad du gang dag bstan bcos kyis brtan [#]por byas pa'i blo dang ldan pa de dag la yang ji ltar byis pa la snang bde bzhin du bum pa la sogs pa snang ba gang yin pa de ni yang dag pa'i kun rdzob kyi bden pa'o/_/bstan bcos la sogs pa'i stobs kyis sgro
[\[23b.7\]]btags pa'i rnam pa mi snang ba'i tshul can ni yang dag pa ma yin pa'i kun rdzob kyi bden pa zhes bya bar bstan par 'gyur ro/_/ji lta bur snang zhe na/_rgyu las zhes bya ba smos te/_mig la sogs pa tshogs pa las zhes bya ba'i tha tshig ste/_log pa la goms pa'i bag chags yongs
[\[24a\]]
[\[24a.1\]]su smin pa las sam/_bstan bcos las byung ba ni ma yin par bsams pa'o/_/'dis ni rgyu'i stobs kyis gzugs la sogs pa snang ba de ni kun rdzob kyi bden pa yin gyi/_don dam pa'i bden pa ni ma yin no zhes de ston par byed do/_/ci'i phyir 'di yang dag pa'i
[\[24a.2\]]kun rdzob kyi bden pa zhes bya zhe na/_shes pa la snang ba dang mthun par dngos po gnas pa'i phyir ro zhes bya ba smos so/_/gal te de ltar na yang dag par [#]skye ba la sogs pa yang ji ga yang dag pa la [#]kun rdzob kyi bden par mi 'gyur ram zhe na/_yang dag par skye ba la sogs pa ni mi snang ste zhes bya ba smos
[\[24a.3\]]so/_/gal te mi snang na ji ltar sgro btags pa yin zhe na/_ji lta bu'ang rung ba'am/_grub pa'i mtha' la brten nas sgro btags pa 'ba' zhig tu zad do zhes bya ba smos so/_/ji lta bu'ang rung zhes bya ba ni thog ma med pa'i dus nas log par yongs su brtags pa'i dbang gis te/_de ni de lta'o/_/_
[\[24a.4\]]de lta ma yin na ni yang dag par skye ba la sogs pa snang bar gyur pa de dag la/_rtsod pa med par thal ba kho nar 'gyur ro/_/ci'i phyir zhe na/_rgol ba dang phyir rgol ba'i shes pa la snang ba'i cha la ni rtsod pa su yang med do zhes bya ba smos so/_/gal te 'di lta bu'i cha la brgya la rtsod par byed do zhe na/_
[\[24a.5\]]rtsod par byed na ni mngon sum la sogs pas gnod par 'gyur ro zhes bya ba smos so/_/sogs pa'i bsdu bas ni rjes su dpag pa la sogs pa yongs su bsdu'o/_/yang dag min ni kun rdzob ste kun brtags pa'i dngos po zhes bya ba lhag ma'o/_/'di dgrol ba'i phyir/_yang dag par skye ba la
[\[24a.6\]]sogs pa gang yin pa de ni zhes bya ba smos so/_/de ni rtog [#]pa'i bzos sbyar ba'o zhes bya ba 'dis bstan te/_mig la sogs pa tshogs kyang snang ba ma yin te/_de bas na de ni yang dag pa ma yin pa'i kun rdzob kyi bden pa zhes bya'o/_/ni zhes bya ba ni bsnan [#]pa'i don tam/_kun brtags pa kho na'o zhes
[\[24a.7\]]go rims bzlog pa'o/_/gal te de lta na ni zla ba gnyis pa la sogs pa yang dag pa ma yin pa'i kun rdzob kyi bden par mi 'gyur ro zhe na/_nyes pa med de skabs kyis rgol ba'i dngos po'i ngo bo rnam par gcad [#]pa gtso bo yin pa'i phyir ro/_/yang dag par skye ba la sogs pa bkag pa yang /_ji ga snang ba'i
[\[24b\]]
[\[24b.1\]]tshul can ma yin pa'i phyir yang dag par skye ba la sogs pa bzhin du yang dag pa ma yin pa'i kun rdzob tu 'gyur ro/_/ci'i phyir mi snang zhe na/_de ni zhes bya ba smos te/_yang dag par skye ba la sogs pa bkag pa'o/_/dngos po bum pa la sogs pa snang ba na mi snang ngo zhes bya bar sbyar ro/_/ci 'dra zhe na/_
[\[24b.2\]]yang dag par skye ba la sogs pa bzhin du'o/_/ma yin te zhes bya ba ni mi snang zhes bya bar sbyar ro/_/dgag pa gnyis kyis ni snang ba kho na'o zhes bya bar bstan to/_/ci'i phyir snang zhe na/_dngos po'i ngo bo dang tha dad pa ma yin pa'i phyir ro zhes bya ba smos te/_dngos po bzhin no/_/ji ltar bum pa la
[\[24b.3\]]sogs pas dben pa ni des dben pha dang ldan pa'i sa phyogs snang bar gyur na tha dad pa ma yin pa'i phyir snang ste/_'di yang de dang 'dra'o zhes bya ba'i tha tshig go/_/gang gi tshe skye ba la sogs pa chos gzhan zhig yin par rtog pa de'i tshe/_dngos po'i ngo bo dang tha dad pa ma yin par mi 'grub bo [#]zhes brgya
[\[24b.4\]]zhig la de skad zer du dogs pas/_chos gzhan zhig yin par yongs su brtags [#]na ni zhes bya ba smos te/_ni zhes bya ba ni bsnam [#]pa'i don to/_/yang dag pa ma yin pa'i kun rdzob tu yang 'gyur ro zhes bya ba ni/_'dir yang [#]yang dag pa ma yin pa'i kun rdzob kho na'o zhes bsnan [#]pa'i don gyi rjes su
[\[24b.5\]]bsnyegs [#]so/_/phyogs gzhan la ni yang dag pa'i kun rdzob kho na yin zhes bstan pa'i phyir/_yang zhes bya ba smos so/_/ci'i phyir de lta yin zhe na/_gang gi phyir/_skye la sogs pa bkag pa yang /_/don dam pa yin par kho bo cag 'dod do zhes bya bar sbyar ro/_/ci lta zhe na/_yang dag pa
[\[24b.6\]]dang mthun pa'i phyir/_/zhes bya ba smos so/_/ji ltar na yang dag pa dang mthun pa kho na yin zhe na/_yang dag par skye ba la sogs par rtog pa'i dngos po bkag pa'i gtan tshigs kyis [#]zhes bya ba smos so/_/gzhan dag ni rnal 'byor spyod pa dag gis skye ba la sogs pa bkag pa ni/_yang dag
[\[24b.7\]]pa kho nar don dam par 'dzin pas yang zhes bya ba ni bsdu ba'i don to/_/rigs pa smra ba yang ci'i phyir de ltar mi 'dod ce na/_gang gi phyir skye ba la sogs pa bkag pa kun rdzob kho na yin pa'i phyir ro/_/ci'i phyir zhe na/_rigs pas dpyad na zhes bya ba smos so/_/ci'i phyir kun rdzob kho na yin
[\[25a\]]
[\[25a.1\]]zhe na/_dgag bya yod pa ma yin pas/_/yang dag tu na bkag med bsal[#]/_/zhes bya ba smos so/_/de rnam par dgrol ba'i phyir dgag bya med na bkag pa mi 'byung ba'i phyir te zhes bya ba smos so/_/ci'i phyir dgag bya med na bkag pa mi 'jug ce[#]na/_yul med pa'i bkag
[\[25a.2\]]pa mi rigs pa'i phyir ro zhes bya ba smos so/_/yul med na bkag pa mi rung ba ni bden na 'di la ni yul yod de/_gal te gzugs la sogs pa la skye ba la sogs par rnam par rtog pa'i rgyu can pha rol pos/_dngos po yang dag pa nyid du brtags pa gang yin pa de dgag bya nyid yin no zhe na zhes bya ba smos so/_/_
[\[25a.3\]]'di ni de lta bu yin par rtogs par bya ste/_'di ltar gzhan zhig na bum pa la sogs pa med par sgrub na/_der rnam par rtog pa'i rgyu can gyi dngos po bkag pa nyid kyis grub ste/_gzhan ni mi rigs pa'i phyir ro/_/'di ni gal te de lta na/_/brtags pa'i rang gi ngo bo yi/_/bkag pa brtags min ji ltar
[\[25a.4\]]'gyur/_/zhes bya bas 'gog par byed do/_/ji ltar 'gyur zhes bya bas ni mi srid pa ste brtags pa kho na yin no zhes bya ba'i tha tshig go/_/de nyid ci'i phyir zhe na/_dgag bya brtags pa yin du zin na/_bkag pa yang brtags pa nyid du 'gyur te zhes bya ba smos so/_/ci 'dra zhe na/_mo gsham gyi bu'i sngo bsangs [# ]
[\[25a.5\]]nyid la sogs pa bkag pa bzhin no zhes bya ba smos so/_/gal te skye ba la sogs pa bkag pa yang dag par med na/_skye ba la sogs pa yod par 'gyur ro zhes brgyal smra bar 'gyur du dogs nas/_yang dag par bkag pa med kyang /_skye ba la sogs pa yod par mi 'gyur te zhes bya ba smos so/_/de [#]ci'i phyir zhe na/_
[\[25a.6\]]bkag pas skye ba med pa la sogs pa lam khyab pa'i phyir zhes bya ba smos te/_bkag pas skye ba la sogs pa bkag pas skye ba med pa la sogs pa la ma khyab pa'i phyir ro/_/gang gi phyir bkag pa med pa gang gis skye ba la sogs pa'i bkag pa ldog par 'gyur te/_skye ba med pa la sogs pa ldog par 'gyur ba gang gis
[\[25a.7\]]skye ba la sogs pa yod par 'gyur ba/_gang na skye ba med pa la sogs pa yod pa de na/_skye ba la sogs pa bkag pa yod pa ni ma yin gyi/_'on kyang skye ba med pa la sogs pa'i ngo bo nyid kyis gnas so/_/gang gis skye ba la sogs pa med pa nges na/_skye ba la sogs pa'i bkag pa yang [#]yod cing /_de
[\[25b\]]
[\[25b.1\]]med na skye ba la sogs pa yod par 'gyur ro zhes bya ba'i tshig gis [#]lugs 'di ni 'gal ba yang yin te/_de lta na ni mo gsham gyi bu la sogs pa yang yod pa nyid du thal bar 'gyur ro/_/snon bya ba'i phyir de yod pa'i rigs pa med pa'i yang phyir ro zhes bya ba smos te/_de yod par zhes bya ba ni skye ba la
[\[25b.2\]]sogs pa yod par te rigs pa med pa'i phyir ro/_/ji ltar rigs pa med pa de ltar ni 'og nas bshad par bya'o/_/de ltar don bsgrubs nas mjug bsdu ba'i phyir/_de bas 'di ni kun rdzob ste/_/yang dag par na skye ba med/_/ces bya ba la sogs pa'o/_/yang dag don yin yang dag min/_/yang
[\[25b.3\]]dag pa'i don zhes bya bar bsnyegs [#]so zhes bya ba smos so/_/ci'i phyir yang dag pa ma yin zhe na/_de'i phyir/_yang dag nyid du gnyis med de/_/zhes bya ba smos te/_/gnyis ni skye ba la sogs pa dang /_skye ba med pa la sogs pa ste/_don 'di lung dang sbyar ba'i phyir/_/de nyid phyir na de stong
[\[25b.4\]]min/_/mi stong ma yin yod med min/_/mi skye ma yin skye min zhes/_/de la sogs pa bcom ldan gsungs/_/zhes bya ba smos so/_/stong pa ma yin pa ni yang dag par na dgag bya med pas bkag pa yang med par gsal ba'i phyir ro/_/mi stong pa ma yin pa la sogs pa ni/_du mas dngos
[\[25b.5\]]po gcig mi byed/_/ces bya ba la sogs pas bkag pa'i phyir ro/_/ci'i phyir yang dag par na gnyis med ce na/_de ni spros pa med pa yin/_/zhes bya ba smos te/_de kho na zhes bya ba lhag ma'o/_/de ni de kho na ni rtog pa'i dra ba thams cad dang bral ba'o zhes bya bas rnam par 'grel to/_/de'i phyir
[\[25b.6\]]'dir spros pa ni rtog pa'i dra ba yin no zhes brjod do/_/rnam pa gcig tu na spros pa [#]ni ngag gi rgyu ba ste/_de yang rtog pa'i dra bas kun nas bslang ba yin no/_/de'i phyir kun nas slong ba po med na/_bslang bar bya ba'i spros pa yang med par ston te[#]/_gang gi phyir de ltar ngag gi spyod yul las 'das
[\[25b.7\]]pa yang dag pa yin pa de'i phyir/_'jam dpal gyis ni yang dag dris/_/rgyal ba'i sras po mi gsung bzhugs/_/zhes bya ba smos te go sla'o/_/chos kyi sgo gang la skye ba dang mi skye ba la sogs pa gnyis med pa de ni gnyis med pa'o/_/de ni gnyis med pa yang yin la/_stobs bcu dang mi 'jigs pa
[\[26a\]]
[\[26a.1\]]la sogs pa chos rnams kyi sgo yang yin te/_de ni de dag rtogs pa 'byung ba'i sgo yin pa'i phyir te/_de bstan zhes bya bar tshig rnam par sbyar ro/_/gnyis med pa la 'jug pa ni cang mi smra ba nyid de/_'dis 'jug par byed pa'i phyir ro/_/gnyis su med pa de gang zhe na/_gang la yi ge dang skad dang rnam par rig byed 'jug pa med
[\[26a.2\]]pa zhes bya ba ste yi ge ni tshig 'bru'o/_/skad ni tshig go/_/rnam par rig byed ni ngag ste/_don rnam par rig par byed pa'i phyir ro[#]/_/de'i phyir de nyid don go bar byed pa yin te/_gzhan ni ma yin no/_/'di ni tshig so sor phral ba'o/_/gang gi phyir rnam pa 'di ltar yang srid de/_skad de ni yi ge sngon du 'gro ba yang yin la/_skad kyang yin pas yi ge'i skad
[\[26a.3\]]do/_/rnam par rig byed ni de gnyis sngon du 'gro ba yang yin la rnam par rig byed kyang yin te/_de'i phyir yi ge'i skad kyi rnam par rig byed de[#]/_/'di lta bu de kho na yin par khong du chud par bya'o/_/gal te de [#]gnyis las dben pa gzhan gyi dbang gi ngo bo de kho na yin du zin na de'i tshe de mi rigs te/_de'i phyir/_gnyis po dag las dben pa'i dngos/_/gzhan
[\[26a.4\]]dbang dngos po yang dag na/_/dris na ci phyir rgyal ba'i sras/_/de ni mi gsung bzhugs par gyur/_/zhes bya ba smos te/_gnyis po ni gzung ba dang 'dzin pa'o/_/rgyu rkyen gzhan dag gis [#]dbang byed cing bskyed par bya ba yin pas gzhan gyi dbang ngo /_/ci'i phyir cang mi gsung ba mi rigs snyam pa la/_brda shes rigs pa shes pa yi/_/skye bo dag ni ji
[\[26a.5\]]ltar yang /_/rang gi rtogs pa rjod byed de/_/de bas mi gsung mi rigs so/_/zhes bya ba smos te/_rang gi rtogs pa brjod pa ji ltar yang kun rdzob tu rjod par byed do zhes sbyar ro/_/su dag gis she na/_brda shes pa dag ces bya ba smos pa ste/_mi dag gis so/_/ji lta bu dag gis she na/_rigs pa shes pa dag gis te/_khong du chud par
[\[26a.6\]]byed pa la mkhas pa dag gis so/_/lhag ma ni brda phrad sla bas ma bshad do/_/gal te kun rdzob kyi bsnyad pas kyang brjod par mi nus so zhe na/_gal te de lta min na kun rdzob kyi bsnyad pas kyang brjod par mi nus pa de'i tshe/_rang gi mtshan nyid mthar phyin pa nyid kyis gang brjod pa ci dag gi zhe na/_sgra rnams kyi'o/_/su dag gis she na/_rigs pa smra ba
[\[26a.7\]]dag gis te slob dpon phyogs kyi glang po la sogs pas so/_/de ji ltar rigs par 'gyur ba gsal bar smros [#]shig_/gal te rang gi ngo bos bstan par mi nus te/_de'i phyir cang mi gsung bar gyur to zhe na/_gal te de lta na ni bdag cag gis ni rang rang gi bstan pa bshad zin zhes smos pa de dag gis bstan pa yang ji ltar rung /_gal te de dag gis
[\[26b\]]
[\[26b.1\]]spyi'i ngo bor sgro btags pas bstan to zhe na ni/_'o na 'phags pa dri ma med par grags pa yang de bzhin du ci'i phyir mi ston te/_rgyu gang gis ci yang mi gsung bar 'gyur[#]/_gang gi phyir kho na don dam pa de la ni brjod par bya ba'i bag kyang zhes bya ba tha snyad tsam yang /_ci yang med gang gi phyir/_shes
[\[26b.2\]]bya dang yod pa dang de kho na dang don dam pa zhes bya ba la sogs pa brjod pa de dag gi gnas kyang de na med pa nyid yin te/_'jug pa'i rgyu mtshan med pa'i phyir ro/_/gal te de lta yin na/_de la zhes bya ba'i sgras don dam pa brjod par bya ba yin par byas la/_brjod par bya ba'i bag kyang med do zhes brjod pa
[\[26b.3\]]ji lta bu zhe na/_de ni nyes pa med de/_rmongs pa'i blo dang ldan pa gzhan dag don dam pa de la brjod par bya ba'i bag yod do zhes brjod do[#]/_/de skad brjod par mi bya'o/_/zhes kho bo cag de dgag par byed kyi/_kho bo cag de la zhes bya ba'i sgras sam/_gzhan gyis rjod par byed pa ni ma yin te/_pha
[\[26b.4\]]rol gyi rtog pa rnam par bcad pa tsam 'ba' zhig byed du zad do/_/bag kyang zhes bya ba'i brjod pa'i [#]tshig ni la dor ba brjod pa gtsor byas pa'o/_/kho na zhes bya ba ni bsnan [#]pa'i phyir ro/_/de yi phyir na dris kyang don/_/mi gsung bzhugs pas rgya cher bshad/_/kyang zhes bya ba ni bsnan [#]pa'i don te/_
[\[26b.5\]]dris pa kho na'am bzhugs pa kho na'am rgya cher bshad pa kho na'o/_/rgya cher zhes bya ba'i tshig ni spyi'i ngo bos sam bye brag gi ngo bos sam rab tu dbye ba'i ngo bos ni bstan par mi nus pa'o/_/gal te don dam pa ni rten cing 'brel par 'byung ba la [#]ma gtogs pa ma yin nam/_de lta yin na ni mdo'i
[\[26b.6\]]tshig dang 'gal bar 'gyur ro zhe na/_de'i phyir chos rnams la chos kyi rjes su lta [#]ba can du gnas pa'i byang chub sems dpa' de zhes bya ba smos so/_/rjes su lta bar byed pa ni rjes su lta ba ste/_chos rnams la skye ba med pa la sogs pa'i rnam pa dag gis rjes su lta ba'o/_/de de la yod pas chos kyi rjes
[\[26b.7\]]su lta ba can no/_/yang na de'i tshul can no/_/mdo'i tshig 'di la [#]'gal ba med de/_ci'i phyir zhe na/_chos zhes [#]smos pa'i phyir ro zhes bya ba smos so/_/don dam par ni chos kyang med/_/chos ma yin pa yang med do/_/yang kun rdzob ni rnam pa gnyis su bstan te zhes bya bas ni bye brag tu rtogs
[\[27a\]]
[\[27a.1\]]par bya ba kho na'i phyir gzhan rnam pa gnyis su [#]bstan to/_/don byed dag nus pa'i phyir/_yang dag pas so/_/mi nus phyir yang dag pa ma yin pas so/_/kun rdzob kyi ni dbye ba byas/_/zhes bya ba ni grangs bzhin du sbyar bar bya'o/_/rnam par 'grel pa ni 'di yin te/_shes pa'o/_/_
[\[27a.2\]]ci 'dra ba zhig ce na/_gsal ba'i rnam pa snang ba can du 'dra yang zhes bya bar sbyar te/_'jig rten gyis yang dag pa dang yang dag pa ma yin par rtogs so zhes bya bar sbyar ro/_/ci zhig ce na/_chu la sogs pa dang /_smig rgyu la sogs pa dag ste/_go rims bzhin du sbyar ro/_/ji lta bur byas
[\[27a.3\]]nas she na/_nges par byas nas zhes bya ba smos pa'o/_/ci zhig yin par zhe na/_don byed pa la slu ba dang mi slu ba yin par zhes bya ba smos pa'o/_/'dir yang go rims bzhin du sbyar ro/_/don byed pa la slu ba dang mi slu ba yin par nges par byas nas zhes bya ba ji lta bu yin snyam pa la/_don ji ltar
[\[27a.4\]]snang ba de bzhin du zhes bya ba smos so/_/gal te yang dag pa dang yang dag pa ma yin pa'i bye brag yod na/_'o na ni dngos po dag ngo bo nyid med pa ma yin no snyam pa la/_dngos su na [#]gnyis ni zhes bya ba la sogs pa smos so/_/ji ltar ngo bo nyid mtshungs she na/_ngo bo nyid med pa nyid du zhes bya ba smos
[\[27a.5\]]so_/'o na ji ltar yang dag pa dang yang dag pa ma yin par phye snyam pa la/_ji ltar snang ba bzhin du ni rnam par gnas so zhes bya ba smos te/_'jig rten gyis ji ltar rtogs pa de bzhin du rnam par gnas so zhes bya ba'i tha tshig go/_/don byed pa la slu ba dang mi slu ba'i rgyus rnam par gzhag pa yin na
[\[27a.6\]]ci de dag bden pa yin [#]nam 'on te ma yin zhe na/_don byed pa la slu ba dang mi slu ba yang ji ltar grags pa kho na bzhin te zhes bya ba smos so/_/ci'i phyir zhe na/_don byed pa de yang ngo bo nyid med pa'i phyir ro zhes bya ba smos so/_/yang gi sgra gnyis kyis ni yang dag pa dang yang dag pa ma yin pa'i tha dad par
[\[27a.7\]]ston to/_/de ltar na kun rdzob ni rnam pa gsum du bstan te/_yang dag pa'i kun rdzob ni rnam pa gcig go/_/yang dag pa ma yin pa'i kun rdzob la ni rnam pa gnyis te/_rnam par rtog pa dang bcas pa dang /_rnam par mi rtog pa'i bye brag gi phyir ro//_//bam po gnyis pa/_gal te
[\[27b\]]
[\[27b.1\]]khyod kyang brten nas skyes pa don gyi bya ba byed pa dngos po tsam/_ji ltar snang ba bzhin du 'dod na ni de'u bu cag la mtshungs pa kho na'o/_/kyang zhes bya ba'i sgra ni 'ba' zhig ma yin no/_/rigs min par zhes bya ba ni 'dod ces bya bar bsnyegs [#]so/_/brten nas skyes pa don gyi bya ba byed pa dngos po tsam la
[\[27b.2\]]rigs par [#]'dod na ni thams cad 'khrugs par 'gyur te rigs par na mi rung ngo zhes bya ba'i tha tshig go/_/kho bo cag nga rgyal ga la byed ces bya ba ni/_ci khyod dang mtshungs sam snyam du sems pa'o/_/'di zhes bya ba ni brten nas skyes pa don gyi bya ba byed pa dngos po tsam mo/_/ci'i phyir brngas nas
[\[27b.3\]]'thor ba dang 'dra snyam pa la/_'di ltar rgyu dang 'bras bu'i dngos por rnam par nges pa 'di la khyod kyi thabs med pa kho na yin no zhes bya ba smos so/_/ci'i phyir thabs med pa kho na yin snyam pa la/_'di ltar/_rnam pa med pa'i shes pa ni/_yul la 'dzin par mi rigs so zhes bya ba smos
[\[27b.4\]]te/_rnam pa med pa'i shes pa [#]ni rig pa 'di sngon po yin gyi/_'di ser po ni ma yin no zhes rnam par [#]gzhag mi 'grub ste/_nye ba'i rgyu med pa'i phyir ro/_/de'i phyir des yul la [#]'dzin par ga la 'gyur/_cig shos zhes bya ba ni rnam pa dang bcas pa ste/_yul la 'dzin par mi rigs so zhes
[\[27b.5\]]bya bar bsnyegs so/_/ci'i phyir zhe na/_rnam pa tshad ma min pa'i [#]phyir ro/_/dngos pos ni rnam pa la ma khyab ste/_mi rtag pa nyid kyis gzhal bya nyid la ma khyab pa bzhin te/_'di ltar rmi lam la sogs pa la sngon po la sogs pa med kyang /_blo la sngon po la sogs par snang ba yod pa'i phyir
[\[27b.6\]]ro/_/de'i phyir rnam pa de rigs pa ji ltar dngos po rtogs par byed par 'gyur/_gal te rtogs par byed na ni mi rtag pa nyid kyang gzhal bya nyid kyis rtogs par byed par 'gyur ro/_/mi rigs pa'i [#]phyir zhes bya ba ni rnam pa'o/_/yul la [#]'dzin par mi rigs so/_/ci'i phyir mi rigs she na/_'di ltar/_
[\[27b.7\]]gang phyir sna tshogs ngo bo ru/_/snang ba can gyi dngos gcig la/_/zhes bya ba la/_ngo bo ni shes pa'i bdag nyid la ste/_rnam pa rnams bden ji ltar 'gyur/_/ci'i phyir bden par mi 'gyur snyam pa la/_de yi gcig nyid nyams phyir ro/_/zhes bya ba smos te de'i phyir ro/_/de lta na ni shes pa'i
[\[28a\]]
[\[28a.1\]]bdag nyid kyi dngos po de gcig pu nyid du mi rung ste/_rnam pa dag dang tha dad pa ma yin pa'i phyir te/_rnam pa'i bdag nyid bzhin no/_/yang na rnam pa rnams tha dad par mi 'gyur te/_shes pa'i bdag nyid gcig pa dang tha mi dad pa'i phyir te/_shes pa'i rang gi ngo bo bzhin no/_/_
[\[28a.2\]]de ltar rnam pa med pa'am rnam pa dang bcas pa'i shes pa yul la mi 'dzin na/_'bras bu dang rgyu nyid 'di ni mi rung ngo zhes bya ba lhag ma'o/_/ci'i phyir snyam pa la/_mngon sum dang /_mi dmigs pa'i sa zhes bya ba smos te/_rnam pa dang bcas pa'am/_rnam pa med pa'i mngon sum gyis don
[\[28a.3\]]yongs su gcod par mi rigs so/_/rnam pa gzhan ni med do/_/mi dmigs pa ni bum pa la sogs pas dben pa'i sa gzhi la sogs pa dmigs pas mngon sum nyid do/_/mngon sum dang mi dmigs pa gnyis las gzhan pa'i rnam pa zhig soms shig_/gal te rnam pa gzhan zhig
[\[28a.4\]]yod pa kho na yin no snyam pa la/_gal te rgyu 'bras nyid blo yi/_/thabs 'ga' zhig ni yod ce na/_/de smros/_zhes bya ba smos te/_de zhes bya ba ni thabs te de smros shig pa'o/_/ji ste ser sna'i phyir mi brjod do zhe na/_de'i phyir/_'dud pa bdag cag la ser sna bya ba ga la rigs zhes
[\[28a.5\]]bya ba smos so/_/'dir [#]ni 'dud pa'i phyir ser sna'i rgyu med pas ser sna yang med par ston to/_/ga la zhes bya ba ni spong ba brjod pa'o/_/rnam pa gzhan dpyod cig ces bya ba de ci'i tha tshig_/yang [#]ni rnam pa gzhan ni yod pa nyid de/_'di ltar skad cig snga ma 'byung ba la yongs su gcod pa'i shes pa
[\[28a.6\]]gang yin pa yang rang rig pa [#]las 'gyur la/_skad cig phyi ma 'byung ba yang rang rig pa las gcod de/_de'i phyir 'di ni 'di'i mjug [#]thogs yin par rtogs pas 'di ni rgyu'o/_/'di ni 'bras bu'o zhes bya bar rtogs so/_/de lta ma yin na ni mjug [#]thogs nges par mi rung ngo /_/ji ste rung na ni ha cang thal
[\[28a.7\]]ba'i skyon du 'gyur ro zhe na/_de ni mi rigs te/_'di ltar rang rig pa ni yongs su gcod par rig pa'i cha tsam la yang ma reg go zhes bstan zin to/_/'di ni 'di'i mjug thogs so zhes bya ba'i rig pa yang mi 'grub ste/_de'i yul ni brtags pa ma yin pa'i phyir ro/_/shes pa gzhan gyis 'grub par
[\[28b\]]
[\[28b.1\]]rtog na yang mi rigs te/_rnam pa med pa dang rnam pa dang bcas pas yongs su gcod par mi rig [#]pa'i phyir ro/_/yongs su gcod par rig [#]na ni shes pa'i don yul gzhan du 'gyur te/_de ni khyed mi 'dod do/_/shes pa de gnyis kho nas mjug thogs su 'byung ba nges par yongs su gcod
[\[28b.2\]]pa yang ma yin te/_de gnyis ka yang 'gags [#]pa'i phyir ro/_/'di ni de'i 'og tu 'byung ngo zhes yongs su gcod pa [#]med par rgyu dang 'bras bu nyid du rigs par ga la 'gyur te/_ha cang yang [#]thal ba'i phyir mi rung ngo /_/de lta na ni gzhan gyi sems kyi rgyud la yod pa'i las 'di'i 'bras bu 'di yin no zhes
[\[28b.3\]]bya bar rig pa med pas thams cad mkhyen pa dag gis kyang rtogs par mi spyod de/_rig pa'i yul ni rang gi ngo bo tsam yin pa'i phyir ro/_/gang gis 'di lta bur rtogs pa'i rnam pa gzhan ni med do/_/des na thams cad mkhyen des kyang zhes bya ba'i kyang gi sgra ni gzhan nyi tshe ma yin no/_/des na
[\[28b.4\]]rnam pa med pa'i shes pa ni/_/yul la 'dzin par mi rigs so/_/zhes bya ba la sogs pa'i rnam pas rgyu dang 'bras bu nyid cung zad tsam yang nges par rtogs par mi nus so/_/yang gi sgra ni mtha' dag kyang ma yin pa'o/_/gang dag gi zhe na/_gzhan gyi dbang gi skad cig gi'o/_/sangs rgyas spyod
[\[28b.5\]]yul bsam yas pas/_/thams cad mkhyen pa kho nas mkhyen/_/zhes bya ba la sogs pa'i don ni gsal bas ma bshad do/_/'di dag tsam gyis rgyu dang 'bras bu'i dngos por khas blangs pa'i thabs med par bstan to/_/da ni rgyu dang 'bras bu'i [#]dngos po nyid kyang med par bstan pa'i phyir/_rgyu dang
[\[28b.6\]]'bras bu'i dngos po yang rigs pa ma yin te/_ci'i phyir zhe na/_'di ltar/_du mas dngos po gcig mi byed/_/du mas du ma byed ma yin/_/gcig gis du ma'i dngos mi byed/_/gcig gis gcig byed pa yang min/_/zhes bya ba smos so/_/tshigs su bcad pa 'di la ni/_/rnam par
[\[28b.7\]]rtog pa bzhi yod de/_/de la dang po'i dbang du byas nas/_du mas gcig byed pa ma yin te zhes bya ba smos so/_/ci'i phyir du mas gcig mi byed snyam pa la/_'di ltar/_ngo bo nyid tha dad pa mig la sogs pa dag las zhes bya ba smos te/_sogs pa smos pas ni gzugs dang snang ba dang yid la byed pa
[\[29a\]]
[\[29a.1\]]la sogs pa dag bsdu'o/_/'bras bu tha dad pa ma yin pa zhes bya ba ni mig gi rnam par shes pa ste 'byung bar khas blangs pa la/_rgyu tha dad pa ni tha dad pa [#]byed par mi 'gyur ro/_/ci'i phyir snyam pa la/_de tha dad kyang zhes bya ba smos te/_rgyu tha dad kyang ngo /_/tha dad pa med
[\[29a.2\]]pa'i phyir ro zhes bya ba ni 'bras bu'o/_/de lta na/_tha dad pa ma yin pa med kyang zhes bya ba ni rgyu la bya'o/_/tha dad pa med par gyur pas/_/zhes bya ba ni 'bras bu'o/_/de lta [#]bas na tha dad pa med pa ni rgyu'o/_/tha dad pa med pa byed par mi 'gyur ba ni 'bras bu'o/_/rgyu'i tha dad pa dang tha dad pa
[\[29a.3\]]med pa'i rjes su 'gro ba dang ldog pa la ltos [#]pa 'bras bu'i tha dad pa dang /_tha dad pa [#]med pa dag ni rgyu dang bcas par 'gyur na/_'dir ni de lta ma yin te/_de'i phyir 'bras bu'i tha dad pa dang tha dad pa med pa dag ni rgyu med pa can du 'gyur ro/_/gal te khyod kyis [#]tha dad pa dang tha dad pa med pa dag [# ]
[\[29a.4\]]rgyu med pa can yin no zhe na/_de las gud na med pa'i phyir/_/zhes bya ba smos te/_thams cad ni tha dad pa dang tha dad pa ma yin pa las gud na med pa'i phyir/_thams cad kun rgyu med pa can du 'gyur ro/_/de ltar rgyu med pa can du gyur na rtag tu yod pa'am med pa zhig tu 'gyur te/_thams cad
[\[29a.5\]]ces bya ba lhag ma'o/_/ci'i phyir zhe na/_rgyu gzhan la ni mi ltos pa'i phyir ro/_/ltos na ni dngos po rnams res 'ga' ba nyid yin par srid do/_/gal te 'bras bu'i skyed par byed pa ni tshogs pa can yin te/_de'i yang tha dad pa dang tha dad pa ma yin pa'i rjes su byed par gsal zhing de'i [#]rjes
[\[29a.6\]]su 'gro ba dang /_ldog pa'i rjes su byed pa des na/_'bras bu tha dad pa dang tha dad pa ma yin te/_de bas na ji ltar rgyu med pa can du 'gyur ba yin zhe na/_de ni rung ba ma yin te/_'di ltar tshogs pa can [#]dag las/_/gud na tshogs pa can zhes bya ba gang yang [#]med pa'i phyir ro/_/de dag kyang phan
[\[29a.7\]]tshun tha dad pa log pa'i ngo bo nyid yin pas tha dad pa kho na yin na/_'bras bu tha dad pa ma yin pa gcig pu skyed par ji ltar nus/_tshogs pa can gzhan gyi nang du gtogs pa'i tshogs pa dag kyang ci'i phyir de skyed par mi byed/_de las tha dad pa'i phyir skyed par mi byed do zhe na/_de bzhin no/_/gang dag
[\[29b\]]
[\[29b.1\]]de skyed pa'i ngo bo nyid kyi bye brag dang ldan pa'i lus myong bar byed pa de dag de skyed par byed kyi cig shos ni ma yin no zhe na yang 'khrul pa yin te/_de skyed pa'i ngo bo nyid kyi bye brag gcig las tha dad pa ma yin pa dang ldan pa'i lus 'dzin pa ni mig la sogs pa 'di dag phan tshun tha dad par/_mngon
[\[29b.2\]]sum la sogs pa'i tshad ma dang 'gal bar 'gyur ro/_/yang na de skyed pa'i ngo bo nyid kyang tha dad par 'gyur te/_ngo bo nyid tha dad pa mig la sogs pa tha dad pa'i phyir ro/_/de lta na ni ngo bo nyid tha dad pa mig la sogs pa zhes brjod pa'i skyon du 'gyur ba de nyid kyis phyogs de shin tu legs pa ma
[\[29b.3\]]yin par ston to/_/ji ste de dag las de skyed pa'i ngo bo nyid kyi bye brag tha dad do zhes gzhan zer na/_de lta na yang nyes pa 'di nyid yin te/_gang gi phyir 'di nyid 'bras bu bsgrub pa'i mthu'i bye brag dang ldan pa myong bar byed do/_/'bras bu 'byung bar bya ba'i byed pa bye brag can blangs pa yin gyi/_mig
[\[29b.4\]]la sogs pa gzhan ni de lta ma yin par 'gyur te/_de'i phyir nus par brjod pa mtha' dag dang bral ba'i gnas skabs su 'gyur bas dngos po med pa'i ngo bo nyid las/_de'i ngo bo gzhan ci zhig yod shin tu smros shig_/de'i phyir khyod mngon sum la sogs pa dang 'gal ba dang shin tu
[\[29b.5\]]ldan par 'gyur ro/_/phyogs gnyis pa la brten nas lan gdab pa'i phyir/_de ltar ni mi 'gyur te zhes bya ba smos te/_thams cad rgyu med pa can nyid du 'gyur ba'o/_/de ci'i phyir zhe na/_gang gi phyir rgyu du mas du ma byed pa'i phyir ro zhes bya ba smos so/_/de nyid ci'i phyir zhe na/_rgyu'i nye bar
[\[29b.6\]]sbyor bas 'bras bu'i ngo bo nyid kyi bye brag ma 'dres pa'i phyir ro zhes bya ba smos so/_/rgyu rnams kyi nye bar sbyor ba ni byed pa ste/_byed pas 'bras bu bskyed par bya ba'i ngo bo nyid kyi bye brag de ma 'dres pa'i phyir ro zhes tshig rnam par sbyar ro/_/yang na rgyu'i nye bar sbyor bas 'bras bu de'i ngo bo nyid kyi bye brag de
[\[29b.7\]]ma 'dres pa'i phyir ro/_/de nyid ci'i phyir snyam pa la/_de'i bye brag la nye bar sbyor ba'i phyir te zhes bya ba smos te/_'bras bu de'i bye brag la rgyu rnams nye bar sbyor ba'i phyir ro zhes bya ba'i tha tshig go/_/gal te de'i bye brag la rgyu rnams nye bar sbyor ba ji lta bu zhe na/_de'i phyir rang gi ngo bo nyid ji lta bu [# ]
[\[30a\]]
[\[30a.1\]]bye brag gis zhes bya ba smos te/_rgyu gang gi ngo bo nyid ci 'dra ba [#]de 'dra ba kho na 'bras bu'i ngo bo nyid la sbyor zhes bya ba'i tha tshig go/_/gal te de nyid ji lta bu zhig ce na/_de'i phyir 'di ltar mtshungs pa de ma thag pa'i rkyen gyi rnam par shes pa las
[\[30a.2\]]ni mig gi rnam par shes pa rtogs pa'i bdag nyid du 'gyur ro/_/mig gi dbang po las ni rtogs pa'i bdag nyid de [#]gzugs la 'dzin nus pa nyid du so sor nges so/_/yul las ni de dang mthun pa'i ngo bo kho nar 'gyur ro/_/dngos su na 'bras bu tha dad pa ma yin yang [#]/_rgyu rnams kyi ngo bo nyid
[\[30a.3\]]tha dad pa dag gis ngo bo nyid tha dad pa kho nar 'gyur te/_rgyu tha dad pas kyang 'bras bu'i bye brag de tha dad pa med pa ni ma yin no/_/gzhan du yang de bzhin du sbyar bar bya'o zhes bya ba smos so/_/'di bsal ba'i phyir/_de ni rigs pa ma yin te/_/zhes bya ba smos te/_rigs pas rung ba ma yin
[\[30a.4\]]zhes bya ba'i tha tshig go/_/ci'i phyir snyam pa la/_rtogs pa'i bdag nyid la sogs pa dag ces bya ba smos te/_sogs pa smos pas ni gzugs la 'dzin nus pa nyid du nges pa la sogs pa bsdu'o/_/phan tshun tha dad par khas len na ni rnam par shes pa de du mar 'gyur te rtogs pa'i
[\[30a.5\]]bdag nyid la sogs pa de dag dang tha mi dad pa'i phyir te/_rtogs pa'i bdag [#]nyid la sogs pa'i rang gi bdag nyid bzhin no/_/ji ste na gal te de dag dang tha mi dad pa mi 'grub ste/_de lta na rnam par shes pa du ma [#]nyid du mi 'gyur ro zhe na/_de'i phyir/_tha dad na ni/_zhes bya ba smos te/_tha dad par
[\[30a.6\]]khas len na ni rgyu med pa can du 'gyur te/_rnam par shes pa de zhes bya ba lhag ma'o/_/ci'i phyir rgyu med pa can du 'gyur snyam pa la/_rgyu'i byed pa rnam par shes pa las gzhan du 'bras bu'i bye brag la nye bar sbyar ba byas pa'i phyir ro zhes bya ba smos so/_/de lta na yang rtag tu yod pa'am med pa zhig tu
[\[30a.7\]]'gyur ro zhes bya ba'i nyes pa yod do/_/ji ste ji skad smos pa'i nyes pas 'jigs pa'i phyir tha dad par khas mi len na/_de ltar gyur na ni rnam par shes pa du ma nyid du 'gyur ba'i nyes pa sngar smos pa 'ba' zhig tu ma zad kyi gzhan yang yod de/_rtogs pa'i bdag nyid can la sogs pa de dag phan tshun tha
[\[30b\]]
[\[30b.1\]]dad pa med par yang 'gyur te/_tha dad pa med par 'gyur ro zhes bya ba'i tha tshig go/_/ci'i phyir snyam pa la/_rnam par shes pa gcig las gzhan ma yin pa'i phyir ro zhes bya ba smos te/_rnam par shes pa'i rang gi bdag nyid bzhin no/_/de lta na ni rgyu'i yul tha dad par brtags pas don ci zhig
[\[30b.2\]]gsos par 'gyur te/_tshig bar ma ma smos pas rgyu'i byed pa'i yul tha dad par brtags pas zhes bya ba'i tha tshig go/_/de'i phyir de lta bas na gnas skabs de'i nyes par 'gyur te/_ngo bo nyid tha dad pa mig la sogs pa dag las 'bras bu tha dad pa ma yin pa 'byung ba la/_rgyu tha dad pa ni tha dad pa
[\[30b.3\]]byed par mi 'gyur te/_de tha dad kyang tha dad pa med pa'i phyir ro/_/tha dad pa ma yin pa med kyang tha dad pa med par 'gyur ro/_/tha dad pa med pa yang tha dad pa med par byed par mi 'gyur ro/_/de'i phyir tha dad pa dang tha dad pa med pa ni rgyu med pa can du 'gyur te/_thams cad kyang de las gud na med pa'i
[\[30b.4\]]phyir/_thams cad kun rgyu med pa can du 'gyur ro/_/de ltar gyur na brtag [#]tu yod pa'am med pa zhig tu 'gyur ro zhes smos pa gang yin pa snga na yod pa de'i gnas skabs zhes bya'o/_/brgya zhig la shes pa de ni tha dad pa med pa kho na yin na[#]/_'bras bu rtogs pa'i bdag nyid la sogs pa'i chos
[\[30b.5\]]ni tha dad de rtog pas sgro btags pa yin no/_/de'i phyir de dag dang tha dad pa ma yin pa'i phyir shes pa du ma nyid du 'gyur ro zhes bya ba'i gtan tshigs dang /_de dag kyang tha dad pa ma yin par 'gyur ro zhes bya ba ma grub bo zhes smra bar dogs pa'i phyir/_gal te de'i byed pa'i yul tha dad par brtags [#]pa
[\[30b.6\]]byed do zhe [#]na ni zhes bya ba smos te/_de'i zhes bya ba'i sgra ni rgyu dang sbyar ro/_/ci zhig byas nas she na/_chos tha dad par brtag pa byas nas zhes bya ba [#]smos so/_/su'i zhe na/_'bras bu'i bdag nyid kyi'o/_/ci 'dra ba zhe na/_du ma las log [#]pa dang ldan pa ste/_mi rtogs pa'i bdag nyid la sogs
[\[30b.7\]]pa du ma las log pa'o/_/yang na log pa du ma zhes bye brag gi tshig sdud pa'o/_/chos tha dad [#]pa brtag pa ji ltar byed snyam pa la/_rgyu dang mthun par [#]zhes bya ba smos te/_rtogs pa'i bdag nyid yid la byed pa las/_rtogs pa'i ngo bo kho na zhes bya ba la sogs pa dang ngo /_/gyis shig ces bya ba
[\[31a\]]
[\[31a.1\]]'dis ni rjes su dga' ba ston to/_/gal te phyogs 'di ji ga nyes pa med par 'gyur ro snyam pa la/_rgyu'i byed pa de ni yang dag pa'i don du na brtags pa pa [#]kho na yin par 'gyur ro zhes bya ba smos te/_ci'i phyir snyam pa la/_rtog pa'i bzos sbyar ba dag la yin te zhes bya
[\[31a.2\]]ba smos te/_rtogs pa'i bdag nyid la sogs pa dag la zhes bya ba lhag ma'o/_/rgyu'i byed pa de ni rtog pa'i bzos sbyar ba dag la yin te/_de'i phyir de lta bas na/_yang dag pa'i don du na/_brtags pa pa [#]kho na yin par 'gyur ro/_/gal te brtags pa yin du zin kyang nyes pa ci zhig
[\[31a.3\]]yod snyam pa la/_de lta na ni 'bras bu rgyu med pa can du 'gyur te zhes bya ba smos so/_/ci'i phyir 'bras bu rgyu med pa can du 'gyur snyam pa la/_rgyu'i byed pa brtags pa'i bdag nyid rnams la nye bar sbyor ba'i phyir ro zhes bya ba smos so/_/dngos su na 'bras bu tha dad pa ma yin yang zhes bya ba la
[\[31a.4\]]sogs pa gang smras pa de la nyes pa brjod pa'i phyir bshad pa/_gzhan yang dngos su na 'bras bu tha dad pa ma yin yang gal te khyod bye brag rnams ni tha dad par khas len na/_de ltar gyur na yang chos dang chos can dngos su tha dad pa kho nar 'gyur te/_ci'i phyir zhe na/_tha dad pa dang tha dad pa ma yin
[\[31a.5\]]pa'i ngo bo nyid dang ldan pa'i phyir/_zla ba dang skar ma la sogs pa bzhin no/_/de lta na shugs kyis spyi tha dad pa kho nar 'gyur ba 'ba' zhig [#]tu ma zad kyi/_gzhan yang sngar smos pa'i nyes pa rgyu'i byed pa gzhan du sbyor ba byas pa'i phyir/_'bras bu rgyu med pa can du 'gyur ro zhes bya ba yang yod do/_/'di
[\[31a.6\]]ltar bye brag 'di dag kyang kun brtags pa kho na yin pas/_dngos po tha dad pa dang tha dad pa ma yin pa'i ngo bo nyid dang ldan pa nyid du ma grub ste/_de lta yin pas ji skad smos pa'i nyes pa med do snyam du sems par gyur na/_ji ste bye brag de dag kyang brtags pa kho na yin no zhe na zhes bya ba la
[\[31a.7\]]sogs pa smos so/_/de lta yin na ni zhes bya ba ni brtags pa nyid yin na'o/_/ci'i phyir rigs pa ma yin snyam pa la/_rtog pas bkod pa'i tha dad pa ni rgyu'i byed pa la mi ltos so zhes bya ba smos te/_'dir gtan tshigs ni rtog pas bkod pa nyid do/_/rgyu'i byed pa la mi ltos pa zhes bya
[\[31b\]]
[\[31b.1\]]ba ni dam bca' ba'o/_/nam mkha'i ut+pal la sogs pa ni dpe nyid du khong nas drang bar bya'o/_/'bras bu tha dad ma yin yang /_/bye brag rnams ni tha dad dang /_/gzhan min khyed 'dod de bas na/_/zhes bya bas ni 'bras bu [#]tha dad pa ma yin zhing /_bye brag rnams ni tha dad pa yin la/_/_
[\[31b.2\]]'bras bu las bye brag rnams gzhan pa yang ma yin na/_de lta na yang snga ma dang phyi ma nang [#]'gal ba 'di ji ltar bzod ces bstan pa yin no/_/dbang phyug gis byas pa nyid kyis ni dbang phyug gis byas pa bzhin du tshig 'di rigs pa dang ldan pa ma yin no zhes 'phyas [#]bya bar ston to/_/rtogs pa'i
[\[31b.3\]]ngo bo las gzhan min par khas len na ni 'bras bu de ni gzugs las skye ba ma yin te/_rtogs pa'i ngo bo las gzhan ma yin pa'i phyir/_rtogs pa'i ngo bo'i rang gi bdag nyid bzhin no/_/de'i rnam pa de las te/_yul gyi rnam pa las gzhan min phyir 'bras bu de gzugs las kyang ni skye bar
[\[31b.4\]]'gyur te/_yul gyi rnam pa las gzhan ma yin pa'i phyir/_yul gyi rnam pa'i rang gi bdag nyid bzhin no/_/de lta [#]na ni 'bras bu gcig la skye ba dang /_mi skye ba dag tu thal bar 'gyur la/_rgyu gcig la skyed par byed pa dang /_skyed par byed pa ma yin pa dag tu thal bar 'gyur te/_skye ba dang mi skye
[\[31b.5\]]ba de dag kyang ci'i phyir na mi 'gal zhes bya bar sbyar ro/_/'bras bu du ma la mi 'gal ba kho na'o snyam na 'bras bu gcig la zhes bya ba smos so/_/gal te 'bras bu gcig pu de la yang rim gyis 'gal ba med do snyam na yang [#]/_/cig car zhes bya ba smos so/_/brtags pas na 'gal ba med do snyam na/_
[\[31b.6\]]yang dag par zhes bya ba smos so/_/de bzhin du rgyu gcig la skyed byed dang skyed byed ma yin pa ci'i phyir mi 'gal zhes bya bar sbyar te/_lhag ma ni snga ma bzhin no/_/brgya zhig la rtogs pa la sogs pa'i bdag nyid 'bras bu thams cad rnam par shes pa la sogs pa rgyu thams cad las skye bar khas blangs na
[\[31b.7\]]ji skad [#]smos pa'i nyes pa 'di med do zhes smra bar 'gyur bas/_kun nas [#]thams cad skye na ni/_/zhes bya ba la sogs pa smos te/_rig [#]pa'i rjes su 'brangs nas smras te/_tha dad pa dang tha dad pa ma yin pa sgrub par byed pa ni/_rjes su 'gro ba dang ldog pa dag 'khrul pa nyid du ston pa yin no/_/ji ste
[\[32a\]]
[\[32a.1\]]gal te ji skad smos pa'i nyes pa thog tu bab pas phyogs snga ma 'di ni dor bar bya ba yin gyi/_'di skad du rang gi ngo bo nyid ji lta ba'i bye brag gis [#]zhes bya ba la sogs pa la brten par bya'o [#]zhes smra'o snyam na/_gal te bye brag rkyen rnams las/_/zhes bya ba la sogs pa
[\[32a.2\]]smos so/_/re re ni skyed par byed pa ma yin par 'gyur ro/_/dngos po rnams 'ga' zhig rtog [#]pa sngon du btang nas/_'di la gcig gis kyang nus kyi/_'dir bdag ci dgos zhes te gzhan ldog pa med do zhes gsungs pa'i phyir [#]de yang khyed 'dod de/_de'i phyir 'dis ni khas blangs pa dang 'gal
[\[32a.3\]]bar ston to/_/rgyu'i byed pa bye brag rnams la nye bar sbyor ba byas pa'i phyir/_yin na yang 'bras bu rgyu med par [#]'gyur/_'dis ni snon bstan to/_/ji ste ji skad bshad pa'i nyes pa yongs su spong [#]bar 'dod nas/_rkyen rnams las 'bras bu skye bar smra na/_'on kyang nyes pa yod pas/_gal te
[\[32a.4\]]khyod ni rkyen rnams las/_/zhes bya ba la sogs pa smos so/_/ji ste ji skad smos pa'i nyes pa bsal ba'i phyir 'bras bu gang yin pa dang /_rgyu'i yul de gnyis tha mi dad par 'dod na/_'on kyang nyes pa yod pas ji ste de gnyis gzhan min na zhes bya ba la sogs pa smos te/_mtshungs pa de ma
[\[32a.5\]]thag pa'i rkyen la sogs pa dag [#]las/_mig gi rnam par shes pa de rtogs pa'i bdag nyid la sogs pa'i rnam par dbye ba/_ci'i phyir 'thad/_de ni mi 'thad pa kho na'o zhes bya ba'i tha tshig go/_/de lta bas na rnam par shes pa de gcig pa yang ma yin te/_de dag las kyang [#]gzhan ma yin pa'i
[\[32a.6\]]phyir ro/_/yang na de dag kyang tha dad par mi 'gyur te/_ci'i phyir zhe na/_rnam par shes pa las gzhan ma yin pa'i phyir ro/_/de lta yin na ni rang bzhin tha dad pa rnams las zhes bya ba la sogs pa nyes pa'i tshogs/_bshad zin nyes par thal 'gyur phyir/_/'di ni glang chen khrus [#]'drar 'gyur/_
[\[32a.7\]]gcig gis du ma'i dngos mi byed/_/ces bya ba phyogs gsum pa la 'jug par bya ba'i phyir/_gzhan yang gzhan 'dir [#]brjod par bya ste zhes bya ba la sogs pa smos so/_/ci'i phyir tha dad pa dang tha dad pa ma yin pa rgyu med pa can du 'gyur snyam pa la/_rgyu tha dad pa med bzhin du yang 'bras bu
[\[32b\]]
[\[32b.1\]]tha dad pa'i phyir ro zhes bya ba smos so/_/'dis ni tha dad pa dang tha dad pa ma yin pa sgrub par byed pa rjes su 'gro ba dang ldog pa dag 'khrul par ston to/_/gal te gang gis 'bras bu gcig byed pa de las bdag nyid kyi khyad par gzhan gyis 'bras bu gzhan byed do zhe na zhes bya bar sbyar te/_'o na ni dngos
[\[32b.2\]]po de gcig pur mi 'gyur te/_bdag nyid kyi khyad par las tha dad pa med pa ma yin [#]pa'i phyir/_bdag nyid kyi khyad par med par ma yin pa [#]bzhin no/_/gal te rgyu [#]gcig gis 'bras bu gcig kho na byed du zad mod ce na zhes bya bas ni phyogs bzhi pa la brten [#]par byed do/_/de lta [#]ni ma yin te zhes bya ba
[\[32b.3\]]la sogs pas ni 'gog par byed do/_/ci'i phyir zhe na/_'gro ba thams cad long ba dang 'on pa la sogs pa'i dngos por thal bar 'gyur ba'i phyir ro zhes bya ba smos so/_/mig la sogs pa rang gi rigs dang mthun pa'i skad cig skyed par byed pa yin pa'i phyir/_rang gi rnam par shes pa skyed [#]par byed pa nyid ma
[\[32b.4\]]yin no zhes bya ba lhag ma'o/_/de lta yin na rnam par shes pa med na long ba dang /_'on pa dang /_dri mi tshor ba dang /_ro mi myong ba dang /_reg mi tshor ba'i dngos por gsal bar thal bar 'gyur ro[#]/_/ji ste rang gi rnam par shes pa skyed pa nyid du khas len na/_de lta yin na ni sngar bshad pa'i nyes pa ni
[\[32b.5\]]med mod kyi/_nyes pa gzhan yod pas bshad pa/_rang gi rnam par shes pa skyed par byed pa nyid yin par khas len na ni rang gi rigs 'chad de/_mig la sogs pa'i rigs 'chad do zhes bya ba'i tha tshig go/_/de bas de lta bas na cir yang mi rung ngo /_/ci'i phyir zhe na/_shes pa'i skad cig phyin chad
[\[32b.6\]]mig la sogs pa yang med la/_rnam par shes pa yang med pas cir yang mi rung ngo zhes bshad do/_/rgyu gcig gis 'bras bu gcig skyed par byed do zhes bya ba [#]khas mi len mod kyi brgya zhig la pha rol po re thag chad par gyur pa de skad smra bar 'gyur bas kho bo cag gis de'i tshig 'jug pa la gnod pa
[\[32b.7\]]byas so snyam du bsams pa'o/_/de lta min na zhes bya ba la/_de lta ma yin pa ni 'gro ba gzhal bya yang yin la/_dbang phyug byed pa po yang yin na 'di la 'gal ba ci yod ces bya ba 'di'o/_/gzhal bya nyid/_/la sogs ye med kho nar 'gyur/_/zhes bya ba ni dbang phyug byed pa po nyid yin na rgyu nye pa
[\[33a\]]
[\[33a.1\]]kho na las 'gro ba skye ba'i phyir 'di ni gzhal bya yin no zhes bya ba 'di nyid mi srid de/_dus cig car ba rnams kyi yongs su gcad [#]par bya ba dang /_yongs su gcod par byed pa'i dngos po mi rung ba'i phyir ro/_/sogs pa smos pas ni bskyed par bya ba dang skyed par byed
[\[33a.2\]]pa la sogs pa yongs su bsdu'o/_/rnam pa mang por mdzad ces bya ba ni bdag las ma yin gzhan las ma yin te zhes bya ba la sogs pas so/_/de bzhin du skye ba 'gog par byed pa bdag las gzhan las [#]zhes brtags pa'i tha snyad 'dogs pa'i rgyu can la yin na ni/_'di grub pa sgrub pa'o/_/_
[\[33a.3\]]de lta na gang las skye ba de bdag las gzhan las zhes tha snyad gdags par mi nus te/_rang gi mtshan nyid ni ngag gi rgyu [#]las 'das nas 'jug pa'i phyir ro/_/gang yang gzhan zhes bya ba la sogs pas tha snyad 'dogs pa de ni rtog [#]pas nye bar bkod pa yin te/_de'i phyir de las mi skye'o zhes
[\[33a.4\]]bya ba [#]smra ba ni gsal ba kho nar grub pa sgrub pa [#]nyid yin no/_/'di ltar rgyu med dngos med pas/_/zhes bya ba la sogs pas ni pha rol po rang gi sgo kho na nas len 'debs su 'jug par rim pa 'god par byed pa'o/_/ci sA lu'i sa bon la sogs pa de myu gu la sogs pa 'bras bu las gzhan
[\[33a.5\]]nam/_'on te sa bon la sogs pa de nyid myu gu la sogs pa yin/_ci'i phyir rtog pa 'di gnyis kho na byed snyam pa la/_phan tshun log pa'i lus la ni/_/zhes bya ba la sogs pa smos so[#]/_/rnam pa gzhan zhes bya ba ni/_/sa bon las myu gu la sogs pa gzhan yang yin la/_gzhan ma yin pa
[\[33a.6\]]gang [#]yin pa dang /_gzhan yang ma yin gzhan ma yin pa yang ma yin zhes bya ba ste 'di ni 'gal bas mi srid do/_/rang gi mtshan nyid ni ngag gi spyod yul las 'das pa'i phyir brjod par mi nus zhes smra'o/_/lam gzhan ni brjod pa'i kun rdzob po/_/legs zhes bya ba ni lam gzhan gyi bye brag gam
[\[33a.7\]]bya ba'i bye brag go/_/ji ltar tha snyad kyi rjes su mthun par bum pa snam bu zhes bya ba la sogs par bsnyad par nus pa de bzhin du/_sa bon la sogs pa las myu gu la sogs pa gzhan nam gzhan ma yin zhes bya ba la sogs pa 'di yang bsnyad par [#]nus par gnang [#]ngo /_/de lta ma yin te rnam pa thams
[\[33b\]]
[\[33b.1\]]cad du brjod par bya ba ma yin na ni/_mi smra thug ste/_'di ltar phyed rgas pa ni rigs pa ma yin no/_/ji ste sa bon la sogs pa dang myu gu la sogs pa gzhan dang gzhan ma yin pa'i phyogs gnyis kyi nang nas 'ga' phyogs gsum pa zhig brjod na/_de nyid kho bo cag gis dgag_/de bas de lta bas
[\[33b.2\]]na de lta yin na ni/_pha rol gyis khas blangs [#]pa 'gog pa yin na/_rtsod pa la bzo [#]ba ga la yin/_khyod rtsod pa la mkhas pa ga la yin te ma yin pa kho na'o zhes bya ba'i tha tshig go/_/'di skad du dbu ma pa ni byas shing [#]'gog pa smra ba ni ma yin gyi/_'on kyang pha rol pos phyogs gang khas len pa de kho
[\[33b.3\]]na 'gog pa smra'o/_/ji ste pha rol po phyogs 'ga' yang khas mi len na ni/_dbu ma pa 'gog pa yang ci yang mi smra ba nyid do/_/de lta yin na bdag las skye gzhan las skye zhes bya ba de lta bu ni pha rol po kho nas smras kyi/_slob dpon gyis ni ma yin no/_/slob dpon ni ma yin no zhes dgag pa
[\[33b.4\]]tsam 'chad par zad pas nyes pa ci yang med do zhes bshad pa yin no/_/ma zhig pa las 'bras skye na/_/de tshe ma zhig pa'i gnas skabs na/_ci'i phyir 'bras bu med/_gal te yod na ni de'i tshe 'bras bu dang rgyu gnyis cig car yin par thal bar 'gyur ro/_/de lta na yang de gnyis kyi rang gi ngo bo nyams
[\[33b.5\]]par thal ba yin no/_/zhig nas 'bras bu skye na ni de tshe rgyu gang las 'bras bur 'gyur/_'di ltar re zhig 'bras bu 'di rgyu zhig pa las ni mi 'gyur te/_de nus par brjod pa thams cad dang bral ba'i ngo bo nyid yin pa'i phyir ro/_/rgyu gzhan yang yod pa ma yin te/_de la yang mtshungs par thal
[\[33b.6\]]bar 'gyur ba'i phyir ro/_/de'i phyir 'bras bu rgyu med pa can kho nar 'gyur ro/_/yang na ni med pa kho nar 'gyur ro/_/ji ste bdag nyid kyis [#]rang dgas rgyu ma 'gags [#]pa yod pa las 'bras bu skye'o zhes bya ba de lta bur rtog par byed na/_de la yang rgyu dang 'bras bu dus mnyam pa nyid kho na dang 'brel bar
[\[33b.7\]]'gyur ro/_/gal te yang rgyu'i lus ni 'jig pas zin la/_'bras bu ni skye bas zin te/_rgyu 'jig pa na mjug thogs kho nar 'bras bu skye la/_bar na bar du gcod par byed pa'i dus ci yang med pas/_de'i phyir rgyu ma 'gags pa'i mjug thogs kho nar 'bras bu 'byung ngo /_/gang gi phyir skad
[\[34a\]]
[\[34a.1\]]cig ma dang po la ni rgyu/_skad cig ma gnyis pa la ni 'bras bu skye ste/_de lta yin na ni ma zhig pa las skye ba yin no/_/'di ltar mjug thogs su yod pa yin la/_de yang ma zhig pa kho na las 'byung ba yin no/_/de lta ma yin na skad cig gsum pa la 'bras bur 'gyur te/_
[\[34a.2\]]skad cig dang po la ni rgyu yod pa'o/_/gnyis pa la ni 'jig pa'o/_/zhig nas ni 'bras bu skyed de [#]skyes ma thag tu ni 'bras bu yod pa yin no snyam du sems na/_'di yang rigs pas 'brel pa nyams su 'bab pa ma yin no/_/'di ltar re zhig dang po kho nar de lta ma yin na/_skad cig
[\[34a.3\]]gsum pa la 'bras bur 'gyur ro zhes bya ba la sogs pa 'di shin tu ma 'brel ba yin te/_gang zhig ji ltar yang zhig pa dang ma zhig pa las skye bar mi 'dod pa de la/_'di lta bu'i rjod [#]pa ji ltar 'tsham zhes bdag nyid kyis rtogs shig_/gang yang re zhig skad cig ma dang po la zhes bya ba la sogs
[\[34a.4\]]pa gang yin pa de yang snying po med pa nyid do[#]/_'di ltar skad cig gnyis pa la ma zhig pa las 'bras bu 'di 'byung ba ni ma yin te/_de'i tshe ma zhig pa med pa'i phyir ro/_/gang gi tshe 'di ma zhig pa de'i tshe yang 'bras bu med pa kho na'o/_/ji ste skad cig gnyis pa la ma zhig pa kho na las 'bras bu
[\[34a.5\]]skye ste/_'di ltar skyes ma thag tu yod la/_de yang ma zhig pa kho na las 'byung ngo zhe na/_yin la ni rag mod kyi/_khyod kyi skad cig pa nyid ma yin par 'gyur ro/_/gal te 'di skad cig pa nyid ma yin pa ma yin te/_'di ltar rgyu 'jig pa na 'bras bu skyed par byed do zhe na/_de yang rigs pa ma
[\[34a.6\]]yin te/_/'di ltar re zhig gang gi tshe rgyu 'jig pa de'i tshe na re zhig 'bras bu med la gang gi tshe/_zhig zin pa de'i tshe 'bras bu de gang las 'byung zhes brjod par bya/_gal te 'jig pa de nyid las 'byung ngo zhe na/_de'i tshe de med pa ma yin nam/_gang gi tshe yod par gyur pa de'i tshe ni de las 'bras bu
[\[34a.7\]]'byung bar khyod mi 'dod do/_/gnas skabs gzhan yang ci yang med de/_de'i phyir dngos po rtogs bzhin du yang mjug thogs pa la mngon par zhen pa tsam gyi ling tog gis yang dag pa'i blo'i mig khebs pas/_rgyu ma 'gags pa las skye'o snyam du gdon mi za bar sems te/_de ltar ni dbye
[\[34b\]]
[\[34b.1\]]bar mi nus so/_/'di ltar skad cig dang po la nus pa thams cad ma nyams pa rgyu mthu che ba'i tshe ni 'bras bu mi skye'o[#]/_/skad cig gnyis pa ste/_gang gi tshe 'bras bu sgrub par nus pa'i mthu'i bye brag thams cad med par gyur pa de'i tshe/_'bras bu skye bar ji ltar 'gyur/_/de lta bas na smra ci
[\[34b.2\]]dgos te de ni gzhag go/_/de dag rnam par rtogs byed pa/_/zhes bya ba la sogs pa ni don gsal lo/_/gal te 'di yod na 'di 'byung zhes bya ba ni lung dang 'jig rten na yang yod la/_sa bon la sogs pa rgyu dang 'bras bu'i dngos po 'di yang 'di tsam gyi rgyu rkyen yin pas de'i phyir 'di don dam par
[\[34b.3\]]yod do zhe na/_'di yod 'di zhes bya ba dang /_/zhes bya ba la sogs pa smos te/_'di skad du 'di yod na 'di 'byung zhes bya ba 'di 'jig rten dang grub pa'i mtha' la yang yod de/_de ni tshig tsam gyis ma yin te tshad mas yin na/_sngar bshad pa yi rnam pa yis/_/tshad ma'ang khyod la yod ma yin/_/_
[\[34b.4\]]sngar bshad pa yi rnam pa ni/_/rnam pa med pa'i shes pa ni/_/yul la 'dzin par mi rigs so/_/zhes bya ba la sogs pa dang /_du mas dngos po gcig mi byed/_/ces bya ba la sogs pa'o/_/de lta bas na nged kyi ste/_/kho bo cag gi rkyen nyid 'di pa tsam/_/gsung rab dang 'jig rten na yod pa ni/_
[\[34b.5\]]ji ltar snang ba kho nar zad do/_/ci'i phyir snyam pa la/_'di ltar 'di la dngos bsams na/_/zhes bya ba la sogs pa smos so/_/brgya zhig la [#]nga yang ji ltar snang ba 'di kho na 'dod do zhes smra bar 'gyur bas/_nged kyang de ltar 'dod ce na/_/zhes bya ba la sogs pa smos so/_/gal te bag med pas
[\[34b.6\]]'khrul pa'i phyir rkyen 'di tsam rjod pa la nyes pa ci yang med do zhe na/_yang dang yang du zhes bya ba [#]smos te/_mkhas pa ni nam yang yang dang yang du 'khrul par mi 'gyur ro/_/gal te tshad mas grub pa'i phyir ro zhe na/_de grub bya la tshad ma ni/_/zhes bya ba la sogs pa smos so/_/gal te tshig tsam gyis grub bo zhe
[\[34b.7\]]na/_thams cad 'grub par thal 'gyur phyir/_/zhes bya ba la sogs pa smos te/_/brjod par 'dod pa'i gzhan dbang phyir/_/sgra rnams gang la yod [#]ma yin/_/de yod pas ni don 'grub na/_/thams cad kyi ni thams cad 'grub/_/ces 'byung ba'i phyir thams cad 'grub par thal ba yin no/_/_
[\[35a\]]
[\[35a.1\]]'di lta bu'i rkyen 'di pa nyid tsam 'di yang dag par yod do zhes rjod par byed cing bdag nyid stod [#]par byed pa ni/_kye ma'o blo ni shin tu zhib[#]/_/'dis ni blun pa nyid du brjod cing bzhad gad du byed do/_/khyod kyis [#]kun rdzob kyi bden pa'i bye brag ni brjod la/_gang gis na des de na
[\[35a.2\]]pa yin pa kun rdzob de nyid ni ma bshad do snyam pa la/_ji ste kun rdzob kyi zhes bya ba 'di ci zhig yin zhe na zhes bya ba la sogs pa smos so/_/gang zhig gis sgrib ces bya ba 'dis ni byed pa sgrub pa'o/_/gang zhig la zhes bya ba 'dis ni gzhi sgrub pa'o/_/bzhed ces bya ba ni bcom ldan 'das bzhed ces bya
[\[35a.3\]]ba'i tha tshig go/_/'di nyid lung dang bstun pa'i phyir/_/mdo las ji skad du zhes bya ba la sogs pa smos so/_/skye ba kun rdzob tu zhes bya ba ni ji ltar snang bzhin skye'o zhes bya ba'i tha tshig go/_/dam pa'i don gyi tshul du dpyad [#]na/_rang bzhin med pa rnams la skye'o zhes 'khrul pa gang yin pa de ni yang dag
[\[35a.4\]]kun rdzob 'dod de ni bden te 'khrul pa yin par mi bya'o zhes bya ba'i tha tshig go/_/kun rdzob des na sna tshogs 'di kun thams cad bden pa yin gyi/_dam pa'i don rigs pas ni ma yin no zhes bya ba'i tha tshig go/_/'di yang lung dang sbyar ba'i phyir/_mdo las ji skad du zhes bya ba la sogs pa smos so/_/_
[\[35a.5\]]ji ste kun rdzob ces bya ba 'di ci yin zhe na zhes dris pa dang dbu ma pas kun rdzob ni dngos po med pa yin no zhes bshad [#]ces grags pa de la/_btsun pa lha dbang blos sun 'byin pa smras pa dang [#]/_kun rdzob dngos po med yin na/_/gal te kun rdzob ces bya ba'i sgra dngos po med par brjod par 'gyur [#]na zhes bya ba'i
[\[35a.6\]]tha tshig go/_/skye ba dngos [#]po'i rnam grangs yin no zhes [#]bya ba'i tha tshig go/_/phyir de lta bas na de la dngos po gzugs la sogs pa gcig po de la de'i tshe/_/nus dang mi nus cig car 'gyur/_/zhes bya bar bsnyegs so/_/gang gi phyir gzugs la sogs pa'i dngos po 'di kun rdzob kyi ngo bo nyid [# ]
[\[35a.7\]]yin pa de'i phyir don bya bar mi nus te mi rung ba yin no/_/gang gi phyir skye ba'i ngo bo nyid yin pa de'i phyir don byed nus te bsgrub par nus pa'o/_/de lta bas na gcig la phan tshun 'gal ba'i ngo bo nyid gnyis ji ltar rung /_ji ste kun rdzob ni skye ba'i rnam grangs yin no zhes smra na/_de'i phyir smras pa/_gal
[\[35b\]]
[\[35b.1\]]te kun rdzob skye ba [#]yin na/_de'i tshe lta ba 'di la ni/_kun rdzob tu skye zhes bya ba [#]mkhas pa rnams kyi tshig 'di'i don ni/_skye ba skye zhes bya bar 'gyur bas mtshar to/_/de lta bas na brjod pa de lta bu ni 'brel pa ma yin no zhes phyas su bya ba'o/_/'di ni 'brel pa med pa gzhan yin te/_'di'i skye ba kun rdzob ste
[\[35b.2\]]don dam pa ni ma skyes na zhes bya ba la sogs pa 'di smos te/_don dam pa ni kun rdzob las bzlog pa yin pa'i phyir ro snyam du bsams pa'o/_/de lta yin na dngos po rnams don dam par ma skyes pa'o zhes bya ba la [#]'di skad du/_skye ba med pas dngos po rnams ma skyes [#]par bshad par 'gyur ro/_/de lta [# ]
[\[35b.3\]]bas na rgol ba de skad du/_smra na grub pa sgrub pa nyid smra bar 'gyur te/_'di ltar dngos po rnams skye ba med pas ma skyes so zhes bya ba de ni thams cad la grub pa kho na ste/_de'i phyir dam bcas pa grub pa sgrub pa nyid kyi nyes pa yin no/_/de lta yin na rgol bas rkyen la rag las te/_skye ba
[\[35b.4\]]nyid kyi gtan tshigs 'dis gang gis na [#]'di sgrub pa yin par 'gyur ba/_mi 'dod ci zhig bsgrubs [#]par 'gyur/_/rigs pa'i rjes su 'brangs nas 'dis/_/gnas pa la sogs de bzhin brjod/_/gnas pa dang brgal [#]ba dang mi rtag pa nyid la sogs pa la yang de bzhin brjod de/_'di
[\[35b.5\]]ltar kun rdzob dngos po med yin na/_/gnas sogs dngos po yin pa'i phyir/_/de tshe dngos po gcig de la/_/nus dang mi nus cig car 'gyur/_/gal te kun rdzob gnas sogs yin/_/zhes bya ba la sogs pa'o/_/de la sogs pa zhes smos pa ni slob dpon chos skyong gis ji ste kun rdzob ces
[\[35b.6\]]bya ba 'di ci zhig yin/_mi bden pa'i rnam grangs yin nam zhes bya ba la sogs pa smras pa'am/_gzhan 'ga' zhig gis kun rdzob kyi bden pa las brtsams nas smras pa/_gang yin pa bsdus te skabs dang mi ldan pa'i phyir/_ma 'brel la/_'di skad kyi byings dang nye bar bsgyur ba dang /_rkyen
[\[35b.7\]]rnams kyi don ma yin pa'i phyir sgra'i don ma yin no/_/kun rdzob mtshan [#]'di las zhes bya [#]ni gang gis yang dag pa'i sgrib par byed ces bya ba la sogs pa las so/_/nyams pa ni bral ba zhes bya ba'i tha tshig go/_/de bas na 'dis ni rgol ba dag bsal [#]bar bya ba la kho bo cag 'bad pa mi byed do zhes
[\[36a\]]
[\[36a.1\]]rjod [#]par byed do/_/slob dpon chos skyong gis dngos po gcig la cig car bden par yang 'gyur/_mi bden par yang 'gyur zhes 'gal ba smras pa yongs su spang ba'i phyir bshad pa/_dngos po'i stobs kyis zhugs pa'i rjes su dpag pa'i rigs pas brtags na ni/_
[\[36a.2\]]bden pa ma yin te/_dngos po'i stobs kyis zhugs pa'i rjes su dpag pas mi rung ba'i phyir ro/_/dngos po de gzhan du na bden pa yin te/_ji ltar snang ba bzhin du zhes bya ba'i tha tshig go/_/yang na ni rigs pa las gzhan pa ni de gzhan du na ste/_des na ji ltar snang ba dang rigs pa'i stobs kyis [# ]
[\[36a.3\]]brjod pa na dngos po gcig la bden pa nyid dang mi bden pa nyid ji ltar 'gal te/_mi 'gal ba nyid do zhes bya ba'i tha tshig ste/_ltos pa'i bye brag gis zhes snyam du bsams pa'o/_/slob dpon lha dbang blos 'gal ba smras pa yongs su spang ba'i phyir/_rigs pas brtags na dngos ma yin/_/zhes bya
[\[36a.4\]]ba la sogs pa smos so/_/da [#]ni dbu ma pa rnams kyi dam bcas pa ji ltar bur rnam par gnas pa de [#]bsnyad pa'i phyir/_de lta yin na yang zhes bya ba la sogs pa smos te/_'di skad du pha rol po rnams kyis ni dngos po rnams don dam par skyes so zhes smras la/_dbu ma bas ni dngos po rnams don dam par
[\[36a.5\]]skyes so zhes gang smras pa de ma yin no zhes dgag pa tsam byed par zad do zhes bshad pa yin no/_/tshig don 'di ni rigs pa yi/_/rjes su 'brangs nas skye ba med/_/ces bya ba ni de nyid ston par byed pa yin te/_tshig 'di'i don ni don dam par ma skyes pa'o zhes bya ba yin no/_/gzhan la'ang de
[\[36a.6\]]bzhin sbyar bar gyis/_/zhes bya ba la sogs pa ni rtogs par sla'o[#]/_/pha rol po dngos por smra ba rnams kyis skye ba la sogs pa 'dod pa zhes bya bar sbyar te/_sogs pa smos pa ni gnas pa la sogs pa gzung ngo /_/ji lta bu zhig snyam pa la bshad pa/_rigs lam brten pa can/_/zhes bya ba
[\[36a.7\]]smos so/_/gang dag gi snyam pa la dngos po rnams kyi zhes bya ba smos te/_gzugs la sogs pa rig pa'i [#]lam la brten pa nyid kyi ngo bo de kho na rang bzhin med pa nyid du mthong ba'i phyir ro[#]/_/'gog par byed na de bas de lta na rang bzhin med pa nyid du lta ba la/_ci zhig gnod de ci zhig [#]gnod/_/ces bya
[\[36b\]]
[\[36b.1\]]pa'i tshig 'dis ni gzhan dag gis dam bcas pa la/_mngon sum dang /_rjes su dpag pa dang /_rang gi tshig dang grags pa dang lung dang 'gal ba'i gnod pa yod do zhes brjod pa gang yin pa de mi srid do zhes ston par byed do[#]/_/'di ltar skye ba la sogs pa ji ltar snang ba bzhin rnam par gnas pa de dag
[\[36b.2\]]ni gang gi phyir mngon sum la sogs pa dang 'gal bar 'gyur ba de ltar ni mi 'gog gi/_/rigs pa ji lta ba bzhin du 'gog ste/_ji ltar gzhan dag gis skye ba la sogs par yongs su brtags pa dag [#]'jug pa de dag kyang de ltar ni mngon sum ma yin te/_de lta bas na de dang ga la 'gal/_don
[\[36b.3\]]dam par skye'o zhes bya ba de la rigs pa smra ba rnams kyis gzhan dag gis don dam pa zhes bya ba'i sgra'i don ji lta bur yongs su brtags pa de la brten nas 'gog par byed de/_de lta yin na slob dpon chos skyong gis [#]dam par ma skyes zhes bya ba 'di la/_don dam pa zhes bya ba'i sgra'i don ci yin zhes bya ba la
[\[36b.4\]]sogs pas gnod pa smras pa gang yin pa de 'di la mi srid do snyam nas/_ci zhig gnod ces bya ba smos te/_'di ltar don dam par skye'o zhes bya ba 'di la/_don dam pa zhes bya ba'i sgra'i don 'jig rten gyi [#]rnam par 'jog pa gang yin pa de nyid rigs pa smra bas 'gog par byed do/_/de ni yang rab
[\[36b.5\]]'byor zhes bya ba la sogs pa mdo'i tshig 'og nas 'byung ba bshad par bzhed nas/_de nyid kyi phyir zhes bya ba smos te/_gang gi phyir don dam pa dang mthun pa'i phyir/_kun rdzob [#]nyid don dam pa'i sgrar brjod pa de nyid kyi phyir/_kun rdzob ces bya ba la sogs pa smos te/_de bzhin nyid ni ngo bo nyid do/_/_
[\[36b.6\]]ci'i phyir kun rdzob dang don dam pa gnyis tha mi dad snyam pa la/_rigs de yang zhes bya ba la sogs pa smos te/_de lta yin na ni [#]rigs pa yang kun rdzob kho na yin no/_/ci'i phyir zhe na/[ #]ji ltar snang ba'i ngo bo nyid [#]yin pa'i phyir ro/_/de nyid ci'i phyir snyam pa la/_rigs pa ni zhes bya ba la sogs
[\[36b.7\]]pa smos so/_/ci'i phyir rig [#]pa gzhan du mi 'jug go [#]snyam pa la/_'di ltar zhes bya ba la sogs pa smos te/_'di rnam par 'grel par byed do/_/rjes su dpag pa dang rjes su dpag par bya ba 'byung gi zhes bya bar sbyar ro/_/ji ltar zhe na rgol ba dang phyir rgol ba dag gi snang ba'i chos so/_
[\[37a\]]
[\[37a.1\]]nga [#]la zhe na/_blo'i bdag nyid la'o/_/ji lta bur zhe na/_chos can dang /_chos dang /_dpe nyid du rnam par gzhag par ro/_/gzhan na ni 'byung ba ma yin zhes bya bar sbyar ro/_/ci'i phyir zhe na/_rjes su dpag pa 'byung ba mi rung ba'i phyir ro/_/ji lta zhe na/_gnyis
[\[37a.2\]]ka [#]la ma grub pa nyid kyis so/_/gang dag ce na/_chos can dang chos la sogs pa'o/_/sogs pa smos pas ni dpe nye bar bsdu ba'o/_/ci'i phyir gnyi ga la ma grub pa nyid yin zhe na/_bshad pa chos dang chos can dang dpe gang la yang blo mtshungs pa nyid med pa'i phyir ro/_/gang dag gi
[\[37a.3\]]zhe na/_gzhung lugs tha dad pa [#]gnas pa rnams kyi'o/_/gzhung lugs ni grub pa'i mtha'o/_/gang gi phyir de ltar [#]yin pa de nyid kyi phyir blo la snang ba'i chos can de lta bu la gnas te/_dngos po sems par byed pa rnams ni blo la snang ba'i gtan tshigs la sogs pa de lta bu kho nas ci blo la
[\[37a.4\]]snang ba 'di yang dag par yod dam med/_dngos po la brten pa zhig gam 'on te ma yin zhes sems par byed par khas blang bar bya'o/_/sogs pa zhes [#]smos pas ni dpe nye bar gzung ngo /_/rigs pa smra ba ni dbu ma pa'am/_dngos po [#]smra ba'o/_/blo la snang ba'i cha ma brtags na nyams
[\[37a.5\]]dga' bas[#]/_/gzhan gyi skye [#]ba la sogs par yongs su brtags pa [#]'gog pa lhur len pa'i rjes su dpag pa 'byung bar byed na/_su zhig 'gog par 'gyur te/_spong bar byed [#]pa su zhig ces bya ba su yang mi 'gog go zhes ston to/_/dngos po 'di ni mtshungs pa nyid du grub par rgya cher gtan la phab
[\[37a.6\]]pas mangs su dogs pas/_'dir ni 'di rgya ma bskyed do/_/gang gi phyir de ltar rigs pa [#]de yang ji ltar snang ba bzhin du kun tu gnas pa de nyid kyi phyir mdo las/_'jig rten gyi kun rdzob kyang gzhan la/_don dam pa yang gzhan pa ni ma yin zhes bya ba gsungs te rigs pa ma [#]yin no/_/ci'i
[\[37a.7\]]phyir de gnyis gzhan ma yin zhe na/_'di ltar 'jig rten gyi kun rdzob kyi de bzhin nyid kyi [#]ngo bo nyid gang yin pa [#]ji ltar snang ba'i ngo bo nyid ces bya ba'i tha tshig ste/_de nyid don dam pa'i de bzhin nyid kyang yin te/_rigs pa yang ji ltar snang ba bzhin kun rdzob [#]tu gnas pa'i phyir ro/_/re zhig de ltar mdo'i
[\[37b\]]
[\[37b.1\]]don tshul gsum pa'i rtags kyi mtshan nyid kyi rig [#]pa don dam pa yin par bshad pa yin no/_/rnam pa gzhan yang bshad pa/_yang na skye ba la sogs pa bkag pa yang zhes bya ba la/_yang zhes bya ba'i sgra ni rigs pa 'ba' zhig tu ma zad kyi zhes bya ba yin no/_/'ga' zhig gis zhes bya
[\[37b.2\]]ba ni don dam par spros pa thams cad [#]bral ba dang mthun pa'i phyir rigs pa smra ba rnams kyis don dam pa nyid du 'dod pa'o/_/gzhan dag gis ni skye ba med pa la sogs pa 'gog pa [#]yang dag pa kho nar don dam pa nyid du 'dod ces bya bar sbyar te/_rnal 'byor spyod pa pa rnams kyi ltar na dngos
[\[37b.3\]]su stong pa nyid yang dag pa yin pa'i phyir ro/_/de lta na yang zhes bya ba ni de lta bu'i don dam pa la brten na yang ste/_mdo'i tshig 'di 'jig rten gyi kun rdzob kyang gzhan la/_don dam pa yang gzhan pa ni ma yin no zhes bya ba 'di legs par drangs te/_legs par go bar byas pa yin te/_
[\[37b.4\]]de la ni skye ba la sogs pa bkag pa yang kun rdzob kyi ngo bo yin pa'i phyir ro/_/'di ni sngar yang /_dgag bya yod pa ma yin pas/_/yang dag tu na bkag med gsal/_/zhes bsgrubs zin to/_/dngos po de nyid slob dpon klu sgrub kyis bshad pa/_gzhan rnal 'byor spyod pa'i don dam par
[\[37b.5\]]byas pa rnam par gzhag pa skye ba la sogs pa bkag pa gang yin pa de ni/_gzhan gyi zhes bya ba dbu ma pa'i kun rdzob yin no/_/gal te ji ltar gcig kho na gcig gi don dam pa yin la/_gzhan gyi ni [#]kun rdzob yin zhe na/_ltos pa'i bye brag gis de ni nyes pa med de/_'di ltar bud med gcig
[\[37b.6\]]kho na gzhan de'i bu'i ni [#]ma yin la/_ma de nyid gzhan gyi chung ma yang yin pa bzhin no/_/yang zhes bya ba'i sgra ni rim pa gzhan du sbyar ba'o/_/kha cig rgyu dang 'bras bu'i dngos po don dam pa rtogs par byed pa'i tshad ma 'gog pa dang /_yang dag pa'i skye ba 'gog pa'i rigs pa gang yin pa
[\[37b.7\]]'di ni/_kun rdzob pa'i skye ba dang de rtogs par byed pa'i tshad ma ji ltar snang ba bzhin gnas pa la yang mtshungs te gtan tshigs kyi yul ni skyes bu'i 'dod pa'i dbang gis bye brag tu dbye ba ma yin te/_khyab pa ni thams cad nye bar bsdus nas nye bar ston pa'i phyir ro snyam du sems te de'i
[\[38a\]]
[\[38a.1\]]phyir 'dod pa de'i dogs pa bsu bar byed de/_kun rdzob tu yang mi skye [#]dang /_yang zhes bya ba'i sgra ni don dam pa 'ba' zhig tu ma zad kyi zhes bya ba'o/_/mi skye zhes bya ba ni nye bar mtshon pa yin te/_de rtogs par byed pa'i tshad ma zhes bya bar yang shes par bya'o/_/yang na dang zhes
[\[38a.2\]]bya ba'i sgra mi skye dang zhes bya ba rim pa gzhan du sbyar te/_dang zhes bya ba'i sgras ni de rtogs par byed pa'i tshad ma yang zhes bya'o[#]/_/rigs pa'i stobs kyis na zhes bya ba [#]ni/_du mas dngos po gcig mi byed/_/ces bya ba la sogs pa smos pas so/_/'di bshad pa/_ji ste dngos por smra ba rnams/_/kun
[\[38a.3\]]rdzob la yang zhes bya ba'i sgra ni snga ma bzhin no/_/snang ba dang ldan pa ni rnam pa dang bcas pa'o/_/cig shos kyis zhes bya ba ni shes pa rnam pa med pas so/_/yongs su gcod pa mi rung ba'i phyir/_rgyu dang 'bras bur 'dod pa me dang du ba la sogs pa 'dzin par mi 'thad pa'i rgyus rgyu dang 'bras bu nyid nges pa med pa
[\[38a.4\]]kho na ste mi rung ngo zhes bya ba ni [#]lhag ma'o/_/snga ma bzhin du zhes bya ba ni/_gong du dngos por smra ba rnams la rnam pa med pa'i shes pa ni/_yul la 'dzin par mi rigs so/_/rnam pa tshad ma min phyir dang /_/mi rigs phyir na cig shos min/_/zhes ji skad bstan pa lta bu'o/_/de ni rigs pa ma yin no/_/_
[\[38a.5\]]zhes bya ba ni rgyu dang 'bras bu nyid do/_/ci'i phyir zhe na/_du mas dngos po gcig mi byed/_/du mas du ma byed ma yin/_/zhes bya ba la sogs pa gtan tshigs snga ma kho na'i phyir ro/_/'dir lan bshad pa/_blo rgya chen po'i nor can khyod kyis gang smras pa/_de bden te/_brtag mi bzod
[\[38a.6\]]pa nyid kyi rgyu/_/de'i phyir na 'di ni bcom ldan 'das thugs rje'i rgyu las byung ba'i rdul phra rab kyis bsgrubs pa'i sku can gyis/_sangs rgyas thams cad kyi yul la 'jug pa [#]ye shes snang ba'i rgyan la sogs pa'i mdo las/_ji ltar snang bzhin yin par gsungs/_/'di bshad pa rgyu gang
[\[38a.7\]]gi phyir/_/rigs pa'i mthus rgyu dang 'bras bu nyid la sogs pa mi rung ba/_de nyid kyi phyir bcom ldan 'das kyis skye ba ni ji ltar snang ba bzhin yin par gsungs so/_/gzhan yang rung zhes bya ba ni/_de rtogs par byed pa'i tshad ma dang /_gnas pa dang rga ba dang mi rtag pa nyid la sogs pa'o/_/_
[\[38b\]]
[\[38b.1\]]'di'i ngo bo nyid skye ba med pa'i chos yin pas/_skye ba med chos te/_de'i chos don dam pa pa'i skye ba ma yin no zhes bya ba'i tha tshig go/_/rdzogs par sangs rgyas pa'i gnas skabs na yang dag pa'i shes pas sgro btags pa'i rnam pa dang bral ba'i phyir/_de ltar chos ma skyes pa yin gyi/_snga ma
[\[38b.2\]]de ltar rang bzhin yin [#]par gyur pa ni ma yin no snyam du dogs pa bzlog pa'i phyir bshad pa/_rtag tu ste dus thams cad du'o/_/rdzogs par sangs ma rgyas pa'i gnas skabs na yang zhes bya ba'i tha tshig ste/_'di ltar/_'di la bsal ba [#]ci yang med/_/gzhag par bya ba ci yang med/_/yang dag
[\[38b.3\]]nyid la yang dag lta[#]/_/yang dag mthong na rnam par 'grol/_/zhes 'byung ngo /_/chos rnams kun kyang zhes bya ba ni/_de bzhin gshegs pa las gzhan pa rnams so/_/bde bar gshegs pa dang 'dra zhes bya ba ni/_mi skye ba'i chos rnams yin pas/_de dag kyang skye ba tshad mas gnod pa [# ]
[\[38b.4\]]yin pa'i phyir/_rang bzhin 'di las mi 'da'o/_/'o na ni ji ltar skye bo dag gzugs la sogs pa dngos po rnams skye ba dang gnas pa dang 'jig pa la rten to zhes tha snyad dag 'jug par byed snyam pa la/_bshad pa/_mtshan mar 'dzin pa'i thog ma med pa'i dus nas 'jug pa'i phyin ci log gi bag
[\[38b.5\]]chags las byung ba dngos por mngon par zhen pas/_dngos po'i de kho na brtag pa la mi gzo [#]ba'i phyir mi mkhas pa rnams ni byis pa dag go/_/gang dag la thos pa'am bsams pa'am bsgoms pa'i rim pas blo skyes par ma gyur pa yod pa de dag la de skad ces bya'o/_/med pa'i chos te/_skye ba
[\[38b.6\]]la sogs pa dang ldan pa gzugs la sogs pa med pa rnams la yang dag bar mngon par zhen pas tha snyad 'dogs so/_/ji ltar snang bzhin ngo bo'i phyir/_/zhes bya ba ni/_ma brtags na nyams dga' ba yin pa'i phyir ro/_/kun rdzob 'di la dpyad pa ste/_/brtag pa mi 'jug go/_/'di la
[\[38b.7\]]ji skad bshad pa'i dpyad pa/_ci rgyu dang 'bras bu'i dngos po kun rdzob pa/_shes pa rnam pa dang bcas pas shes sam zhes bya ba dang /_de bzhin du 'di ji ltar 'dod/_ci du mas gcig byas sam/_'on te du ma byas zhes bya ba la sogs pa de ni [#]gnas med de rten med do/_/ci'i phyir zhe na/_'di ltar ji
[\[39a\]]
[\[39a.1\]]skad bshad pa'i rnam par dpyod par [#]byed pa yin na ni/_gnod pa de [#]tshar gcad pa'i gnas su 'gyur ro/_/ci'i phyir zhe na/_don gzhan du song bas te/_skabs yin pa'i don bor na rtsod pa gzhan la brten pa'i phyir [#]zhes bya ba'i tha tshig go/_/'di rnam par 'grel bar
[\[39a.2\]]byed de/_dbu ma pa kho bo cag ni kun rdzob 'di la dpyod pa sngar ma bstan gyi/_khyed kyis byed na 'gog par byed do/_/gal te dpyad pa byas te/_de dag gi de ma rung na ma rung du zad do/_/kho bo cag la ci gnod/_'on kyang ji ltar snang ba'i ngo bo'i kun rdzob la sngar brten nas te/_khas blangs nas
[\[39a.3\]]phyis kun rdzob de la khyod ji skad bshad pa'i dpyod pa byed pa yin na ni don rnal ma las/_don gzhan du 'gro ba'i phyir gnod pa ste/_pham pa 'ba' zhig tu 'gyur ro/_/don rnal ma las don gzhan zhes bya ba ni/_ma 'brel ba'i don te/_de tshar gcad pa'i gnas su rnam par gzhag pa ni rig [#]pa dang
[\[39a.4\]]ldan pa yin no/_/ji ste ji skad bshad pa'i mtshan nyid ma yin pa la zhes bya ba ni ji ltar snang ba'i ngo bo ma yin gyi/_rigs pa'i rjes su 'brang ba nyid kyis khas blangs pa'i don kho na la/_gal te kun rdzob ces bya ba'i ming du 'dogs na de la de lta bu'i nyes pa brjod kyang kho bo cag la gnod pa ci yang med de/_
[\[39a.5\]]don gzhan du 'gro ba med pa'i phyir ro/_/dngos por mngon par zhen pa chen po'i gzhan gyi dbang gi blo can gzhan dag don dam pa'i tshul la rnam par sdang zhing klan ka tshol bar byed de/_'o na gal te dngos po rnams don dam par ma skyes pa kho na yin na/_de'i tshe ci'i phyir na 'di la [#]me dang sa bon la
[\[39a.6\]]sogs pa'i rgyu 'di las du ba dang myu gu la sogs pa'i ngo bo der sngon mi snang ba las nges par snang zhes bya ba 'di smra bar byos/_klan ka 'di'i lan glon par byed de/_khyod dang ba lang rdzi la sogs pa mngon par zhen pa ngan pa'i dug la sogs pas ma rung bar [#]byas pa'i blo can rnams kyis ji ltar mthong
[\[39a.7\]]ba 'di 'dra ste/_'di lta bu du ba la sogs pa 'di ni me la sogs pa'i rgyu 'di las snang ste/_de'i phyir 'di la lhag pa ci zhig smra bar bya/_sngon ma byung ba ci yang smrar med do zhes bya ba'i tha tshig ste/_'di ltar khyod la du ba la sogs pa [#]cha ji tsam snang ba de tsam/_kho bo la yang de dag la cha de tsam
[\[39b\]]
[\[39b.1\]]snang ngo /_/kho bos khyod kyi ngo mi chod pa'i phyir smra bar 'dod nas/_mig gnyis te por phye yang de dag la sngon ma byung ba'i rnam pa ni ci yang mi snang na/_de la de lta bu'i dngos po'i ngo bo nyid la kho bo cag la ci zhig 'dri/_dri ba gzhan gyi yul sngon ma byung ba med pa'i phyir/_khyod kyi 'dri ba 'di ni [#]don med la
[\[39b.2\]]kho na yin te/_'di ltar dris su zin kyang kho bos gang khyod dang ba lang rdzi la sogs pa dang bcas bas mthong ba de tsam gyi cha zhig brjod par bya'i/_sngon ma byung ba'i ngo bo brjod par bya ba ni ci yang med do/_/de'i phyir ci'i phyir na rgyu 'di las der snang ba 'di smra bar byos/_zhes bya ba [#]de skad du/_'dri ba ni kun nas
[\[39b.3\]]nyon mongs pa ste/_don stong pa la brten pa 'ba' zhig tu zad do/_/gzhan yang skye bo blo'i nor can gang zhig ma brtags na dga' ba/_me dang du ba la sogs pa bdag nyid kyis rnam par gsal bar mthong bzhin du'ang /_dmigs bzhin du'ang mi shes te 'di ni de lta'o zhes mi go ba/_de rtsod pa
[\[39b.4\]]yis[#]/_grags pas kyang gzhan la ci'i phyir na rgyu 'di las/_der snang ba 'di smra bar byos/_/zhes smra'o/_/ma 'phags ngan pa ni/_bzang po ma yin pa'o/_/mi shes pa ni blun pa ste/_/mi shes pa kho na 'dir ngan pa zhes bya bar 'os kyi/_srog chags phan pa 'dod pas
[\[39b.5\]]bslus pa la/_lta nyes pa ci yod snyam du bsams [#]pa'o/_/rtsod par grags pa ni/_rtsod pa yis ni grags pa'o//_//bam po gsum pa ste tha ma'o/_/[#]btsun pa blo brten [#]na re/_kun rdzob ni gzhi med par mi rung ngo zhes zer ba de'i dogs pa bsu ba'i phyir/_kun rdzob 'di ni gzhi med
[\[39b.6\]]par/_/zhes bya ba smos te/_rten med par mi rung ngo zhes kyang brjod par mi nus te/_'di ltar brtags [#]pa kun rdzob ni gzhi dang bcas pa ste/_yang dag pa'i gzhi dang ldan pa ni 'ga' yang dngos po gang la yang mi snang ngo /_/shing la sogs pa gdags pa'i gzhi yal ga la sogs pa snang ba ma
[\[39b.7\]]yin nam zhe na/_brdzun pa [#]yin no snyam nas bshad pa/_shing la sogs pa'i don gyi gdags pa 'di yang gzhi ste/_don dam pa pa'i rgyu la ltos pa ma yin pa nyid do/_/'di ltar shing la sogs pa'i gdags pa'i rgyu ni yal ga la sogs pa yin par 'gyur la/_yal ga la sogs pa de
[\[40a\]]
[\[40a.1\]]yang cha shas dang bcas pa'i phyir/_de'i cha shas kyi gzugs kyang gzhan yin no/_/de bzhin du blos rnam par gzhigs na gdags pa'i gzhi rdul phra rab kyi bar du rnam par gnas la/_de yang /_gang la shar sogs phyogs yod pa/_/de la shar gyi phyogs cha'ang yod/_/_
[\[40a.2\]]gang phyir rdul la phyogs rnams yod/_/de'i [#]phyir rdul phran min par bshad/_/ces bya ba de lta bu la sogs pa phyogs cha tha dad pas dpyad na med pa kho na yin na/_shing la sogs pa kun rdzob pa gdags pa'i rgyu de lta ga la yod de med pa kho na'o/_/de ltar snang ba'i rgyu rnam par shes pa yin par rtog pa
[\[40a.3\]]gang yin pa de yang sngar skye ba med par bsgrubs pa'i phyir mi 'thad pa nyid do/_/dngos po yod pa zhes bya ba ni don dam pa yin no/_/kun rdzob pa ni rgyu kho na yin te/_'di'i rgyur snga ma mi 'gal la/_rgyu de'i rgyu yang kun rdzob pa gzhan snga ma kho na yin no/_/de ltar rgyu brgyud pa thog ma med pa'i phyir kun rdzob
[\[40a.4\]]gzhi med pa ni ci yang med do/_/gal te 'di'i rgyu rigs pa'i rjes su 'brang ba med do zhe [#]na/_'di yang rnam pa de lta bu kho na ma yin nam/_de lta bas na ci yang mi gnod do/_/ji ste yang dag pa'i gzhi med par 'di 'byung bar rigs pa ma yin no zhes bya bar 'dod na ni/_kun rdzob dang don dam pa ba'i
[\[40a.5\]]gzhi der 'di ltar de med na der mi 'gyur ba'i 'brel ba ci yang med pa ma yin nam/_gal te de'i bdag nyid kyi mtshan nyid yin no zhe na/_gal te de lta na gzhi yang de'i ngo bo nyid kho na yin pas kho bo cag gi 'dod pa grub pa kho na yin no/_/de lta yin na don dam pa pa'i gzhi'i ngo bo nyid yin pa'i phyir
[\[40a.6\]]kun rdzob kyi ngo bo 'dor bar 'gyur ba'am/_gzhi kun rdzob tu yod par thal bar 'gyur ro/_/skye ba'i mtshan nyid kyi 'brel pa yin na ni/_rang gi ngo bo nyams par thal bar 'gyur te/_'bras bu ni rgyu dang mthun pa'i phyir ro/_/de lta bas na/_ji ltar snang ba 'di kho na'o/_/rgyu dngos po yod pa
[\[40a.7\]]la ltos nas 'jug pa ni/_gang yang med do zhes khas blang bar bya'o/_/gal te kun rdzob don dam pa [#]pa'i gzhi la ltos par gyur na/_de lta yin na ni dngos por 'gyur te/_'bras bu ni rgyu dang mthun pa'i phyir kun rdzob kyi ngo bo nyid 'dor zhing don dam pa pa'i dngos por 'gyur ro zhes bya ba'i
[\[40b\]]
[\[40b.1\]]tha tshig go/_/ji ste de rang gi ngo bo mi 'dor na de lta yin na ni/_khyod kyi gzhi yang ji ltar kun rdzob tu mi 'gyur te/_de yang de'i bdag nyid dang de las byung ba'i phyogs dag la kun rdzob kyi ngo bor bsgrubs ma thag pa yin no/_/de ni de lta yin te zhes bya ba ni/_btags pa gzhi dang bcas pa ni/_/'ga'
[\[40b.2\]]yang gang la'ang mi snang ngo /_/zhes bya ba de ni de lta yin pa'o/_/ci'i phyir zhe na/_gtan tshigs gang gi phyir rnal 'byor spyod pa dngos por smra ba khyod kyi ltar na yang /_brtags pa'i ngo bo nyid gzung ba dang 'dzin pa'i mtshan nyid ni/_rgyu ci la yang mi ltos pa kho na yin no/_/rnal 'byor spyod pa [#]pa 'dod
[\[40b.3\]]pa'i dogs pa bsu bar byed de/_rtag tu med ces 'byung ba'i phyir/_/gal te med pa'i phyir mi ltos so zhe na/_'di'i bsam pa ni 'di yin te/_brtags pa ni gcig kho nar med pa yin te/_ji skad du dang po pa ni mtshan nyid kyis/_/ngo bo nyid med ces bshad pa lta bu'o/_/de'i phyir 'di ni ji ltar snang
[\[40b.4\]]ba bzhin du yang med pa yin pas/_de rgyu la mi ltos pa nyid ni rigs pa yin no/_/ji ltar snang ba bzhin du kun rdzob tu yod pa gang yin pa de ni nges par rgyu la ltos pa yin no snyam pa 'di yin no/_/de'i phyir 'dir lan mngon sum dang 'gal ba kun tu spyod de zhes bya ba smos so/_/'di la gang gis na
[\[40b.5\]]mngon sum dang 'gal bar rnam par gzhag par 'gyur ba mngon sum dang grags pa'i don spang ba [#]gang zhig yin snyam pa la/_bshad pa/_gzung [#]ba dang 'dzin pa ni brtags pa'i ngo bo nyid ces bya ba ste/_don phyir na brtags pa bstan pa yin zhes 'byung ba'i phyir ro/_/de gnyis kyang mngon sum kho nar
[\[40b.6\]]shing rta 'tshong ba la sogs pa skye bo mtha' dag la grags pa'i tshad mas grags pa dag yin pas de spangs na mngon sum dang 'gal ba bzlog dka' ste/_'di ltar sngon po la sogs pa dang de 'dzin par byed pa srog chags thams cad kyi mngon sum du grub bo/_/yang pha rol po 'dod pa'i dogs pa
[\[40b.7\]]bsu bar byed de/_rnam par shes pa nyid ni gnyis [#]med pa'i ngo bo'o/_/ma rig pas gzung ba dang 'dzin par mngon par zhen pa nyid kyis dkrugs pa ni nor bar byas pa'o/_/de ltar zhes bya ba ni gzung ba dang 'dzin pa'i ngo bor te/_gnyis pa [#]la mngon par zhen [#]pa'i bag chags kyi gnyid ma sangs
[\[41a\]]
[\[41a.1\]]pa dag gi gnyid kyis non pa'i sems rnams kyis rtogs pa bzhin du rtogs so zhe na/[# ]rigs pa smra bas bshad pa/_myong ba dang 'gal ba sgrub pa khyod la 'gog par byed pa su zhig yod/_grub pa'i mtha'i [#]phyogs 'dzin pas ma nyams pa'i blo gros can bud med dang
[\[41a.2\]]dmangs rigs la sogs pa'am/_mngon par ma zhen pa'i gnas skabs na khyod kyang rung ste/_'jug pa'i rnam par shes pa 'di gzugs la sogs pa nyid du rtogs kyi/_de las [#]ma gtogs pa gzugs dang sgra la sogs pa ni med do/_/zhes bya ba de lta bu'i myong ba ni med kyi rnam par
[\[41a.3\]]shes pa 'di ni nang na gnas pa'i ngo bo yin no/_/gzugs la sogs pa 'di ni pha [#]rol na snang ba'i ngo bo yin no zhes bya ba de lta bu'i myong ba 'jug pa rab tu grags par gyur to/_/ji ste khyod de ltar gyur pa 'jig rten thams cad la grags pa'i don yang spang na ni de'i tshe/_bdag nyid mi shes
[\[41a.4\]]pa de lta bu bdag dang gzhan gyis nyams su myong ba dang 'gal ba'i tha snyad smra ba khyod ni/_'jig rten gyis thag ring po kho nar spong ste/_'jig rten pa'i tha snyad dang mi mthun par zhugs pa'i phyir ro/_/gzhan gyis smras pa/_rmi lam la sogs pa na yang rnam par shes pa nyid de ltar rtogs
[\[41a.5\]]par mthong ba ma yin nam/_sogs pa smos pas ni sgyu ma dang dri za'i grong khyer la sogs pa yongs su bsdu'o/_/rmi lam na ni/_phyi rol gyi gzugs yod par mi 'thad de/_khyim chung ngu na yang dpag tshad kyi tshad kyi ri dang shing dang rgya mtsho la sogs pa dag dmigs pa'i phyir ro/_/gzugs
[\[41a.6\]]la sogs pa yang thogs pa dang bcas pa yin te/_de lta bas na de na rnam par shes pa nyid de ltar rtogs te/_gnyid kyis ma log pa'i gnas skabs na [#]yang de dang 'dra bar 'gyur ro zhe'o/_/de la bshad pa/_bden na rmi lam la sogs pa na yang rnam par shes pa la ma gtogs pa de[#]/_
[\[41a.7\]]gzugs la sogs pa ji ltar snang ba bzhin [#]mthong bzhin du yang mngon par zhen pa ngan pas khyod la rnam par shes pa nyid de ltar rtogs so snyam du log par snang gi_/gnyid kyis ma log pa'i gnas skabs bzhin du/_de na yang de ltar rtogs pa na/_phyi rol gyi gzugs la sogs pa
[\[41b\]]
[\[41b.1\]]ji ltar snang ba bzhin ni yod pa kho na'o/_/gal te rigs pas mi 'thad do zhe na/_de nyid kyi phyir ma brtags na nyams dga' ba'i phyir dang /_brtag pa'i dpyad pa mi bzod pa'i phyir kun rdzob pa zhes bya ste/_gnyid kyis ma log pa'i gnas skabs na yod pa'i rnam par shes pa yang de lta bu
[\[41b.2\]]kho na yin te/_de yang skye ba med par bsgrubs pa'i phyir ro/_/snon bshad pa/_gang yang 'jig rten thams cad la gzung ba dang 'dzin pa'i rnam par snang ba'i dngos po 'di ci zhig gzhan gyi dbang gi ngo bo nyid yin nam/_'di ji ltar rung ste 'di [#]gzhan gyi dbang gi ngo bo nyid de ni yang dag par
[\[41b.3\]]na des dben [#]pa'i ngo bo can yin no/_/gang la gzung ba dang 'dzin pa'i rnam pa des dben zhing bral ba'i rang gi ngo bo yod pa [#]de skad ces bya ste/_de la snga ma po rtag tu med par gyur pa zhes 'byung ba'i phyir ro/_/de'i phyir ji ltar na gzhan gyi dbang de ltar gzung ba dang 'dzin pa'i rnam par snang /_gal te
[\[41b.4\]]ma rig pas dkrugs [#]pa'i phyir de ltar snang ngo zhe na/_bshad pa/_ma rig pas dkrugs pa'i phyir de ltar snang bar ni chug mod kyi zhes bya ba ni [#]khas blang ba'o/_/der [#]snang bar rigs pa ni ma yin te 'brel pa med pa'i phyir ro zhes mjug thogs kho nar gtan tshigs 'chad de/_gzung ba dang
[\[41b.5\]]'dzin pa'i rnam pa de ni gzhan gyi dbang de'i bdag nyid ngo bo nyid ni ma yin no/_/ci'i phyir ma yin zhe na/_gzhan gyi dbang de'i bdag nyid ni gzung ba dang 'dzin pa'i ngo bo gnyis kyis dben pa'i phyir ro/_/de lta yin na yang gzhan gyi dbang gi bdag nyid de snang ba na/_gnyis po ci'i phyir snang /[ # ]
[\[41b.6\]]ci'i phyir de snang bar mi 'gyur snyam na/_bshad pa/_gnyis po dang gzhan gyi dbang du 'brel ba med pa'i phyir ro/_/sbyor ba ni gang gis dben pa'am gang zhig gang dang 'brel ba med pa ni de snang ba na de mi snang ste[#]/_dper na rna ba'i rnam par shes pa la gzugs bzhin no/_/gzhan gyi
[\[41b.7\]]dbang gi bdag nyid kyang gnyis pos dben pa [#]la/_gnyis po dang gzhan gyi dbang gi bdag nyid du 'brel ba yang med ces bya ba ni khyab par byed pa mi dmigs pa yin no/_/pha rol po na re/_gtan tshigs gnyis po [#]ma grub ste/_'di ltar ma rig pas dkrugs pa'i phyir zhes bya ba 'dis 'brel
[\[42a\]]
[\[42a.1\]]pa smras zin to zhes zer na/_lan [#]bshad pa/_gal te de ltar 'brel pa yod pa yin na ni/_de'i tshe gnyis pos dben pa'i shes pa'i rang gi ngo bo bzhin du/_ma rig pa dang 'brel pa'i phyir/_gzhan dbang nyid smos te su zlog sus kyang bzlog par mi nus te/_'di
[\[42a.2\]]ltar cig shos gnyis pos dben [#]pa gzhan gyi dbang sems dang sems las byung ba'i bdag nyid du 'dod pa yang gzhan gyi dbang nyid du bya ba ste/_gzhan gyi dbang gi bdag nyid [#]du rnam par gzhag pa la 'brel pa'i rgyu 'di kho nar zad la pa'i rgyu de ni gnyis po de la yang yod de/_
[\[42a.3\]]de bas na de lta bas na brtags pa med do/_/ji ste shes pa gang la gnyis po de snang ba'i shes pa de nyid rgyu dang rkyen gyis bskyed pa'i phyir gzhan gyi dbang yin gyi/_gnyis po ni ma yin no zhes bya bar 'dod na/_de'i phyir bshad pa/_gal te yang shes pa kho na rgyu dang rkyen rnams kyis
[\[42a.4\]]skyed na ni/_gal te yang zhes bya ba ni khas len pa rjod [#]par byed pa'i tshig yin no/_/de yang yang dag par na skye ba med do zhes du mas dngos po gcig mi byed ces bya ba la sogs pas bsgrubs zin to/_/'on kyang bshad par bya ste/_de tsam skyed la ni rag na gnyis kyi bdag nyid de go [# ]
[\[42a.5\]]ci'i phyir snang ste/_de ni de dag gis bskyed pa ma yin no/_/pha rol bo na re gzhan gyi dbang gi bdag nyid shes pa nyid/_de ltar gnyis kyi ngo bor snang ngo zhes zer na/_de'i phyir [#]bshad pa/_de ni bshad zin te/_ji skad du bshad ce na/_rnam par shes pa gnyis pos dben pa'i ngo bo de rgyu dang
[\[42a.6\]]rkyen de dag gis ji lta bu kho nar bskyed [#]pa de lta bu kho nar snang du zad kyi/_gnyis kyi bdag nyid du go ci'i phyir snang zhes bya bar bshad do/_/yang pha rol po [#]'dod pa'i dogs pa bsu bar byed de/_gnyis kyi ngo bo de lta bu kho nar skyed do zhe na/_lan du bshad pa/_'o na ni shes pa de gnyis kyis
[\[42a.7\]]dben pa can gyi ngo bo ma yin te/_de [#]gnyis kyi bdag nyid du bskyed pa'i phyir ro/_/ngo bo ste rang gi ngo bo gang la gnyis kyis dben pa yod pa'i ngo bo de ni gnyis kyi [#]dben pa can no/_/'di la gnyis kyis dben pa'i ngo bo yod pas de skad ces bshad do/_/gzhan yang 'di la gzhan gyi
[\[42b\]]
[\[42b.1\]]dbang nyid du smra la rag ste/_'di la su zhig zlog ces bshad kyang zin to/_/ji ste shes pa la ni gnyis su med pa'i rang bzhin gnyug ma kho nar yod na/_ma rig pas dkrugs pa'i shes pa gzhan gyis de nyid [#]kyi bdag nyid du rtogs so zhes bya bar 'dod na/_de'i phyir gnyis po [#]med
[\[42b.2\]]pa'i ngo bo yin na [#]yang zhes bya ba la sogs pa smos te/_'di ltar shes pa gzhan de la yang brgal zhing brtags pa mtshungs te/_shes pa gzhan de yang gnyis kyis dben pa kho na yin no/_/de lta na yang 'brel pa med pa'i phyir de [#]snang ba na gnyis po go ci'i phyir snang bar 'gyur zhes bya ba la
[\[42b.3\]]sogs pa thams cad brjod par bya'o/_/yang don dam pa'i tshul la sdang ba gzhan dag klan ka tshol bar byed de/_yang dag par dngos ma skyes pa/_/mo gsham bu la sogs bzhin du/_/kun rdzob tu yang mi skye zer/_/yang zhes bya ba'i sgra ni don dam pa 'ba' zhig tu ma zad pa'o/_/_
[\[42b.4\]]don dam par ma skyes pa'i ngo bo nyid gang dag yin pa de dag ni kun rdzob tu yang 'byung ba 'thob par mi 'gyur te/_dper na mo gsham gyi bu dang ri bong gi [#]rwa la sogs pa bzhin no/_/gzugs dang tshor ba la sogs pa yang /_don dam par ma skyes pa'i rang bzhin dag yin pa zhes bya ba ni/_khyab par
[\[42b.5\]]byed pa mi dmigs pa ltar 'chos pa'i sbyor ba yin no/_/'di ni bsgrub pa'am thal bar bsgrub pa zhig tu 'gyur grang ste/_rnam pa gzhan ni med pa'i phyir ro/_/de la re zhig 'di sgrub pa ni ma yin pas/_'jig rten gnod sogs srid pa'i phyir zhes bya ba la sogs pa smos te/_sgra'i don 'gog na
[\[42b.6\]]'jig rten gyi gnod pa yin no/_/sogs pa smos pa ni mngon sum gyi gnod pa la sogs pa yongs su bsdu'o/_/brgya zhig la 'jig rten ma skyes pa'i phyir/_'jig rten gyi gnod pa la sogs pa mi srid do zhes smra bar 'gyur bas/_gal te 'jig rten ma skyes phyir/_/zhes bya ba la sogs
[\[42b.7\]]pa smos so/_/'jig rten ma skyes pa'i phyir gtan tshigs la sogs pa yang 'jig rten gyi khongs su gtogs pas med do/_/de lta na yang /_gtan tshigs la sogs med pa'i phyir/_/de tshe bsgrub bya grub mi 'gyur/_/sogs pa smos pas ni/_dpe la sogs pa bsdu'o/_/rang gi
[\[43a\]]
[\[43a.1\]]tshig dang 'gal ba'i phyir/_/de tshe bsgrub bya grub mi 'gyur/_/zhes bya bar bsnyegs so/_/'di ltar dam 'cha' [#]bar 'dod pas/_rang gi tshig skye bar khas blangs te/_khas blangs nas yang 'dor bar byed pas gsal bar rang gi tshig dang 'gal ba yin no/_/_
[\[43a.2\]]brgya zhig la kho bos rang gi tshig gcig pu ma gtogs pa/_lhag ma kun rdzob tu mi skye'o zhes dam bcas so zhes smra bar 'gyur bas/_gal te de gcig ma gtogs na zhes bya ba smos te/_dam bcas pa'i ngo bor zhes bya ba lhag ma'o/_/de zhes bya ba ni rang gi tshig go/_/des na zhes bya [# ]
[\[43a.3\]]ni rang gi tshig gis so/_/dpe la'ang zhes bya ba la sogs pas ni snon bstan to/_/sgrub pa ni 'dir gtan tshigs te/_yang dag par na ma skyes pa'i ngo bo nyid kho na yin na/_de yang mo gsham gyi bu la sogs pa la med de/_de dag la yang dag par na ma skyes pa'i rang bzhin nyid med pa'i phyir
[\[43a.4\]]ro/_/bsgrub byas khyab pa de bzhin na/_/khyod la gal te grub ce na/_/zhes bya bar bsnyegs te/_de ltar gtan tshigs dang khyab pa grub pa'i phyir 'di khyod la nyes pa yin gyi/_kho bo'i ni gtan tshigs grub tu zin kyang /_khyab pa ma grub pas de'i phyir kho bo la nyes pa 'di med pas/_der ni
[\[43a.5\]]bdag la nyes pa med/_/ces bya ba la sogs pa smos so/_/brgya zhig la khyod kho na la gtan tshigs grub kyi nga la ni ma yin no zhes smra bar 'gyur bas bshad pa/_gal te nga la tshad ma yis/_/grub na gtan tshigs zhes bya ba lhag ma'o/_/grub de khyod la'ang khyab/_tshad mas grub pa
[\[43a.6\]]ni su la'ang ma grub bo zhes brjod par rigs pa ma yin no snyam du bsams pa'o/_/de lta na yang 'di khyod kho na la nyes pa yin gyi/_khyab pa ma grub pa'i phyir nga la ni ma yin no snyam nas/_/mkhas khyod ci phyir bdag nyid kyi/_/zhes bya ba la sogs pa smos so/_/gal te gtan tshigs tshad mas [#]ma
[\[43a.7\]]grub bo snyam du sems na de ni bzang po ma yin te/_'di ltar yang dang yang du bsgrubs zin to/_/de res 'ga' ma yin zhes bya ba lhag ma'o/_/ji ltar snyam pa la bshad pa/_yod med skye ba bkag pa'i phyir ro/_/skyes zin pa yang mi skye bas yod pa skye ba dgag pa ni rung na/_med pa skye ba
[\[43b\]]
[\[43b.1\]]go ji ltar dgag pa ma yin nam/_de'i phyir 'di dpyad par bya ste/_de la ci ri bong gi rwa la sogs pa dang myu gu la sogs pa med pa la bye brag cung zad kyang [#]yod dam nus par brjod pa thams cad dang bral ba'i mtshan nyid kyi lus 'dzin par bye brag ci yang med de/_dus sngar 'byung ba can du rnam par
[\[43b.2\]]rtog na/_med pa 'di'i rang gi ngo bo nyams par 'gyur te/_sA lu'i sa bon la [#]'di ltar bye brag gi ngo bo dang ldan pa'i lus 'dzin pa la ni gang gi phyir/_ri bong gi rwa la sogs pa lta bur [#]'di med pa'i tha snyad kyi yul nyid du 'gyur ba nus par brjod pa thams cad dang bral ba'i mtshan nyid du brtag tu
[\[43b.3\]]med do/_/ji ste [#]pha rol po dus phyis 'byung ba can la brten te rnam par rtog na 'on kyang ji ste/_sA lu'i sa bon las sA lu'i myu gu med pa kho na skye bar 'gyur gyi/_gzhan nam mkha'i ut+pal [#]sogs pa dang nas kyi myu gu la sogs pa ni ci ste [#]ma yin zhes bya ba brjod par bya dgos te/_med
[\[43b.4\]]pa la ni bdag nyid kyi bye brag tha dad pa chung ngu yang ci yang brtag tu med de/_'di ltar bdag nyid kyi bye brag srid na/_med pa'i med pa nyid rnam par rtog pa'i yul du 'gyur bar dka'o/_/bdag nyid kyi bye brag med de/_med pa nyid du mtshungs par spyod [#]pa las 'ga' zhig las 'ga' zhig skye'o zhes bya
[\[43b.5\]]ba'i tshig 'di'i [#]mkhas pa'i sems 'phrog par byed pa ma yin no/_/sA lu'i sa bon ni sA lu'i myu gu med pa kho na skye ba sgrub nus pa'i bye brag dang ldan gyi gzhan [#]ni ma yin pa ma yin nam/_de'i phyir ji ltar thams cad bdag gir ma byas pa'i bye brag dang ldan pa med pa skyed par byed/_'di lta bu mngon par
[\[43b.6\]]rjod pa'i rgol ba la ni ltag rmen [#]bsal na mig gi 'bras bu 'byung ba lta bu'i nyes par 'gyur te/_'di ltar khyod sA lu'i sa bon ni med pa 'ga' skye ba'i mthu'i [#]bye brag dang ldan pa la rten [#]gyi/_med pa ma lus pa ni ma yin no zhes smra na/_bde ba la sogs pa bzhin du yod pa'i bye brag dang ldan pas/_med pa'i ngo bo
[\[43b.7\]]'dor bar 'gyur ro/_/de lta na yang bde blag tu phyogs snga ma nyams pa'i nyes par 'gyur ro/_/ji ste yod pa skye bar 'gyur ram/_med pa skye bar 'gyur zhes bya ba'i bsam pa 'dis kho bo cag la ci zhig bya/_rgyu las 'bras bu skye bar snang ste/_kho bo cag ni 'di tsam gyis yongs su mgu'o snyam na/_bden
[\[44a\]]
[\[44a.1\]]te khyod de skad du smra ba na yongs su mgu ba skyes mod kyi/_rgyu las don dam pa kho nar 'bras bu skye'o zhes smra ba na/_rnam par rtog pa gnyis las byung ba dngos por gnas pa'i nyes pa bshad ma thag pa gnyis spang bar mi nus te/_de'i phyir bsod nams dang mi ldan pa la yongs
[\[44a.2\]]su mgu ba lta [#]ga las 'byung /_de bas na zhar la 'ongs pas chog go/_/gang gi phyir/_khyab ba de yang khyod kyis smras pa de'i phyir/_de lta yin na khyod kyis nyes pa [#]zhes bya bar sbyar bar bya'o/_/ci'i phyir khyod la nyes pa med snyam pa la/_kho bo'i bden par zhes bya ba la sogs pa smos te/_/khyab
[\[44a.3\]]par bya ba dang khyab par byed pa'i dngos po ma grub pa ni de'i bdag nyid dang de las byung ba'i mtshan nyid kyi 'brel pa med pa'i phyir ro snyam du bsams pa'o/_/de nyid ji ltar ma yin snyam pa la/_yang dag skye ba bkag pa yis/_/zhes bya ba la sogs pa smos te/_/dgag par bya ba dang 'gog par byed
[\[44a.4\]]pa'i bye brag gis/_dgag pa de gnyis tha dad do snyam du bsams pa'o/_/brgya zhig la mi skye ba de gnyis yang dag par na bye brag 'ga' zhig yod pa ma yin nam zhes smra bar 'gyur bas/_bshad pa/_yang dag par na gnyis po yang dag par skye ba med pa dang /_kun rdzob tu mi skye bdag med do/_/_
[\[44a.5\]]ji lta snyam pa la/_gang phyir spros dang bral ba ni/_/zhes bya ba la sogs pa smos so/_/de'i phyir spros pa thams cad dang bral ba'i de kho na/_de la gtan tshigs la sogs pa yan lag med do/_/sogs pa smos pas ni/_dpe dang phyogs yongs su bsdu'o/_/de lta na yang khyod kyis [#]'dod pa'i
[\[44a.6\]]don nyid mi 'grub po snyam du bsams pa'o/_/gal te 'o na [#]de las byung ba'i mtshan nyid kyi 'brel par 'gyur ro snyam na/_'di ltar de gnyis zhes bya ba la sogs pa smos so/_/gal te dngos po'i stobs kyis zhugs pa'i sgrub pa mi rung na/_'o na thal bar 'gyur ro snyam pa la/_'di nyid kyis zhes
[\[44a.7\]]bya ba la sogs pa smos so/_/gzhan yang zhes bya ba la sogs pas ni gtan tshigs kyi snon bstan to/_/ci'i phyir tshad mas mi rung snyam pa la/_tshad ma ma yin pa la [#]zhes bya ba la sogs pa smos so/_/ci'i phyir gnod pa med snyam pa la/_rigs pas 'ongs pa zhes bya ba la sogs pa smos so/_/_
[\[44b\]]
[\[44b.1\]]blun po ni sdang bar rigs pa kho na yin pas/_rtog pa sngon du gtong ba smos so/_/dpyad pa ni khas blangs pa'i ched yin na/_gal te ci zhig ltar na [#]kun rdzob khas blangs par gyur pa de'i tshe dpyad pa mi mdzes so zhe na[#]/_gang gi phyir zhes bya ba la sogs pa smos te/_dpyod par yang byed pas de'i phyir 'di
[\[44b.2\]]sngar khas ma blangs so snyam du bsams pa'o/_/'di nyid ci'i phyir snyam pa la/_'di ltar zhes bya ba la sogs pa smos so/_/'di smra nyid la'am zhes bya ba ni/_dbu ma pa la ste/_kun rdzob khas mi len na khyod la yang mngon sum la sogs pa dang 'gal bar 'gyur ro snyam du bsams pa'o/_/brgya
[\[44b.3\]]zhig la kho bo cag 'di yongs su spong ngo /_/zhes pha rol po [#]smra bar 'gyur bas gang gis na khyod ma gtogs zhes bya ba la sogs pa smos so/_/brgya zhig la kho bo cag 'di yongs su mi spong mod kyi/_'dis bdag cag mi 'jigs so zhes smra bar 'gyur na/_gal te des khyed mi 'jigs so zhe na
[\[44b.4\]]zhes bya ba la sogs pa smos so/_/kun rdzob ni ji ltar snang ba bzhin zhes bya ba ni mngon sum zhes bya ba'i tha tshig go/_/tshad mas zhes bya ba ni rjes su dpag pas so/_/de la zhes bya bas ni mngon sum gyi tshad ma la'o/_/gnod pa 'bab na zhes bya ba ni kun rdzob mngon sum yin pa'i phyir ro
[\[44b.5\]]snyam du bsams pa'o/_/ci'i phyir yid brtan du mi rung bar brjod snyam pa la/_mtshan nyid dang ldan pa la zhes bya ba la sogs pa smos so/_/de lta na yang tshad ma med pa'i phyir tshig tsam gyis ni kun rdzob kyang dgag par mi nus pa kho na'o snyam du sems pa'o/_/tshad ma med pa'i phyir ram
[\[44b.6\]]tshad mas gnod pa'i phyir/_gang zhig yang dag dngos mi 'dod pa'i smra ba de la tshad ma med pa'am/_tshad mas gnod pa'i kun rdzob ci zhig smos/_'dod pa zhes bya ba lhag ma ste/_de la de 'dod pa shin tu yang med do snyam du bsams pa'o/_/gal te kun rdzob khas ma blangs na tha snyad med pa
[\[44b.7\]]dang /_don byed pa med par 'gyur ba [#]ma yin nam/_de'i phyir khyod kyis kun rdzob gdon mi za bar khas blangs par [#]bya dgos so zhe na/_bshad pa ci/_tha snyad la sogs pa med pa de smra bar gzhan la'ang mi mtshungs sam/_tha snyad la sogs pa med par thal bar 'gyur ba'i phyir des kyang kun
[\[45a\]]
[\[45a.1\]]rdzob tu [#]khas blang bar bya ba thos [#]so zhes bya ba'i tha tshig go/_/ci'i phyir snyam pa la/_'jig rten bzhin du bsnyad bya dgos/_/zhes bya ba smos te/_khong du chud par sla'o[#]/_/de lta bas na zhes bya ba la sogs pa ni mjug sdud pa ste rtogs par sla'o[#]/_/gal te
[\[45a.2\]]snang ba'i ngo bo gang yin pa de mi 'gog na 'o na ci 'gog snyam pa la/_bshad pa/_rnam pa gang snang ba min la/_smra ba gzhan gyis yongs su brtags pa de nyid 'gog ces bya bar sbyar ro/_/de yang ni zhes bya ba ni dmigs kyis bsal ba'o/_/rnam pa de gang yin snyam pa la/_yang dag
[\[45a.3\]]par zhes bya sogs par zhes bya ba smos so/_/de gang yin snyam pa la/_skye la sogs pa [#]zhes bya ba smos so/_/gang yang zhes bya ba la sogs pa rnam par 'grel pa ni khong du chud par sla'o/_/bstan bcos la sogs pa la brten nas zhes bya ba la sogs pa smos pas ni/_grogs po ngan pa
[\[45a.4\]]la brten pa dang /_log pa la goms pa'i bag chags thog ma med pa'i dus can la brten pa yang gzung [#]ngo /_/ci'i phyir de nyid 'gog snyam pa la/_de bkag pa la zhes bya ba la sogs pa smos so/_/de bas rigs pas smra ba'i lta ba/_'dir ni de lta bu ji skad smos pa'i rnam pas brtags
[\[45a.5\]]pa kho na ste/_mi snang ba la yang dag par skye ba la sogs par rtog pas sgro btags pa kho na/_dgag par rigs te rigs pas [#]rung ngo zhes bya ba'i tha tshig go/_/gal te ci'i phyir zhe na/_bshad pa/_ji skad smos pa'i nyes pa med pa'i phyir ro/_/gong du brjod pa mngon sum la sogs pa dang
[\[45a.6\]]'gal ba'i nyes pa med pa'i phyir ro zhes bya ba'i tha tshig go/_/brtags pa ma yin 'gog pa 'di/_/zhes bya ba la sogs pa ni/_gzugs la sogs pa'i lus rtog pa'i nyes pas ma spangs [#]pa zhes bya ba la sogs pas 'grel te/_rtog pa nyid nyes pa yin no/_/gzugs la sogs pa'i
[\[45a.7\]]lus 'di la des ma sbags pa kho na [#]yod pas zhes tshig rnam par sbyar ro/_/ci lta bu zhig ce na[#]/_rgyu dang rkyen la rag las te skye bas gzhan gyi dbang gi bdag nyid do/_/ci'i phyir lus rtog pa'i nyes pas ma sbags pa can yin snyam pa la/_bshad pa/_rnam par shes pa tsam snang ba yin te rtog pas
[\[45b\]]
[\[45b.1\]]dben pa'i shes pa snang ba zhes bya ba'i tha tshig go/_/tsam [#]smos pa ni rtog pa dang lhan cig pa rnam par gcod par byed pa'o/_/gzugs la sogs pa de lta bu de ni rang rig pa'i phyir/_dgag par bya mi nus pa 'ba' zhig tu ma zad kyi/_'gog par byed na byed pa po la phyir gnod pa kho na byed do zhes bya
[\[45b.2\]]bar sbyar ro/_/gang [#]gis she na/_bshad pa/_mngon sum la sogs pas so/_/sogs pa smos pas ni/_rjes su dpag pa la sogs pa nang du bsdu bar bya'o/_/gal te gzugs la sogs pa snang ba la yang dag par skye ba la sogs par brtags pa gang yin pa de ni dgag par rigs kyi/_
[\[45b.3\]]gtso bo la sogs pa dgag pa go snang ba gang gi [#]yin/_ma yin nam zhe na/_bshad pa/_rnam par rtog pa snang ba yi/_/gtso bo la sogs yang dag par/_/zhes bya ba la sogs pa smos so/_/sogs pa'i sgras ni bdag la sogs pa gzung ngo /_/snang ba'i nyams su myong ba'i rtag pa la
[\[45b.4\]]sogs pa'i ngo bo dngos po'i rgyur gyur par grangs can la sogs pa gzhan gyis brtags pa gang yin pa de 'gog go/_/ji ltar brtags she na/_bshad pa/_yang dag par ro/_/kha cig na re 'dus byas yang dag par na mi skye'o zhes bya ba yang dag par zhes bya ba'i tshig 'di 'gog pa'i bye brag yin
[\[45b.5\]]te/_de'i phyir 'dus byas yang dag par mi skye'o zhes bya ba ni/_'di skad du bden pa kho nar mi skye'o zhes bshad pa yin no/_/de lta na yang kun rdzob tu yang [#]mi skye'o zhes bya bar 'gyur te/_de'i phyir khyod la khas blangs pa dang 'gal ba'i nyes par 'gyur ro zhes zer ba de dgag pa'i phyir/_
[\[45b.6\]]bshad pa/_yang dag par skye ba la sogs par brtags pa mi snang ba 'gog par byed pa la yang dag par zhes bya ba'i tshig ni 'gog pa'i bye brag ma yin gyi 'di skad bstan pa yin te/_yang dag par skye'o zhes gang pha rol pos khas blangs pa de dgag par sbyar gyi/_'di 'gog pa'i bye brag
[\[45b.7\]]ni ma yin no/_/de'i phyir gang gis na khas blangs pa dang 'gal bar 'gyur ba/_kun rdzob ji ltar med par 'gyur/_/zhes bshad pa yin no/_/gzhan gyi dbang bsgrub par bya ba'i phyir mdo gang dag 'phags pa rnams kyis gsungs pa de dag 'di kho nar rung ngo zhes bya bar [#]bstan pa'i phyir mdo
[\[46a\]]
[\[46a.1\]]rnams bshad par 'dod nas/_de nyid kyi phyir zhes bya ba la sogs pa smos so/_/gzhan la ni gzhan gyi dbang bkag pa'i phyir/_ji ltar mi 'thad pa de bzhin du bshad zin to/_/yang dag par skye ba la sogs pa'i mtshan nyid du/_brtags pa'i dngos po yod ma yin/_/_
[\[46a.2\]]gzhan gyi dbang ni yod pa ste/_/rten cing 'brel bar 'byung ba'i dngos po ji ltar snang ba bzhin zhes bya ba'i tha tshig go/_/brtags pa yod do zhes smra na sgro 'dogs pa'i mthar ltung ngo /_/ji ltar snang ba [#]bzhin yang med do zhes smra na/_skur pa 'debs pa'i mthar ltung ngo /_/de'i phyir/_sgro
[\[46a.3\]]'dogs pa dang skur 'debs pa'i/_/mthar rtogs [#]pa ni phung bar 'gyur/_/gzhan gyi dbang gi mtshan nyid kyi/_/chos rnams thams cad brtags pa yi/_/ngo bo nyid kyis ma skyes so/_/ji ltar snang ba bzhin ni rang gi ngo bos skyes pa kho na yin no/_/de lta ma yin na brtags pa zhes bya ba'i
[\[46a.4\]]bye brag don med par 'gyur ro/_/mi rnams [#]gzhan gyi dbang dngos po ji ltar snang ba gzhan [#]skyes pa la brten nas rnam par rtog pa 'byung ngo /_/gzugs la brtags pa med pa ste/_/des [#]dben pa ni gzhan gyi dbang gi dngos po yin no/_/de yang ngo bo nyid yin pas/_rab 'byor gzugs ni
[\[46a.5\]]gzugs med pa'i ngo bo nyid yin zhes rgyas par 'byung ngo zhes bya ba yang brjod par rung ngo /_/brgya zhig la dngos po gang zhig med pa de la gzugs kyang med na ji ltar ngo bo nyid du 'gyur bar 'os zhes smra bar 'gyur bas/_de ltar byas na zhes bya ba la sogs pa smos so/_/'di snyam du gzhan gyi
[\[46a.6\]]dbang ji ltar snang ba bzhin yod pa'i phyir/_gzugs med pa'i ngo bo nyid ces bya ba'i tshig ni kho bo kho na la rung gi khyod la ni ma yin te/_de tshul ji lta ba bzhin du [#]bkag pa'i phyir ro snyam du bsams pa'o/_/de lta na gzugs med pa'i ngo bo nyid ces bya ba'i tshig 'di'i don ni gzhan gyi dbang brtags
[\[46a.7\]]pa'i ngo bos dben pa'i ngo bo nyid yin no zhes bya bar 'gyur ro/_/las dang 'bras bu dag ji ltar/_/rnam par gnas zhes bya ba lhag ma'o/_/bsam pa ni las dang 'bras bu dag ni dbang po'i yul ma yin pa'i phyir ji ltar snang ba bzhin rnam par gnas par rigs pa ma yin no snyam pa 'di yin no/_/_
[\[46b\]]
[\[46b.1\]]mthong ba po'i lta ba la zhes bya ba la sogs pas ni 'di skad du/_dngos po ni khyod kho na'i mthong ba ltar rnam par gnas pa ma yin gyi/_de gang gis ji ltar mthong ba de'i mthong ba la yang brten nas de ji ltar snang ba bzhin rnam par gnas la/_bcom ldan 'das kyis kyang las dang 'bras bu
[\[46b.2\]]ji ltar gzigs pa de bzhin du/_bcom ldan 'das kyi gzigs pa la brten nas de gnyis rnam par gnas pas de'i phyir/_thams cad ji ltar snang bzhin gnas/_/zhes bya ba la sogs pa smos te/_ri rab la sogs pa yang snyam du bsams pa'o/_/'di la gzigs pa snang ba thogs pa
[\[46b.3\]]mi mnga' ba yod pas zhes tshig rnam par sbyar ro/_/thugs rje'i rang bzhin can zhes bya ba'i rang bzhin ni rgyu'am ngo bo nyid yin no/_/rtog pas bcings pa gzigs nas ni/_/ji ltar snang ba bzhin kho na zhes bya ba lhag ma'o/_/de nyid kyis zhes bya ba ni sngar bstan pa las dang 'bras bu dag
[\[46b.4\]]gzigs pa po yin par ston te/_/sogs pa smos pas ni/_phung po dang khams la sogs pa yongs su bsdu'o/_/'gro ba rtog pa'i lcags sgrog gis bcings pa la gzigs nas/_'gro ba bcings pa thar pa bstan [#]pa mdzad do zhes bya bar sbyar ro/_/gang du bcings she na/_'khor ba'i
[\[46b.5\]]btson rar ro/_/bcings pa thar pa bstan [#]pa mdzad pa de su snyam pa la/_bshad pa/_bcom ldan 'das las dang 'bras bu mkhyen pa'i [#]thugs rje'i rang bzhin can gyi sku can de nyid do/_/'di la thugs rje'i rang bzhin gyi sku yod pas zhes tshig [#]rnam par sbyar ro/_/ci mdzad de zhe na/_dngos por
[\[46b.6\]]'dzin pa ma lus par sel bar mdzad cing ngo /_/ji ltar zhe na/_bshad pa/_rim gyis so/_/rim pa gang gis she na/_bsam pa ji lta ba bzhin du phung po la sogs pa bstan pas so/_/ji ste rtogs [#]pa zhes bya ba 'di ci yin zhes bya ba 'di la bsam [#]pa ni chos thams cad ngo bo nyid med pa
[\[46b.7\]]yin na rtog pa zhes bya ba ci yang med do snyam pa 'di yin no/_/ci yin zhes bya ba'i sgra ni spong ba'o/_/sgro btags rnam can rtog pa yin/_/zhes bya ba 'dis ni/_'di thams cad ni ji ltar snang ba bzhin rnam par gnas te/_de'i phyir khams gsum pa'i sems dang sems las byung ba
[\[47a\]]
[\[47a.1\]]sgro btags pa'i rnam pa can rtog pa yang ji ltar snang ba bzhin kho na yin no zhes de ston par byed do/_/de lta bu yin du zad mod 'on kyang khams gsum pa'i sems dang sems las byung ba rnams ngo bo nyid med pa yin no/_/ji ltar 'ching ba'i rgyu nyid du gsungs snyam pa la/_
[\[47a.2\]]de dag 'ching ba'i rgyu nyid du/_ji ltar rnam pa gang gis gzigs pa de bzhin gsungs/_ji ltar snang ba bzhin 'ching ba'i rgyu nyid du zhes bya ba lhag ma'o/_/de dag kyang zhes bya ba la sogs pas tshig le'ur byas pa'i cha 'di nyid gsal bar byed do/_/ci'i phyir/_yang dag par ni ma yin zhe na/_
[\[47a.3\]]'di ltar de dag med pa'i phyir ro/_/gal te de lta na ji ltar med pa rnams don bya ba dag la nus snyam pa la/_bshad pa/_med pa lcags sgrog la sogs pa rnams kyang don bya ba dag la nus pa ji ltar snang ba bzhin du 'dod de/_'di ltar lcags sgrog la sogs pa yang phyogs kyi chas gzhigs na med
[\[47a.4\]]pa nyid do/_/yang na [#]srid pa'o/_/'di ni rnam par dbye ba'i phyir/_med pa rnams kyang zhes bya ba smos te/_'ching ba la sogs pa'i don byed par mi 'gal ba kho na'o zhes bya bar sbyar ro/_/ji ltar snyam pa la/_ji ltar grags pa bzhin zhes bya ba smos te/_ji ltar snang ba bzhin zhes bya ba'i tha tshig go/_/_
[\[47a.5\]]ci'i phyir yang dag par ma yin zhe na/_yang dag par na 'ching ba dang bcing bar bya ba dag kyang med do zhes bya ba smos so/_/ci 'dra snyam na/_bshad pa/_'ching ba bzhin no/_/'ching ba ni lcags sgrog [#]la sogs pa'o/_/med pa rnams kyi nus pa yang ji ltar snang ba bzhin du 'dod do zhes bya ba 'di
[\[47a.6\]]de ltar shes par bya ste/_'di ltar/_yod pa rnams kyi nus pa ni/_/ji lta bur yang mi mthong ngo /_/sangs rgyas rnams kyis kyang zhes bya ba lhag ma'o/_/'di rnam par 'grel par byed de/_yod pa rnams kyi nus pa ni sangs rgyas kyis kyang gzigs par mi spyod ces bya bar sbyar ro/_/ci la zhe na/_
[\[47a.7\]]don byed pa dag la'o/_/ci'i phyir snyam pa la/_bshad pa/_shes pa rnam pa med pa dang /_/rnam pa dang ldan pas yongs su gcod pa med pa'i phyir ro/_/'o na gzhan zhig yongs su gcod par byed par 'gyur ro snyam pa la/_yongs su gcod par byed pa gzhan yang zhes bya ba la sogs pa
[\[47b\]]
[\[47b.1\]]smos so/_/med pa la ni bye brag ci yang med pas ji ltar 'dod chags la sogs pa 'ching bar nus pa ltar sdug bsngal la chos shes pa'i bzod pa la sogs pa yang de dang 'dra bar 'gyur la/_ji ltar sdug bsngal la chos shes pa'i bzod pa la sogs pas thar par [#]nus pa ltag/_'dod chags
[\[47b.2\]]la sogs pa yang de dang 'dra bar 'gyur ba ma yin nam zhe na/_bshad pa/_'dod chags la sogs pa dang /_sdug bsngal la chos shes pa'i bzod pa la sogs pa gang las 'ching ba dang thar pa gang zhig yod par thams cad mkhyen pas gzigs pa de yod na/_'dod chags la sogs pa dang
[\[47b.3\]]sdug bsngal la chos shes pa'i bzod pa la [#]sogs pa de yod na 'ching ba dang thar pa de nges par yod do/_/de med na 'dod chags la sogs pa dang /_sdug bsngal la chos shes pa'i bzod pa la sogs pa de [#]med na 'ching ba dang thar pa 'di med pa nyid do/_/rgyu de'i phyir ha cang thal bar mi 'gyur te/_'dod
[\[47b.4\]]chags la sogs pas kyang thar pa ma yin la/_sdug bsngal la chos shes pa la sogs pa'i bzod pas kyang 'ching ba ma yin no zhes bya ba'i tha tshig go/_/tha snyad thams cad ji ltar snang ba kho na bzhin 'jug go zhes bya ba de ni de lta yin no zhes bya bar shes par bya ste/_de'i phyir dngos po khas blangs
[\[47b.5\]]su zin kyang ngo bo nyid med pa'i [#]lta ba las gzhan pa dngos por smra ba'i lta ba la[#]/_dngos po ji lta ba bzhin tha snyad gdags su ni rigs pas mi rung ngo /_/ci'i phyir mi rung snyam pa la/_mi snang ba'i [#]phyir zhes bya ba smos te/_dngos po'i ngo bo zhes bya ba lhag ma'o/_/shes pa'i bdag nyid la ni zhes
[\[47b.6\]]bya ba la sogs pas ni 'di nyid rnam par 'grel to/_/rdul phra rab dag dang zhes bya ba ni phyi rol gyi don yod par smra ba'i lta ba la brten te bshad pa'o/_/gnyis med pa zhes bya ba ni rnam par shes par smra ba'i lta ba ste/_de dag gi ltar na rnam par shes pa'i bdag nyid dngos po'i ngo bo gzung ba dang /_
[\[47b.7\]]'dzin pa'i bdag nyid kyis [#]dben pa ni gnyis med pa yin no/_/gal te mi snang du zin kyang kho bo des tha snyad 'dogs par 'gyur ro snyam pa la/_mi snang ba la ni zhes bya ba la sogs pa smros so/_/gal te gang snang ba des tha snyad 'dogs par 'gyur ro snyam pa la snang ba gang yin pa zhes bya ba la sogs pa
[\[48a\]]
[\[48a.1\]]smos so/_/ci'i phyir dngos po'i ngo bo kho na ma yin snyam pa la/_bshad pa/_'dus pa ni/_dngos po ma yin pa'i phyir ro/_/gnyis kyang dngos po ma yin pa'i phyir ro zhes bya bar bsnyegs so/_/'di gnyis las zhes bya ba ni/_gnyis dang 'dus pa dag las so/_/_
[\[48a.2\]]de zhes bya ba ni dngos po'o/_/ci'i phyir des na ci zhes bya/_nges par ma zin pa de lta bu la ni tha snyad med de/_tha snyad ni nges pa sngon du 'gro ba can yin pa'i phyir ro/_/de'i phyir kho bo cag gis dngos po ji lta ba bzhin tha snyad gdags su ni [#]rigs pas mi rung ngo zhes dam bcas pa gang yin pa de de kho
[\[48a.3\]]na bzhin du gnas so/_/sngar ni snang bzhin du yang de nges par mi zin to zhes bya ba de khas blangs nas bshad do/_/da ni snang ba nyid la yang the tshom yod pas snang zhes bya ba yang zhes bya ba la sogs pa smos so/_/ci'i phyir mna' chu btung dgos snyam pa la/_yid ches pa med pa'i phyir zhes bya ba
[\[48a.4\]]smos te/_nges pa med pa'i phyir zhes bya ba'i tha tshig go/_/sngar ni dngos po'i ngo bo khas blangs nas dngos po ji lta ba bzhin du tha snyad gdags par rigs pas mi rung ngo zhes bshad do/_/da ni dngos po'i ngo bo nyid kyang med pa'i phyir/_dngos po'i ngo bo mi rung phyir/_/zhes bya ba la sogs pa smos
[\[48a.5\]]te/_des tha snyad gdags su rigs pas mi rung ngo zhes bya ba lhag ma'o/_/ji ltar mi rung zhe na/_tshad ma med pa'i phyir zhes bya ba smos te/_dngos po grub par bya ba la zhes bya ba lhag ma'o/_/tshad mas gnod pa'i phyir/_yang dngos po'i ngo bo mi rung ngo zhes rnam par dbye ba bsgyur te sbyar ro/_/_
[\[48a.6\]]gnyis po de ji ltar snyam pa la/_rigs pa'i rjes su 'brangs nas bshad/_/ces bya ba smos te/_mi rung bar ni rnam pa med pa zhes bya ba la sogs pas rigs pa bshad zin to/_/gnod par ni/_du mas dngos po gcig mi byed/_/ces bya ba la sogs pas rigs pas bshad zin to/_/de ltar
[\[48a.7\]]rab tu bsgrubs nas/_de lta bas na zhes bya ba la sogs pas mjug sdud par byed do/_/de la mngon par zhen pa zhes bya ba ni dngos po'i ngo bo la mngon par zhen pa'o/_/ngo bo nyid med pa ni dngos su rigs pa dang ldan zhing tshad mas kyang mi gnod la/_tha snyad kyang ji ltar snang ba bzhin srid pas de'i
[\[48b\]]
[\[48b.1\]]phyir khyed dngos po'i ngo bor mngon par zhen pa ni don med pa 'phel bar byed pa'i [#]'byung gnas khas len par byed pa 'ba' zhig tu zad do/_/de lta bas na 'bad de 'di dor bar bya'o snyam pa'i bsam pa dang ldan nas/_rang lta chags pas ci zhig bya/_/zhes bya ba la sogs pa smos te/_don gsal
[\[48b.2\]]bar zad do/_/gal te lta ba 'di la yang thams cad med pa'i phyir chad par thal bar 'gyur ba ma yin nam zhe na/_lta ba 'di la zhes bya ba la sogs pa smos so/_/ci'i phyir chad par thal bar mi 'gyur zhe na/_gang phyir rgyu las zhes bya ba la sogs pa smos so/_/brgya zhig [#]la chad pa med
[\[48b.3\]]na 'o na rtag par thal bar 'gyur ro zhes smra bar 'gyur bas/_de log na ni zhes bya ba smos te/_rgyu log na ni 'bras bu log pa la ci'i phyir rtag pa nyid yin smros/_ci zhes bya ba'i sgra ni gnyi ga yang spong ba yin no/_/'di rnam par dbye ba'i phyir bshad pa/_gang gi tshe sems can zhes bya ba'i dngos
[\[48b.4\]]po 'di/_'khor ba ji srid par 'jug pa zhes bya bar sbyar ro/_/ji ltar 'jug ce na/_bshad pa/_las dang nyon mongs pa'i dbang gis so/_/ji ltar las dang nyon mongs pa'i dbang gis 'jug ce na/_bshad pa/_ji ltar snang ba bzhin no/_/de'i tshe 'di chad par ji ltar 'gyur te/_mi 'gyur
[\[48b.5\]]ba nyid do zhes bya ba'i tha tshig go/_/ji ltar chad par mi 'gyur ba nyid snyam pa la/_'gro ba brgyud [#]pas zhes bya ba la sogs pa smos so/_/gang gi tshe dngos po 'di mya ngan las 'das pa'i grong khyer na gnas pa de'i tshe 'di ji ltar rtag par 'gyur zhes bya bar sbyar ro/_/ji lta bu zhig yin snyam pa la/_
[\[48b.6\]]bshad pa/_'phags pa'i bden pa mthong ba nyid me yin te/_gang la des las dang nyon mongs pa thams cad bsregs pa yod pa de ni/_'phags pa'i bden pa mthong ba'i mes las dang nyon mongs pa mtha' dag bsregs pa can no/_/de bas de ltar na zhes bya ba la sogs pas ni mjug sdud
[\[48b.7\]]par byed do/_/don dam pa'i dngos po'i bdag nyid la lta gnas mi thod pa kho na ste rtag pa dang chad pa'i chos nyid ces bya bar sbyar ro/_/ci'i phyir gnas mi thod snyam na/_'di ltar zhes bya ba la sogs pa smos te/_khong du chud par sla'o[#]/_/de lta yin du chug na ngo bo nyid med par lta ba 'di la thams
[\[49a\]]
[\[49a.1\]]cad mkhyen pa ji lta bu yin snyam pa la/_bshad pa/_ji ltar snang ba 'di kho na/_/brten nas skyes pa'i dngos po thams cad ni/_thams cad mkhyen pas mngon sum gyi tshad mas gzigs zhes bya bar sbyar ro/_/ji lta bu zhig snyam pa la/_brtags pa'i ngo bos dben
[\[49a.2\]]pa'i zhes bya ba [#]smos te/_ji ltar snang ba zhes bya ba'i sgra ni gzigs pa dang brten te skyes zhes bya ba'i sgra gnyi [#]ga dang sbyar bar drang ngo /_/'di rnam par dgrol ba'i phyir/_dngos po rnams ngo bo nyid med bzhin du/_yang ji ltar snang ba la zhes bya ba smos te/_thams cad mkhyen pa zhes bya'o zhes bya bar
[\[49a.3\]]sbyar ro/_/ci zhig mdzad ce na/_dngos po thams cad rnam pa thams cad du mkhyen pa na'o/_/dngos po ji lta bu zhig snyam pa la brten nas skyes pa kho na zhes bya ba smos te/_'dir yang ji ltar snang ba bzhin zhes bya bar sbyar ro/_/gal te brten nas skyes pa kho na ji lta bu zhig snyam pa la/_
[\[49a.4\]]yang dag par skye ba la sogs pas dben pa zhes bya ba smos so/_/gang gis mkhyen snyam pa la/_mngon sum gyis zhes bya ba smos so/_/ji lta zhe na/_bshad pa/_cig car ro/_/rnam par shes par smra ba'i lta ba la ni thams cad mkhyen pa ji ltar yang mi rung bas/_gang la don gzhan yongs
[\[49a.5\]]gcod pa/_/zhes bya ba la sogs pa smos so/_/shes bya nang gi yin par smra ba zhes bya ba la sogs pas ni 'di rnam par 'byed do/_/gal te ci'i phyir thams cad mkhyen pa brtags pa kho na yin par 'gyur snyam pa la/_bshad pa/_rgyud gzhan la yod pa'i dngos po yongs su mi gcod pa'i
[\[49a.6\]]phyir ro/_/ci'i phyir yongs su mi gcod ce na/_'di ltar gzung ba dang 'dzin pa med pa'i phyir te/_de dag nyid kyis de lta ma yin na/_don dang ldan pa'i phyir rnam par rig pa tsam du nges par 'grub par mi 'gyur ro zhes smras so/_/ji ste rgyud gzhan la yod pa'i dngos po ci'i phyir yongs su
[\[49a.7\]]mi gcod snyam na/_bshad pa/_blo rnam pa dang bcas pa dang cig shos kyis yongs su gcod par mi rung ba'i phyir ro/_/rang gi rgyud la yod pa'i dngos po yang de dang 'dra bar yongs su gcod par mi rung ba'i phyir ro zhes bya bar sbyar ro/_/gang gis she na/_blos so/_/ji lta bus she na/_rnam
[\[49b\]]
[\[49b.1\]]pa dang bcas pa dang cig shos kyis so/_/ngo bo nyid med par smra ba'i ltar na ni/_thams cad mkhyen pa med pa'i nyes par bshad pa gang yin pa de dag [#]thams cad med pas nyes pa med pa nyid ces bya ba smos so/_/gal te ci'i phyir snyam na/_bshad pa/_ji ltar grags pa bzhin te/_ji ltar
[\[49b.2\]]snang ba bzhin yongs su gcod pa'i phyir ro/_/gang gi tshe cung zad kyang mi mthong ba de'i tshe [#]de kho na bzhin gnas te zhes bya bar sbyar ro/_/ci zhig byed cing zhe na/_bshad pa/_dngos po'i rang gi ngo bo dpyod par byed cing ngo /_/ci zhig byas nas she na/_bshad pa/_chos rnams ma skyes so zhes
[\[49b.3\]]bya ba la sogs pa yang brtags pa'i bdag nyid dag yin no zhes bya bar khong du chud par byas nas so/_/de dag ji ltar brtags pa'i bdag nyid yin snyam pa la/_bshad pa yang dag par skye ba la sogs par rtogs [#]pa bkag pa'i ngo bo nyid kyis so/_/ci'i phyir de kho na bzhin gnas snyam
[\[49b.4\]]pa la/_bshad pa/_'di ltar/_de ni mtshan ma mi 'byung phyir/_/mi bzhengs so zhes bya bar sbyar ro/_/gang gi tshe mtshan ma mi 'byung snyam pa la/_bshad pa/[# ]gang tshe shes dang [#]shes bya dang /_/bdag nyid rjes su mi mthong [#]na'o/_/bdag nyid ces bya ba ni rnal 'byor pa yin par ston to/_/gnas
[\[49b.5\]]pa brtan phyir yang mi ldang ngo /_/zhes bya bar sbyar bar bya ste/_yang zhes bya ba ni mi mngon par bstan to/_/gnas pa ni ting nge 'dzin to/_/'di rnam par 'grel par byed de/_bcom ldan 'das 'di'i mtshan ma mi 'byung na bzhengs pa lta ga la yod ces bya bar sbyar ro/_/mtshan ma zhes bya ba ni/_shes
[\[49b.6\]]pa dang shes bya dang bdag gi mtshan ma'o/_/ci'i phyir mtshan ma mi 'byung zhe na/_bshad pa/_bcom ldan 'das gang la rtog pa'i sa bon thams cad bag chags dang bcas te rtsa nas bton pa yod pa de'i dngos po ni de nyid de/_rtog pa'i sa bon mtha' dag bag chags dang bcas te rtsa nas bton nyid kyi phyir
[\[49b.7\]]ro/_/bag chags ni nyon mongs pas byas pa lus la sogs pa 'gyur ba'o/_/bcom ldan 'das 'di'i ting nge 'dzin brtan pa'i yang phyir bzhengs pa lta ga la yod ces bya bar sbyar ro/_/de yang ci'i phyir snyam pa la/_bshad pa/_bskal pa grangs med pa du mar gus par mdzad de bar chad med par
[\[50a\]]
[\[50a.1\]]legs par bsgoms pas zhes bya ba 'dis ni yun ring po nas legs par bsgoms pa dang gus par byas te/_legs par bsgoms pa dang bar chad med par legs par bsgoms pas ting nge 'dzin brtan pa nyid du bstan [#]to/_/gnas skabs gang la zhugs pas te/_
[\[50a.2\]]gnas skabs gang zhig rtogs pas yon tan kun gyi rten du gyur te/_yon tan kun ni 'jig rten pa dang 'jig rten las 'das pa rnams so/_/bsam gyis [#]mi khyab par 'gyur te sems can thams cad kyi bsam pa'i yul las yang dag par 'das pa'i phyir ro/_/mtshungs med du 'gyur te/_'di
[\[50a.3\]]ltar yon tan thun mong [#]ma yin pa'i rten yin pa'i phyir/_de bzhin gshegs pa dang mnyam pa'i sems can 'ga' yang med do/_/phyag gnas su gyur te/_sems can thams cad kyis mchod par 'os pa'i phyir ro/_/'dren par 'gyur [#]te lam ngan pa las phral te lam bzang po thob par
[\[50a.4\]]mdzad pa'i phyir ro/_/dang zhes bya ba ni rim pa gzhan du sbyar ba ste/_gnas skabs 'ga' de bsam gyis mi khyab pa yin no/_/'dis ni chos kyi sku 'bras bu'i sgo nas nye bar bstod pa yin no/_/da ni rnam par bshad pa'i sgo nas bsngags pa bya ba'i phyir/_chos rnams kun gyi lus yin
[\[50a.5\]]phyir/_/zhes bya ba la sogs pa smos so/_/rnam pa gsum gyis chos kyi sku zhes bya zhes bya ba ni tshig gsum bzung nas de skad du bshad do/_/de lta ma yin na tshig gcig gis don gnyis zin pas [#]rnam pa bzhis zhes brjod par bya dgos so/_/ci'i phyir chos thams cad kyi lus zhes bya ba [# ]
[\[50a.6\]]snyam pa la/_'gro ba thams cad ces bya ba la sogs pa smos so/_/de bas na rnam pa 'di la ni sku zhes bya ba'i sgra ni lus su brjod par blta bar bya'o/_/lus ni tshogs yin pa'i phyir chos kyi sku ni chos rnams kyi tshogs zhes bya ste/_rgyu las [#]'bras bu nye bar btags pa'i phyir ro/_/ci'i phyir
[\[50a.7\]]rgyu nyid yin snyam pa la bshad pa/_'jig rten pa dang 'jig rten las 'das pa'i yon tan thams cad kyi rten yin pa'i phyir ro/_/yang na 'dir 'jig rten pa dang 'jig rten las 'das pa'i chos rnams sgrogs shing brjod pa'i phyir chos kyi sku yin no/_/chos kyi dbyings rtogs na 'jig rten
[\[50b\]]
[\[50b.1\]]pa dang 'jig rten las 'das pa'i chos thams cad bos pa bzhin du 'du ste/_zad pa shes la zag bcas kyang /_/zhes 'byung ba'i phyir ro/_/'dis ni chos kyi sku zhes bya ba'i sgra 'di byed pa'i sgra nyid du ston par byed do/_/lus ni byed pa med pa ma yin nam/_ji ltar na yon tan bsam gyis mi
[\[50b.2\]]khyab pa kun gyi rten zhes bya snyam pa la/_bshad pa/_rten gyi dngos po ni kun brtags pa'o zhes bya bar sbyar ro/_/gal te ji ltar snyam pa la/_bshad pa/_de la 'jug pa thob pas na chos kyi dbyings la 'jug pa rtogs pa ste/_des 'jig rten pa dang 'jig rten las 'das pa'i yon tan
[\[50b.3\]]rnams thob pa'o/_/ci'i phyir rigs pas rnam par gnas pa'i ngo bo nyid yin snyam pa la/_bshad pa/_ngo bo nyid de nyid rigs pa dang ldan pa'i phyir ro/_/de lta bas na 'dis ni chos zhes bya ba'i sgra ni rigs par brjod pa yin/_sku zhes bya ba'i sgra ni ngo bo nyid du brjod pa yin no zhes bstan pa
[\[50b.4\]]yin no/_/de ltar chos kyi sku mdor bsdus te bstan nas/_longs spyod rdzogs pa'i sku brjod par rtsom [#]pa na/_de tshe rnam rtog med ces bya ba la sogs pa smos so/_/de tshe zhes bya ba ni chos kyi dbyings rtogs par byed pa'i dus ston par byed do/_/gal te rtog par mi mdzad na ji ltar sems can
[\[50b.5\]]gyi don 'byung snyam pa la/_bshad pa sngon gyi shugs kyis te sngon gyi smon lam gyi shugs kyi zhes bya ba'i tha tshig go/_/sems can gyi don gang gi tshe ci 'dra ba zhig gang du rnam pa ji lta bu zhig 'byung snyam pa la/_rtag tu zhes bya ba la sogs pa smos so/_/de bas na 'dis ni thams cad
[\[50b.6\]]nas sems can gyi don 'byung bar rjod [#]par byad cing gzhan gyi don phun sum tshogs pa yang ston to/_/gzhan gyi don phun sum tshogs pa 'di ni gtso bo yin pa'i phyir sngar bshad do/_/rang gi don phun sum tshogs pa ni/_gzhan gyi don phun sum tshogs pa'i thabs yin pa'i phyir phyis smos so/_/_
[\[50b.7\]]tshigs su bcad pa gnyis pa'i phyed gong mas ni ye shes phun sum tshogs pa bstan to/_/phyed 'og mas ni che ba'i bdag nyid phun sum tshogs pa bstan to/_/tshigs su bcad pa gsum pa'i phyed gong mas ni nyon mongs pa'i sgrib pa spangs pa phun sum tshogs pa bstan to/_/phyed 'og mas ni shes bya'i
[\[51a\]]
[\[51a.1\]]sgrib pa spangs pa phun sum tshogs pa bstan to/_/gang la mkhyen pa'i skad cig gcig gis ni/_/shes bya'i dkyil 'khor kun khyab can/_/mnga' ba zhes tshig rnam par sbyar ro/_/yon tan rin po che'i tshogs dang ting nge 'dzin dang bsam gtan dag tshig rnam par [#]phral ba
[\[51a.2\]]rnams bsam gyis mi khyab pa'i tshig dang /_gzhi mthun pa'i bsdu ba byas nas rten gyi tshig dang drug pa'i bsdu ba bya'o/_/yon tan ni mngon par shes pa dang tshad med pa dang stobs dang sangs rgyas kyi chos ma 'dres pa bco brgyad la sogs pa'o/_/ting nge 'dzin rnams ni dpa' bor 'gro ba dang nam
[\[51a.3\]]mkha' mdzod kyi ting nge 'dzin la sogs pa'o/_/bsam gtan rnams ni dang po la sogs pa'o/_/rtog pa dang nyon mongs pa dang bag chags rnams kyi [#]tshig phral ba byas nas/_gang la rtog pa dang nyon mongs pa dang bag chags rnams [#]ma lus par gtan gcad pa yod pa zhes 'bru mang por
[\[51a.4\]]bya'o/_/rtog pa ni nyon mongs pa 'byung ba'i rgyu log pa'i rnam par rtog pa'o/_/bag chags ni nyon mongs pa'i 'bras bu lus dang ngag 'gyur ba'o/_/'di gnyis ni nyon mongs pa'i rgyu dang 'bras bu dag yin no zhes bya ba [#]rab tu bstan [#]pa'i phyir nyon mongs pa rab tu bstan [#]to/_/de lta ma yin na
[\[51a.5\]]nyon mongs pa zhes bya ba'i tshig dang po smra bar 'gyur ro/_/gang la shes bya'i yul la mi shes pa'i/_/tshogs ni mtha' dag rnam spangs can/_/mnga' ba zhes tshig rnam par sbyar ro/_/tshigs su bcad pa gsum smos pa'i don mdor bsdus nas brjod par bya ste/_nyes pa kun gyis ma yin/_/_
[\[51a.6\]]zhes bya ba 'dis ni sgrib pa spangs pa phun sum tshogs pa bstan to/_/yon tan rgya mtsho kun gyis/_/zhes bya ba 'dis ni che ba nyid phun sum tshogs pa bstan to/_/rtag tu zhes bya ba la sogs pas ni tshigs su bcad pa dang por bstan pa gzhan gyi don phun sum tshogs pa bstan to/_/yid bzhin nor
[\[51a.7\]]bu bzhin du ni/_/zhes bya ba la sogs pas 'di'i gnas pa'i dus ston te/_gzhan gyi don phun sum tshogs pa la sogs pas mtshungs pa med pa kho nar [#]'khor ba ji srid du 'jug go/_/ci dang 'dra bar mtshungs pa med ce na/_yid bzhin gyi nor bu bzhin no/_/'ga' zhig gis chos mthun
[\[51b\]]
[\[51b.1\]]pa'i phyir 'di'i dpe bas [#]kyi rnam pa thams cad ni ma yin no zhes bya bar shes par bya'o/_/'di'i rgyu phun sum tshogs pa brjod pa'i phyir bshad pa 'di ni thugs rje chen pos bsgrubs [#]pa yang yin la bsam gyis mi khyab pa'i bsod nams dang ye shes kyang yin pa [#]de las mtshungs med 'byung ba
[\[51b.2\]]'di la yod pas/_thugs rje ches bsgrubs bsam mi khyab/_/bsod nams ye shes mtshungs med 'byung ba yin no/_/yang dag pa'i mchog thob cing zhes bya ba la sogs pas ni de gang dag gi yul gyi ngo bor 'gyur ba de ston to/_/sa'i mchog ni rab tu dga' ba la sogs pa'o/_/de
[\[51b.3\]]bas na tshigs su bcad pa 'di las rtsa ba dang pos ni ye shes kyi tshogs dang ldan pa ston to/_/gnyis pas ni bsod nams kyi tshogs dang ldan pa ston to/_/gang gi phyir 'di bsam gyis mi khyab pa de'i phyir byang chub sems dpa' 'di lta bu dag kho na'i mig gi [#]yul du 'gyur ro/_/ji ltar sku
[\[51b.4\]]'di longs spyod rdzogs pa zhes bya snyam pa la/_de las byang chub sems dpa' rnams zhes bya ba la sogs pas gtan tshigs bstan te/_tshigs su bcad pa khong du chud par sla'o[#]/_/sems can so so'i zhes bya ba la sogs pas sprul pa'i sku ston par byed de/_tshigs su bcad pa rnams
[\[51b.5\]]don go bar sla [#]bas de'i phyir rnam par dbye bar mi bya'o/_/spu'i khung [#]zhes bya ba la sogs pa smos pas ni/_skye ba la sogs pa yongs su bsdu'o/_/sprul pa'i sku'i mtshan nyid dang mdzad pa mdor bsdus nas brjod [#]cing /_rgyal bas 'jig rten ma lus pa'i/_/zhes bya ba la sogs pa smos so/_/_
[\[51b.6\]]'di'i zhes bya ba ni de bzhin gshegs pa'i sku longs spyod rdzogs pa'i mtshan nyid kyi'o/_/kha cig sprul pa ni sprul par mi [#]mdzad do snyam du 'khrul pa rnam par gcad pa'i phyir/_sprul pa yis ni zhes bya ba la sogs pa smos so/_/gal te ci'i phyir sprul pas ji ltar bzhed pa bzhin sprul pa [# ]
[\[51b.7\]]mdzad snyam pa la/_bshad pa/_/khyab bdag mthu yi shugs kyis so/_/khyab bdag ni longs spyod rdzogs pa'i sku'i mtshan nyid kyi de bzhin gshegs pa'o/_/ji lta bur mdzad snyam pa la/_bshad pa/_mdzad pa kun la 'jug pa bzhin/_/ji ltar khyab bdag shugs kyi [#]mthus sprul pa bzhugs
[\[52a\]]
[\[52a.1\]]pa dang 'chag [#]pa dang /_gzims pa dang /_chos ston pa la sogs pa'i mdzad pa la 'jug par mdzad pa ltar/_sprul pa yang de dang 'dra bar mdzad do/_/ci'i phyir bcom ldan 'das kyi sku shin tu mdor bsdus nas bstan zhe na/_bshad pa/_rnam pa thams cad ces
[\[52a.2\]]bya ba la sogs pa smos so/_/nyan thos la sogs pa'i zhes bya ba la sogs pas ni rang sangs rgyas dang byang chub sems dpa' dang /_so so'i skye bo rnams gzung ngo /_/da ni nga rgyal med pa nyid du ston cing gzhan lam [#]bzang po dang [#]sbyar bar bzhed [#]nas bshad pa/_de ltar ji skad bshad pa'i
[\[52a.3\]]rnam pas/_bden gnyis rnam phye 'dir/_ci nyes pa yod dam 'on te med ces bya ba dpyad par gyis shig_/nyes pa med pa kho na'o snyam du bsams pa'o/_/ci zhig bya snyam pa la bshad pa[#]/_phyogs 'dzin pa yis dkrugs pa'i yid/_/legs par bor la ste/_phyogs 'dzin
[\[52a.4\]]pas dkrugs [#]pa'i yid la yang dag pa dang [#]yang dag pa ma yin pa bzhin du snang la/_de bzhin du yang dag pa ma yin pa yang /_yang dag pa bzhin du snang ngo snyam du bsams pa'o/_/da ni snying rjes non pa na/_gzhan dag gi sdang ba yongs su spang ba'i phyir/_bshad pa/_mi yang
[\[52a.5\]]shin tu thob par dka' ba yin na/_rab tu sdang ba gang du dgos/_/zhes bya bar sbyar ro/_/gang du zhes bya ba ni spong ba'o/_/mi dgos pa 'ba' zhig tu ma zad kyi/_slar gnod pa'i rgyu yang yin pa'i phyir dor bar bya ste/_'di ltar sdang bas ngan song ba ni mi 'thob par dka'o/_/ji ste kho bo cag
[\[52a.6\]]gi 'dod pa'i don bdag gis legs par gtan la phab zin te/_de bas ci'i phyir lta ba gzhan spang bar mi bya snyam pa la/_bshad pa/_blo sbyang nyam yang rab tu chung /_/'di snyam du sangs rgyas rnams dang sar chud pa rnams kyi shes rab la ltos nas/_khyed kyi shes rab ci 'dra zhes bya
[\[52a.7\]]ba de lta re zhig zhog gi_/mos pas [#]spyod pa'i sa la gnas pa rnams kyi shes rab la ltos nas kyang khyod kyi shes rab tshod yod do/_/de bas na blo sbyang ba nyam [#]chung ba'i phyir/_khyod kyi don 'di bdag gis legs par gtan la phab zin to zhes brjod pa ni ha cang gzu lums ches so snyam du
[\[52b\]]
[\[52b.1\]]sems pa'o/_/ji ste 'khor bar gnas pa 'di bla ste/_de'i phyir ci'i phyir mi spang bar mi bya snyam pa la bshad pa/_'khor ba'i dgon pa bgrod par dka'/_/zhes bya ba smos so/_/ji ste kho bo cag mi 'chi ba kho nas/_de'i phyir sdang bas ci 'jigs snyam du sems na/_de'i phyir srog kyang
[\[52b.2\]]shin tu g.yo ba yin/_/zhes bya ba smos so/_/ji ste grogs po bzang po la brten nas sdang ba'i nyes pa yongs su spang bar bya'o snyam du sems na/_de'i phyir/_bshes gnyen bzang po'ang rnyed dka' na/_/zhes bya ba smos so/_/yang na gal te kho bo la bshes gnyen bzang pos lta ba
[\[52b.3\]]gzhan 'di ni rigs pa ma yin no zhes bstan pas/_de'i phyir sdang bas kho bo cag mi 'jigs so zhe [#]na/_bshes gnyen bzang po'ang rnyed dka' na/_/zhes bya ba smos so/_/ji ste lta ba gzhan la kho bo mos pa med pas de'i phyir spong ngo zhes smra bar 'gyur na/_bshad pa/_mos pa med du
[\[52b.4\]]zin na yang /_/rab tu sdang ba gang du dgos/_/zhes bya bar sbyar ro/_/ci'i phyir mos pa med snyam pa la/_de ni 'ga' la bsod nams kyis/_/zhes bya ba smos te/_ji skad du/_yang rab 'byor sems can gang dag mdo sde'i tshig bshad pa/_ji lta bu 'di la sems dang ba gcig tsam yang rnyed
[\[52b.5\]]pa de dag ni sangs rgyas brgya stong du ma la bsnyen bkur byas shing /_sangs rgyas brgya stong du ma las dge ba'i rtsa ba skyed pa yin zhes gsungs pa lta bu'o/_/sdang ba bor te yang dag pa mthong ba goms par byas pa'i rim gyis [#]mos pa 'di ni/_re zhig gcig na 'gyur te de lta ma yin na ni/_sdang
[\[52b.6\]]pas tshig pa khyod la ni mos pa [#]'ba' zhig tu ma zad kyi/_dal ba 'byor pa'ang ring bar gsal/_/bden pa gnyis rnam par dbye ba byas pas/_bsod nams bsags pa yongs su bsngo ba'i phyir/_bden pa gnyis ni zhes bya ba la sogs pa smos te/_ye shes snying po ni sangs rgyas bcom
[\[52b.7\]]ldan 'das yin no/_/bden pa gnyis rnam par 'byed pa'i dka' 'grel slob dpon zhi ba 'tshos mdzad pa rdzogs so//_//rgya gar gyi mkhan po pra dz+nyA warma dang /_dz+nyA na gar+b+ha dang /_zhu chen gyi lo tsA ba ban+de ye shes sde la sogs pas bsgyur cing zhus te gtan la phab pa//_//_
[\[53a\]]
[\[53a.1\]{D3884}#]@#/_/rgya gar skad du/_mad+h+yA mi ka a [#]laM kA ra kA ri kA/_bod skad du/_dbu ma rgyan gyi tshig le'ur byas pa/_'jam dpal gzhon nur gyur pa la phyag 'tshal lo/_/bdag dang gzhan smra'i dngos 'di dag_/yang dag tu na gcig pa dang /_/du ma'i rang bzhin bral
[\[53a.2\]]ba'i phyir/_/rang bzhin med de gzugs brnyan bzhin/_/'bras bu rim can nyer sbyor bas/_/rtag rnams gcig pu'i bdag nyid min/_/'bras bu re re tha dad na/_/de dag rtag las nyams par 'gyur/_/bsgoms las byung ba'i shes pa yis/_/shes bya 'dus ma byas smra ba'i/_/_
[\[53a.3\]]lugs la'ang gcig min de dag ni/_/rim can shes dang 'brel phyir ro/_/rnam shes snga mas shes bya ba'i/_/rang bzhin rjes su 'brang na ni/_/shes pa snga ma'ang phyi mar 'gyur/_/phyi ma'ang de bzhin snga mar 'gyur/_/sngon dang phyi ma'i gnas rnams su/_/de yi ngo bo mi 'byung
[\[53a.4\]]na/_/'dus ma byas de shes pa bzhin/_/skad cig 'byung bar shes par bya/_/snga ma snga ma'i skad cig gi/_/mthu yis 'byung bar 'gyur ba na/_/'dus ma byas su 'di mi 'gyur/_/sems dang sems las byung ba bzhin/_/skad cig pa rnams 'di dag tu/_/rang dbang 'byung bar
[\[53a.5\]]'dod na ni/_/gzhan la ltos pa med pa'i phyir/_/rtag tu yod pa'am med par 'gyur/_/don byed nus pa ma yin la/_/de 'dod brtags pas ci zhig bya/_/ma ning gzugs bzang mi bzang zhes/_/'dod ldan rnams kyis brtags [#]ci phan/_/skad cig skad cig ma yin par/_/gang
[\[53a.6\]]zag bstan du mi rung bas/_/gcig dang du ma'i rang bzhin dang /_/bral bar gsal bar rab tu shes/_/tha dad phyogs can dang 'brel phyir/_/khyab rnams gcig pur ga la 'gyur/_/bsgribs dang ma bsgribs dngos sogs phyir/_/rags pa rnams kyang gcig pu min/_/'byar ba
[\[53a.7\]]dang ni bskor ba'am/_/bar med rnam par gnas kyang rung /_/dbus gnas rdul phran rdul gcig [#]la/_/bltas pa'i rang bzhin gang yin pa/_/rdul phran gzhan la lta [#]ba yang /_/de nyid gal te yin brjod na/_/de lta yin na de lta bu/_/sa chu la sogs rgyas 'gyur ram/_/rdul
[\[53b\]]
[\[53b.1\]]phran gzhan la lta ba'i ngos/_/gal te gzhan du 'dod na ni/_/rab tu phra rdul ji [#]lta bur/_/gcig pu cha shas med par 'gyur/_/rdul phran rang bzhin med grub pa/_/de phyir mig dang rdzas la sogs/_/bdag dang gzhan smras mang po dag_/rang bzhin med par mngon pa yin/_/de
[\[53b.2\]]yi rang bzhin des brtsams dang /_/de yi yon tan de las bdag_/de yi spyi dang khyad par yang [#]/_/de dag de dang 'du ba can/_/rnam shes bems po'i rang bzhin las/_/bzlog pa rab tu skye ba ste/_/bems [#]min rang bzhin gang yin pa/_/de 'di'i bdag nyid shes pa yin/_/_
[\[53b.3\]]gcig pa cha med rang bzhin la/_/gsum gyi rang bzhin mi 'thad phyir/_/de yi rang gi rig [#]pa ni/_/bya dang byed pa'i dngos por min/_/de'i phyir 'di ni shes pa yi[#]/_/rang bzhin yin pas bdag shes rung /_/don gyi rang bzhin gzhan dag la/_/de yis ji ltar shes par
[\[53b.4\]]'gyur/_/de yi rang bzhin gzhan la med/_/gang gis de shes gzhan yang shes/_/shes dang shes par bya ba'i don/_/tha dad par ni 'dod phyir ro/_/shes pa rnams [#]bcas phyogs la [#]ni/_/dngos su de gnyis tha dad kyang /_/de dang
[\[53b.5\]]gzugs brnyan 'dra bas na/_/brtags pa tsam gyis tshor bar rung /_/don gyi rnam pas [#]bsgyur ldan pa'i/_/rnam shes su zhig mi 'dod pa/_/de la phyi rol rig pa yi/_/rnam pa 'di yang yod ma yin/_/shes gcig tha dad ma yin pas/_/rnam pa mang por mi 'gyur te/_/de phyir
[\[53b.6\]]de yi mthu yis na/_/don shes 'gyur bar gzhag pa med/_/rnam pa rnams dang ma bral bas/_/rnam shes gcig pur mi 'gyur ro/_/de lta min na 'di gnyis la/_/gcig ces ji skad brjod par bya/_/dkar po dag la sogs pa la/_/shes pa de ni rim 'byung ste/_/mgyogs par
[\[53b.7\]]'byung phyir blun po dag_/cig car snyam du shes pa yin/_/lcug ma'i sgra la sogs pa'i blo/_/rab tu mgyogs par 'byung yin na/_/de phyir cig car 'byung ba yi[#]/_/'dir yang gcig phyir 'byung mi 'gyur/_/yid kyi rtog pa 'ba' zhig la'ang /_/rim du shes par mi 'gyur ro/_/ring du
[\[54a\]]
[\[54a.1\]]gnas pa ma yin pas/_/blo rnams kun kyang mgyogs 'byung 'dra/_/de phyir yul rnams thams cad la/_/rim gyis 'dzin par mi 'gyur gyi/_/rnam pa dag ni tha dad ltar/_/cig car 'dzin par snang bar 'gyur/_/mgal me la yang cig car du/_/'khor
[\[54a.2\]]lo [#]snang ba'i 'khrul pa 'byung /_/gsal bar rab tu snang ba'i phyir/_/mthong bas mtshams sbyor ma yin no/_/'di ltar mtshams rnams sbyor ba ni/_/dran pas byed pa nyid yin gyi/_/mthong bas [#]ma yin 'das pa yi/_/yun [#]la 'dzin pa min phyir ro/_/de yi yul du gang
[\[54a.3\]]gyur pa/_/de ni zhig pas gsal ma yin/_/de'i phyir 'khor lor snang ba 'di/_/gsal ba ma yin 'gyur ba'i rigs/_/ri mo rkyang pa mthong ba'i tshe/_/de la de bzhin sems mang po/_/ji ste gcig cha'i tshul gyis su/_/'byung bar 'gyur ba [#]'dod na ko/_/de lta yin na
[\[54a.4\]]dkar la sogs/_/rnam pa sna gcig [#]shes pa yang /_/thog ma dbus mtha' tha dad pas/_/dmigs pa sna tshogs nyid du 'gyur[#]/_/rdul phran bdag nyid dkar la sogs/_/gcig pu'i bdag nyid cha med pa/_/shes pa gang la'ang snang gyur par/_/bdag gis rab tu
[\[54a.5\]]tshor ba med/_/rnam shes lnga yi khams rnams ni/_/bsags la dmigs pa'i rnam pa yin/_/sems dang sems byung dmigs pa ni/_/drug par gzhag pa byas pa yin/_/phyi gzhung rnams la'ang rnam shes ni/_/gcig tu snang bar mi 'gyur te/_/yon tan la sogs ldan
[\[54a.6\]]pa yi/_/rdzas la sogs pa dmigs phyir ro/_/nor bu gzi yi bdag nyid ltar/_/dngos po kun zhes lta ba la/_/de la 'dzin pa'i sems kyang ni/_/gcig pu'i ngo bor snang mi rigs/_/sa la sogs pa 'dus pa la/_/yul dang dbang por kun 'jog par/_/su 'dod de yi lugs
[\[54a.7\]]la yang /_/dngos po gcig dang mthun 'jug med/_/snying stobs la sogs bdag sgra sogs/_/phyogs la'ang don gcig snang ba can/_/shes pa rigs pa ma yin te/_/gsum gyi bdag nyid yul snang phyir/_/dngos po'i ngo bo rnam gsum la/_/de ni gal te rnam gcig [#]ste/_/_
[\[54b\]]
[\[54b.1\]]de dang mi mthun snang na ko/_/de ni der 'dzin ji ltar 'dod/_/phyi rol yul rnams med par yang /_/sna tshogs snang la rtag [#]pa ste/_/gcig cha'am ji ste rim 'byung ba'i/_/rnam shes rung bar [#]shin tu dka'/_/nam mkha' la sogs shes pa dag_/ming tsam du ni snang ba rnams/_/_
[\[54b.2\]]yi ge du ma snang ba'i phyir/_/sna tshogs snang bar gsal ba yin/_/rnam shes sna tshogs min [#]snang ba/_/'ga' zhig yod par gzhug na yang /_/'on kyang yang dag gzhag mi rung /_/mtshan nyid bcas la gnod mthong phyir/_/de phyir sna tshogs snang ba yi/_/rnam shes rnam
[\[54b.3\]]pa kun tu gnas/_/de ni rnam pa tha dad ltar/_/gcig bu'i rang bzhin mi rigs so/_/ji ste thog ma med rgyud nyid/_/bag chags smin pas sprul pa yi/_/rnam pa dag ni snang ba yang /_/nor bas sgyu ma'i rang bzhin 'dra/_/de dag 'on kyang de dag gi/_/dngos de yang dag nyid
[\[54b.4\]]dam ci/_/'on te ma brtags gcig [#]pu na/_/dga' bar khas len 'di bsam mo/_/gal te yang dag rnam par shes/_/du mar 'gyur ro yang na ni/_/de dag gcig 'gyur 'gal ldan pas/_/gdon mi za bar so sor 'gyur/_/rnam pa tha dad ma yin na/_/g.yo dang mi g.yo
[\[54b.5\]]la sogs pa/_/gcig gis [#]thams cad g.yo la sogs/_/thal bar 'gyur te lan gdab dka'/_/phyi rol don gyi tshul la yang /_/de ltar rnam pa ma bral na/_/gcig [#]gi chos su thams cad kyang /_/'jug par 'gyur te bzlog pa med/_/ji ste rnam pa'i grangs bzhin du/_/rnam
[\[54b.6\]]par shes pa khas len na/_/de tshe rdul phran 'drar 'gyur ba/_/dpyad pa 'di las bzlog par dka'/_/gal te sna tshogs de gcig na/_/nam mkha'i gos can lugs sam ci/_/sna tshogs gcig pa'i rang bzhin min/_/rin chen sna tshogs la sogs 'dra/_/sna tshogs gcig po'i rang
[\[54b.7\]]bzhin na/_/sna tshogs ngo bor snang ba dang /_/bsgribs dang ma bsgribs la sogs pa/_/tha dad 'di ni ji ltar 'gyur/_/ji ste ngo bo nyid du de'i/_/rnam pa 'di dag med pa ste/_/yang dag tu rnams [#]med pa yi/_/rnam par shes pa nor bas snang /_/gal te med na ji lta bur/_/de dag 'di ltar
[\[55a\]]
[\[55a.1\]]gsal bar tshor/_/de yi dngos las tha dad pa'i/_/shes pa de 'dra ma yin no/_/'di ltar gang la dngos gang med/_/de la der shes yod ma yin/_/bde ba min la bde sogs dang /_/dkar ba rnams la'ang mi dkar bzhin/_/rnam pa 'di la shes pa'i don/_/_
[\[55a.2\]]dngos su 'thad pa ma yin te/_/shes pa'i bdag dang bral ba'i phyir/_/nam mkha'i me tog la sogs bzhin/_/med pa nus pa med pas na/_/gdags [#]pa'ang mi rung rta ru bzhin/_/med pa bdag snang shes skyed par/_/nus pa rung ba ma yin no/_/gang phyir de yod nges tshor ba/_/_
[\[55a.3\]]shes dang 'brel pa ci zhig yod/_/bdag med de yi bdag nyid dang /_/de las byung ba ma yin no/_/rgyu med na ni gang zhig gis/_/res 'ga' 'byung ba 'di rung 'gyur/_/rgyu dang ldan na gang zhig gis/_/gzhan gyi dbang las zlog [#]par 'gyur/_/de med na ni shes de yang /_/rnam pa
[\[55a.4\]]med pa nyid kyis 'gyur/_/shel sgong dag pa 'dra ba yin/_/shes pa rab tu tshor ba med/_/'di ni 'khrul pas shes she na/_/de ci 'khrul la rag las sam/_/de yi mthu yis byung na ni/_/de yang gzhan gyi dbang nyid do/_/dngos po gang gang rnam dpyad pa[#]/_/de dang de la gcig
[\[55a.5\]]nyid med/_/gang la gcig nyid yod min pa/_/de la du ma nyid kyang med/_/gcig dang du ma ma gtogs par/_/rnam pa gzhan dang ldan pa yi/_/dngos po mi rung 'di gnyis ni/_/phan tshun spangs te gnas phyir ro/_/de phyir dngos po 'di dag ni/_/kun rdzob pa nyid mtshan nyid
[\[55a.6\]]'dzin/_/gal te 'di dag don 'dod na/_/de la bdag gis ci zhig bya/_/ma brtags gcig pu nyams dga' zhing /_/skye dang 'jig pa'i chos can pa/_/don byed pa dag nus rnams kyis/_/rang bzhin kun rdzob pa yin rtogs/_/brtag pa ma byas nyams dga' ba'ang /_/bdag rgyu
[\[55a.7\]]snga ma snga ma la/_/brten nas phyi ma phyi ma yi/_/'bras bu de 'dra 'byung ba yin/_/de phyir kun rdzob rgyu med na/_/rung min zhes pa'ang legs pa yin/_/gal te 'di yi nyer len pa/_/yang dag yin na de smros shig_/dngos po kun gyi rang bzhin ni/_/rigs pa'i lam gyi rjes 'brang ba/_/_
[\[55b\]]
[\[55b.1\]]gzhan dag 'dod pa sel bar byed/_/de phyir rgol ba'i [#]gnas med do/_/yod dang med dang yod med ces/_/khas mi len pa gang yin pa/_/de la nan tan ldan pas kyang /_/cir yang klan ka bya mi [#]nus/_/de phyir yang dag nyid du na/_/dngos po gang yang grub pa med/_/de phyir de
[\[55b.2\]]bzhin gshegs rnams kyis/_/chos rnams thams cad ma skyes gsungs[#]/_/dam pa'i don dang mthun pa'i phyir/_/'di ni dam pa'i don zhes bya/_/yang dag tu na [#]spros pa yi/_/tshogs rnams kun las de grol yin/_/skye la sogs pa med pa'i phyir/_/skye ba med la sogs mi srid/_/_
[\[55b.3\]]de yi ngo bo bkag pa'i phyir/_/de yi tshig gi sgra mi srid/_/yul med pa la dgag pa yi/_/sbyor ba legs pa yod ma yin/_/rnam par rtog la rten la [#]yang /_/kun rdzob par 'gyur yang dag min/_/'o na [#]de ni rtogs gyur pas/_/de yi rang bzhin mngon sum phyir/_/mi mkhas
[\[55b.4\]]rnams kyang dngos rnams kyi/_/dngos po 'di 'dra cis [#]mi rtogs/_/ma yin thog med rgyud lci bar/_/dngos por sgro btags dbang byas pas/_/de phyir srog chags thams cad kyis/_/mngon sum rtogs [#]par mi 'gyur ro/_/de la sgro btags gcod byed pa/_/shes par byed pa'i
[\[55b.5\]]gtan tshigs kyis/_/rjes su dpog rnams shes par byed/_/rnal 'byor dbang rnams mngon [#]sum gsal/_/gzhung gis skyed [#]pa'i bye brag gis/_/chos can spangs nas mkhas pa dang /_/bud med byis pa'i bar dag la/_/grags par gyur pa'i dngos rnams la/_/bsgrub dang
[\[55b.6\]]bsgrub [#]pa'i dngos po 'di/_/ma lus yang dag 'jug par 'gyur/_/de lta min na gzhi ma grub/_/la sogs len ni ji skad gdab/_/bdag ni snang ba'i ngang can gyis/_/dngos po dgag par mi byed de/_/de lta bas na bsgrub [#]pa dang /_/bsgrub bya gzhag pa 'khrugs pa med/_/_
[\[55b.7\]]de phyir thog med srid rgyud nas/_/dngos dang dngos med rtogs [#]sogs kyi/_/rigs dang mthun pa'i sa bon nyid/_/rjes su dpag par bya ba yin/_/'di ni dngos po'i mthu stobs kyis/_/'byung ba ma yin de med phyir/_/dngos po rnams kyi bdag nyid de/_/rgya cher rab tu bkag pa yin/_/_
[\[56a\]]
[\[56a.1\]]rim gyis 'byung phyir glo bur min/_/rtag 'byung ma yin rtag ma yin/_/de bas goms 'dra de nyid phyir/_/dang po [#]rang gi rigs las skyes/_/de phyir rtag chad lta ba rnams/_/gzhung 'di la ni ring du gnas/_/ldog dang rjes su 'jug pa yang /_/sa bon myu gu lcug
[\[56a.2\]]sogs bzhin/_/chos la bdag med mkhas pa ni/_/rang bzhin med pa goms byas pas/_/phyin ci log las byung ba yi/_/nyon mongs sgrib pa med par spong /_/rgyu dang 'bras bu'i dngos po ni/_/kun rdzob tu ni ma [#]bzlog pas/_/kun nas nyon mongs rnam byang sogs/_/rnam par gzhag pa
[\[56a.3\]]'khrugs pa med/_/'di ltar rgyu dang 'bras bu yi/_/chos 'di rnam par gzhag pas na/_/tshogs rnams dri ma med pa yang /_/gzhung 'di nyid la rung ba yin/_/rnam par dag pa'i rgyu las ni/_/'bras bu rnam par dag pa 'byung /_/yang dag ltas byung tshul khrims kyi/_/yan lag la
[\[56a.4\]]sogs rnam dag [#]bzhin/_/de bzhin rnam dag ma yin las/_/'bras bu rnam dag ma yin 'byung /_/log lta'i stobs las byung ba yi/_/log par g.yem la sogs pa bzhin/_/tshad ma'i gnod pa yod pas na/_/dngos por dmigs pa yod pa [#]ni/_/smig rgyu la sogs shes pa bzhin/_/_
[\[56a.5\]]phyin ci log par yongs su rtog_/de [#]phyir de mthus byung ba yi/_/pha rol phyin pa bsgrub pa kun/_/bdag dang bdag gir log pa las/_/byung ba bzhin du stobs chung ngo /_/dngos por dmigs pa med pa las/_/byung ba 'bras bu chen po ste/_/rgyas pa'i rgyu las byung ba'i phyir/_/sa bon grub
[\[56a.6\]]po'i myug sogs bzhin/_/rgyu dang 'bras bur gyur pa yang /_/shes pa 'ba' zhig kho na ste/_/rang gi grub pa gang yin pa/_/de ni shes par gnas pa yin/_/sems tsam la ni brten nas su/_/phyi rol dngos med shes par bya/_/tshul 'dir brten nas de la yang /_/shin tu bdag med shes
[\[56a.7\]]par bya/_/tshul gnyis shing rta zhon nas su/_/rigs pa'i srab skyogs 'ju byed pa/_/de dag de phyir ji bzhin don/_/theg pa chen po pa nyid 'thob/_/khyab dang dbang la sogs ma myong /_/dpag tu med par gnas pa'i rgyu/_/'jig rten spyi bor gyur pas kyang /_/shin tu myong
[\[56b\]]
[\[56b.1\]]ba ma yin pa/_/yang dag bdud rtsi dag pa 'di/_/thugs rje dag pa'i rgyu can gyi/_/de bzhin gshegs pa ma gtogs par/_/gzhan gyi longs spyod ma yin no/_/de phyir log par bstan pa yi/_/grub mthar 'chel [#]ba'i blo can la/_/de lugs rjes 'jug blo can rnams/_/snying
[\[56b.2\]]rje nyid ni rab tu skye/_/blo nor ldan pas lugs gzhan la/_/ji ltar snying po med mthong ba/_/de ltar de dag skyob pa la/_/gus pa shin tu skye bar 'gyur/_/dbu ma'i rgyan gyi tshig le'ur byas pa/_slob dpon zhi ba 'tsho bdag dang gzhan gyi grub pa'i mtha' rgya mtsho'i pha rol tu
[\[56b.3\]]son pa 'phags pa dag gi dbang phyug gi zhabs kyi pad+ma rnyog pa med pa'i ze'u 'bru spyi bos len pas mdzad pa rdzogs so//_//rgya gar gyi mkhan po su ren dra bo d+hi dang /_zhu chen gyi lo tsA ba ban+de ye shes sdes bsgyur cing zhus te gtan la phab pa'o//_//_
[\[56b.4\]{D3885}#]@#/_/rgya gar skad du/_ma d+h+yA ma ka a laM ka [#]ra br-it+ti/_bod skad du/_dbu ma'i rgyan gyi 'grel pa/_'jam dpal gzhon nur gyur pa la phyag 'tshal lo/_/gang dag su rnams dag brten [#]blo mnga' sa la bzhugs/_/chos tshul zab mo rgya mtsho lta bu'i pha rol gzigs/_/lhag par
[\[56b.5\]]mos pa yongs bsgoms thugs mnga' che rnams kyi/_/bla bzhugs de dag rnams la rtag tu phyag 'tshal lo/_/bdag dang gzhan gyi don phun sum tshogs pa bsgrub par ci la yang [#]ma rag par chas pa/_dngos po'i rnam pa ma brtags [#]gcig pu na dga' ba ma lus pa gzugs brnyan la sogs pa
[\[56b.6\]]lta bur/_yang dag par na rang bzhin med par rtogs na nyon mongs pa dang /_shes bya'i sgrib pa mtha' dag spong bar 'gyur te/_de bas na rigs pa dang lung gi/_chos thams cad rang bzhin med par khong du chud par bya ba'i phyir rab tu 'bad do/_de la lung dngos po'i stobs kyis zhugs pa'i rjes su
[\[56b.7\]]dpag pa dang bral ba ni dad pas rjes su 'brang ba rnams kyang shin tu yongs su tshim par mi 'gyur bas rigs pa ji brjod par bya'o/_/bdag dang gzhan smras dngos 'di dag_/yang dag tu na gcig pa dang /_/du ma'i rang bzhin bral ba'i phyir/_/rang bzhin med de gzugs brnyan bzhin/_/rang bzhin [# ]
[\[57a\]]
[\[57a.1\]]yod par gyur na ni gcig pa'am cig shos las mi 'da'o/_/de dag ni phan tshun spangs te gnas pa'i mtshan nyid yin pas phung po gzhan sel bar byed do/_/rang gi sde pa dang /_phyi rol pa dag gis smras pa'i phung po dang /_gtso bo la sogs pa de dag yang dag
[\[57a.2\]]par na med de/_rang bzhin med par gsal bar shes so/_/gtan tshigs 'di ma grub bo snyam du ma sems shig_/'bras bu rim can nyer sbyor bas/_/rtag rnams gcig pu'i bdag nyid min/_/'bras bu re re'i tha dad na/_/de dag rtag las nyams par 'gyur/_/rang gi sde
[\[57a.3\]]pa dang /_gzhan gyis [#]khas blangs pa'i dngos po de dag ni rtag pa'am cig shos dang /_phung po gnyis su rnam par gnas grang na/_de la dang po ni 'bras bu rim can dga' ba dang /_gdung ba la sogs pa skyed [#]pas rim can ma yin pa dang /_gcig pu'i bdag nyid du mi rigs te/_de dag gi
[\[57a.4\]]'bras bu rnams kyang cig car du 'byung bar 'gyur ba'i phyir ro/_/'bras bu rnams ni rgyu ma tshang na shol gyi/_gang gi tshe rgyu'i nus pa thogs pa med par gyur pa de'i tshe/_de dag la shol ba srid par ga la 'gyur/_shol na ni de la yod pa'i rjes su 'gro ba dang /_ldog pa'i rjes su mi byed pa'i phyir/_
[\[57a.5\]]'di dag de'i 'bras bur ga la 'gyur/_bye brag tu bsgyur du mi rung ba rnams ni lhan cig byed pa'i rgyu la ltos par mi 'thad par shin tu gsal lo/_/gzhan yang 'bras bu byed pa'i dus na lhan cig byed pa'i rkyen dang 'dug pa'i dngos po gang yin pa de nyid lhan cig byed pa'i rgyu dang bral ba'i [#]dus na yang
[\[57a.6\]]'dod na ni de'i rjes su 'jug pa nyid kyi phyir de'i tshe lhan cig byed pa'i rkyen rnams kyang mgul nas btags pa bzhin du stobs kyis drangs nas gnas te/_'bras bu rgyun mi 'chad pa bzlog pa med pa nyid du 'gyur ro/_/'dis ni gang dag lhan cig byed pa'i rgyu de nyid nus pa'i sgrar brjod de/_de'i
[\[57a.7\]]rim gyis 'bras bu'i rim byas so zhes smra ba de dag la lan btab par gyur to/_/ji ste nyes pa 'dir 'gyur du 'ong zhes te/_'bras bu rim can rnams la de dag gi rang bzhin gzhan dang gzhan du rim can nyid do zhe na ni de dag la rtag par 'dod pa dor bar bya ste/_'bras bu so so bas snga ma dang phyi ma'i rang
[\[57b\]]
[\[57b.1\]]bzhin 'jig pa dang 'byung bar 'gyur ba'i phyir ro/_/rang gi sde pa gang dag bsgoms pa'i stobs tsam gyis 'byung ba'i shes pa'i dmigs pa 'dus byas kyi 'jug pa thams cad dang mi mthun pa rang la dmigs pa'i yid tsam la yang dgos pa med pa'i 'dus ma byas [#]ni de kho na shes pa'i yul yin
[\[57b.2\]]pa'i phyir don dam par yod do zhes smra ba de dag gi lugs ltar na rang bzhin gcig pu [#]nyid du 'gal ba med do zhe na/_'gal te 'di ltar/_bsgoms [#]las byung ba'i shes pa yis/_/shes bya 'dus ma byas smra ba'i/_/lugs la'ang gcig min de dag ni/_/rim can shes dang 'brel phyir ro/_/_
[\[57b.3\]]yul dang yul can yin pa'i phyir rnam par shes pa rim can dang 'brel pa can dag kyang ci gcig [#]pu'i rang bzhin du mi 'gyur ram zhe na mi 'gyur te/_'di ltar/_rnam shes snga mas shes bya ba'i/_/rang bzhin rjes su 'brang na ni/_/shes pa snga ma'ang phyi mar 'gyur/_/phyi ma'ang de bzhin snga mar
[\[57b.4\]]'gyur/_/de lta ma yin na rnam par shes pa snga mas shes par bya ba 'dus ma byas kyi rang bzhin ni phyi ma'i dus na'ang yod la/_rnam par shes pa snga ma ni med pa dang /_de bzhin du shes pa phyi mas shes par bya ba ni snga na yod la/_shes pa phyi ma ni med do zhes bya ba nyams par 'gyur ro/_/ji ste shes pa
[\[57b.5\]]phyi ma dang snga mas shes par bya ba de'i ngo bo sngon dang phyi ma'i gnas dag na med na/_gal te de lta na ni/_sngon dang phyi ma'i gnas rnams su/_/de yi ngo bo mi 'byung na/_/'dus ma byas te shes pa bzhin/_/skad cig 'byung [#]bar shes par bya/_/bsam gtan gyi [#]thur mas blo gros kyi mig phye ba rnams kyis [#]rnam
[\[57b.6\]]par shes pa byung ma thag tu 'jig pa rgyun du 'bab pa/_yul de la 'jug pa gzhan gyi dus na med pa'i rang bzhin ltar de yang skad cig re re la 'jig pa las mi 'da' bar 'gyur ro/_/de ltar na/_de'i ming don dang mthun pa yang rigs pa ma yin pa nyid du bstan pa/_snga ma snga ma'i skad cig gi/_/_
[\[57b.7\]]mthu yis 'byung bar 'gyur bas na/_/'dus ma byas su 'di mi 'gyur/_/sems dang sems las byung ba bzhin/_/ci ste skad cig phyi ma phyi ma rnams rang dbang du 'byung ngo zhe na/_de ltar 'gyur bar [#]ni mi nus te/_skad cig pa rnams 'di dag tu/_/rang dbang 'byung bar 'dor na ni/_/gzhan la
[\[58a\]]
[\[58a.1\]]ltos pa med pa'i phyir/_/rtag tu yod pa'am med par 'gyur/_/res 'ga' 'byung ba'i phyir de dag kyang sems dang sems las byung ba de [#]bzhin du rten cing 'brel bar 'byung ba nyid du gsal bar shes par bya'o[#]/_/'di dag thams cad ni bdag gis [#]rloms te smras su zad kyi/_
[\[58a.2\]]don bya ba thams cad kyi nus pa dang bral ba la ni rtog pa dang ldan pa rnams kyis rnam par dpyad pa'i don ci yang med de/_don bya bar nus pa rnam par brtag pa'i yul yin pa'i phyir ro/_/gzhan du na/_don byed nus pa ma yin la/_/de 'dod brtags pas ci zhig bya/_/ma ning gzugs bzang mi
[\[58a.3\]]bzang zhes/_/'dod ldan rnams kyis brtags ci phan/_/de bas na mkhas pa rnams kyis [#]ni don byed nus pa la dngos po'i mtshan nyid ces smra'o/_/dngos po rnam pa de lta bu la/_gang zag dang chos la bdag med pa la sogs pa ston cing de las bzlog pa sgro btags pa'i ngo bo ni dgag
[\[58a.4\]]par byed de/_skyes bu'i do ces na brjod pa 'bras bu 'byung ba ni 'di nyid la rag las pa'i phyir ro/_/gzhan ni sgrub pa yang med 'gag [#]pa yang med de/_de ni btang snyoms su bya ba nyid du gnas pa'i phyir ro/_/de ltar na dngos po yul thams cad bdag med pa la sogs par ma bstan to
[\[58a.5\]]snyam du ma sems shig_/thams cad ces bya ba'i sgra ni brjod par 'dod pa'i don ma lus pa la brjod pa'i phyir te/_brjod par 'dod pa ni don byed nus pa'i dngos po thams cad do/_/de lta bas na don byed nus pa ni skad cig pa nyid du nges so/_/gzhan ni rim dang cig shos kyi don byed par mi 'thad
[\[58a.6\]]pa'i phyir ro/_/gang zag skad cig pa'am/_skad cig ma yin par brjod du med pa ni rang bzhin med pa nyid de/_nam mkha'i me tog la sogs pa ltar bsgrim mi dgos par grub bo/_/gzhan yang /_skad cig skad cig ma yin par/_/gang zag bstan du mi rung bas/_/gcig dang du ma'i rang
[\[58a.7\]]bzhin dang /_/bral bar gsal bar rab tu shes/_/pha rol gyis khas blangs pa'i gang zag chos can la/_gtan tshigs kyi rtsa ba gcig dang du ma'i rang bzhin dang bral ba nyid tshegs med pa nyid du 'grub bo/_/skad cig par gyur na ni du ma'i rang bzhin du 'gyur te/_skad cig re re la
[\[58b\]]
[\[58b.1\]]yang rang bzhin gzhan dang gzhan 'byung ba'i phyir ro/_/skad cig ma yin na ni rtag tu bstan pa gcig pu'i ngo bo yin pa'i phyir gcig pu'i rang bzhin du 'gyur ro/_/gnyi ga ltar yang brjod du med na ni tshegs med par gcig dang du ma'i rang bzhin gyis stong pa nyid du grub [#]bo/_/gzhan yang
[\[58b.2\]]gzhan dag gis gzhan du dngos po rnams la khyab pa dang ma khyab pa'i phung po gnyis su khas blangs te/_de la khyab pa ni nam mkha' la sogs pa'o/_/ma khyab pa ni rags pa dang rdul phra rab rnams so/_de dag thams cad kyang gcig pu'i rang bzhin dang 'gal bar bstan pa/_tha dad
[\[58b.3\]]phyogs dang 'brel bas na/_/khyab rnams gcig pur ga la 'gyur/_bsgribs dang ma bsgribs [#]dngos sogs phyir/_/rags pa rnams kyang gcig pu min/_nam mkha' la sogs pa phyogs tha dad pa'i shing la sogs pa dang 'brel pa de dag gi gcig dang 'brel [#]ba'i rang bzhin gang yin pa
[\[58b.4\]]de nyid gzhan dang 'brel pa can yang yin na ni des na de dang 'brel ba'i phyir de gcig pu'i bdag nyid yin pa bzhin du gzhan yang de dang tha dad ma yin par 'gyur ro/_/'on te de [#]phyogs tha dad na ni rang bzhin de nyid gzhan dang 'brel pa can ma yin par 'gyur ro/_/rags par 'dod pa lus la [#]sogs
[\[58b.5\]]pa yang bsgribs pa dang /_ma bsgribs pa dang /_g.yo ba dang /_mi g.yo ba dang /_tshon gyis bsgyur ba dang /_ma bsgyur ba dang /_tshig pa dang ma tshig pa la sogs pa mi mthun pa'i phyogs gnas pa'i rang bzhin 'dzin na gcig pu'i rang bzhin du rigs par [#]'gyur/_gal te bsgribs pa la sogs
[\[58b.6\]]pa dag yan lag rnams kyi yin gyi yan lag can gyi ni ma yin no zhe na/_ci yan lag can 'di dag de dag dang 'du ba ma yin nam/_'di dag ma yin no/_gal te de bden du gzhug na 'o na bsgribs pa dang /_ma bsgribs pa zhes bya ba la sogs pa phan tshun mi mthun pa rkang pa dang lus la sogs
[\[58b.7\]]pa'i dngos po'i gnyis su ci'i phyir mig gi spyod yul du mi 'gyur/_gal te de dag kyang de'i yin no zhe na/_ci yan lag gzhan dang ldan pa [#]nyid dam de nyid do/_/gzhan du na rags pa gcig [#]pur mi 'gyur ro/_'di ni de bas kyang ches rags te/_yan lag lhag ma rnams dang ldan [#]na ni/_de rnam pa
[\[59a\]]
[\[59a.1\]]de lta bu'i chos kho nar dmigs par 'gyur ro/_/'on kyang gang thog mar de rtsom pa'am/_rags [#]pa gdags pa'i [#]rgyu rdul phra rab don dam pa gcig pu'i rang bzhin du 'gyur ro/_/de yang de ltar 'gyur bar mi rigs te/_de yang 'byar bar 'gyur na ni
[\[59a.2\]]ji ltar gzegs zan pa dag na re/_phrad de tshogs [#]nas dgos pa rtsom mo zhes zer ba lta bu'am/_yang na phan tshun mthus 'dzin gyis ma 'byar ba'i rang bzhin par yod cing bskor ba ste/_ci ltar kha cig na re/_tha dad phyogs nas mang po dag_/'ga' la kun nas bskor tsam du/_/brjod
[\[59a.3\]]par zad kyi rdul de ni/_/cha shas bcas pa'i bdag nyid min/_/zhes zer ba lta bu'am/_yang na mang po dag par med de/_ji ltar rdul phra rab rnams mi reg kyang bar med pas reg par 'du shes so zhes [#]bya ba lta bu yang mi [#]rung ste/_rnam par gzhag pa 'di dag thams cad ni brtags
[\[59a.4\]]pa tsam kho na'i snying por zad do/_/bdag nyid thams cad kyis 'byar na ni rdzas rnams 'dres par 'gyur te/_rdul gyi rang bzhin gcig pu gang gis 'byar ba de nyid gzhan dang yang 'byar ba'i phyir ro/_/phyogs gcig gis 'byar na ni cha shas yod par 'gyur te/_rang bzhin gzhan dang gzhan
[\[59a.5\]]dag gis rdul gzhan dang 'byar ba'i phyir ro/_/bar yod pa yang bar dag tu snang ba dang mun pa'i rdul phra rab rnams kyi go skabs yod par 'gyur te/_phrag ni mun pa dang snang ba'i bdag nyid yin pa'i phyir de dag dang 'byar bar 'gyur ro/_/bar med pa'i phyogs kyang 'byar ba'i phyogs dang tha dad pa med pa nyid de/_
[\[59a.6\]]bar med pa ni phrag med pa'o/_/phrad pa dang 'byar ba zhes bya ba ni don tha dad pa ma yin te/_shing rta chen po rnams kyis lam po che btod [#]zin to/_/de lta yin yang mdor bsdus te rnam par brtag par bya'o/_/'byar ba dang ni bskor ba'am/_/bar med rnam par gnas kyang rung /_/dbus gnas rdul phran rdul
[\[59a.7\]]gcig la/_/bltas pa'i rang bzhin gang yin pa/_/rdul phran gzhan la lta ba yang /_/de nyid gal te yin brjod na/_/de lta yin nas chu sogs/_/ji ltar rgyas 'gyur ma yin nam/_/phyogs gsum char yang phyogs bcu na rnam par gnas pa'i rdul phra mo rnams kyi dbus na gnas pa'i rdul phra
[\[59b\]]
[\[59b.1\]]rab gang yin pa de shar phyogs na gnas pa'i rdul phra rab la bltas pa'i rang bzhin gang yin pa de nyid gal te phyogs lhag ma na rnam par gnas pa'i rdul phra rab rnams la bltas pa yang yin na ni de'i tshe de'i rang bzhin la bltas pa nyid kyi phyir shar phyogs na gnas par 'dod pa'i rdul phra mo lta bu'am/_shar
[\[59b.2\]]phyogs kyi khang pa la khang pa gcig bltas pa lta bur phyogs lhag ma gzhan na gnas pa rnams don ji lta ba bzhin mi 'gyur ro/_/de lta bas na shar dang nub la sogs pa'i [#]cha can mi gnas pas sa'i dkyil 'khor la sogs pa gnas par mi 'gyur ro/_/ci ste nyes pa 'dir 'gyur du 'ong zhes te/_
[\[59b.3\]]rdul phran gzhan la lta ba'i ngos/_/gal te gzhan du 'dod na ni/_/gal te de [#]lta yin na/_rab tu phra rdul ji lta bu/_/gcig pu cha shas med par 'gyur/_/phyogs bcu na rnam par gnas pa'i rdul phra rab tu gyur pa'i grangs kyi rang bzhin dang ldan pa'i phyir/_'di ltar gcig pu rnam par gzhag
[\[59b.4\]]pa smros shig_/rang bzhin tha dad pa'i mtshan nyid yin pas dngos po tha dad de/_rdul phra rab de dag kyang de snyed du 'gyur ro/_/gang gi phyir de dag kyang de ltar/_rdul phran rang bzhin med grub pa/_/de phyir dmigs [#]dang rdzas la sogs/_/bdag dang gzhan smras mang po dag_/rang bzhin med par
[\[59b.5\]]mngon pa yin/_/rdul phra rab rnams med pa nyid du nges na rang gi sde pa dag mig dang gzugs dang de'i rnam par shes pa la sogs pa de kho na nyid du 'dod pa dang /_gzegs zan pa la sogs pas smras pa'i [#]rdzas dang yon tan la sogs pa bsgrim [#]mi dgos par rang bzhin gyis stong par nges so/_/ci 'di
[\[59b.6\]]rgyal po'i bka' 'am zhe na/_ma yin te/_de yi rang bzhin des brtsams dang /_/de yi yon tan de las bdag_/de yi spyi dang khyad par yang /_/de dag de dang ldan pa can/_/rang gi sde pa dag ni gzugs can gyi khams bcu po de dag rdul phra rab la sogs [#]pa yin par brjod de/_de dag de med na mi rung ngo /_/_
[\[59b.7\]]'di ltar mig dang gzugs rnams la brten nas mig gi rnam par shes pa 'byung ngo zhes bya ba la sogs pa de la brten pa dang dmigs pa rnam par shes pa'i khams lnga yang de med na ci la [#]brten te skye bar 'gyur/_rnam par shes pa'i khams lnga med na de ma thag pa'i rkyen des mngon par bsgrubs pa'i [# ]
[\[60a\]]
[\[60a.1\]]yid kyi rnam par shes pa yang mi 'thad pa'i rang bzhin nyid do/_/de ltar rnam par shes pa drug gi tshogs ma grub na/_rnam par shes pa de 'das ma thag pa'i yid kyang yang dag par rnam par gzhag par mi rigs so/_/de ltar sems rang bzhin med par gyur na
[\[60a.2\]]de dang grub pa dang bde ba gcig pa dang tshor ba dang 'du shes dang sems pa la sogs [#]sems las byung ba rnams kyang rang bzhin med par bde blag tu shes so/_/ldan pa ma yin pa'i 'du byed rnams kyang rnam par rtog pa la dpa' ba mkhas pa rnams kyis lan brgyar dum bu dum bur bshig [#]zin pas
[\[60a.3\]]shi zin pa de dag la bsnan [#]mi dgos so/_/yang na gzugs la sogs pa de dag dang dngos su 'am brgyud pas [#]'brel pa can de dag kyang de med pas gzod ma nas ma skyes pa nyid do/_/rnam par rig byed ma yin pa 'byung ba chen po rnams rgyur byas pas grub par brjod pa de yang de dag med na med pa
[\[60a.4\]]nyid do/_/nam mkha' la sogs pa 'dus ma byas mtha' dag kyang sngar bstan [#]zin te/_khams bco brgyad po de dag ni rang bzhin med pa nyid du gsal lo/_/rdul gnyis pa la sogs pa'i yan lag can/_rdul phra rab de [#]dag gis dngos dang gcig nas gcig tu brgyud de brtsams par 'dod
[\[60a.5\]]pa de dag kyang de med na med do/_/gzugs dang ro dang dri la sogs pa yon tan rnams kyang phal cher 'bras bu dang bcas pa de dag nyid kyi yin no/_/'degs pa la sogs pa las kyi dngos po rnams kyang de'i las kyi ngo bo nyid kho na'o/_/spyi dang spyi'i khyad par dang [#]khyad par yang yod pa dang /_sa la sogs pa
[\[60a.6\]]phal cher brten pa dang nye bar brten pa dang bcas pa de dag nyid kyi yin te/_de dag kyang de dag 'du ba can du 'dod do/_/de bas na 'brel [#]pa can med pa'i phyir 'du ba yang rang bzhin med pa kho na'o/_/rtag pa'i dngos po nam mkha' dang /_dus dang /_phyogs dang /_bdag dang /_phra rab dag kyang
[\[60a.7\]]bsal te/_rang bzhin med par sngar bstan zin to/_/gzugs kyi phung po dpyad pa'i zhar la rnam par shes pa'i phung po mtshungs par ldan pa dang bcas pa yang rang bzhin med par bstan to/_/da ni rang gi sde pa dang gzhan gyis gnyis dang gnyis ma yin pa'i tshul du brjod pa dngos su bstan par bya'o/_/de la
[\[60b\]]
[\[60b.1\]]gnyis kyi tshul ni gang dag gzung [#]ba dang 'dzin pa gnyis yang dag par yod par 'dod la/_rnam par shes pa ni shel sgong dag pa lta bu yul gyi rnam pa mi 'dzin par brjod pa ste/_de dag gi dpyad pa bya ba[#]/_/rnam shes bems [#]po'i rang bzhin las/_/bzlog pa rab tu skye ba ste/_/bems [#]min rang
[\[60b.2\]]bzhin gang yin pa/_/de 'di'i bdag nyid shes [#]pa yin/_/de la re zhig gnyis kyi tshul rnam pa med pa'i rnam par shes pa'i phyogs ni/_rnam par shes pa yul gyi snang ba dang ma phrad pa/_bdag tsam rig pa tsam la gzhol ba kho nar zad pas/_/bdag dang tha dad pa'i don myong ba'i bdag nyid du mi
[\[60b.3\]]rung ngo /_/'di rang rig pa'i rang bzhin du rnam par gzhag pa ni rang bzhin gyis gsal ba'i bdag nyid yin pa'i phyir te/_shing rta la sogs pa la rig pa med pa'i rang bzhin las bzlog pa'i phyir ro/_/de ni rang gi ngo bo rig par bya ba'i phyir sngon po la sogs pa bzhin du rig par byed pa gzhan la mi ltos pas te/_
[\[60b.4\]]rig pa med pa ma yin [#]zhes bya ba'i don 'di ni rang rig pa zhes bya bar brjod do/_/gcig pa cha med rang bzhin la/_/gsum gyi rang bzhin mi 'thad phyir/_/de yi rang gi [#]rig pa ni/_/bya dang byed pa'i dngos por min/_/ji skad du yul rang gi rnam pa 'jog nus pa ni rgyu nyid de rig par bya ba nyid yin pa dang /_
[\[60b.5\]]rnam par shes pa yul gyi ngo bor gzhag pa ni bskyed par bya ba nyid de rig pa po nyid do zhes rnam pa dang bcas pa'i shes pa'i tshul las rjod [#]pa lta bur rang rig pa la ni de ltar rnam par gzhag par mi 'thad de/_rnam par shes pa cha med pa'i bdag nyid las bskyed par bya ba dang /_skyed ba po dang /_bskyed pa'i
[\[60b.6\]]bya ba'i tshul du'am/_rig par bya ba dang rig pa po dang /_rig pa'i bye brag gis gsum gyi tshul du mi dmigs [#]pa'i phyir te/_'di ltar skye ba'i snga logs na ni med pas nus pa med la/_nus pa'i dus na ni skyed pa por 'dod pa'i ngo bo bzhin du de dang tha mi dad pa bskyed par bya bar 'dod pa'i ngo bo yang yongs su
[\[60b.7\]]grub ste/_bdag nyid la byed pa ni 'gal lo/_/de lta bas na gsal bar byed pa gzhan la mi ltos par rang gsal ba'i bdag nyid ni rnam par shes pa'i rang rig pa zhes bya'o/_/de'i phyir 'di ni shes pa yi/_/rang bzhin yin pas bdag shes rung /_/don gyi rang bzhin gzhan dag la/_/de yis ji ltar
[\[61a\]]
[\[61a.1\]]shes par 'gyur/_/dper na bdag nyid gsal ba'i ngo bo yin pas rang gi ngo bo gsal bar byed pa la gsal bar 'dod pa de bzhin du rnam par shes pa yang myong ba'i bdag nyid yin pa'i phyir rang rig par 'dod do/_/ci ste rnam par shes pa ni yul so sor [#]rnam par rig
[\[61a.2\]]pa'i mtshan nyid yin pas de ni [#]don yongs su dpyod pa'i ngo bo nyid kyang yin te/_de'i phyir rang gi ngo bo bzhin du don kyang myong bar 'dod do zhe na/_de ni mi rung ste/_de yi rang bzhin gzhan la med/_/gang gis de shes gzhan yang shes/_/shes dang shes par bya ba'i don/_/tha dad par ni 'dod phyir
[\[61a.3\]]ro/_/yongs su gcod ces bya ba'i ngo bo de ni shes pa'i thun mong ma yin pa ste/_bde ba la sogs pa'i bde ba nyid la sogs pa lta bu yin na/_de 'dra ba de gzhan la ji ltar yod/_'brel pa gang gis na/_'di'i 'di zhes bsnyad pa myong bar 'gyur/_/de las byung ba de tsam gyis ni don myong
[\[61a.4\]]bar mi 'grub ste/_mig la sogs pa la yang thal bar 'gyur ba'i phyir ro/_/gal te don kyang yongs su gcod pa'i bdag nyid du 'gyur la/_rnam par shes pa yang de'i bdag nyid [#]yin na ni/_de lta bas na de'i tshe shes pa'i don yongs su gcod pa'i ngo bo yin pas myong ba'i ngo bor tha mi dad pa'i phyir/_
[\[61a.5\]]shes pa rig pas don rig par yang 'gyur ba zhig na/_phyi rol gyi don la mngon par zhen pa'i dug gis [#]ma rungs par byas pa'i bsam pa can gyi lugs la ni de mi srid do/_/don dang shes pa gnyis tha dad pa'i phyir ro/_/gang rnam pa bzhin du shes pa yang rig pa med par 'dod pa de'i ltar na gnyi ga
[\[61a.6\]]la rig pa med de don dang shes pa zhes bya bar 'grub par bsnyad du med do/_/shes pa ni gsal ba yin na gsal ba na gsal bar ma gyur te/_gsal ba gsal ba ma yin pa'i phyir mi gzhan gyi mngon sum du 'dod pa'i don bzhin du 'dod pa'i don kyang mngon sum du mi 'gyur la rab tu [#]'brel pa'i rgyu yang med
[\[61a.7\]]pa'i phyir ro/_/gzhan yang shes pa rnam pa med pa'i phyogs 'di ni shes pa rnam pa dang bcas pa'i phyogs shin tu 'brel pa med pas kyang ches dman par bstan pa/_shes pa rnam bcas phyogs la ni/_/dngos su de gnyis tha dad kyang /_/de dang gzugs brnyan 'dra bas na/_/gdags pa tsam gyi tshor bar
[\[61b\]]
[\[61b.1\]]rung /_/des gzhag pa shes pa'i bdag nyid du gyur pa'i gzugs brnyan rigs pa gang yin pa de nyid don shes pa'o/_/de'i phyir na don gyi 'bras bu gzugs brnyan myong ba la don kyang myong ngo zhes gdags so/_/don gyi rnam pas bsgyur ldan pa'i/_/rnam shes su zhig mi 'dod pa/_/de la phyi rol rig
[\[61b.2\]]pa yi/_/rnam pa 'di yang yod ma yin/_/rig [#]pa med pa'i rang bzhin yin pas rig pa'i don gyi dngos po ni don las ring du gyur pa nyid do[#]/_/'brel pa'i rgyu gzugs brnyan yang khas mi len pas gdags pa yang mi srid do/_/gal te de lta na shes pa rnam pa dang bcas pa nyid du [#]ni rung ngo /_/de yang
[\[61b.3\]]de lta ma yin te/_'di la yang /_shes gcig tha dad ma yin pas/_/rnam pa mang por mi 'gyur te/_/de phyir de yi mthu yis ni/_/don shes 'gyur bar gzhag pa med/_/ri mo rkyang pa la sogs pa la dmigs pa'i rnam par shes pa la ni sngon po dang /_ser po la sogs pa spyod yul gyi bye brag
[\[61b.4\]]ji snyed pa de snyed kyi grangs kyi bye brag gi rnam pa gdon mi za bar 'byung ngo /_/de lta ma [#]yin na shes pa de dang mthun par mi 'gyur ro/_/rnam pa de dag gi sna tshogs pa 'di ni rig [#]pa ma yin te/_rnam par shes pa gcig dang tha dad pa ma yin pa'i phyir shes pa de'i rang gi ngo bo bzhin no/_/de'i phyir rnam pa
[\[61b.5\]]sna tshogs kyi rgyus [#]de la [#]'di ni sngon po'o/_/'di ni ser po'o zhes bya ba la sogs pa don sna tshogs rig pa'i [#]rgyu rnam pa sna tshogs su rnam par gzhag pa med par 'gyur ro/_/ci ste yang gsal bar mngon sum du byas pa rnam pa sna tshogs yod par nges par khas blang du nges so zhe na/_de lta na yang /_
[\[61b.6\]]rnam pa rnams dang ma bral bas/_/rnam shes gcig tu mi 'gyur ro/_/de lta yin [#]na 'di gnyis la/_/gcig ces ji skad brjod par bya/_/rnam par shes pa de rnam pa du ma dang tha dad pa ma yin pa'i lus yin na ni/_rnam pa de dag gi bye brag bzhin du du mar 'gyur ro/_/gal te rnam par shes
[\[61b.7\]]pa ni gcig pu kho na'i rang bzhin yin la/_rnam pa ni du ma yin na de'i tshe 'gal ba'i chos su gnas pas [#]rnam par shes pa gnyis [#]tha dad pa ma yin par ni 'gal lo/_/'di ltar 'dod de/_dkar po dag la sogs pa la/_/shes pa de ni rim 'byung ste/_/mgyogs par 'byung phyir blun po
[\[62a\]]
[\[62a.1\]]dag_/cig car [#]snyam du shes pa ni/_/me tog ut+pala'i 'dab ma brgya 'bigs pa bzhin du/_shin tu myur ba'i phyir rim gyis dngos po la yang cig ca'o [#]snyam du shes so zhes 'dzer te/_dper na mgal me'i 'khor lo mthong ba bzhin te/_mthong ba de ni myur
[\[62a.2\]]du bskor ba'i phyir ro zhes zer ro/_/gal te de lta na/_lcug ma'i sgra la sogs pa'i blo/_/rab tu mgyogs par 'byung yin na/_/de phyir cig car [#]'byung ba yi/_/'dir yang ci phyir 'byung mi 'gyur/_/lcug ma dang /_ta la dang /_mtsho dang /_ro bro ba dang zhes bya ba la sogs pa yi ge'i
[\[62a.3\]]'bru'i yul rnams kyi blo dag kyang rab tu mgyogs par 'byung du 'dra ste/_de bas na mgyogs par 'byung ba'i phyir ri mo brkyang ba la sogs pa bzhin du cig car du ci'i phyir mi shes/_rgyu 'dra ba'i 'bras bu ni tha dad par mi rigs te/_rgyu ma yin par 'gyur ba'i phyir ro/_/yid kyi rtog pa 'ba'
[\[62a.4\]]zhig la'ang /_/rim du shes par mi 'gyur ro/_/ring du gnas pa ma yin pas/_/blo rnams kun kyang mgyogs 'byung 'dra/_/sems pa dang dpyod pa la sogs pa'i dus na 'byung ba can rigs mi 'dra ba mig la sogs pa'i shes pa dang ma 'dres pa bar chad med pa 'byung ba yang gsal bar
[\[62a.5\]]mgyogs par 'byung na ci'i phyir cig car du mi shes/_gcig tu na 'di'i phyir myur du 'byung ba'i phyir ro zhes bya ba 'di ni len [#]du mi rung ste/_pha rol gyi lugs las kyang rab tu myur du 'jig pa dang ldan pa'i blo rnams ni gang yang yun ring du gnas pa med do zhes 'byung ste/_de phyir yul rnams thams
[\[62a.6\]]cad la/_/rim gyis 'dzin par mi 'gyur gyi/_/rnam pa dag ni tha dad ltar/_/cig car 'dzin par snang bar 'gyur/_/de'i phyir mgyogs par bye brag med pa'i phyir/_don thams cad 'dzin pa la [#]rnam pa'i bye brag bzhin du rim pa [#]ma yin par 'gyur ba bzlog par dka'o/_/rgyu rnam pa thams cad du 'dra
[\[62a.7\]]ba'i 'bras bu mi 'dra ba ni mi rigs te/_rgyu ma yin pa nyid du 'gyur bar sngar bshad zin to/_/mgal me'i 'khor lo mthong ba'i dpe yang rung ba ma yin te/_'di ltar mgal me la yang cig car du/_/'khor lor snang ba'i 'khrul pa 'byung /_/gsal bar rab tu snang ba'i phyir/_/mthong bas
[\[62b\]]
[\[62b.1\]]mtshams sbyor ma yin no/_/ci gsal bar snang ba dang mtshams sbyor ba 'gal lam/_'gal [#]te/_'di ltar mtshams rnams [#]sbyor ba ni/_/dran pas byed pa nyid yin gyi/_/mthong bas ma yin 'das pa yi/_/yul la 'dzin pa min phyir ro/_/dran pa ni yul du byas pa nying mtshams sbyor
[\[62b.2\]]te/_ma [#]zin pa la ni mtshams sbyor bar [#]mi nus pa'i phyir ro/_/des cir 'gyur smras pa/_de yi yul du gang 'gyur ba/_/de ni zhig pas [#]gsal ma yin/_/de phyir 'khor lor snang ba 'di/_/gsal ba ma yin 'gyur ba'i rigs/_/dran pa ni mdun na 'dug pa'i dngos po la yang shin tu
[\[62b.3\]]gsal bar rtogs pa ma yin no/_/de'i bdag nyid du gyur pa mgal me'i 'khor lo mthong ba yang de bzhin du 'gyur ba'i rigs na/_mgal me la ni 'khor lor gsal bar snang ba 'di yang snang ngo /_/ut+pala'i 'dab ma brgya cig car phigs par shes pa gang yin pa de yang gsal bar snang ba ma yin
[\[62b.4\]]no/_/cig car du phigs so snyam pa la ni tshad ma'i gnod pa yang yod pa'i phyir de la cig car yang [#]ma yin par gnas par rigs te/_zhib pa rtse gcig pa shes rab kyi mig dang ldan pa dag ni de la rim du nges par byed do/_/mang po dag byed pa gcig pa gcig gis 'bigs pa gang yin pa de ni rim gyis
[\[62b.5\]]'gyur te/_dper na zangs kyi glegs ma la sogs lta bu ste/_ut+pala'i 'dab ma mang po 'bigs pa 'di yang mi'i byed pa gcig gis byas pas rjes su dpog go/_/gang dag rigs mthun pa'i shes pa rnams kyang rnam pa'i grangs bzhin du ri mo'i gzhi la sogs pa la lhan cig tu mang du 'byung ste/_
[\[62b.6\]]gzugs dang sgra [#]la sogs pa'i shes pa rigs mi mthun pa bzhin no snyam du sems pa de dag gi lugs bstan par bya'o/_/ri mo'i gzhi rnams mthong ba'i tshe/_/de la de bzhin sems mang po/_/ci ste cig ca'i [#]tshul gyis su/_/'byung bar 'gyur bar 'dod na go/_/gal te de lta na/_de lta yin
[\[62b.7\]]na dkar la sogs/_/rnam pa sna gcig shes pa yang /_/thog ma dbus mtha' tha dad pas/_/dmigs pa sna tshogs nyid du 'gyur/_/ji ltar sngon po dang dkar po la sogs pa rnam pa mang po de bzhin du gcig pur 'dod pa dkar po la sogs pa la yang tshu rol dang /_pha rol dang dpung gi cha'i ngo
[\[63a\]]
[\[63a.1\]]po'i rnam pa mang po nyid de/_de la yang de'i bdag nyid kyi shes pa [#]du ma nyid du 'gyur ro/_/du mar 'dod do zhe na/_'o na gcig pur gyur pa gang yin/_gang yan lag med pa'i rdul gyi yul 'dzin pa ste/_yul de'i yan lag rnam par dbye bar nges par [#]byed pa ni/_shin
[\[63a.2\]]tu zhib pa'i shes rab can rnams kyis kyang mi nus so/_/lta ba de yang myong bar byed pa ma yin par brjod pa/_rdul phran bdag nyid dkar la sogs/_/gcig pu'i bdag nyid cha med pa/_/shes pa gang la'ang snang gyur par/_/bdag gis rab tu tshor ba med/_/bdag gis rab tu sems
[\[63a.3\]]btud kyang /_/cha shas thams cad kyis [#]stong pa'i rdul ma mthong ste/_ma mthong bzhin du de khas blangs shing bdag la ji ltar bslu/_rtog pa dang ldan pa rnams kyis yod par khas len pa'i rgyu ni dmigs pa yin na/_de ni de med pas rung ba ma yin no/_/gzhan yang bcos ma dang bcos ma ma
[\[63a.4\]]yin pa'i phye ma leb khra bo la sogs ji ltar gcig pu'i bdag nyid ma yin pa de bzhin du rnam pa sna tshogs pa'i rnam par shes pa de [#]yang gcig pu'i rang bzhin du gdags pa ma yin par 'thad pa med do/_/'o na sna tshogs ma yin pa'i rnam par shes pa gang yin pa de gcig pu'i rang bzhin du 'gyur ro/_/_
[\[63a.5\]]de yang de ltar mi rung ste/_thams cad kyi lta ba rnams la yang /_de la sna tshogs snang bas yul du ma yod de 'di ltar re zhig rang gi sde pa'i lugs las/_rnam shes lnga yi khams rnams ni/_/bsags la dmigs pa'i rnam pa yin/_/sems dang sems byung dmigs pa ni/_/drug par
[\[63a.6\]]gzhag par byas pa yin/_/dbang po gzugs can la brten pa rnam par shes pa'i khams lnga'i yul ni rdul phra rab du ma 'dus pa yin pas/_rnam pa de snyed kyi rjes su 'brel pa'i phyir sna tshogs nyid las mi 'da'o/_/yid kyi rnam par shes pa yang de dang don mthun te/_de dang grub pa dang bde ba
[\[63a.7\]]gcig pa'o/_/chos kyi khams rnam par rig byed ma yin pa dang /_'dus ma byas kyang mi rigs [#]pa'i phyir tshor ba la sogs pa phung po gsum tsam gyi bdag nyid de/_de la dmigs pa'i yid kyi rnam par shes pa yang sems las byung ba 'ba' zhig la mi 'dzin gyi/_sems dang sems las
[\[63b\]]
[\[63b.1\]]byung ba'i tshogs la dmigs te/_de'i grangs snyed kyi rnam pa dang ldan pa'i phyir sna tshogs nyid las mi 'da'o/_/gang dag bde bar gshegs pa'i gsung rab legs par gsungs pa 'di las phyi rol du gnas pa gzegs zan dang ser skya la sogs pa'i lugs la 'chel la[#]/_'bras bu'i rdzas la
[\[63b.2\]]sogs pa don gcig gi yul shes par smra ba de dag gi lugs ltar na/_don gcig pu de'i rnam par shes pa gcig pu'i bdag nyid du 'gal ba med do zhe na/_mi rung ste 'di ltar/_phyi gzhung rnams la'ang rnam shes ni/_/gcig tu snang bar mi rigs te/_/yon tan la sogs ldan pa yis/_
[\[63b.3\]]rdzas la sogs pa dmigs phyir ro/_/de dag ni gzugs la sogs pa yon tan rnams dang /_bskyod pa la sogs pa las rnams dang /_lag pa la sogs pa rang gi yan lag rnams dang /_spyi la sogs pa dang ldan pa'i lus la sogs pa'i rdzas la dmigs so zhes smra ste/_yon tan
[\[63b.4\]]la sogs pa yang rdzas la sogs pa dang ldan no zhe'o/_/de dag gi lugs ltar na yang rnam par shes pa la don du ma snang ba nyid do/_/rgyal ba pa dang /_rgyal dpog pa rnams kyi ltar na yang /_nor bu gzi yi bdag nyid ltar/_/dngos po kun shes lta ba la/_/de la 'dzin pa'i sems kyang ni/_
[\[63b.5\]]gcig pu'i ngo bor snang mi rigs/_/de dag smra ba ni/[# ]du ma'i ngo bo'i dngos po la/_/brjod par 'dod pa ngo bor 'dod/_/cig ca'am [#]rim gyis tshul gnyis las/_/tshig gi bya ba gzhan med do/_/dper na khra bo'i kha dog las/_/ji ltar 'dod bzhin kha dog 'dzin/_/de bzhin dngos la
[\[63b.6\]]sna tshogs phyir/_/tha dad tha dad min par rtog_/ces zer ro/_/yul sna tshogs la rnam par shes pa sna tshogs ma yin pa snang ba [#]ni mi rigs te/_de dag dang mthun par mi 'jug pas mi 'dzin par 'gyur ba'i phyir ro/_/lha'i bla ma'i lta ba'i rjes su 'brang ba la smras pa/_sa la sogs pa 'dus
[\[63b.7\]]pa la/_/yul dang dbang por kun 'jog par/_/su 'dod de yi lugs la yang /_/dngos po gcig dang mthun 'jug med/_/'dus par [#]rnam par gzhag pa'i rgyu ni 'dus pa can du ma yin pas 'dus pa la 'dzin pa'i shes pa ni gcig dang mthun par 'jug par mi rigs so/_/ser
[\[64a\]]
[\[64a.1\]]skya'i dbang du byas nas smras pa/_snying stobs la sogs bdag sgra sogs/_/phyogs la'ang don gcig [#]snang ba can/_/shes pa rigs pa ma yin te/_/gsum gyi bdag nyid yul snang phyir/_/ci ste gsum gyi bdag nyid kho nar yul snang ba ma yin gyi/_snying
[\[64a.2\]]stobs la sogs pa gang gi [#]shas che ba de dmigs te gzhan ni ma yin no zhe na/_de yang de ltar mi rung ste/_rigs dang bsgoms pa'i bye brag gis sgra la sogs pa cig [#]kho na la mang po dag gi gdung ba dang zhum pa dang rga ba la sogs pa myong ngo /_/yon tan gnyis kyi shas chung na myong ba
[\[64a.3\]]'di ji ltar mngon sum du rab tu 'grub/_mi snang ba la sogs pa'i dbang gis [#]lhag ma'i ngo bo mi mthong bar 'dod do zhe na/_'di yang shin tu mi rigs par brjod pa/_dngos po'i ngo bo rnam gsum la/_/de ni gal te rnam gcig ste/_/de dang mi mthun snang na go_/de ni de 'dzin ji ltar
[\[64a.4\]]'dod/_/yul ji ltar gnas pa'i rang bzhin dang mthun par 'jug na rnam par shes pa dmigs pa 'dzin par 'gyur gyi gzhan du na don gzhan bzhin du yul du 'dod pa yang yul du mi 'gyur te/_sgra la sogs pa ni gsum gyi rang bzhin yin la rnam par shes pa ni gcig gi ngo bo dang mthun
[\[64a.5\]]par 'jug ste de dang mthun par mi 'jug pa'i phyir ro/_/gsang ba pa gang dag_/phyi rol yul rnams med par yang /_/sna tshogs snang la rtag pa ste/_/cig ca'am [#]ji ste rim 'byung ba'i/_/rnam shes rung ba shin tu dka'/_/ci skad brjod pa de dag gi phyogs la yang sna tshogs su sla ba nyid de/_
[\[64a.6\]]'di ltar sngon po dang ser po'i rnam pa du ma cig car snang ba'i rnam par shes pa ni rnam pa du ma dag dang tha dad pa ma yin pa'i phyir rnam pa de'i rang gi ngo bo bzhin du du mar 'gyur ro/_/rim pa yang gzugs dang sgra la sogs par [#]snang ba ni gtan tshigs dang dpe gnyis po 'di dag nyid kyis du mar 'gyur ba
[\[64a.7\]]las mi 'da' ba nyid do/_/gzhan du na 'di gnyis gcig tu ji ltar brjod de nyes pa snga ma bzhin no/_/rim gyi phyogs la nyes pa gzhan 'di yang yod de/_rnam pa gcig rig par 'dod pa na de dang rnam par shes pa tha mi dad pa'i phyir rnam par shes pa de'i rang gi ngo bo lta bu'am/_'dod pa'i rnam pa
[\[64b\]]
[\[64b.1\]]lta bur snga ma dang phyi ma'i rnam pa yang rig par 'gyur te/_de gnyis kyang 'dug pa'i phyir ro/_/nam mkha' dang so sor brtags pas 'gog pa la sogs pa gang dag kun rdzob tu yod par brjod pa de dag 'dzin pa'i shes pa ni sna tshogs su snang ba ma yin par 'gyur ro zhe na/_de ltar yang ma yin par
[\[64b.2\]]brjod pa/_nam mkha' la sogs shes pa dag_/ming tsam du ni snang ba rnams/_/yi ge du ma snang ba'i phyir/_/sna tshogs snang bar gsal ba yin/_/ming dang 'brel pa'i rnam par rtog pa'i gzugs brnyan ma gtogs par de la cha med pa'i ngo bo phra rab tsam gang yang mi dmigs so/_/khas blangs
[\[64b.3\]]de yang brjod par bya'o/_/rnam shes sna tshogs min snang ba/_/'ga' zhig yod par bzhugs na yang /_/'on kyang yang dag gzhag mi rung /_/mtshan nyid bcas la gnod mthong phyir/_/mtshan nyid dang ldan pa la ni gnod pa dmigs te/_de'i mtshan nyid sun phyung ba'i phyir thams cad du
[\[64b.4\]]dbugs mi phyin to/_/de ltar thams cad kyi phyogs rnams la yang /_de'i phyir sna tshogs snang ba yi/_/rnam shes rnam pa kun tu gnas/_/de ni rnam pa tha dad ltar/_/gcig pu'i rang bzhin mi rigs so/_/skabs kyi mjug sdud do/_/yang 'dir gsungs pa/_sor mo tshigs rnams las gzhan
[\[64b.5\]]min/_/gzhan ma yin pa yod ma yin/_/de ltar ma grub tshigs sogs med/_/de phyir tshogs pa tsam yang med/_/tshogs pa dang ni bcas pa yi[#]/_/sor mo la sogs rnams kyis ni/_/dngos po thams cad med par bstan/_/tshogs ma gtogs pa'i dngos phra med/_/de ltar don gcig
[\[64b.6\]]shes byed pa/_/blo ni gang du brtag par bya/_/sems byung tshogs dang bcas sems kyi/_/dmigs pa gcig 'dir ji ltar 'gyur/_/rang gi sde pa sems tsam gyi tshul la brten pa blo gros dkar pa gang dag rnam par shes pa ni mthun pa'i bag chags yongs su smin pa la rag las nas 'byung ste/_
[\[64b.7\]]byung ma thag tu 'jig pa dang don du tshor bar bya ba dang tshor ba po'i rnam pa med do zhes smra ba de dag gi lugs la dogs pa bsu ste/_ji ste thog ma med rgyud kyi/_/bag chags smin pas sprul pa yi/_/rnam pa dag ni snang ba yang /_/nor bas sgyu ma'i rang bzhin 'dra/_/gzugs la sogs pa'i skye mched
[\[65a\]]
[\[65a.1\]]kyi rdul phra rab rnams dang rdzas dang yon tan la sogs pa mchog dang mchog ma yin pa'i lta ba'i rjes su 'brang ba rnams kyis brjod pa dag mi rigs pa dang tshor bar bya ba [#]dang tshor ba po'i mtshan nyid dang yang bral ba'i phyir dri za'i grong khyer dang /_mgal me'i 'khor lo dang /_sprul
[\[65a.2\]]pa dang /_rmi lam dang /_sgyu ma dang /_chu zla lta bu kho na ste/_dmigs pa bden par 'dod pa'i shes pa la snang ba'i rnam pa 'di dag kyang thog ma med pa'i srid par 'byung ba can dngos po la mngon par zhen pa'i bag chags yongs su smin pa'i mthus snang ngo /_/de dag 'on kyang de dag gi[ #]/_
[\[65a.3\]]dngos de yang dag nyid dam ci/_/'on te ma brtags gcig pu na/_/dga' bar khas len 'di bsam mo/_/lugs 'di ni tshad ma dang lung shin tu gsal bas shes par bya ba dang /_dmigs pa can mtha' yas pa dag gi mngon par zhen pa ngan pa'i gnyen po yang yin pas shin tu dkar
[\[65a.4\]]ba ste 'di ltar rdul phra rab la sogs pa yod pa dag dgag par byed pa dang tshor bar bya ba dang tshor ba po'i mtshan nyid dang 'gal ba yang ston pa sngar bshad pa'i tshad ma ni tshul 'di rab tu gsal bar byed pa'o/_/tshul 'di ni lung dang ldan pa yang yin te/_lang kar gshegs pa'i mdo las
[\[65a.5\]]thog ma med pa'i blos bsgos pas/_/sems ni gzugs brnyan lta bu ste/_/don gyi rnam par snang yang ni/_/yang dag ji bzhin don mthong med/_/gang zag rgyu [#]dang phung po dang /_/rkyen dang de bzhin rdul rnams dang /_/gtso bo dbang phyug byed pa dag_/sems tsam po las [#]rnam par brtags/_/_
[\[65a.6\]]don yod ma yin sems nyid de/_/phyi rol don mthong log pa yin/_/rigs pas [#]rnam par bltas na [#]ni/_/gzung dang 'dzin pa 'gag par 'gyur/_/zhes gsungs so/_/mkhas pa dag tshul 'di la brten nas bdag dang bdag gi dang gzung ba dang 'dzin pa rab tu dbye ba dang [#]bcas pa rnams la
[\[65a.7\]]phyin ci log tu gyur pa rnams [#]sel to/_/'on kyang 'di la dpyad par bya ba cung zad tsam 'di yod de/_ci rnam pa de dag de kho na nyid yin nam 'on te ci gzugs brnyan la sogs pa ltar ma brtags pa gcig pu na dga' ba zhig yin/_'dis cir 'gyur/_gal te yang dag rnam par shes/_/du mar
[\[65b\]]
[\[65b.1\]]'gyur ro yang na ni/_/de dag gcig 'gyur 'gal ldan pas/_/gdon mi za bar so sor 'gyur/_/yang dag pa'i rnam pa dang tha dad pa ma yin pas rnam pa'i rang gi ngo bo bzhin du rnam par shes pa du mar 'gyur [#]ba'am yang na rnam par shes pa gcig pu dang tha mi dad pas rnam pa rnams kyang rnam par
[\[65b.2\]]shes pa'i rang gi ngo bo bzhin du gcig pu nyid du 'gyur ba bzlog par dka'o/_/'gal ba'i chos gnas pa nyid pas don dam par na rnam pa dang rnam par shes pa nyid tha dad nyid du 'gyur ro/_/nyes pa gzhan yang brjod pa/_rnam pa tha dad ma yin na/_/g.yo dang mi g.yo la sogs pa/_/gcig gis [# ]
[\[65b.3\]]thams cad g.yo la sogs/_/thal bar 'gyur te len gdab dka'/_/tha dad pa ma yin zhes bya ba ni de nyid yin no zhes bstan par 'gyur ro/_/de bas na gal te rnam pa gcig g.yo ba la sogs pa'i byed pa zin tam/_ser po la sogs pa'i bdag nyid du gyur na lhag ma rnams kyang rnam pa de
[\[65b.4\]]lta bur 'gyur ro/_/de lta ma yin na gdon mi za bar sna tshogs nyid du 'gyur ro/_/thal ba 'di ni phyi rol gyi don gyi phyogs la yang rnam pa dang bcas pa'i shes pa khas len na mtshungs pa rab tu ston te/_phyi rol don gyi tshul la yang /_/de ltar rnam par ma bral na/_/gcig gi chos su thams
[\[65b.5\]]cad kyang /_/'jug par 'gyur te bzlog pa med/_/mi mthun pa'i chos su gnas na ni de nyid nges par tha dad par 'gyur ro/_/gang dag [#]bde ba la sogs pa ltar sngon po la sogs pa'i rnam pa rnams kyang myong ba'i bdag nyid kho na ste shes pa de dag ni mang la de dag kyang rigs mthun pa sha stag
[\[65b.6\]]ste/_rigs mi mthun pa'i shes pa bzhin du 'byung ngo zhes smra ba de dag gi ni gang snga phyi med par sems gnyis 'byung ba 'di ni gnas ma yin te go skabs med do zhes bya ba dang /_de bzhin du sems can thams cad ni rnam par shes pa rgyud gcig [#]pa'o zhes bya ba'i lung dang 'gal ba bzlog pa
[\[65b.7\]]dka'o/_/rnam par smin pa'i rnam par shes pa'i dbang du mdzad de/_de skad gsungs par 'dod do zhe na/_gal te de ltar na 'di ni sngon gyi slob dpon gyi tshul/_de dag rnams la rigs mthun pa'i/_/rnam par shes pa [#]nges par 'gyur/_/'di ltar rnam par rtog pa rnams/_/rim gyis [#]'byung
[\[66a\]]
[\[66a.1\]]bar yang dag rtogs/_/zhes bya ba dang 'gal lo/_/de'i tshe mi mthun pa'i phyogs dang gnyen po'i sems kyi dbang du mdzad nas sems gnyis lhan cig tu 'byung ba bkag pa ste/_rigs pas shin tu gsal bar kho bo de skad du smra'o/_/cig [#]ces bya ba'i sgra ni 'ba'
[\[66a.2\]]zhig ces bya ba'i rnam grangs su gtogs pa yin gyi [#]bye brag gi tshig ni ma yin te/_de dag la bdag dang bdag gi dang gzung ba dang 'dzin pa la sogs pa dang bral ba'i sems nyid yod kyi gzhan ni ci yang med do zhes bstan par 'gyur ro/_/de bas na rnam par smin pa'i rnam par shes pa lus dang
[\[66a.3\]]longs spyod dang gnas su snang ba'i rnam pa tha dad pas tha dad par thal bar 'gyur gyi gnod pa ni ci yang mi skyed do/_/ci lugs 'di rma med pa [#]yin nam zhe na/_ma yin par brjod pa/_ci ste rnam pa'i grangs bzhin du/_/rnam par shes pa khas len na/_/de tshe rdul phran 'drar 'gyur ba[#]/_/dpyad pa
[\[66a.4\]]'di la bzlog par dka'/_/gal te bar med par gnas pa'i rdul phra rab kyi ngo bo rnams ltar rigs mthun pa'i rnam par shes pa mang po 'di dag kyang 'byung na/_de'i tshe rdul phra rab la dpyad pa ci 'dra ba [#]sngar byas pa de 'dra ba nyid rnam par shes pa rnams la yang bzlog par dka' bar 'gyur te/_'di
[\[66a.5\]]ltar dbus su 'dod pa'i rnam par shes pa rdul gyis bskor ba lta bur 'dod pa gang yin pa de'i rang bzhin gang gis gcig la mngon du phyogs pa de nyid kyis ci gzhan la yang phyogs sam 'on te gzhan gyi [#]phyogs zhes rnam par rtog pa'i nyes pa de nyid do/_/bar [#]med par rigs gcig pa'i rdul
[\[66a.6\]]du ma 'dzin pa na rags pa gong bu gcig tu 'khrul pa dang bar [#]med par du ma myong ba'i bdag nyid sngon po la sogs pa rig [#]pa la gcig tu 'khrul zhes bya ba 'di la bye brag ci yod de/_sngon po la sogs pa bar med par snang ba de nyid kha cig ni rdul phra rab kyi bdag nyid du khas len/_gzhan ni rig
[\[66a.7\]]pa'i ngo bo [#]zhes zer ba skyon mtshungs pa nyid las mi 'da'o/_/gang du nor bu gzi bzhin du rnam par shes pa gcig kho nas sna tshogs kyi ngo bo blangs so zhes bya ba de dag gi lugs la dogs pa brjod pa/_gal te sna tshogs de gcig na/_/nam mkha'i gos can lus sam ci/_/'di ni nam mkha'i
[\[66b\]]
[\[66b.1\]]gos 'chang ba'i lta ba/_du ma'i ngo bo dngos po la/_/brjod par 'dod pas ngo bor 'dod/_/cig ca'am [#]rim gyis tshul gnyis las/_/tshig gi bya ba gzhan med do/_/zhes bya ba la de la brten tam de lta'o zhe [#]na/_de yang rigs pa ma yin te/_/sna tshogs gcig pa'i rang bzhin min/_/rin chen sna
[\[66b.2\]]tshogs la sogs 'dra/_/sna tshogs zhes bya ba ni rnam pa tha dad pa la bya ste/_de ni yang dag par na gcig gi rang bzhin dang 'gal lo/_/rnam pa de dag ji snyed par rang bzhin yang de snyed de/_rang bzhin tha dad pa'i mtshan nyid ni dngos po tha dad pa'o/_/gzhan yang /_sna tshogs gcig pu'i rang
[\[66b.3\]]bzhin na/_/sna tshogs ngo bor snang ba dang /_/bsgribs dang ma bsgribs la sogs pa/_/tha dad 'di ni ji ltar 'gyur/_/rin po che gzi la sogs pa la sna tshogs kyi ngo bo gcig pu'i bdag nyid du gyur na rnam pa tha dad pa'i rnam pa snang ba dang 'gal lo/_/de ni/_rnam pa [#]tha dad pa'i bdag nyid du
[\[66b.4\]]'khrul pa med de/_rin po che'i rnam pa tha dad pa dang mtshungs so/_/tha dad pa med pa'i phyir gcig bsgribs pas [#]thams cad bsgribs par yang 'gyur ro/_/de bzhin du gcig rtogs pas thams cad rtogs pa la sogs par 'gyur ro/_/ji ste ngo bo nyid du de'i/_/rnam pa 'di dag med pa ste/_/_
[\[66b.5\]]yang dag tu na rnam med pa'i/_/rnam par shes pas nor pas [#]snang /_/rnam par shes pa de ni don dam par na shel sgong dag pa lta bu ste/_sngon po la sogs pa'i rnam pa'i bye brag tu gyur pa ma yin na/_de lta bu de la yang thog ma med pa'i dus kyi phyin ci log gi bag chags smin pa'i
[\[66b.6\]]mthus rnam pa rnams snang ste sngags la sogs pas dkrugs [#]pa'i mig can rnams la 'jim pa'i dum bu la sogs pa rta dang glang po che la sogs par snang ba bzhin no zhe'o/_/gal te med na ji lta bur/_/de dag 'di ltar gsal bar tshor/_/de yi [#]dngos las tha dad pa'i/_/shes pa de 'dra
[\[66b.7\]]ma yin no/_/de kho na nyid du de dag med kyang shin tu gsal bar shes par mi 'thad pa ci yod ce na/_smras pa/_'di ltar gang la dngos gang med[#]/_/de la de shes yod ma yin/_/bde ba min la bde sogs dang /_/dkar ba [#]rnams la'ang mi dkar bzhin/_/'di la bsgrub par bya ba'i chos
[\[67a\]]
[\[67a.1\]]las bzlog pa dang sgrub pa'i chos 'gal ba ci zhig yod na/_'di ltar mi mthun pa'i phyogs las ldog pa la som nyi'i skabs med par 'gyur ro zhe na smras pa/_rnam pa 'di la shes pa'i don/_/dngos su 'thad pa ma yin te/_/shes pa'i bdag dang bral ba'i phyir/_/_
[\[67a.2\]]nam mkha'i me tog la sogs bzhin/_/gang [#]rnam par shes pa bems po'i ngo bo ma yin pa'i rang bzhin du gnas pa gang yin pa ni btags pa ma yin par rig pa'i tshig gi don yin na/_nam mkha'i me tog lta bu sngon po la sogs pa'i rnam pa de lta bu ni rnam par shes pa'i ngo bo dang bral ba'i
[\[67a.3\]]phyir mi srid do/_/med pa nus pa med pas na/_/gdags pa'ang [#]mi rung rta ru bzhin/_/bdag snang shes pa mi skyed la/_/nus pa rung ba ma yin no/_/rang snang ba'i rnam par shes pa bskyed pa'i mthu med pa'i rnam pa la ni gdags pa tsam du yang rig [#]pa'i don mi srid pa nyid do/_/rta ru med
[\[67a.4\]]pa ni rang snang ba'i shes pa bskyed par mi 'gyur te rig pa gdags [#]pa'i rgyur mi 'gyur ro/_/'di gzhan du yang 'dir dpyad [#]par bya ste rnam pa de/_gang phyir de yod nges tshor ba/_/shes dang 'brel pa ci zhig yod/_/bdag med de yi bdag nyid dang /_/de las byung ba ma yin no/_/de ni shes pa'i
[\[67a.5\]]bdag nyid ma yin te/_shes pa bzhin du yod pa'i skyon du 'gyur ba'am rnam pa bzhin du rnam par shes pa yang med pa'i skyon du 'gyur ba'i phyir ro/_/med pa'i ngo bo de shes pa las byung ba yang ma yin te/_bskyed par bya ba'i ngo bo nyid med pa'i phyir ro/_/de las byung na yang snga phyi yod pas cig car du
[\[67a.6\]]rig pa med pa'i skyon du 'gyur te 'di ni re zhig 'dir [#]btang snyoms su bor ro/_/shes pa dang dus mnyam du dmigs pa'i rnam pa/_rgyu med na ni gang zhig gis/_/res 'ga' 'byung ba 'di rung [#]'gyur/_/rgyu dang ldan na gang zhig gis/_/gzhan gyi dbang las [#]bzlog par 'gyur/_/rnam pa ni med
[\[67a.7\]]pa nyid kyi [#]phyir rgyu med pa nyid do/_/rgyu med na res 'ga' 'byung bar mi srid de/_ltos pa med pa'i phyir ro/_/ci ste nyes pa 'di 'byung du 'ong zhes rgyu dang ldan par khas len na gal te de lta na yod par khas blangs ma thag pa med na mi 'byung ba'i gzhan gyi dbang nyid du de 'gyur ba la ji ltar lan
[\[67b\]]
[\[67b.1\]]gdab par nus/_rten cing 'brel par 'byung ba las gzhan gyi dbang du ni gud na med do/_/rkyen las byung ba'i rang bzhin las kyang yod pa gzhan ma yin no/_/rnam pa med par khas len na nyes pa gzhan yang smras pa/_de med na ni shes de yang /_/rnam pa med pa nyid kyis 'gyur/_/shel
[\[67b.2\]]sgong dag pa 'dra ba yi/_/shes pa rab tu tshor ba med/_/mig la sogs pa'i rnam par shes pa'i rang bzhin sngon po la sogs pa'i rnam pa dang bral ba nye bar bzhag pas kha sgyur [#]ba med pa'i shel sgong lta bu ni mi dmigs so/_/nang dang phyi rol du gyur pa'i rnam pa med na stobs kyis 'di 'ba'
[\[67b.3\]]zhig dmigs par 'gyur ro/_/smig rgyu la sogs pas nges pa ma yin par yang mi 'gyur te/_brgal zhing brtag [#]pa mthun pa'i phyir ro/_/'di ni 'khrul pas shes she na/_/de ci 'khrul la rag las sam/_/de yi mthu yis byung [#]na ni/_/de yang gzhan gyi dbang nyid do/_/dper na
[\[67b.4\]]mig ser gyi nad kyis btab pa'i mig can gyis med bzhin du dung la gser gyi rnam pa lta bur rig pa de bzhin du 'khrul pa'i bag chags kyi dbang gis med kyang ser po la sogs pa'i rnam pa bden par mngon par 'dod ce'o/_/'dir yang 'di 'khrul pa'i bag chags la rag las pa yin no/_/_
[\[67b.5\]]ci zhes bsam [#]par bya'o/_/de las byung ba'i mtshan nyid kyis [#]'brel pa yin na ni de nyid rten cing 'brel par 'byung ba'i phyir gzhan gyi dbang [#]du 'gyur ro/_/bag chags kyi 'bras bu'i bdag nyid 'khrul pa la de'i bdag nyid kyi mtshan nyid kyis 'brel pa yin na ni 'khrul pa bzhin du
[\[67b.6\]]gzhan gyi dbang nyid du 'gyur ba bzlog par dka' bar 'gyur ro/_/'dis ni/_dper na thag ring myang dam[#]na/_/chung ngu chen por snang ba bzhin/_/zhes bya ba la sogs pas phyi rol gyi don la mngon par zhen pas dbang med par gyur pa'i blo can la rnam pa med kyang snang ngo zhes smras pa'i lan
[\[67b.7\]]kyang btab zin to/_/de bas na dngos dang cig shos kyis rig pa'i don ma grub pa dang 'khrul pa'i bag chags la sngon po la sogs pa'i rnam pa med pa'i 'brel pa ma grub pas kha cig na re/_rnam shes rig pa tsam nyid de/_/bag chags nyes pas dkrugs pas na/_/sngon po la sogs tshor
[\[68a\]]
[\[68a.1\]]ba yi[#]/_/rnam pa 'ba' zhig 'byung bar 'gyur/_/de ni sngo [#]sogs rtogs pa ste/_/sngo [#]la sogs pa'i mtshan nyid min/_/de yi 'jug pa [#]rmongs pa'i bdag_/phyi rol sngo la sogs pa'i [#]sems/_/zhes smra ba de dag gi len yang [#]btab zin to/_/de bas na [#]sngon po la sogs
[\[68a.2\]]pa'i rnam pa ni 'khrul pa dang de'i bag chags dang yang 'brel par ma grub pas/_de log ste shin tu rnam par dag pa'i dus na yang rnam pa thams cad ldog par [#]mi rigs te/_'brel pa med na gcig log pas gzhan yang ldog par nges pa med de/_ba lang dang rta la sogs pa [#]bzhin no/_/dper [#]na/_
[\[68a.3\]]dngos po gang dang gang dpyad pa/_/de dang de la gcig nyid med/_/gang la gcig nyid yod min pa/_/de la du ma nyid kyang med/_/pha rol dang bdag gi lta ba'i rjes su 'brang ba dag gis khas blangs pa rtag pa dang /_mi rtag pa dang /_khyab pa dang /_cig shos dang /_rdul dang /_rags [#]pa
[\[68a.4\]]dang /_shes bya dang /_shes pa la sogs pa so sor tha dad pa'i dngos po gang la gcig pur brtags na de la de ltar brtags pa de'i tshe/_brtag pa'i khur lci ba bzod pa phra rab tsam yang med do/_/gang gcig pa'i rang bzhin du mi 'thad pa de du ma'i bdag nyid du khas blangs pa ni rigs pa
[\[68a.5\]]ma yin pa nyid de/_'di ltar du ma ni gcig bsags pa'i mtshan nyid do/_/gcig med na de yang med de/_shing la sogs pa med na nags tshal la sogs pa med pa bzhin no/_/de'i phyir/_dngos po gang dang gang brtags pa/_/de dang de la gcig pa med/_/gang la gcig pa yod min pa/_/_
[\[68a.6\]]de la du ma'ang med pa yin/_/zhes gsungs so/_/mdo de nyid las kyang /_blo yis rnam par gzhigs [#]na ni/_/ngo bo nyid ni gzung du med/_/de phyir de dag brjod med dang /_/ngo bo nyid kyang med par bshad/_/blo yis rnam par gzhigs [#]na ni/_/gzhan dbang med cing brtags pa med/_/_
[\[68a.7\]]grub pa'i dngos po yod med na/_/blo yis ji ltar rnam par brtags/_/rang bzhin med cing rnam rig med/_/dngos po med cing kun gzhi med/_/ro mtshungs byas pa'i rtog ge pa/_/ngan pa rnams kyis 'di dag brtags/_/mtshan ma dngos po rnam rig dang /_/yid kyi g.yo ba gang
[\[68b\]]
[\[68b.1\]]yin las/_/nga yi sras rnams rab 'das nas/_/de dag rnam par mi rtog spyod/_/ces gsungs so/_/de bas na blo gros dkar po rnams kyis don 'di de dang der smos te/_gang gis dngos rnams nges brtags nas/_/yang dag tu na dngos de med/_/'di ltar de dag gcig pu dang /_/du ma'i rang bzhin
[\[68b.2\]]yod ma yin/_/sna tshogs dngos po don rnams la/_/gal te gcig nyid ma rigs na/_/de blo sna tshogs snang ba yang /_/ji lta bur na gcig pur 'gyur/_/ji lta [#]ji ltar don bsams pa/_/de lta de ltar rnam par 'bral[#]/_/de bas mtshan nyid stong pa'i phyir/_/rang bzhin med par rab
[\[68b.3\]]bshad ces/_/mkhas pa rnams kyis gang gsungs pa/_/de ni gsal bar 'os [#]pa yin/_/zhe'o/_de ltar rigs pa dang lung dang ldan pa'i shes rab kyis brtags na/_dngos po ma lus pa brgya tshal du gzhigs te gcig pa [#]dang du ma'i rang bzhin dang bral ba'i gtan tshigs grub po/_/gtan
[\[68b.4\]]tshigs grub tu zin kyang chos gnyis ka dang ldan pa'i dpe ma grub pa ma yin nam/_ji lta [#]zhe na/_me long gi ngos la mig gi 'od zer phog nas slar log pas rang gi bzhin la sogs pa de ltar dmigs pa'i phyir ro/_/yang na me long la sogs pa'i nang [#]du shin tu dang ba'i gzugs gzhan zhig 'byung
[\[68b.5\]]ba'i phyir ro/_/yang na dngos po'i nus pa bsam gyis mi khyab pa'i mthus de ltar snang ba'i rnam par shes pa tsam 'byung ba'i phyir ro/_/gal te de lta na yang de ma lus par dpyad zin pas [#]yang dbyung ba mi rigs so/_/gzhan yang gal te me long gi ngos la sogs pa la mig gi 'od zer phog nas slar
[\[68b.6\]]log pa rang gi bzhin la sogs pa dang 'brel pa de 'dzin pa'i rgyur 'gyur na/_de lta na [#]me long gi ngos byang phyogs su bltas na gzugs brnyan lho phyogs su bltas pa mthong ba dang /_me long gi ngos chung [(]du [,]ngu [)]la rang gi bzhin chen po'i gzugs brnyan chung ngur snang ba yang mi rigs pa dang /_me long
[\[68b.7\]]gi ngos kyi nang du song bar snang ba yang mi rigs pa dang /_chu dngas pa'i mtsho de'i 'gram na 'dug pa'i ri dang shing gi [#]rtse mo dang yal ga gyen du bltas pa mang po'i gzugs brnyan yal ga dang rtse mo thur du bltas par dmigs par yang mi 'gyur te/_de bas na gzugs brnyan shes pa [#]de dang
[\[69a\]]
[\[69a.1\]]mi 'dra bar snang ba'i phyir rang gi [#]bzhin la sogs pa 'dzin pa ma yin te/_sgra la sogs pa'i shes pa bzhin du rjes su dpag par nus so/_/gzugs gzhan 'byung ba yang rigs pa [#]ma yin pa nyid de/_gzugs rnams lhan cig mi gnas pa'i phyir te gzugs
[\[69a.2\]]brnyan rnams ni me long gi ngos kyi phyogs de nyid na dmigs la/_lus can gyi dngos po rnams ni phyogs mtshungs par nam yang mi 'gyur te/_de dag gcig pu'i bdag nyid du 'gyur ba'i phyir ro[#]/_/der snang ba'i shes pa tsam 'byung bar zad de/_bye brag med na de lhag ma rnams kyang ci'i phyir mi
[\[69a.3\]]'dod/_'di ltar rdul phra rab rnams dang yan lag can rnams mi rigs pa dang /_gzung ba'i mtshan nyid dang [#]'gal bar thams cad nye bar sbyar bas khyab pa grub pa'i phyir ro/_/'dis sgyu ma dang /_rmi lam dang /_smig rgyu dang /_dri za'i gong khyer dang /_mgal me'i 'khor lo la
[\[69a.4\]]sogs pa'i dpe yang bshad do/_/de la yang 'jim pa'i dum bu la sogs pa yod du zin kyang /_de sgyu ma la sogs par mi brjod de/_gang glang po che la sogs pa de ltar dmigs pa de nyid de ltar dpe [(]byed [,]byad [)]kyi/_'jim pa'i dum bu la sogs pa ni de ltar dmigs pa ma yin no/_/shes
[\[69a.5\]]pa rnam pa dang bcas pa dang /_rnam pa med pa'i phyogs gnyi ga [#]la yang gang gi ngo bor snang ba dang /_rig pa de nyid dmigs pa yin gyi [#]rgyu tsam ni ma yin te/_mig la sogs pa la yang thal bar 'gyur ba'i phyir ro/_/de bas na/_skye ba de dang gzhan dang ni[#]/_/dus de dang ni dus gzhan na/_/_
[\[69a.6\]]thams cad du ni phyi rol dmigs/_/yul dang dus gzhan bdag nyid do/_/rmi lam shes pa'i spyod yul ni/_/yul de dang ni yul gzhan no/_/mgal me'i 'khor lo [#]'gal ba ni/_/myur du bskor bar byas pa yin/_/dri za'i grong khyer sprin rnams dang /_/sngon shes khyim la sogs pa
[\[69a.7\]]yin/_/smig rgyu chu yi rnam shes la/_/dgon dung 'od zer gdungs de bzhin/_/zhes bya ba de gnas med do/_/de dag rgyu nyid du yod kyang dmigs pa nyid du mi rigs te/_rgyu'i don kyang [#]gzhan dmigs pa'i don kyang gzhan te/_bshad ma thag pas rgya cher ni mi dgos so/_/'di phyogs
[\[69b\]]
[\[69b.1\]]dang mthun pa'i phyogs la yod par gyur du zin kyang mi mthun pa'i phyogs las ldog par ji ltar nges te/_gang gis na ldog pa la [#]the tshom gyi skyon du mi 'gyur snyam pa'i re ba 'di ni brdzun pa'o/_/de bas na 'di brjod de/_gcig dang du ma ma gtogs par/_/rnam pa gzhan dang ldan pa yi[#]/_/dngos po mi
[\[69b.2\]]rung 'di gnyis ni/_/phan tshun spangs te gnas phyir ro/_/gcig pu'i bdag nyid dang /_du ma'i bdag nyid ni phan tshun spangs te gnas pa'i mtshan nyid yin pas phung po gzhan sel to/_/de bas na rnam pa gzhan du gzhag pa'i dngos po med pa'i phyir 'di la ldog pa mi ldog pa med do/_/gtan
[\[69b.3\]]tshigs 'di la ni dam bcas pa'i don gyi phyogs gcig pa yang med de/_grub pa'i yul gyis yul can shes pa dang /_sgra dang tha snyad rnams grub pa'i phyir te/_dper na 'di ni ba [#]glang ste lkog [#]shal la sogs pa 'dus pa'i bdag nyid kyi phyir ro zhes bya ba dang 'dra bar ji skad smras pa'i
[\[69b.4\]]'thad pa rnams kyis/_gcig dang du ma'i rang bzhin dang bral bar [#]bstan du zin kyang /_gang dag thog ma med pa'i 'khor ba nas phyin ci log gcig nas gcig tu brgyud de/_dngos po la mngon par zhen pas [#]yongs su 'phel ba spang bar dka' ba dang [#]/_tshul bzhin yid la byed pas
[\[69b.5\]]goms par [#]byed pa'i phyir spang dka' bas yang dag par na dngos po mtha' dag la khyab pa'i rang bzhin med pa nges par mi sems mi brjod cing /_gzhan dag la yang nges par bskyed par 'dod pas tha snyad 'dogs par mi byed pa 'di de [#]ltar shes pa dang sgra dang tha snyad kyi yul nyid du bsgrub ste/_
[\[69b.6\]]dmigs su yod pa'i mtshan nyid du gyur pa las mi dmigs pas med ces bya ba lta bu'o/_/'di thams cad ni bcom ldan 'das nyid kyis kyang [#]gsungs te/_yab dang sras mjal ba'i mdo las kyang /_'di skad du/_me long shin tu yongs dag la/_/ji ltar rang bzhin med pa yi/_/gzugs
[\[69b.7\]]brnyan snang ba de bzhin du/_/ljon pa chos 'di shes par gyis/_/nga yis rang bzhin stong pa zhes/_/gang bshad stong par [#]lta bar gyis/_/byis pa log pa'i blo can rnams/_/rang bzhin stong par mi shes pa/_/de dag rnams la bstan pa'i phyir/_/rang bzhin stong zhes bde gshegs ston/_/kun
[\[70a\]]
[\[70a.1\]]tu rtog pa'i rtog pas bskyed/_/yang dag ma yin rtog pas bcings/_/zhes gsungs pa lta bu'o/_/lang kar gshegs pa'i mdo las kyang /_gcig dang gzhan nyid spangs pa yi[#]/_/gzugs ni ji ltar me long la/_/snang yang de na yod ma yin/_/de bzhin dngos po'i ngo bo
[\[70a.2\]]nyid/_/ces bstan to/_/gang gi phyir de de ltar gyur pa/_de phyir dngos po 'di dag ni/_/kun rdzob kho na'i mtshan nyid 'dzin/_/gal te 'di dag don 'dod na/_/de la kho bos ci zhig bya/_/ji skad bshad pa'i rigs pa dag gis[#]/_dngos po thams cad ni brtag mi bzod pa'i phyir ma brtags na nyams [# ]
[\[70a.3\]]dga' ba kho na'i bdag nyid kyi ngo bo 'dzin te/_sgyu ma'i glang po che dang rta dang mi la sogs pa bzhin no/_/gal te rnam pa de ltar gzhan gyis ma bcos pa'i dngos po thams cad ngo bo nges par 'dzin par 'dod na de la kho bos dgag tu ci yod/_de dag gis dngos po'i ngo bo 'di bdag nyid kyis rang
[\[70a.4\]]gir byas kyi/_'di ni su dag gis kyang lcags kyu med pa'i 'dod pas 'di dag la gzhag pa med do/_/ji ltar gnas pa'i dngos po'i de kho na la mkhas pa'i de bzhin gshegs pa rnams kyis de dang de dag tu rab tu bshad de/_chos thams cad [#]yang dag par sdud pa las ji skad du/_/byang chub sems
[\[70a.5\]]dpa' de bzhin gshegs pa dgra bcom pa yang dag par rdzogs pa'i sangs rgyas rnams kyis tha snyad du [#]ston pa rnam pa bcur [#]khong du chud par bya ste/_bcu gang zhe na/_'di lta ste phung po ston pa dang /_khams ston pa dang /_skye mched ston pa dang /_sems can ston pa dang /[# ]las ston pa dang /_
[\[70a.6\]]skye ba ston pa dang /_rga ba ston pa dang /_'chi ba ston pa dang /_'chi ba'i nying mtshams sbyor [(]bston [,]ba ston [)]pa dang /_de rab tu zhi bar [#]'gyur ba'i mya ngan las 'das pa ston pa zhes gsungs pa lta bu'o/_/de bas na dkon mchog sprin las kyang /_rigs kyi bu chos bcu dang ldan na/_byang chub sems dpa'
[\[70a.7\]]kun rdzob la mkhas pa rnams yin no/_/bcu gang zhe na/_'di lta ste/_gzugs su yang 'dogs la/_don dam par gzugs su yang mi dmigs shing mngon par zhen pa med do/_/de bzhin du tshor ba dang /_'du shes dang /_'du byed rnams dang /_rnam par shes pa zhes [#]rgya cher gsungs so/_/_
[\[70b\]]
[\[70b.1\]]de bas na 'phags pa blo gros mi zad pas bstan pa las kyang /_tshul bzhin zhes bya ba ni chos thams cad bdag med pa ste/_de bzhin du chos thams cad rigs pas mthong ba'o/_/ci ltar sems can bdag med pa de bzhin du chos thams cad rigs pas mthong ba'o zhes bya ba [#]gsungs so/_/_
[\[70b.2\]]rgyal ba bskyed pa las kyang rgyal bas ji skad du/_mtshan nyid stong pa nyid kyi phyir rnam par shes pa'i bar du rnam par shes pa'i ngo bo nyid kyis stong ngo zhes gsungs pa lta bu'o/_/gal te 'di ni brtags pa'i ngo bo nyid kyis stong pa nyid do zhes gsungs so zhe na/_de bden te yang dag par rang bzhin dang
[\[70b.3\]]bcas pa yang [#]yod do zhes bya ba de yang brtags pa'i ngo bo nyid kho na'o/_/gzhan gyi dbang gi ngo bo yang dag par yod pa nyid du grub na ni gnyis la sogs pa brtags pa'o zhes bya ba de grub na sngar smos pa'i tshad ma'i gnod pa yod pas de ni ma grub bo/_/glang po che'i [#]rtsal gyi mdo las kyang /_shA ri'i bu
[\[70b.4\]]'di ji snyam du sems/_gang chos rnams kyi ngo bo nyid shes pa de yod pa yin nam/_'on te med pa yin/_gsol pa/_bcom ldan 'das gang chos thams cad kyi ngo bo nyid 'tshal ba de ni sgyu ma'i ngo bo nyid 'chal [#]ba ste/_bcom ldan 'das de ni ma mchis shing /_mchis pa ma lags so/_/de ci'i slad
[\[70b.5\]]du zhe na/_bcom ldan 'das kyis chos thams cad ni sgyu ma'i ngo bo nyid do zhes bstan pa'i slad du ste/_sgyu ma lta bu gang lags pa de ni ma mchis pa'o/_/'di lta ste/_chos thams cad kyi ngo bo nyid 'tshal ba de ni 'tshal ba ma mchis pa'o/_/de ci'i slad du zhe na/_'di la gang yang yang dag par
[\[70b.6\]]chos gang yang mi dmigs pa'i slad du'o [#]zhes bya ba la sogs pa gsungs so/_/'o na [#]ci ste kun rdzob kyi ngo bo 'di gal te ci dngos po med pa yin nam/_'di dngos po med pa yin [#]na ni mthong ba dang 'dod pa'i don byed pa dang 'gal lo zhe na/_de ni de lta ma yin par bstan pa/_ma brtags gcig
[\[70b.7\]]bu'i nyams dga' zhing /_/skye dang 'jig pa'i chos can pa/_/don byed pa dag nus rnams kyis[#]/_/rang bzhin kun rdzob pa yin rtogs/_/kun rdzob [#]ni sgra'i tha snyad tsam gyis [#]bdag nyid ma yin gyi/_mthong ba dang 'dod pa'i dngos po rten cing 'brel par 'byung ba rnams ni brtag mi bzod pas
[\[71a\]]
[\[71a.1\]]yang dag pa'i kun rdzob ste/_gdags pa zhes bya ba la sogs pa tha snyad de lta bur byas pa'i brda dag gis [#]tha snyad 'dogs par byed pa na de'i phyir don byed pa dang ci'i phyir 'gal te/_'di skad du/_rten cing 'brel par gang 'byung ba/_/de ni stong pa nyid du bshad/_/_
[\[71a.2\]]de ni rgyur [#]byas gdags pa ste/_/de nyid dbu ma'i lam yin no/_/zhes gsungs pa lta bu'o/_/'phags pa blo gros mi zad pas bstan pa las/_de la kun rdzob kyi bden pa gang zhe na/_'jig rten gyi tha snyad ji snyed pa dang /_yi ge dang skad dang brda bstan pa dag go/_/don dam pa'i
[\[71a.3\]]bden pa ni gang la sems kyi rgyu ba yang med na yi ge rnams lta ci smos zhes gang gsungs pa de la don ni 'di yin te/_sems can dang snod kyi bdag nyid kyi 'jig rten myong bar bya ba dang /_myong ba'i ngo bo'i tshul 'dir 'jig rten gyi tha snyad du dgongs pa ste/_byed pa'i sgrub pa yongs su bzung ba'i
[\[71a.4\]]phyir ro/_/brjod pa'i ngo bo ni ma yin te/_de ni yi ge la sogs pas brjod pa'i phyir ro/_/ji snyed pa zhes bya ba ni ma lus pa'i don yin par bstan te/_de'i phyir rnam par mi rtog pa'i shes pas rtogs pa'i bdag nyid gzugs la sogs pa dang /_bde ba la sogs pa ni kun rdzob kyi bden
[\[71a.5\]]pa nyid las mi 'da'o/_/de'i rjes su 'brel pa'i phyir yi ge la sogs pa yang sbyar ro/_/de'i phyir lung las byung ba dang /_'jig rten pa yang bsdu ste/_de ni yid kyi dang ngag gi'o/_/dper na yid kyis brgya byin la chos mngon par bshad pa dang /_yid kyis tshigs su bcad pa'i lan btab par
[\[71a.6\]]de dang de dag nas 'byung ba lta bu'o/_/de bas na spros pa'i tshogs thams cad dang bral ba'i don dam pa'i bden pa la ni sems rgyu ba yang med par bstan to/_/kun rdzob 'di ni rgyu med par mi rung ste/_shing rta dang sems can la sogs pa btags pa bzhin ma yin nam/_skyob pas kyang /_/_
[\[71a.7\]]dper na yan lag tshogs rnams la/_/shing rta zhes ni bya bar 'dod/_/de bzhin phung po rgyur byas nas/_/kun rdzob tu ni sems can brjod/_/ces gsungs so/_/gal te de [#]lta na 'di la yang /_brtag [#]pa ma byas nyams dga' ba'ang /_/bdag rgyu snga ma snga ma la/_/brten nas phyi ma phyi ma yi/_/_
[\[71b\]]
[\[71b.1\]]'bras bu de 'dra 'byung ba yin/_/de phyir kun rdzob rgyu med na/_/rung min zhes pa'ang legs ma yin/_/gal te 'di yi nyer len pa/_/yang dag yin na de smros shig_/de ni bshad zin te/_brtag mi bzod la don byed nus pa'i dngos po nyid ni yang dag pa'i kun rdzob ces bya ste/_gang zag
[\[71b.2\]]la sogs pa ltar sgra tsam ni ma yin no zhes bya ba'o/_/de lta bu de la yang brjod pa'i tshul gyis brtags pas dpyad [#]mi bzod pa'i rang gi rgyu la brten nas 'byung na rgyu med par ji ltar 'gyur/_shes rab dang ye shes kyis [#]dpyad na gang gi rgyu'i rang bzhin yod pa de blo gros dang ldan pas smros shig_/_
[\[71b.3\]]shing rta la sogs pa yang chos nyid 'di las mi 'da' ba nyid do zhes thams cad dang nye bar [#]sbyar bar bshad zin to/_/'dir yang gsungs pa/_yi ge gcig sngags gang yang med/_/yi ge mang po gzhan yang med/_/yi ge 'gags pa rnams min la/_/brten [#]nas de ni med pa yin/_/de
[\[71b.4\]]bzhin rang gi yan lag las/_/sman ni gud na [#]mi snang ngo /_/sgyu ma'i glang po snang ba de/_/de dag las min gzhan yang min/_/rten cing 'brel par 'byung ba de/_/yod dam med par su zhig 'dod/_/de la dmigs par byed pa yi/_/mig gi rnam shes byung [#]ba ltar/_/las dang nyon mongs
[\[71b.5\]]dbang 'phags [#]pa/_/len bcas srid las 'byung ba dang /_/de bzhin du ni gzugs 'byung ba/_/yod dam med par su zhig 'dod/_/de ltar srid pa'i yan lag kun/_/tha snyad kyis ni gdags pa ste/_/'di ltar 'gog la sogs pa yi/_/chos kun dgongs te gsungs pa yin/_/ji ltar
[\[71b.6\]]sngags de [#]sngags min dang /_/ji ltar sman yang sman min la[#]/_/de ltar brten [#]nas gsungs pa ste/_/gnyis ka 'grub par 'gyur ma yin/_/chos thams cad rang bzhin med pa yin du zin na/_'jig rten mtha' dag nam mkha'i me tog bzhin du 'gyur te/_de'i [#]phyir mthong ba dang /_thos pa dang /_
[\[71b.7\]]bye brag phyed [#]pa dang /_rnam par shes pa la sogs pa med pas 'phags pa dang 'phags pa ma yin pa'i tha snyad la sogs pa rnam par gzhag pa grub pa'i mtha' dang mi 'gal ba ji ltar sbyar zhe na/_klan ka 'di ni snying po yod pa ma yin te/_dngos po kun gyi rang bzhin ni/_/rig pa'i lam gyi rjes 'brang bar/_
[\[72a\]]
[\[72a.1\]]gzhan dag 'dod pa sel bar byed/_/de phyir rgol ba'i gnas med do/_/yod dang med dang yod med ces/_/khas mi len pa gang yin pa/_/de la nan tan ldan pas kyang /_/cir yang klan ka bya mi nus/_/byis pa'i gnas skabs nas bzung ste/_/thams cad mkhyen pa'i ye shes
[\[72a.2\]]kyi bar du myong ba gang ma brtags gcig pu na yid du 'ong ba'i rang bzhin la ni kho bos bkag pa med de/_yang dag par na [#]'bras bu snga na yod pa dang /_med pa dang /_gnyis ka dang /_gnyis ka ma yin par smra ba ser skya pa la sogs par brtags pa gang yin pa de med do/_/de'i phyir chos thams cad
[\[72a.3\]]rang bzhin med par smra ba 'di ni stong pa nyid kyi don log par mthong ba ma yin no/_/gang gi phyogs la yod pa dang /_/med dang yod med yod min pa/_/de la klan ka bya bar ni/_/yun ring [#]du yang brjod mi nus/_/de phyir yang dag nyid du na/_/dngos po gang yang grub pa med/_/de phyir de bzhin
[\[72a.4\]]gshegs rnams kyis/_/chos rnams thams cad ma skyes gsungs/_/yang dag par na dngos po phra rab kyang yongs su grub par mi 'thad de/_/ji ltar bstan pa'i tshul gyis gcig dang du ma'i rang bzhin dang bral ba'i phyir ro/_/de'i phyir yang dag par na gang gi skye ba dang /[ #]sngon du 'gro ba'i gnas pa
[\[72a.5\]]dang /_mi rtag pa dang /_de la brten pa'i dngos po'i chos gzhan yang yod par 'gyur ram/_de lta bas na blo gros rgya mtshos bstan pa las 'di skad gsungs te/_gang dag rten cing 'brel 'byung ba/_/de dag dngos nyid ci yang min/_/gang dag ngo bo nyid med pas/_/de dag gang du 'byung ba
[\[72a.6\]]med/_/ce'o/_/glang po'i rtsal gyi mdo las kyang /_gang zhig skye bar 'gyur ba yi[#]/_/chos de gang yang mi dmigs na/_/'byung ba med pa'i chos rnams la/_/byis pa dag ni 'byung bar 'dod/_/ces gsungs so/_/dkon mchog 'byung gnas kyi mdo las kyang [#]/_gang la rang bzhin yod pa ma
[\[72a.7\]]yin te/_/rang bzhin med pas gzhan rkyen [#]ji ltar 'gyur/_/rang bzhin med pas [#]gzhan gyis ji ltar bskyed[#]/_/rgyu 'di bde bar gshegs pas bstan pa yin/_/zhes gsungs so/_/de'i phyir yab dang sras mjal ba'i mdo las kyang /_rten cing 'brel par 'byung ba la [#]'jug pas
[\[72b\]]
[\[72b.1\]]chos kyi dbyings la 'jug pa ston pa bstan te/_bcom ldan 'das de la ma rig pa ni ma rig pa nyid kyis ma mchis so/_/de ci'i slad du zhe na/_'di ltar ma rig pa ni rang bzhin dang bral ba ste/_chos gang la yang rang bzhin ma mchis pa de ni dngos po ma mchis pa'o/_/gang la dngos po ma
[\[72b.2\]]mchis pa de ni yongs su ma grub pa'o/_/gang yongs su ma grub pa de ni mi skye ba'o/_/gang mi skye ba de ni mi 'gag pa'o/_/gang ma skyes ma 'gags pa de ni 'das pa zhes gdags [#]par bgyi ba ma lags/_ma 'ongs pa dang /_da ltar byung ba zhes gdags par bgyi ba ma lags so/_/gang dus
[\[72b.3\]]gsum du mi dmigs pa de ni ming ma mchis pa/_mtshan nyid ma mchis pa mtshan ma ma mchis pa/_gdags su ma mchis pa ste/_gzhan du ma lags kyi ming tsam dang /_brda tsam dang /_tha snyad tsam dang /_kun rdzob tsam dang /_brjod pa tsam dang /_gdags pa tsam du sems can rnams
[\[72b.4\]]gzud pa'i don du bgyi ba ma gtogs [#]par ma rig pa de ni don dam par dmigs su ma mchis so/_/chos gang don dam par dmigs su ma mchis pa de ni gdags su ma mchis pa tha snyad du bgyir ma mchis pa brjod du ma mchis pa ste bcom ldan 'das gang ming tsam zhes bgyi ba nas gdags pa
[\[72b.5\]]tsam gyi bar de dag kyang yang dag par ma lags pa zhes rgya cher 'byung ngo /_/de ltar [#]byas na/_chos kyi 'khor lo bskor ba na/_/gzod nas zhi zhing ma skyes dang /_/rang bzhin mya ngan 'das pa zhes/_/chos rnams mgon po khyod kyis bstan/_/ces bya ba'i tshigs su bcad pa 'di legs
[\[72b.6\]]par bshad par 'gyur te/_/'dis ni chos thams cad dus gsum du mnyam pa nyid du yongs su bstan to/_/gzod ma ni ma 'ongs pa'i dus te rang bzhin dang bral ba'i phyir der zhi ba'o/_/da ltar byung ba'i dus na yang ma skyes te/_rang bzhin dang bral ba nyid kyi phyir ro/_/'das pa'i dus
[\[72b.7\]]na yang [#]rang bzhin gyi ngo bo nyid kyis mya ngan las 'das pa ste/_rang bzhin dang bral ba nyid kyi phyir ro/_/yab dang sras mjal ba'i mdo las/_ji skad du/_chos 'di dag thams cad ni dus gsum du mnyam pa nyid kyis mnyam pa ste/_'das pa'i dus na yang chos thams cad rang bzhin dang
[\[73a\]]
[\[73a.1\]]bral ba'o/_/ma 'ongs pa dang /_da ltar byung ba'i dus na yang chos thams cad rang bzhin dang bral ba'o zhes gsungs pa lta bu'o/_/yang de nyid las gsal bar mdzad de/_chos thams cad ni rang bzhin gyis stong pa'o/_/chos gang la rang bzhin ma mchis pa de ni
[\[73a.2\]]'das pa ma lags/_ma 'ongs pa ma lags/_da ltar byung ba ma lags so/_/de ci'i slad du zhe na/_rang bzhin ma mchis pa ni 'das pa zhes gdags par bgyi ba ma lags/_ma 'ongs pa dang da ltar byung ba zhes gdags par bgyi ba ma lags so zhes 'byung ngo /_/skye ba med pa la
[\[73a.3\]]sogs pa yang /_yang dag pa'i kun rdzob tu gtogs pa yin du zin kyang /_dam pa'i don dang mthun pa'i phyir/_/'di ni dam pa'i don zhes bya/_/yang dag tu na spros pa yi[#]/_/tshogs rnams kun las de grol yin/_/don dam pa ni dngos po dang dngos po med pa dang /_skye ba dang mi skye bo dang /_
[\[73a.4\]]stong pa dang mi stong pa la sogs pa spros pa'i dra ba mtha' dag spangs pa'o/_/skye ba med pa la sogs pa ni de la 'jug pa dang mthun pa'i phyir don dam pa [#]zhes nye bar 'dogs so/_/yang dag kun rdzob rnams kyi skas/_/med par yang dag khong [#]pa yi/_/steng du 'gro bar bya ba ni/_/mkhas la rung
[\[73a.5\]]ba ma yin no/_/ci'i phyir dngos su don dam pa ma [#]yin pa bstan pa/_skye ba la sogs med pa'i phyir/_/skye ba med la sogs mi srid/_/de yi ngo bo bkag pa'i phyir/_/de yi tshig gi sgra mi srid/_/yul med pa la dgag pa yi/_/sbyor ba legs pa yod ma yin/_/rnam par rtog la brten [#]na yang /_
[\[73a.6\]]kun rdzob par 'gyur yang dag min/_/skye ba la sogs med na de brjod [#]pa'i sgra'i sbyor ba mi 'thad do/_/de bas na yul med pa la dgag pa'i phyir skye ba yang med pas skye ba med pa la sogs pa mi srid do/_/ji ste rang gi mtshan nyid ni sgra 'di dag gi yul ma yin mod kyi/_'on kyang thog ma
[\[73a.7\]]med pa'i dus kyi bag chags las byung ba'i rnam par rtog pa la snang ba'i ngang can gyi don yul nyid du bdag gir byas te/_chos can 'di nyid la brten nas skye ba la sogs pa rnam par rtog pa la snang ba'i don 'di ci gzhan dag 'dod pa'i don la brten nam/_'on te ma yin zhes yod dam med pa [# ]
[\[73b\]]
[\[73b.1\]]sems par byed kyi/_skye ba la sogs pa rnam par rtog pa la snang ba'i don [#]ni spong bar mi byed de/_de nyid blo la bskyed [#]par bya ba'i phyir sgra sbyor ba'i phyir ro zhe na/_rnam par rtog pa yang rnam par shes pa'i ngo bo nyid yin pas de dpyad pa nyid kyis bsal zin pa [#]ma yin nam/_gzhan yang de lta na
[\[73b.2\]]kun rdzob ces bya ba'i rnam par rtog pa'i blo la brten pa'i phyir ma skyes pa la sogs pa ni kun rdzob par 'gyur gyi/_don dam par ma yin te/_shing la sogs pa sgra'i don bzhin no/_/gzhan yang dngos po ma grub na de la ltos nas rab tu brtags pa bdag gi dngos po [#]de kho na la [#]dngos po
[\[73b.3\]]med pa la sogs pa yang med pa nyid do/_/'di skad gsungs te/_gal te dngos po ma grub na/_/dngos po med par 'gyur mi 'gyur/_/dngos po gzhan du gyur na ni/_/dngos po med ces skye bo [#]smra/_/zhe'o/_/de skad du/_'o mar zho la sogs med pa/_/de na snga na med ces bya/_/zho la
[\[73b.4\]]'o ma med pa ni/_/zhi gnas med pa'i mtshan nyid yin/_/mgo yi [#]yan lag lcong ba dang /_/skye dang sra ba rnam spangs pa/_/ri bong rwa la sogs dngos su/_/de ni gtan med brjod pa yin/_/ba lang la ni rta sogs med/_/de ni gcig la gcig med brjod/_/ce'o/_/gsog tu gyur pa dngos po
[\[73b.5\]]med par gyur pa yang /_dngos po yod pa nyid du nges pa'i zlas drangs nas rnam par gzhag ste/_mo gsham la sogs pa dang /_bu la sogs pa yod par ma nges na mo gsham gyi bu la sogs par rnam par rtog par mi 'gyur ro/_/de bas na blo gros rgya mtsho'i mdo las bstan pa/_
[\[73b.6\]]tshangs pa chos gang yongs su ma grub pa de yod pa nyid du zhe'am/_med pa nyid do zhes khas mi len to zhes [#]'byung ba 'di legs par bshad pa yin [#]par 'gyur ro/_/lang kar gshegs pa las kyang /_yod pa'i zlas drangs med pa ste/_/med pa'ang yod [#]pa'i zlas drangs so/_/_
[\[73b.7\]]de bas med par [#]bsam mi bya/_/yod pa nyid du'ang mi brtag [#]go/_/gang la ci yang mi skye ba/_/ci yang 'gag par mi 'gyur te/_/'jig rten rnam par dben mthong ba/_/de la yod dang med pa med/_/ces gsungs so/_/de la don ni de [#]yin te/_/yod pa'i zlas drangs nas med pa [#]rnam par
[\[74a\]]
[\[74a.1\]]gzhag ste/_dper na zhi gnas med pa la sogs pa med pa [#]rnam pa gsum lta bu'o/_/med pa'i zlas drangs nas yod pa ste/_dper na skye ba snga na med pa lta bu'o/_/snga na yod pa skye 'gyur na/_/skyes pa yang ni skye bar 'gyur/_/zhe'o/_/de lta bas na/_blo gros bzang pos gang
[\[74a.2\]]gsungs pa/_gang dag bdag dngos gzhan dngos dang /_/dngos dang dngos po med mthong ba/_/de dag sangs rgyas bstan pa la/_/yang dag mthong ba ma yin no/_/yang dag dngos rnams rten [#]byas nas/_/chu yi zla ba lta bur ni/_/yang dag ma yin log min par/_/'dod pa de dag ltas mi 'phrogs/_/_
[\[74a.3\]]thams cad rtag min mi rtag pa'ang /_/ci yang med de rtag de bzhin/_/dngos yod rtag dang mi rtag par/_/'gyur na de ni ga la yod/_/gang ci brjod pa thams cad ni/_/ngo bo nyid kyis stong rig bya/_/stong zhes bya ba de yang stong /_/'di ltar mi stong yod ma yin/_/su la stong nyid 'di 'byung ba/_/de la don
[\[74a.4\]]rnams thams cad 'byung /_/su la stong nyid mi 'byung ba/_/de la ci yang 'byung ba med/_/ces bya ba 'di ni legs par gsungs pa'o/_/de bas na klu'i rgyal po rgya mtshos zhus pa chen po las/_sngon mtha' stong zhing phyi ma'i mtha' yang stong /_/skye dang 'jig dang gnas pa'i dngos po stong /_/'di ni dngos po
[\[74a.5\]]yod min dngos med min/_/chos rnams thams cad ngo bo nyid kyis stong /_/zhes gsungs so/_/'o na de ni rtogs gyur pas/_/de yi rang bzhin mngon sum phyir/_/mi mkhas rnams kyang dngos rnams kyi/_/dngos po 'di 'dra cis mi rtogs/_/de rtogs na de'i rang gi ngo bo mi rtogs pa ni mi rigs te/_bum
[\[74a.6\]]pas dben pa'i sa gzhi dmigs na/_de'i bdag nyid du gyur pa bum pas dben pa rtogs pa bzhin no/_/dngos po rnams ni so so'i skye bo'i lta ba dkar po ma yin pa tha shal rnams kyis kyang dngos po la sogs pa'i rnam pa med pa las sgro btags pas/_sgro btags pa yang dag pa ji skad du smos pa
[\[74a.7\]]mtha' dag dang bral ba kho na yin par rtogs na/_ci'i phyir de ltar [#]yin par mi rtogs she na/_ma yin thog med rgyud lci bar/_/dngos por sgro btags dbang byas pas/_/de phyir srog chags thams cad kyis/_/mngon sum rtogs par mi 'gyur ro/_/thog ma med pa'i srid par skyes pa dngos po la mngon par
[\[74b\]]
[\[74b.1\]]zhen pa'i dug gis dkrugs pa'i blo can dag gis mngon sum tsam du rtogs pas [#]rnam pa khong du chud par mi nus te/_'dra ba gcig nas gcig tu brgyud [#]pa dmigs pas blo snad pa dag gis skad cig [#]pa nyid mi rtogs pa bzhin no/_/gzhan yang 'di ni ngo mtshar mi che ste/_'di ltar bum pa dang ba lang nyid la
[\[74b.2\]]sogs pas dben pa'i ba lang la sogs pa'i dbyibs gsal bar ma [#]mthong yang /_ser skya dang gzegs ma la spyod pa'i lugs kyis blo gros shin tu phyin ci [#]log tu gyur pa dag de ltar rtogs par mi byed do/_/'o na su dag gis de rtogs she na/_bshad pa/_de la sgro 'dogs gcod byed pa/_/shes
[\[74b.3\]]par byed pa'i gtan tshigs kyis/_/rjes su dpog [#]pa rnam shes byed/_/rnal 'byor dbang rnams mngon sum gsal/_/dngos po la sogs par sgro 'dogs pa bsal ba bsgrub pa phyogs tsam zhig ji skad bstan pa dag gi [#]thos pa bas mtho ba/_bsams [#]pa las byung ba'i chos rab tu rnam par 'byed pa
[\[74b.4\]]bsags pa dag spros pa dang bral ba nges par brtag par [#]byed do/_/rnal 'byor pa'i dbang phyug rnams ni chos thams cad kyi rang bzhin mnyam pa nyid du rnam par phye ba'i ting nge 'dzin la sogs pa las byung ba'i ye shes rnam par rtog pa'i dri ma dang bral ba nyid kyis nang dang phyi'i dngos po ma brtags na [#]dga'
[\[74b.5\]]ba snying po med pa/_chu shing gi sdong po lta bu thams cad ji ltar sgro 'dogs pa'i sa bon yang phyis mi skye ba de ltar thugs su chud de/_snying rje chen po la 'jug pa'i mdo las/_ji ltar chu shing rlon pa'i sdong po la/_/zhes bya ba la sogs pa ji skad gsungs pa lta bu'o/_/ched du brjod pa las kyang /_
[\[74b.6\]]gang zhig u dum bA [#]ra dag la me tog ltar/_/srid pa dag la snying po med par sems byed pa/_/dge slong 'di ni pha rol min pa'i pha rol son[#]/_/sprul rgas pa yi pags pa rnying pa brje [#]ba bzhin/_/zhes gsungs so/_/chos thams cad rang bzhin med par khas blangs na/_phyogs kyi chos la
[\[74b.7\]]sogs pa rang las [#]ma grub pa'i phyir rjes su dpag pa dang /_rjes su dpag par bya ba'i tha snyad mi 'grub pa ma yin nam/_de'i phyir rjes su dpog pa pos ji ltar gtan la dbab/_gal te yang chos thams cad rang bzhin med par sgrub pa'i gtan tshigs ma brjod na/_de'i tshe [#]gtan tshigs med par mi
[\[75a\]]
[\[75a.1\]]'grub pa'i phyir 'dod pa'i don mi 'grub bo/_/ci ste brjod na ni gtan tshigs yod de/_de lta na yang chos thams cad rang bzhin med par mi 'grub pas 'dod pa'i don mi 'grub po/_/'di ni ji [#]na ste/_'di ltar/_gzhung gis bskyed [#]pa'i bye brag gis[#]/_/chos can spangs nas mkhas
[\[75a.2\]]pa dang /_/bud med byis pa'i bar dag la/_/grags par gyur pa'i dngos rnams la/_/bsgrub dang sgrub pa'i dngos po 'di/_/ma lus yang dag 'jug par 'gyur/_/de lta min na gzhi ma grub/_/la sogs lan ni ji skad gdab/_/bdag ni snang ba'i ngang can gyi[#]/_/dngos po dgag par mi byed de/_/de lta
[\[75a.3\]]bas na sgrub pa dang /_/bsgrub bya gzhag pa 'khrugs pa med/_/rjes su dpag pa dang rjes su dpag par bya ba'i tha snyad thams cad ni phan tshun mi mthun pas grub [#]pa'i mthas bskyed pa chos can tha dad pa [#]yongs su btang ste/_mkhas pa dang bud med dang byis pa'i bar gyi mig dang rna ba la sogs pa'i shes pa la
[\[75a.4\]]snang ba'i ngang can gyi phyogs sgra la sogs pa'i chos can la brten nas 'jug go/_/de lta min na du ba dang /_yod pa la sogs pa'i me dang mi rtag pa nyid la sogs pa bsgrub par 'dod pa thams cad kyi gtan tshigs kyi gzhi 'grub par mi 'gyur te/_sgrub [#]pa'i chos can yan lag can dang /_nam mkha'i
[\[75a.5\]]yon tan la sogs pa'i ngo bo rnams ma grub pa'i phyir ro/_/de lta na chos gnyi ga dang ldan pa'i dpe'i chos can yang mi 'grub pa nyid do/_/gal te bsgrub [#]pa dang sgrub pa'i tha snyad 'di lta bu 'di gzhan dag kyang khas len na ni de lta na mkhas pa brgal ba'i grags pa 'di ci dgos te/_'di ltar rang gi phyogs la mi
[\[75a.6\]]lta [#]bar gzhan gyi phyogs kyi nyes pa 'di nyid brjod du zad do/_/kho bo yang mig la sogs pa'i shes pa la snang ba'i ngang can gyi dngos po ni mi sel mod kyi[#]/_shes rab dang ye shes kyis dpyad na chu shing gi sdong po bzhin du snying po bag tsam yang mi snang bas don dam par mi 'dod do/_/de lta bas na
[\[75a.7\]]snang ba'i don ma bkag pa nyid kyis mngon par zhen pa med pa'i bsgrub [#]pa dang /_sgrub pa'i tha snyad 'jug pas chos thams cad rang bzhin med par smra ba la gnod pa ci yang med do/_/ji skad du/_'dzin pa sdug la mi brten [#]na/_/tha snyad rab tu 'grub 'gyur la/_/tha snyad rnams la mkhas gyur na/_/_
[\[75b\]]
[\[75b.1\]]bstan bcos don la rmongs pa med/_/ces gsungs pa lta bu'o/_/don dam pa'i tshul la sdang bas dbang sgyur ba gang dag 'di lta ste/_chos thams cad rang bzhin med par lta ba nyid ni med pa nyid du lta bar spyi bo nas dbang bskur ba nyid [#]yin no zhes smra ba dang /_de ltas rgyu dang 'bras bu skur 'debs
[\[75b.2\]]pa/_/log ltas dkar phyogs drungs 'byin dam chos kyi/_/lo tog ser ba nam mkha'i me tog 'di/_/legs 'dod rnams kyis rgyang ring spang bar bya/_/zhes smra ba de dag gi phyir 'di brjod de/_de phyir thog med srid rgyud nas/_/dngos dang dngos med rtogs [#]sogs kyi/_/rigs mthun
[\[75b.3\]]sa bon yod par ni/_/rjes su dpag par bya ba yin/_/'di ni dngos po'i mthu stobs kyis[#]/_/'byung ba ma yin de med phyir/_/dngos po rnams kyi bdag nyid de/_/rgya cher rab tu bkag pa yin/_/rim gyis 'byung phyir glo bur min/_/rtag 'byung ma yin rtag pa [#]min/_/de bas goms 'dra de nyid phyir/_/_
[\[75b.4\]]dang po rang gi rigs las skyes/_/'di ltar don dam par na dngos po 'di dag thams cad ni spros pa thams cad dang bral ba yin na/_de lta bu de dag la blo dkar po ma yin pa rnams kyis [#]dngos po dang dngos po med pa la sogs pa [#]rnam par rtog pa dag 'byung ste/_de dag kyang thog ma med pa'i las
[\[75b.5\]]dang srid pa la sogs pa'i rgyun nas rigs mthun pa'i sa bon bor [#]na rgyu gzhan med do/_/de dag ni dmigs pa'i stobs kyis 'byung ba yang ma yin te/_dngos po dang dngos po med pa la sogs pa'i bdag nyid kyi dngos po rnams rgya cher bkag pa'i phyir ro/_/de la gal te rang gi rigs mthun pa'i
[\[75b.6\]]sa bon gyi rgyu med du zin na/_de las lhag ma gzhan ci zhig yod/_'o na skye ba'i rgyu med pa'am/_rgyu rtag pa skyes pa'am/_bdag nyid rtag pa de yod de/_ji ltar glo bur 'byung bar smra ba dang /_dbang phyug la sogs pa'i rgyu la 'chel pa dang /_shes pa yod pa rtag ces khas len pa lta bu'o zhe na/_de lta na [# ]
[\[75b.7\]]yang ma yin te/_de dag rim gyis 'byung ba'i phyir ro/_/rgyu la mi ltos pa dang rtag tu nye bar [#]gnas pa'i rgyu dang /_rang bzhin rnams ni rim gyis 'byung ba dang 'gal lo/_/de bas na dngos po la sogs par rnam par rtog pa'i phyir tshe 'di la dang po byung ba dag kyang 'dra ba la goms pa'i bag chags las skye
[\[76a\]]
[\[76a.1\]]bar rjes su dpag ste/_skyes pa rnams gong nas gong du chung ngu dang 'bring dang chen po la sogs pa'i bye brag gis [#]tha dad pa goms pa'i stobs las 'byung ba dngos po la sogs pa rnam par rtog pa bzhin no/_/de'i phyir thog ma med pa'i srid pa gzhan grub po/_/'dis ni ma 'ongs
[\[76a.2\]]pa'i srid pa rjes su dpag pa yang bshad zin te/_'di ltar 'dod chags dang ma bral ba'i 'chi ba'i sems la [#]ni bdag dang bdag gi la chags pa'i phyin ci log gi bag chags dang 'brel pa'i phyir sems gzhan gyis mtshams sbyor nus te/_de sngon gyi sems skyes pa dang 'dra bas sgrub pa gsal lo/_/de phyir
[\[76a.3\]]rtag chad lta ba rnams/_/gzhung 'di la ni ring du gnas/_/ldog dang rjes su 'jug pa yang /_/sa bon myu gu lcug sogs bzhin/_/don dam par rtag pa dang chad pa dag gi skabs med pa nyid de/_de gnyis [#]ni dngos po la brten pa yin pas dngos po yod [#]na de dag ltag la yod/_kun rdzob kyi bden pa
[\[76a.4\]]la brten nas ni snga ma snga ma'i skad cig log na skad cig gzhan dang gzhan 'byung bas dngos po rnams la thog ma dang tha ma med de/_phyi rol pa dag 'dod pa dang 'dra bas de gnyis shin tu yod par mi 'gyur ro/_/'dir gsungs pa/_yod na dngos po rtag 'gyur la/_/med na nges par chad 'gyur te/_/dngos
[\[76a.5\]]yod gnyi gar 'gyur bas na/_/de phyir dngos po khas mi blang /_/gang phyir dngos por rang [#]'byung ba/_/de phyir chad par 'gyur ma yin/_/gang phyir dngos po ldog 'gyur ba/_/de phyir rtag par 'gyur ma yin/_/gang dag byang chub brten [#]pa'i phyir/_/don du med par khas mi 'che/_/mi sems spyod par
[\[76a.6\]]mi byed pa/_/de dag ji ltar med par 'dod/_/ce'o/_/dkon mchog sprin las kyang /_ji ltar na byang chub sems dpa' theg pa chen po la mkhas pa yin zhe na/_'di la byang chub sems dpa' bslab pa thams cad la yang slob la/_slob pa yang mi dmigs/_bslab pa'i lam la yang mi
[\[76a.7\]]dmigs gang slob pa de yang mi dmigs te/_rgyu de dang rkyen de dang gzhi des chad par lta bar mi 'gyur zhes gsungs so/_/yang de nyid las/_/rigs kyi bu 'di la byang chub sems dpa' yang dag pa'i shes rab kyis gzugs la rtog_/tshor ba dang /_'du shes dang /_'du byed rnams dang /_rnam par shes pa
[\[76b\]]
[\[76b.1\]]la rnam par rtog ste/_de gzugs la rtog pa na gzugs kyi skye ba mi dmigs[#]/_kun 'byung ba mi dmigs/_'gag pa mi dmigs so/_/tshor ba dang /_'du shes dang /_'du byed rnams [#]dang /_rnam par shes pa'i skye ba mi dmigs/_kun 'byung ba mi dmigs/_'gag pa mi dmigs so/_/de yang
[\[76b.2\]]don dam par skye ba med par dpyod pa'i shes rab kyis yin gyi/_tha snyad kyi rang bzhin du ni ma yin no zhes yongs su bstan pa yin no/_/rnam par grol ba yang gzhung 'di la sla ba nyid de/_'di ltar/_chos la bdag med mkhas pa ni/_/rang bzhin med pa [#]goms byas pas/_/phyin ci log las
[\[76b.3\]]byung ba yi/_/nyon mongs sgrim [#]pa med par spong /_/zla ba'i sgron ma'i ting nge 'dzin las 'di [#]skad du/_des gang chags pa dang /_gang la chags pa dang /_gang gis [#]chags pa'i chos de yang dag par rjes su mi [#]mthong ngo zhes rgya cher gsungs so/_/'dir yang gsungs pa/_dngos por khas
[\[76b.4\]]len yod na ni/_/'dod chags zhe sdang mi bzad [#]'byung /_/lta ba ma rungs yongs su 'dzin/_/de las byung ba'i rtsod par 'gyur/_/de ni lta ba kun gyi rgyu/_/de med nyon mongs mi 'byung ste/_/de bas de ni yongs shes na/_/lta dang nyon mongs yongs su 'byung /_/gang gis de shes 'gyur zhe na/_/_
[\[76b.5\]]rten cing 'byung ba mthong bas te/_/brten nas skyes pa ma skyes zhes/_/yang dag mkhyen pa mchog gis gsungs/_/she'o/_/gzhan yang rang bzhin med pa'i tshul la gang mi 'thad do zhes rgol ba'i nyon mongs pa dang /_las dang /_skye ba'i kun nas nyon mongs pa ni gang yin/_rnam par byang
[\[76b.6\]]ba ni gang yin/_las dang 'bras bur 'brel pa dang /_rjes su dpag pa dang /_rjes su dpag par bya ba'i tha snyad la sogs pa ni gang yin/_ma rig pa dang 'du byed la sogs pa srid pa'i yan lag rnams kyi rgyu dang 'bras bu'i dngos po dang /_gnyen po goms par byas pa shin tu nyams su len pas
[\[76b.7\]]nyon mongs pa dang mi mthun pa'i gnas 'byung ba dang /_dge ba dang mi dge ba'i las kyi rnam par smin pa sdug pa dang mi sdug pa 'byung ba dang /_dngos gang yang dag ji bzhin pa/_/de ni de 'dra'i rtags [#]sems kyi/_/rgyu yin de las de lta'i dngos/_/de bas des bskyed rtags can blo/_/zhes bya ba de
[\[77a\]]
[\[77a.1\]]lta bu ni bskyed par bya ba dang skyed pa'i dngos po ma yin nam gal te de lta na yang po ma bu cig car klan ka ngan pa thams cad kyi lan gdab pa 'di nges par zung shig[# ]/rgyu dang 'bras bu'i dngos po ni/_/kun rdzob tu ni ma bzlog pas/_/kun nas nyon mongs rnam byang sogs/_/rnam
[\[77a.2\]]par gzhag pa 'khrugs pa med/_/gal te rnam par gzhag pa 'di don dam par khas len cing rab tu 'bad na de'i tshe rdul phra mo la sogs pa nas rnam par shes pa la thug pa'i bar dag gcig pa'am du ma'i rang bzhin du sgrubs shig_/sbyor ba sngar brjod pa rnams kyi lan yang thob shig[# ]/'di ltar 'di ma
[\[77a.3\]]lus bar bden zhing brdzun [#]pa ma yin te/_mi [#]slu ba'i chos can no zhes nges par khas len to/_/'di skad ces kyang gsungs te/_rnam par dben don mi shes la/_/thos pa tsam la 'jug [#]byed cing /_/gang dag bsod nams mi byed pa[#]/_/skyes bu tha shal de dag brlag_/las kyi 'bras bu yod pa
[\[77a.4\]]dang /_/'gro ba dag kyang shin tu brjod/_/de yi rang bzhin yongs shes dang /_/skye ba med pa dag kyang bstan/_/'jig rten dbang du rgyal ba rnams/_/nga dang nga yi zhes gsungs ltar/_/phung po khams dang skye mched rnams/_/de bzhin dgongs pa'i dbang gis gsungs/_/she'o/_/yang
[\[77a.5\]]dmigs pa can gang dag na re lta ba 'di la ni bsod nams dang ye shes kyi tshogs yongs su bkang ba 'thad par ji ltar 'gyur ba [#]yin nam/_gal te 'khor gsum yongs su dag par 'gyur ro zhe na/_de yang rigs pa ma yin te/_'di ltar mchod pa dang phan gdags par 'dod pas gang byin pa des
[\[77a.6\]]ni dad pa shin tu bskyed [#]kyi/_gang gis sbyin par bya ba dang /_sbyin pa po dang /_len pa po mi dmigs pa la gnas pas ni ma yin no/_/'di ltar ci yang med pa'i phyir sbyin par bya ba la sogs mi dmigs [#]sam/_'on te yul ma yin pa'i phyir mi dmigs/_phyogs dang po la ni gang la [#]gang gis
[\[77a.7\]]ci la yang byin pa med pas bsod nams med par 'gyur ro/_/byang chub sems dpa' rnams kyis sems can gyi don gyi phyir ngal ba gang yin pa de yang sems can rnams med pa'i phyir don med par 'gyur ro/_/sbyin par bya ba dang sbyin pa po dang /_len pa po rnams ni de bzhin gshegs pa rnams
[\[77b\]]
[\[77b.1\]]kyis gzigs te/_de bas na yul ma yin pa'i phyir mi dmigs so zhes bya ba yang mi 'grub bo/_/gzhan sbyin par bya ba bu la sogs pa dang /_len pa po dang sbyin pa po rang gi sems dang sems las byung ba de dag rang gis rig par byed na de ji ltar yul ma yin yang smras pa/_sbyin pa gang
[\[77b.2\]]zhig phan gdags dang /_/mchod pa'i phyir yang sbyin byed pa/_/de ni shin tu dad par byed/_/mthong med gnas pas ma yin no/_/med pa'i phyir ni mi dmigs sam/_/'on te yul min phyir ram ci/_/med na bsod nams 'jig par 'gyur/_/ngal ba'i don yang med par 'gyur/_/gsum char
[\[77b.3\]]rgyal bas gzigs pas na/_/de bas yul min ma yin no/_/rang gi sems dang sems byung gang /_/de dag rang gis rig [#]par byed/_/ces rgol ba de la sogs pa thams cad kyang /_/de kho na mthong ba ltar mngon par shes pa ma yin pas/_rgal [#]bar bstan pa/_'di ltar rgyu dang 'bras bu yi/_/_
[\[77b.4\]]chos 'di rnam par gzhag pas na/_/tshogs rnams dri ma med pa yang /_/gzhung 'di nyid la rung ba yin/_/rnam par dag pa'i rgyu las ni/_/'bras bu rnam par dag pa 'byung /_/yang dag ltas byung tshul khrims kyis/_/yan lag la sogs rnam dag bzhin/_/de bzhin rnam dag ma
[\[77b.5\]]yin las/_/'bras bu rnam dag ma yin 'byung /_/log lta'i stobs las byung ba yi/_/log par g.yem pa [#]sogs pa bzhin/_/'bras bu thams cad ni rgyu'i rjes su 'gro ba dang /_ldog pa dang mthun par byed pas de rnam par dag pa dang /_rnam par ma dag pa gnyis kyis rnam
[\[77b.6\]]par dag pa dang rnam par [#]ma dag par 'gyur te/_dper na/_legs par spyad pa dang nyes par spyad [#]pa'i las rnams kyi [#]'bras bu rnam par smin pa yod pa dang med ces zer ba lta bu ste/_yang dag pa dang log par lta bas sngon [#]du drangs pa'i tshul khrims kyi yan lag dang /_bag yod pa'i yan
[\[77b.7\]]lag la sogs pa dang /_'dod pa la log par g.yem pa la sogs pa de [#]bzhin no/_/'dis ci zhig 'grub can/_bstan pa/_tshad ma'i gnod pa yod pas na/_/dngos por dmigs pa yod pa ni/_/smig rgyu la sogs shes pa bzhin/_/phyin ci log par yongs su rtogs/_/yang dag par na
[\[78a\]]
[\[78a.1\]]dngos po thams cad ni gcig dang du ma'i rang bzhin du mi 'thad pas yod pa la gnod pa'i tshad ma ni sngar bshad zin to/_/rig par bya ba dang rig par byed pa'i mtshan nyid dang /_yul nyid la gnod pa'i tshad ma yang sngar bshad zin to/_/de lta bas na 'di yang dag par
[\[78a.2\]]yod do zhes mngon par zhen te/_sbyin par bya ba la sogs pa dngos po thams cad la dmigs pa ni tshad ma'i gnod pa yod pa'i phyir phyin ci log yin te/_smig rgyu'i tshogs la chur shes pa bzhin no/_/gang gi phyir de ltar gyur pa/_/de phyir de mthus [#]byung ba yi/_/pha rol phyin pa sgrub pa kun/_/_
[\[78a.3\]]bdag dang bdag gir log pa las/_/byung ba bzhin du stobs chung ngo /_/ji ltar phyi dang nang gi mu stegs can rnams kyis [#]sbyin pa dang /_tshul khrims la sogs pa la [#]nan tan byed pa/_'jig tshogs la lta ba las byung ba ni de ma thag tu bla na med pa yang dag par rdzogs pa'i byang chub kyi yan
[\[78a.4\]]lag tu mi 'gyur te/_stobs chung ba de bzhin du dmigs pa can rnams kyi yang stobs chung ste/_phyin ci log las byung bar bye brag med pa'i phyir ro/_/dngos por dmigs pa med pa las/_/byung ba 'bras bu chen po ste/_/rgyas pa'i rgyu las byung ba'i phyir/_/sa bon grung po'i myug sogs
[\[78a.5\]]bzhin/_/yod pa dang rig par bya ba mi 'thad pa'i phyir/_yang dag par na rig par bya ba la sogs pa mi dmigs so/_/rgyas pa'i rgyu ni phyin ci ma log pa'i phyir te/_gang zag la bdag med par lta ba bzhin no/_/de las byung ba sbyin pa la sogs pa ni stobs dang ldan pa'i rgyus sngon du drangs ba'i
[\[78a.6\]]phyir/_'bras bu shin tu rgya che ba mngon par sgrub nus par 'gyur te/_sa bon grung po las byung ba'i myu gu la sogs pa bzhin no/_/'di ni chos yang dag par sdud pa las gsungs te/_chos thams cad ni dmigs pa med pa ste/_de la rnam par shes pa mi 'jug go zhe'o/_/yang de nyid
[\[78a.7\]]las/_bcom ldan 'das chos thams cad ma mthong ba ni yang dag par mthong ba'o zhes gsungs so/_/rgyal ba bskyed ma las kyang /_rab 'byor 'di ji snyam du sems/_shar phyogs kyi nam mkha'i tshad gzung [#]bar sla 'am/_rab 'byor gyis gsol ba/_bcom ldan 'das de ni ma lags
[\[78b\]]
[\[78b.1\]]so zhes bya ba nas/_rab 'byor de bzhin du byang chub sems dpa' gang mi gnas par sbyin pa yongs su gtong ba de'i bsod nams kyi phung po yang tshad gzung bar sla ba ma yin no zhes bya ba'i bar du gsungs so/_/yang de nyid las/_rab 'byor 'di lta ste/_dper na mig dang ldan pa'i mi
[\[78b.2\]]zhig mun par zhugs nas/_/ci yang mi mthong ba de bzhin du gang dngos por lhung ba las [#]sbyin pa yongs su gtong ba [#]byang chub sems dpar blta'o[#]/_/rab 'byor 'di lta ste/_dper na/_nam langs te [#]nyi ma shar nas mig dang ldan pa'i mis gzugs rnam pa sna tshogs dag mthong ba de bzhin du
[\[78b.3\]]gang dngos por ma lhung bas sbyin pa yongs su gtong [#]ba'i byang chub sems dpar blta'o [#]zhes gsungs so/_/mchod pa dang phan 'dogs par 'dod bas gang sbyin pa de 'khor gsum yongs su [#]dag par byin na de nyid blo gros dang ldan pa rnams la shin tu dad pa'i gnas su 'gyur te/_'di ltar dmigs
[\[78b.4\]]pa med pa 'di ni phyin ci ma [#]log pa ste/_de yang [#]gti mug med pa'i dge ba'i rtsa ba'o/_/bsod nams dang 'jig pa dang ngal ba don med bar thal bar yang mi 'gyur ba ni rgyu dang 'bras bu'i dngos po ni/_kun rdzob tu nam bzlog pas zhes pas bstan zin to/_/gsum char yang
[\[78b.5\]]gzigs zhes bya ba yang kun rdzob pa nyid do/_/rang gi rig pa yang kun rdzob kyi bden par gtogs pa nyid de gcig dang du ma'i rang bzhin du brtag [#]mi bzod pa'i phyir ro zhes bya bas gtan la phab zin to/_/de'i phyir 'chos zin pa yang [#]mi 'cha'o/_/gang dag gis rgyu dang 'bras bu'i dngos
[\[78b.6\]]por dam bcas pas rgol ba ngan pa thams cad kyi lan btab phar 'dod pa'i kun rdzob kyi dngos po de dag gang yin pa de dpyad par bya'o/_/ci sems dang sems las byung ba tsam gyi bdag nyid kho na'ang [#]/_ci'i phyir bdag nyid kyang yin zhe na/_de la kha cig ni phyogs phyi ma la brten te bstan
[\[78b.7\]]bcos las sems tsam mo zhes gsungs pa ni byed pa po dang zab po dgag pa'i phyir ro zhes ji skad du smra ba lta bu'o/_/gzhan dag sems pa [#]ni/_rgyu dang 'bras bur gyur pa yang /_/shes pa 'ba' zhig kho na ste/_/rang gis grub pa gang yin pa/_/de ni shes par gnas pa yin/_/_
[\[79a\]]
[\[79a.1\]]rang gis grub pa'i ngo bor na [#]shes pa'i ngo bo gzhan rtog pa med do/_/rang gis grub pa'i rang bzhin yang rmi lam dang sgyu ma la sogs pa'i gzugs bzhin no/_/gzugs la sogs pa phyi rol du 'dod pa rnams shes pa las gud na yod par bzhugs na yang mig la
[\[79a.2\]]sogs pa bzhin du [#]dus mnyam pa dang mi mnyam pa'i tshe na [#]rab tu nye ba'i rgyu med pas rig par mi 'grub bo/_/de lta bas na de dag myong ba ni tha dad pa ma yin pa'i sngon po la [#]sngon po la sogs pa'i rnam pa myong ba ste/_myong ba'i ngo bo yin pas rmi lam dang sgyu ma la sogs pa'i gzugs [#]myong ba bzhin no/_/gal
[\[79a.3\]]te shes pa'i rnam pa bskyed pa'i don gzhan zhig 'bras bu las gud na yod par rjes su dpog na/_de lta na yang mngon sum du grub par ma gyur gyi rjes su dpag par zad do/_/de lta na yang 'di med par grub ste/_de ma thag pa'i rkyen nges par yod pa dang /_rdul phra mo la sogs pa bkag pa'i phyir
[\[79a.4\]]ro/_/de ltar byas na stug po bkod pa dang /_dgongs pa nges par 'grel pa la sogs pa las 'byung ba thams cad dang mthun pa yin no/_/lang kar gshegs pa las/_phyi rol gzugs ni yod ma yin/_/rang gi sems ni phyi rol snang /_/zhes bstan pa 'di yang legs par bshad pa
[\[79a.5\]]min no snyam du sems so[#]/_/blo'i mthu mi chung ba dang lhag par mngon du brtson pa dag gis kyang sems de la gcig dang du ma'i rang bzhin du brtags na/_don dam par snying po mi mthong bas/_yang dag par 'dod pa ma yin no/_/de'i phyir/_sems tsam la ni brten nas su/_/phyi rol dngos med
[\[79a.6\]]shes par bya/_/tshul 'dir brten nas de la yang /_/shin tu bdag med shes par bya/_/sems tsam gyi tshul la brten nas/_mtshungs par ldan pa dang bcas pa'i sems las phyi rol du 'dod pa bdag [#]dang bdag gi dpe[#]/_gzung ba dang 'dzin pa la sogs pa rang bzhin med par
[\[79a.7\]]tshegs med pa kho nar rtogs so/_/tshul 'di ni rang 'byung ba med pas sems de rang bzhin med par rtogs su zin kyang /_mtha' thams cad spangs pa dbu ma'i lam 'di rtogs na/_gcig dang du ma'i rang bzhin dang bral bas rang bzhin med par shin tu rtogs so/_/de'i phyir [#]'jig rten
[\[79b\]]
[\[79b.1\]]las 'das pa'i le'u las/_kye rgyal ba'i sras dag gzhan yang khams gsum pa ni sems tsam du rtogs te/_dus gsum yang sems dang mtshungs par rtogs so/_/sems de yang mtha' dang dbus med par khong du chud do zhes bstan pa 'di legs par bshad par 'gyur te/_
[\[79b.2\]]skye ba dang 'jig pa'i mtha' dang gnas pa'i mtshan nyid kyi dbus med pa'i phyir mtha' dang dbus med pa'o/_/chos yang dag par sdud pa las kyang [#]/_bcom ldan 'das chos thams cad ni kun brtags pa'i snying po ste/_sems tsam du bas pa rdzas ma mchis pa [#]sgyu ma ltar rtsa ba
[\[79b.3\]]ma mchis pa'o zhes 'byung ngo /_/lang kar gshegs pa las kyang /_sems tsam la ni brten nas su/_/phyi rol don la mi rtog go/_/yang dag dmigs par gnas nas su/_/sems tsam las kyang shin tu bzla/_/sems tsam las ni bzlas nas kyang /_/snang ba med las
[\[79b.4\]]shin tu bzla/_/snang med gnas pa'i rnal 'byor pa/_/de yis theg pa chen por mthong /_/'jug pa lhun gyis grub cing zhi/_/smon lam dag gis rnam par sbyangs/_/ye shes dam pa bdag med pa/_/snang ba med la mi mthong ngo /_/zhes gsungs so/_/yang /_rgyu dang rkyen ni rnam log
[\[79b.5\]]dang /_/rgyu yang nges par bkag pa dang /_/sems tsam rnam par gzhag pa ni/_/skye ba med par ngas bstan to/_/dngos po rnams kyi phyi dngos med/_/sems kyang yongs su gzung ma yin/_/lta ba thams cad spang ba'i [#]phyir/_/skye ba med pa'i mtshan nyid do/_/zhes gsungs so/_/'dir yang
[\[79b.6\]]gsungs pa/_'di la skye ba ci yang med/_/'gag par 'gyur ba ci yang med/_/skye ba dang ni 'gag pa dag_/shes pa 'ba' zhig kho na'o/_/'byung ba che la sogs bshad pa/_/rnam par shes su yang dag 'du/_/de shes pas ni 'bral 'gyur na/_/log par rnam brtags ma yin nam/_/_
[\[79b.7\]]zhe'o/_/tshul gnyis shing rta zhon nas su/_/rig pa'i srab skyogs 'ju [#]byed pa/_/de dag de phyir ji bzhin no/_/theg pa chen po pa nyid thob/_/dngos po'i stobs kyis zhugs pa'i rjes su dpag pa la 'jug pa rnams/_tshul gnyis brjod pas bsdus pa/_de bzhin gshegs pa rnams gshegs
[\[80a\]]
[\[80a.1\]]shing rjes su [#]gshegs pa'i theg pa chen pos dngos po mtha' dag rang bzhin med par khong du chud par byed de/_shing rta chen po la zhon pa dag kha bsdams pa'i srab skyogs legs par bzung ba bzhin du don dang ldan pa'i theg pa chen po zhes bya ba yang dag par 'thob [#]par
[\[80a.2\]]byed do/_/lang kar gshegs pa las/_tshul gnyis kyis bsdus pa'i theg pa chen po de mdor bstan pa ni 'di snyed de/_chos lnga dag dang rang bzhin gsum[#]/_/rnam par shes pa brgyad nyid dang /_/bdag med gnyis kyi dngos por ni/_/theg pa chen po thams cad 'dus/_/zhes 'byung
[\[80a.3\]]ngo /_/tshul rnam pa 'di gnyis ni rnam 'dor dang /_khyab 'jug dang mig mi bzang la sogs pas rnam pa mang du bshad la/_theg pa chen po 'di la bye brag tu gyur pa ci [#]yod dam/_'di lta ste/_bdud rtsi'i [#]thigs pa gsang ba las bstan pa/_rnam rig tsam ni rtag tu rnam par dag_/'di ltar
[\[80a.4\]]sangs rgyas rtag tu grol pa yin/_/blang dang dor ba med ces rab brtags pa/_/tshangs pa mya ngan med par rtag [#]gnas byos/_/she'o/_/zhag lnga pa nas 'byung ba/_ming tsam las ni rab 'das shing /_/dngos dang dngos med rnam spangs pa/_/dbyung dang bsdu las nges grol ba/_/de ni nor
[\[80a.5\]]lha'i bu zhes bya/_/dngos la dngos nyid yod ma yin/_/dngos med la yang dngos nyid min/_/dngos dang dngos med rnam grol bar/_/gang de shes de rig bye rig_/ce'o/_/zhi ba'i mdzes sbyar las byung ba/_/bu gcig [#]tshangs pa mchog tu bden/_/rig pa'i dbang phyug mu mtha' yas/_/'ba'
[\[80a.6\]]zhig yod pa nyid smra ba/_/de yang zhig par rab tu brjod/_/ce'o/_/pha dang bu'i sbyor [#]ba las brjod do/_/drang srong chen po ser skyas smras pa/_yon tan rnams kyi rang bzhin mchog_/mthong ba'i lam du 'gro ba [#]yin/_/mthong ba'i lam du gang 'gyur de/_/sgyu ma lta bur shin tu gsog_/ce'o/_/_
[\[80a.7\]]de bas na 'di la de bzhin gshegs pa'i skyes bu byed pa thun mong yin pa ci yod/_de ni de lta ma yin te/_chos thams cad rang bzhin stong bar bstan pa ni/_de bzhin gshegs pa nyid kyis [#]seng ge'i sgra mu stegs byed kyi glang po che dang /_ri dgas kyi tshogs skrag par byed pa'o/_/'di ltar pha
[\[80b\]]
[\[80b.1\]]rol mu stegs byed [#]pa bdag la sogs pa lta ba la mngon par zhen pa thams cad ni nyi tshe ba kho na'i stong pa nyid brjod de/_'di lta ste/_gsang ba pa'i rjes su 'brang ba dag ni bdag dam pa ni gcig pu kho na rnam par shes pa tsam gyi rang bzhin yin te/_nam mkha' chen po dang 'dra zhes brjod de/_
[\[80b.2\]]de la rnal 'byor pa [#]goms pas gnyug ma dang gnyug ma ma yin pa'i ma rig pa dang bral nas bum pa la sogs pa chag na de'i nam mkha' nam mkha' chen por 'du ba bzhin du srog kyang der 'du na rab tu smra ba dag gis de srog dang yon tan dang 'byung ba nyid la sogs pa dngos po mtha' yas
[\[80b.3\]]par rnam par brtags so/_/'jig rten 'di ni sgyu ma'i rang bzhin te gnyis su med kyang rmi lam rmis pa bzhin du sna tshogs kyi ngo bor snang ngo /_/'dir smras pa/_bum pa la sogs zhig pa na[#]/_/bum pa'i nam mkha' la sogs pa/_/[#]ji ltar nam mkha' 'du 'gyur ba/_/de bzhin srog kyang bdag
[\[80b.4\]]'dir 'du/_/gzugs dang 'bras bu rab tu brjod/_/de dang der [#]ni tha dad kyang /_/nam mkha' la ni tha dad med/_/de bzhin srog kyang nges pa yin/_/ji ltar byis pa rnams la ni/_/nam mkha' dri mas dri can 'gyur/_/de bzhin mi mkhas rnams la yang /_/bdag ni dri mas dri can 'gyur/_/ji ltar
[\[80b.5\]]mun khung ma rtogs te/_/thag pa sbrul gyi rgyun la sogs/_/dngos por rnam par brtags pa ltar/_/de bzhin bdag kyang rnam par brtags/_/ji ltar thag pa nges rtogs na/_/rnam par rtog pa ldog [#]'gyur te/_/thag pa gcig nyid gnyis min pa/_/de ltar bdag kyang nges pa yin/_/srog la
[\[80b.6\]]sogs pa mtha' yas pa'i/_/dngos po de dag rnam par brtags/_/gang gis de dag nyid rmongs pa/_/de ni lha de'i sgyu ma yin/_/srog tu rigs pas srog ces brjod/_/'byung ba yin zhes de rigs [#]rnams/_/yon tan rigs rnams yon tan snyam/_/yang dag yin zhes de rigs rnams/_/_
[\[80b.7\]]gnyis min yid ni rmi lam na/_/gnyis su snang ste the tshom med/_/de bzhin gnyid kyis ma log tshe/_/gnyis min gnyis snang the tshom med/_/rgyu dang mi rgyu gang ci'ang rung /_/gnyis su snang ba 'di yid yin/_/yid ni med par gyur pa na/_/gnyis su dmigs par mi 'gyur ro/_/bdag ni bden pa rtogs
[\[81a\]]
[\[81a.1\]]gyur pas/_/gang tshe kun tu mi rtog pa/_/de tshe yid ni mi 'gyur te/_/gzung ba med pas de 'dzin med/_/ce'o/_/bdag rtag pa lta ba gnyis su med par brjod pa'i tshul 'di thams cad kyang sngar spangs zin to/_/gzhan yang gcig grol thams cad grol bar 'gyur ro/_/'on
[\[81a.2\]]te ma grol na grol bar 'dod pa yang ma grol bar 'gyur te/_tha dad pa med pa'i phyir ro/_/gzhan du na mi mthun pa'i phyogs [#]gnas pas tha dad pa nyid du 'gyur ro/_/rnal 'byor goms pa'i rnal 'byor pas/_/ci zhig bzlog cing ci zhig sgrub/_/de yi bdag nyid phyin ci log_/spang bar nus pa ma yin no/_/_
[\[81a.3\]]shes pa yang dag bskyed bya min/_/de nyid rtag tu gnas phyir ro/_/de phyir rnal 'byor bsgoms pa 'di/_/'bras bu med par 'gyur ba yin/_/bar skabs kyi tshigs su bcad pa dag go/_/ye srid pa'i [#]dngos po rtag pa dang gcig pu dgag pa sngar brjod pa nyid kyis bum pa dang nam mkha'i dpe yang ma
[\[81a.4\]]grub po/_/gcig 'du na thams cad kyang 'du bar 'gyur ba dang /_'on te [#]ma yin na 'dod par yang mi 'gyur te/_tha dad pa med pa'i phyir ro zhes bya ba der yang brgal zhing brtag pa dang mthun pa nyid do/_/de kho na mthong ba goms [#]pas glo bur gyi nyon mongs pa dang bral ba yang rang bzhin gyis 'od gsal
[\[81a.5\]]ba'i sems skad cig gis 'jig pa'i chos can la 'thad do/_/gzhan du na snga phyi'i gnas skabs su dag pa dang ma dag par 'gyur te/_tha dad pa med pa'i phyir ro/_/nges pa dang ma nges pa dang 'khrul pa dang ma 'khrul pa rnam par gzhag [#]pa tha dad par brjod pa yang skad cig pa la rten [#]pa nyid la rigs te/_
[\[81a.6\]]skyes bu rtag pa gcig pu'i ngo bo la 'chol bar gyur pa'i gnas skabs 'di dag gi lan gdab par mi nus pa'i phyir ro/_/shes pa'i skyes bu rtag pa dang gcig pu'i rang bzhin la gnyid kyis log pa dang /_gnyid kyis ma log pa'i gnas skabs 'jog pa la yang gnas med pa nyid de[#]/_gnas skabs
[\[81a.7\]]tha dad pa mi rigs pa'i phyir ro/_/de bas na/_rig byed mtha' la nges rnams kyis/_/rmi lam sgyu ma ci 'dra dang /_/dri za'i grong khyer ci 'drar [#]mthong /_/de ltar 'jig rten 'di dag mthong /_/'gog pa med cing skye ba med/_/bcings pa med cing sgrub pa med/_/thar 'dod med cing thar ba med/_/_
[\[81b\]]
[\[81b.1\]]'di ni don dam nyid yin no/_/chags dang 'jigs dang khro bral ba/_/rig [#]byed mthar phyin thub rnams kyis/_/spros pa nyer zhi gnyis med pa'i/_/rnam par mi rtog 'di mthong ngo /_/zhes de dag gis gang brjod pa de ni bde bar gshegs pas gsungs pa spros pa'i tshogs thams cad las
[\[81b.2\]]grol ba/_don dam pa'i bden pa la brten na [#]mdzes so/_/rtag pa dang gcig pu'i bdag bkag pa 'dis nye dbang gi lugs kyang bsal zin to/_/ye srid pa'i lta ba yang khyab pa dang /_rtag pa'i bdag dang nam mkha' la sogs pa bsal bas bsal zin to/_/ye srid pa'i der yang
[\[81b.3\]]rtag pa nyid dang /_khyab pa nyid dang /_byed pa po la sogs pa yang dag pa nyid du brjod pa'i phyir ro/_/ser skyes brjod pa snying stobs dang /_/rdul dang mun pa mnyam pa'i gnas skabs kyi mtshan nyid gtso bo dang [#]dam pa'i rang bzhin du brjod pa yang sngar smos pa'i khyab pa dang rtag pa'i dngos
[\[81b.4\]]po bsal ba nyid kyis bsal zin to/_/rang gi sde pa gang dag chos thams cad dngos po med pa [#]la sogs pa'i mdo'i tshig 'chad pa na smad pa dang /_nyung ba'i don la sogs pa 'chad de/_dngos po rnams ngan pa yin pas dngos po med pa ste/_dbus dang da ltar gyi gnas skabs na mi brten [#]pa'i
[\[81b.5\]]phyir ro/_/yang na dngos po dag ni dngos po med pa mang bas dngos po med pa ste/_sngon dang phyi ma'i mthar ma skyes pa dang /_'das par rang bzhin med pa'i phyir ro/_/bshad pa 'di yang gal te sngar dpyad par [#]byas pa'i spangs pas gzhan gyi dbang yang dag par yod par grub na ni kho bo'i sems
[\[81b.6\]]rangs par 'gyur ro/_/gzhan du ni bye brag tu smra ba dang /_gnas ma bu'i tshul gyi rjes su 'brangs nas/_'di ni lhur grangs can la sogs pa'i lugs kyi dngos po dgag pa yin no zhes 'di bshad mi nus pa ci yod/_yang na bshad pa 'di ni 'dul ba'i skye bo blo mi zhib pa'i skrag pa bsal ba'i phyir
[\[81b.7\]]te/_de dag tu zad do zhes bya ba ni mi sems so/_/de lta bas na thub pa'i rgyal pos nyi tshe ba ma yin pa'i stong pa nyid bstan pa kho na mu stegs byed kyi tshogs thams cad dang [#]thun mong ma yin pa 'di ni mdzes pa kho na yin te/_zla ba sgron ma'i ting nge 'dzin las 'di skad du/_chos rnams thams cad
[\[82a\]]
[\[82a.1\]]rtag tu rang bzhin stong /_/zhes bya ba la sogs pa gsungs pa lta bu'o/_/'dir yang brjod pa/_shin tu phra ba'i dngos la yang /_/gang gis skye bar rnam brtags pa/_/mkhas pa ma yin de yis ni/_/rkyen las byung ba'i don ma mthong /_/gal te don gcig [#]yod
[\[82a.2\]]gyur na/_/ci yi phyir na rang bzhin med/_/mdo sde mang dang 'gal bar 'gyur/_/'jig rten mi mthun nyid du [#]'gyur/_/zhe'o/_/de'i phyir/_khyab dang dbang la sogs ma myong /_/dpag tu med par gnas pa'i rgyu/_/'jig rten spyi bor gyur pas kyang /_/shin tu myong pa ma yin pa/_/_
[\[82a.3\]]yang dag bdud rtsi dag pa 'di/_/thugs rje dag pa'i rgyu rkyen [#]gyi/_/de bzhin gshegs pa ma gtogs par/_/gzhan gyi longs spyod ma yin no/_/zla ba'i 'od zer ltar dag pa gang zag dang chos la bdag med pa'i rang bzhin nyi tshe ba ma yin pa'i bdud rtsi 'di ni skyob [#]pa shin tu gsol te/_des
[\[82a.4\]]na rnam pa thams cad kyi mchog dang ldan pa'i shes rab dang /_thugs rje'i rdul phra rab 'dus pa'i sku/_nyon mongs pa dang /_shes bya'i sgrib pa'i phung po ma lus pa dang bral ba/_thams cad kyi mchog 'khor ba ji srid bar bzhugs so/_/'di ltar de ni bdag med pa dang po rtogs pas blo rnam par
[\[82a.5\]]dag pa nyan thos dang /_rang sangs rgyas rnams kyis yang ma yin na/_log pa bdag tu lta ba la zhen pa lha chen po [#]khyab 'jug dang /_tshangs pa la sogs pa'i sa ma yin par lta ci smos/_de phyir log par bstan pa yi/_/grub mthar 'chel ba'i blo can la/_/de lugs rjes 'jug blo can rnams/_/_
[\[82a.6\]]snying rje nyid ni rab tu skye[#]/_/bdag dang gzhan gyi lus la sdug bsngal gyi rgyun bskal pa mi nyung bar rjes su 'brel ba'i rgyur 'gyur ba/_log par bstan pa'i chos 'dul ba [#]byed pa rnams dang de'i rjes su 'gro ba rnams la de kho na shes pa 'di lta bu tshol bas de kho na mchog gtan la phebs nas bde bar gshegs
[\[82a.7\]]pa'i bstan pa snying rje'i rigs kyi khyim khas len pa/_skyes bu lcid khyer ba/_rtogs [#]pa dang ldan pa rnams kyi snying rje chen po/_mi mthun pa'i phyogs chung ngu dang yang ma 'dres pa skye ste/_gzhan sdug bsngal dang bral bar 'dod pa ni snying rje chen po yin no/_/de dag gi sdug bsngal dang /_de'i rgyu rab
[\[82b\]]
[\[82b.1\]]tu 'phel na skye bar 'gyur te/_bud shing bsnan na me lce 'bar ba bzhin no/_/don dam pa la rnam par sdang ba dag ni sdug bsngal gyi rgyu'i mchog la gnas pa [#]yin te/_'di dag ji lta bar bya ba dag ni de ltar bdag dang gzhan gyi dag ma yin te/_de dag ni rlung gis bskyod nas chu'i chu bur byung ba lta
[\[82b.2\]]bur shin tu mi rtag pa/_bdag la phan pa cung zad kyang mi nus pa'i lus rnag can grangs yod pa gcig gsod par zad kyi/_'di dag ni 'khor ba ji srid bar bzhugs pa/_bdag dang gzhan gyi don phun sum tshogs pas mdzes pa/_grangs las 'das pa'i rgyal ba dang 'brel pa'i chos
[\[82b.3\]]kyi sku la gnod pa ste/_de'i sa bon chos kyi de kho na la mos pa la gnod pa byed par zhugs pa'i phyir ro/_/de nyid kyi phyir dam pa'i chos spong ba'i rnam par smin pa shin tu mi bzad [#]pa rnam pa mang po mdo sde las brjod do/_/yang gsungs pa/_shin tu rgya cher rab zab la/_/sgyid lug shin tu
[\[82b.4\]]ma sbyangs pa/_/bdag gzhan dgra dag gti mug gis/_/da ltar theg pa che la smod/_/tshul khrims las ni nyams bla yi/_/lta bas cis kyang ma yin te/_/tshul khrims kyis ni mtho ris 'gro/_/lta bas go 'phang mchog tu 'gyur/_/gti mug dbang gis bsgribs gyur te/_/gang zhig
[\[82b.5\]]yang dag bgegs [#]byed pa/_/de la dge ba'i 'gro ba med/_/thar pa med pa smos ci dgos/_/gnod pa'i sa bon gyur pa yi/_/mu stegs byed mang mthong nas ni/_/chos 'dod skye ba po [#]rnams la/_/snying rjer mi 'gyur su zhig yod/_/ce'o/_/zla ba sgron ma'i ting nge 'dzin las/_dang po
[\[82b.6\]]bzod pa'i khyad par las ji skad du gsungs pa bzhin no/_/'di ltar gzhan gyi lugs 'di la brtags na nyid ma'i 'od zer shin tu 'jebs pa/_gangs ri [#]kha ba'i du ma grugs la bab na 'ju [#]bar 'gyur ba lta bur gting mi tshugs pas bdag legs su 'dod pa rnams 'di la ma zhen par bya ba ched du [# ]
[\[82b.7\]]ched cher 'dzin to/_/gzhan yang kho bo bdag cag dang /_gzhan gyi gzhung lugs rgya cher dpyad pas rten cing 'brel bar 'byung ba spros pa'i tshogs thams cad dang bral ba 'di de kho na bsdus pa dang /_don dam pa gtan la dbab pa la sogs par dpyad zin gyis/_shin tu rgyas par 'dod pa dag
[\[83a\]]
[\[83a.1\]]gis de dag las khong du chud par gyis shig_/de'i phyir/_blo nor ldan pas lugs gzhan la/_/ji ltar snying po med mthong ba/_/de ltar de dag skyob pa la/_/gus pa [#]shin tu skye bar 'gyur/_/bdag shes pa su zhig [#]gzhan gyi lugs ni rigs ngan blun po'i
[\[83a.2\]]skye bo la yang grags pa'i yul rags pa la yang 'khrul par mthong la/_de bzhin gshegs pa'i gsung rab thog ma dang /_bar dang /_tha mar dge ba/_gser bzang po lta bur bsreg pa dang /_gcad [#]pa dang /_brdar ba dang /_'dra ba'i mngon sum dang /_rjes su dpag pa dang /_
[\[83a.3\]]rang gi tshig rnams kyis [#]gnod par ma gyur pa ni 'khor ba rnams dang ma 'dres pa'i ye shes kyi de kho na shin tu 'thibs po la 'khrugs [#]pa med par mthong nas mi dang lha yul pa'i 'dren pa mtha' dag gi cod pan gyi phreng bas zhabs pad ma gnyis mdzes par byas pa dang ldan pa'i 'jig rten gyi bla
[\[83a.4\]]ma bdag shes pa su zhig mngon par ma zhen pa'i tshul gyis sgrub pa snying por byed pa'i dad pa mi skyed/_de'i phyir de ltar/_yang dag shes tshol sngon btang ste/_/don de rnam par nges byas nas/_/lta ngan 'thibs gnas 'jig rten la/_/snying rje kun tu bskyed nas su/_/'gro don
[\[83a.5\]]byed pa par [#]gyur pa/_/byang chub blo rgyas mkhas pa ni/_/blo dang snying rjes brgyan pa yi/_/thub pa'i brtul zhugs yang dag spyod/_/yang dag dad pas rjes 'brangs pa[#]/_/rdzogs pa'i byang chub sems bskyed nas/_/thub pa'i brtul zhugs blang byas te/_/de ni yang dag shes tshol brtson/_/_
[\[83a.6\]]blo mig zhib pa'i blo ldan dag_/lam gang nas ni 'jug 'gyur pa/_/lung dang rigs pa gsal ldan pa/_/de ltar phyogs tsam bstan pa yin/_/'dir ni zla ba dag 'dra'i bsod nams bdag gis gang thob pa/_/des ni thub mchog lugs kyi yang dag dga' ldan 'jig rten kun/_/_
[\[83a.7\]]lta ngan mun pa'i dra ba rab tu mang po rnam bsal nas/_/srid pa'i 'dod chags rab tu bsal te byang chub thob par shog_/bdag kyang yul gyi longs spyod myang bas brgyal ba'i mun bsal cing /_/yang dag dam par rig cing yang dag rig [#]dang 'grogs pa dang /_/gzhan gyi don la gcig tu
[\[83b\]]
[\[83b.1\]]gzhol zhing 'jam pa'i dbyangs kyi zhabs/_/gtsang ma pad+mar brten cing shin tu brtan pas gus par shog_/gsal ba'i lung dang rigs pa dag gis gang zhig 'dir brjod pa/_/rgyal ba khyu mchog dam pa'i gsung rab sgron chen yang dag par/_/gsal byed 'di ni sa la dngos rnams [#]dngos po'i
[\[83b.2\]]ngo bo yang dag pa/_/ji srid mi 'dor de de srid rnam pa kun tu gnas gyur cig_/rgyal ba gang dag rten 'brel 'byung /_/rtog pa mi bzad [#]da ba kun/_/rnam grol gsungs pa de dag la/_/rtag par rgyun du phyag 'tshal lo/_/de lta'i tshul du dbu ma yi/_/rgyal [#]'di bdag gis byas pa ni/_/rigs
[\[83b.3\]]dang mdo sde sna tshogs kyis[#]/_/rin chen bkod pas mdzes par byas/_/zhib pa'i blo yis 'di rtogs nas/_/zla sgron la sogs blo zab rnams/_/skye bo blo yi nor ldan zhing /_/brtan rnams 'jigs med bsgom [#]par shog_/brtan rnams 'di 'dzin byed pa dang /_/mkhas la ston [# ]
[\[83b.4\]]par byed pa ni/_/bdag dang gzhan la khyab mchog gi/_/yongs su mgu [#]bar rab tu byed/_/dmigs pa can kun spyi brtol [#]gyis/_/rlom pa rnam par bsal byas nas/_/spobs pa so sor rig pa yis/_/shin tu mtho [#]bar 'gying bar byed/_/zab mo'i chos kyi yang dag nyid/_/ston
[\[83b.5\]]pa mdzad pa'i thub chen gyi/_/grags pa dag ni phyogs rnams kyi/_/rab 'byam [#]kun tu rgyas par byed/_/chos la bdag med sgrub pa'i phyir/_/slob dpon snga ma stong snyed kyis/_/sgrub pa rnams ni sbyar mdzad pa/_/ma khyab 'dra ba gang yin rnams/_/mkhas rnams yang dag
[\[83b.6\]]dag pa 'di/_/shes nas da ni de dag la/_/'dod pas dri med rab 'brel pa/_/rnam par nges par byed par shog_/gang dag de la 'phyas byed pa/_/'phya ba'i bdag nyid de dag kyang /_/dogs med rjes 'gro ldog ldan gyis/_/tshegs med tshar gcod byed gyur cig_/[#]dbu ma'i
[\[83b.7\]]rgyan 'di ni slob dpon zhi ba 'tsho bdag dang gzhan gyi grub pa'i mtha'i rgya mtsho'i pha rol tu son pa/_'phags pa ngag gi dbang phyug gi zhabs kyi pad+ma rnyog pa med pa'i ze'u 'bru spyi bos len pas mdzad pa rdzogs so//_//rgya gar gyi mkhan po shI len+d+ra bo d+hi dang /_zhu chen gyi lo tsA ba
[\[84a\]]
[\[84a.1\]]ban+de ye shes sdes bsgyur cing zhus te gtan la phab pa[#]//_//[{D3886}#]@##/_/rgya gar skad du/_mad+h+yA laM kA ra pany+tsi [#]kA/_bod skad du/_dbu ma'i rgyan gyi dka' 'grel/_bam po dang po/_'jam dpa' gzhon nur gyur pa la phyag 'tshal lo/_/gang
[\[84a.2\]]zhig brtson 'grus mtshungs med pas/_/bdag gzhan phan pa phun sum tshogs/_/mtha' dag pha rol phyin de la/_/phyag byas dbu ma'i rgyan dbye bya/_/yul yon tan dang ldan pa la dang ba ni legs pa thams cad thob par byed pa'i dang po'i rgyu yin pas yon tan phul du dbyung du med pa dpag tu
[\[84a.3\]]med pa rin po che'i 'byung gnas bcom ldan 'das rnams la gzhan dag dang ba bskyed pa'i phyir re zhig dang po nyid du de dag la ji lta ba bzhin gyi yon tan brjod pa sngon du 'gro ba'i phyag 'tshal ba/_gang dag ces bya ba smos te/_'di ltar tshigs su bcad pa 'dis ni bcom ldan 'das kyi che
[\[84a.4\]]ba'i yon tan bdag nyid phul du byung ba dang ldan pa ston par byed do/_/de thos nas kyang [#]re zhig dad pas rjes su 'brang ba rnams ni de dag la the tshom med par dang ba myur du skye bar 'gyur ro/_/gang dag chos kyi rjes su 'brang ba de dag kyang de lta bu dag la gnod pa ma mthong zhing /_shes rab la
[\[84a.5\]]sogs pa yon tan rnams goms pas bye brag tu 'phags pa yang rtogs [#]nas de lta bu'i mkhas pa dag ni gdon mi za bar srid do zhes nges par bzung nas de dag la dang ba skyed par byed pa nyid do/_/de dag la dang ba'i phyir de dag gi yon tan 'dod pa rnams de dag gi gsung rab rnams dang /_
[\[84a.6\]]gsung rab dag la brten pa'i bstan bcos la gzung ba la sogs pa'i don du thog mar brtag pa [#]sngon du 'gro ba'i gus pa byed do/_/de'i 'og tu thos pa las byung ba la sogs pa'i shes rab skye ba'i rim gyis legs pa dam pa thob par 'gyur ro/_/de'i phyir yon tan dang ldan pa rnams la dang
[\[84a.7\]]ba ni [#]legs pa thams cad kyi gtso bo'i rgyu yin no/_/de nyid kyi phyir de ni de la 'jug pa la yang yan lag yin pa'i phyir bstan bcos byed pa phal cher bstan bcos kyi dang por ston pa la mchod pa [#]byed do/_/de nyid kyi phyir bstan bcos byed par 'dod pas rang gi ston pa'i che ba'i bdag nyid shes
[\[84b\]]
[\[84b.1\]]par bya ba'i phyir de la phyag 'tshal ba rtsom mo zhes bshad do/_/de la gang dag su rnams sa la bzhugs pa de dag rnams la phyag 'tshal lo zhes bya bar sbyar ro/_/'di spyir smos pa yin du zin kyang sangs rgyas bcom ldan 'das rnams kho na yin par mngon te/_gzhan dag la ni ji skad smos pa'i
[\[84b.2\]]yon tan med pa'i phyir ro/_/de'i phyir bcom ldan 'das rnams la phyag 'tshal bar 'os pa nyid du bsgrub pa'i phyir ji lta ba bzhin gyi [#]yon tan rjod par byed do/_/yon tan de dag kyang rang dang gzhan gyi don phun sum tshogs pa'i bye brag gis 'dir rnam pa gnyis su bstan to/_/rang gi
[\[84b.3\]]don phun sum tshogs pa yang rgyu dang 'bras bu phun sum tshogs pa'i bye brag gis [#]rnam pa gnyis so/_/rgyu phun sum tshogs pa de yang nye ba dang ring ba'i rgyu'i bye brag gis rnam pa gnyis so/_/'bras bu phun sum tshogs pa de [#]yang ye shes dang spang ba phun sum tshogs pa'i bye brag gis rnam pa
[\[84b.4\]]gnyis so/_/gzhan gyi don phun sum tshogs pa yang gzhan dag nges par legs pa dang mngon par mtho ba 'thob pa'i bye brag gis rnam pa gnyis su gnas te/_'di ni yan lag rnam par bshad pa nas sbyar bar bya'o/_/yon tan phun sum tshogs pa 'di mtha' dag ni bcom ldan 'das
[\[84b.5\]]rnams [#]phyi rol pa dang slob pa dang mi slob pa chen po rnams kyi bla na bzhugs pa nyid kyi gtan tshigs yin no/_/de'i phyir de dag kho na dngos su phyag bya bar 'os pa yin gyi/_/gzhan dag ni ma yin no zhes bstan pa yin no/_/yan lag gi don brjod par bya ste/_gang dag la dag brtan [#]blo
[\[84b.6\]]mnga' ba de dag la de skad ces bya ste/_de la dag pa ni 'dod chags la sogs pa'i dri ma thams cad dang bral ba'i phyir ro/_/'dis ni phyi rol pa'i 'dod chags dang bral ba rnams dang slob pa rnams las khyad par du ston par byed de/_'di ltar phyi rol pa kun nas nyon mongs pa'i rtsa
[\[84b.7\]]ba'i bdag nyid phyin ci log mtha' dag dang ldan pa'i yid can 'dod chags la sogs pa'i 'ching ba mtha' dag nyams par ma byas pa thams cad ni dri ma med pa'i [#]blo can dag tu ji ltar 'gyur/_slob pa bsgom [#]pas spang bar bya ba'i dri ma ma [#]lus pas dri ma can du byas pa'i yid can
[\[85a\]]
[\[85a.1\]]rnams kyang /_dag pa'i blo can [#]dag tu ji ltar rung /_/brtan [#]pa ni lus dang ngag dang blo'i mi mthun pa nyid kyi rgyu kun nas nyon mongs pa can ma yin pa'i bag chags kyi rlung gis mi bskyod [#]pa'i phyir ro/_/'dis ni mi slob pa rnams las khyad par du ston par byed de/_de dag gis
[\[85a.2\]]de ma spangs pa'i phyir ro/_/'dis ni spangs pa phun sum tshogs pa yongs su bstan to/_/sa la bzhugs zhes bya ba ni 'gro ba'i don du zhes bya bar shugs kyis go bas na ma bshad do/_/de lta ma yin na phun sum tshogs pa mtha' dag yang dag par thob pa bzhugs par mi rigs so/_/_
[\[85a.3\]]'dis ni gzhan gyi [#]don phun sum tshogs pa rnam pa gnyis ji skad du [#]bshad pa bstan to/_/ji ltar na de dag brtan [#]blo mnga' bar 'gyur [#]ce na/_chos tshul zab mo zhes bya ba la sogs pa smos te/_chos ni gzugs la sogs pa'o/_/de dag gi tshul ni ji lta ba bzhin gnas pa'i ngo bo'o/_/_
[\[85a.4\]]de yang dngos po'i rigs mthun pa dang mi mthun pa dpag tu med pa ldog pa la ltos pas bskyed pa tha dad pa nyid kyis tshad mar gzung [#]bar mi nus pa'i phyir rgya mtsho dang 'dra ba yin no/_/'di ni nyan thos la sogs pas gting dpag dka' bas zab mo yang yin la chos tshul rgya mtsho lta bu yang
[\[85a.5\]]yin pas zhes tshig rnam par sbyar te/_gang dag gis de'i pha rol mtha' mthong ba de dag la de skad ces bya'o/_/'dis ni rnam pa thams cad mkhyen pa nyid kyi mtshan nyid kyi ye shes phun sum tshogs pa bstan to/_/de nyid nyon mongs pa bag chags dang bcas pa ma lus pa thams cad rtsa [# ]
[\[85a.6\]]nas 'byin pa'i rgyu yin te/_de med pas nyan thos la sogs pas bag chags ma spangs pa'i phyir ro/_/ye shes phun sum tshogs pa yang yang dag pa'i kun rdzob kyi ngo bor bcom ldan 'das rnams kyi thams cad mkhyen pa nyid yin gyi/_don dam pa'i ngo bo nyid du ni ma yin te/_de lta
[\[85a.7\]]bur thams cad ma skyes pa'i phyir ro/_/thams cad mkhyen pa dag gi ye shes kyang ji ltar skye snyam pa la [#]'di la 'di'i rgyu bstan pa'i phyir lhag par mos pa zhes bya ba la sogs pa smos te/_lhag par mos pa zhes bya ba'i sgra ni mos pas spyod pa'i sa nas bzung ste/_sa bcu pa'i bar yin par
[\[85b\]]
[\[85b.1\]]'dod de/_thams cad du chos thams cad ngo bo nyid med pa nyid du nges par 'dzin pa'i mtshan nyid kyi mos pa lhag pa nyid kyis rab tu phye ba'i phyir ro/_/yang na lhan cig spyod pa'i phyir rgyu'i gnas skabs thams cad rjod par byed do/_/gang dag gis lhag par mos pa de la thos pa [#]la
[\[85b.2\]]sogs pa las byung ba'i shes rab skye ba'i rim gyis rnam pa thams cad mkhyen pa nyid nye bar bskyed pa'i phyir gong nas gong du 'du byed khyad par can bskyed pas yongs su bsgoms pa'i thugs mnga' ba de dag la de skad ces bya ste/_'dis ni rgyu phun sum tshogs pa rnam pa gnyis ji
[\[85b.3\]]skad du bshad pa bstan pa yin no/_/de yang thams cad mkhyen pa nyid skye ba'i rgyu yin pa 'ba' zhig tu ma zad kyi/_sgrub pa'i rgyu yang yin te sgrub pa phyin ci ma log par nan tan byed pa rnams de'i 'bras bu 'thob par nges pa'i phyir nad med par bsgrub pa nan tan byas pas nad med pa 'thob pa
[\[85b.4\]]bzhin no/_/gang gi phyir de ltar de dag nyid rang dang gzhan gyi don phun sum tshogs pa phul [#]dbyung du med pa dang ldan pa de'i phyir de dag ni phyi rol pa dang slob pa dang [#]mi slob pa chen po rnams kyi bla na bzhugs pa yin te/_'gro ba mtha' dag gi gtsug gi nor bu yin no zhes bya ba'i tha tshig go/_/_
[\[85b.5\]]de'i phyir de dag kho na la [#]phyag bya bar 'os pa yin gyi/_gzhan dag la ni ma yin no zhes bshad pa yin no/_/rnam pa gcig tu 'jig rten na chen po nyid du 'dod pa ser skya dang gzegs zan la sogs pa'i yang bla na bzhugs pa nyid kyis khyad par du 'phags pa'i phyir/_nyan thos dang /_
[\[85b.6\]]rang sangs rgyas dang /_sangs rgyas dang byang chub sems dpa' rnams la yang phyag 'tshal bar ston to/_/de la dag brtan blo mnga' ba zhes bya ba 'dis ni nyan thos dang rang sangs rgyas dang sangs rgyas rnams bstan te/_blo brtan pa nyid ni yongs su nyams pa'i rlung gis mi bskyod pa'i phyir
[\[85b.7\]]te/_dge slong dag 'phags pa'i shes rab kyis spangs pa gang yin pa de ni spangs pa yin no zhes gsungs pa'i phyir ro/_/chos tshul zab mo rgya mtsho lta bu'i pha rol gzigs zhes bya ba 'dis ni sangs rgyas bcom ldan 'das rnams bstan te/_spyir bstan kyang gtso bo yin pa'i phyir
[\[86a\]]
[\[86a.1\]]logs shig tu bstan to/_/gang dag ces bya ba ni re re la yang sbyar bar bya'o/_/yang zhes bya ba zhig ni 'dir don gyis mngon pa'i phyir ma smos so/_/des na don ni 'di yin te/_gang dag su rnams chos tshul zab mo rgya mtsho lta bu'i pha rol gzigs pa sa
[\[86a.2\]]la bzhugs pa de rnams la yang phyag 'tshal lo/_/de bzhin du byang chub sems dpa' lhag par mos pa yongs su bsgoms pa'i thugs mnga' ba rnams la phyag 'tshal lo zhes bya bar sbyar ba yin te/_'dir yang yang gi don blta bar bya'o/_/ci'i phyir 'di dag kho na la phyag bya bar
[\[86a.3\]]brjod ce na/_cher rnams kyi zhes bya ba la sogs pa [#]smos te/_gang gi phyir 'di dag kho na yon tan phun sum tshogs pa ji ltar [#]bshad pa dang ldan pas phyi rol pa chen po nyid du 'dod pa rnams kyi bla na bzhugs pa de'i phyir 'di dag kho na la phyag 'tshal bar brjod do/_/de la ma zhugs
[\[86a.4\]]pa'i snga rol na bstan bcos kyi don [#]ni shin tu lkog tu gyur pa'i phyir tshig ma rtogs pa ste [#]rtogs pa'i thabs gzhan med la/_rtog pa dang ldan zhing don du gnyer yang sgrub pa'i dgos pa ma rtogs pa rnams so sor nges pa'i sgrub pa mi len pas de'i phyir nyan pa po'i skye bo gzud pa'i don du
[\[86a.5\]]re zhig dang por rab tu byed pa 'di'i [#]brjod par bya ba dang /_dgos pa bstan pa'i phyir/_gzugs brnyan la sogs pa lta bur zhes bya ba smos so/_/'dir brjod par bya ba ni chos thams cad rang bzhin med pa nyid do/_/de rtogs [#]pa ni dngos su dgos pa yin no/_/de'i yang dgos pa ni
[\[86a.6\]]nyon mongs pa dang shes bya'i sgrib pa mtha' dag spong ba yin no/_/de phan chad ni re ba rnam par chad pa'i phyir dgos pa gzhan med do/_/'brel ba ni rab tu byed pa dang dgos pa dag gi bsgrub [#]par bya ba dang sgrub pa'i [#]dngos po'i mtshan nyid yin par bstan par bya ste/_gzhan gyi [#]don du gnyer
[\[86a.7\]]bar [#]'jug pa la yan lag ma yin pa'i phyir ro/_/de yang 'brel ba can [#]kho nas bstan pa yin te/_de'i bdag nyid ni bstan du med pa'i ngo bo nyid [#]yin pa'i phyir ro/_de'i phyir 'brel ba logs shig tu bstan par mi bya'o/_/gzugs brnyan la sogs pa lta bur zhes bya ba la sogs
[\[86b\]]
[\[86b.1\]]pas ni chos thams cad rang bzhin med pa nyid du rtogs pa nyon mongs pa la sogs pa'i sgrib pa spong ba'i thabs nyid du ston par byed de/_'di ltar 'dod chags la sogs pa'i [#]nyon mongs pa thams cad ni phyin ci log gis kun nas bslang [#]ba dag kho na yin la/_phyin ci log de yang rang
[\[86b.2\]]bzhin med pa la log par dmigs pa'i rnam pa yin pas dngos po la sogs par mngon par zhen pa'i mtshan nyid yin te/_phyin ci log dang 'gal ba rang bzhin med pa nyid shes pas spong bar 'gyur ba kho na'o/_/phyin ci log spangs na [#]phyin ci log gi rtsa ba can nyon mongs pa'i
[\[86b.3\]]tshogs [#]dang shes bya'i sgrib pa mtha' dag phyin ci log gi bdag nyid du ji ltar gnas par 'gyur/_'di skad du/_chos la bdag med mkhas pa ni/_/rang bzhin med pa goms byas pas/_/phyin ci log las byung ba yi/_/nyon mongs sgrib pa med par spong /_/zhes bya bas 'chad par
[\[86b.4\]]'gyur te/_dngos po la sogs pa mngon par zhen pa phyin ci log nyid yin par rgyas par ni 'chad par 'gyur ro/_/rnam pa zhes bya ba'i sgra ni tshogs kyi don to/_/brtags pa ni dngos po'i de kho na yang dag par so sor rtog pa'o/_/de gnag rdzi la sogs pa'i shes pa gang la med pa de ni
[\[86b.5\]]ma brtags pa'o/_/'dis dga' bas na [#]dga' ba ste/_gang la ma brtags gcig pu na dga' ba kho na yod pa zhes tshig rnam par sbyar ro/_/'dis ni kun rdzob kyi shes pa la snang ba rnams mi bsal lo zhes bya bar ston par byed do/_/'o na ji ltar rang bzhin med pa nyid yin snyam pa la/_
[\[86b.6\]]yang dag par na zhes bya ba smos te/_yang dag pa zhes bya ba'i sgras ni dngos po'i stobs kyis zhugs pa'i rjes su dpag pas rtogs par bya ba de kho na nyid kyi ngo bo la bya ste/_de kho na nyid kyis [#]rnam par dpyad na stong ngo zhes bya ba'i tha tshig go/_/'dis ni de kho na nyid du dang don dam pa kho na [#]zhes bya
[\[86b.7\]]ba la sogs pa rnam par bshad do/_/yang na yang dag pa'i shes pa kho na yang dag pa la sogs pa'i sgrar brjod de/_de'i dmigs pa yin pa'i phyir ro/_/yang dag pa'i shes pa'i bsam pa'i dbang gis rang bzhin med pa yin gyi/_kun rdzob kyi shes pa'i dbang gis ni ma yin no zhes bya
[\[87a\]]
[\[87a.1\]]ba'i tha tshig go/_/spong bar gyur pa de su zhig yin [#]snyam pa la/_bdag dang gzhan gyi don phun sum tshogs pa zhes bya ba la sogs pa smos te/_gang gis bdag dang gzhan gyi don phun sum tshogs pa bsgrub pa'i phyir/_ci la ma rag par sbyin pa
[\[87a.2\]]la sogs pa bsod nams dang ye shes kyi bdag nyid chas pa brtsams pa de la de skad ces bya ste/_nyan thos la sogs pa ni rten mi brtan pa'i phyir dang /_snying rje dang brtson 'grus chung ba'i phyir/_shes bya'i sgrib pa mtha' dag spang ba bskal pa mi nyung bar goms par byas pas
[\[87a.3\]]yang dag par bsgrub par bya ba sgrub [#]par mi nus so snyam du bsams pa'o/_/byang chub sems dpa' rnams kyi ci la ma [#]rag pa thams cad ni gzhan gyi don phun sum tshogs pa bsgrub pa'i ched kho na nyid [#]yin mod kyi/_rang gi don phun sum tshogs pa bsgrub pa'i [#]ched kyang med na
[\[87a.4\]]med pa yin pas gnyi ga'i don brjod de/_rab tu 'bad do zhes bya ba 'dis ni rab tu 'bad pa'i mchog ston par byed cing 'di'i zlos pa nyid yongs su spong bar byed do/_/des na 'di skad du/_sngon gyi slob dpon rnams kyis [#]chos thams cad rang bzhin med pa nyid du bstan mod kyi/_klan
[\[87a.5\]]ka ngan pa'i dri ma [#]mtha' dag bsal ba'i phyir 'bad pa mchog dang ldan pas ston par byed do zhes bshad pa yin no/_/de'i phyir 'bad pa don med pa ma yin no/_/de nyid kyi phyir klan ka ngan pa'i dri ma bsal bas 'di dbu ma'i rgyan zhes bya'o/_/de la re zhig dang por rigs [#]pa kho nas bsgrub par
[\[87a.6\]]bya ba yin pas 'dir 'thad pa/_de la lung zhes bya ba la sogs pa smos te/_tshad mas brtan [#]por ma byas pa'i lung ni gzhan du yang drang bar nus pa'i phyir/_dad pas rjes su 'brang ba rnams kyang nges pa mi skye bas yongs su tshim par mi 'gyur ro/_/kyang zhes bya ba'i sgras ni sems log pa
[\[87a.7\]]rnams lta smos kyang ci dgos zhes ston par byed do/_/dngos po'i stobs kyis zhugs pa smos pa ni lung las grags pa'i rjes su dpag pa bsal ba'i phyir te/_de yang lung dang 'dra bas de dang bcas te de [#]yang nges par mi byed pa'i phyir tshim par mi 'gyur ro/_/rigs [#]pa ni nges pa
[\[87b\]]
[\[87b.1\]]skyed par byed pas yongs su tshim par byed pa yin no/_/ji ste gal te de lta na go rigs pa kho nas chog mod/_lung gis ci zhig bya zhe [#]na/_ma yin te/_lung ni rigs pa'i rgyan yin pa'i phyir ro/_/de lta ma yin na 'di ni rtog ge pa skam pos brtags pa yin no zhes mi mkhas pa kha
[\[87b.2\]]cig gis brnyas par yang 'gyur ro/_/rang bzhin dang bral ba'am/_gang [#]dag la rang bzhin dang bral ba yod pas zhes tshig [#]rnam par sbyar te/_'di ni tshad ma'i 'bras bu yin no/_/sbyor ba ni 'di lta bu yin te/_gang zag [#]gcig dang du ma'i rang bzhin ma yin pa de dag ni don dam par
[\[87b.3\]]na [#]rang bzhin med de/_dper na gzugs brnyan bzhin no/_/bdag dang gzhan gyis smras pa'i dngos po rnams kyang gcig dang du ma'i rang bzhin [#]ma yin pas zhes bya ba ni khyab par byed pa mi dmigs pa yin te/_gcig pa nyid dang du ma nyid dag gis rang bzhin la khyab pa'i phyir ro/_/khyab
[\[87b.4\]]pa de nyid bstan pa'i phyir/_/rang bzhin zhig yod par gyur na ni zhes bya ba smos so/_/gcig pa zhes bya ba ni [#]cha med pa nyid do/_/cig shos zhes bya ba ni du ma nyid de tha dad pa nyid ces bya ba'i tha tshig go/_/gang gi ngo bo rnam par gcad [#]pa med na yongs su gcod pa med pa [#]gang yin pa de ni de
[\[87b.5\]]spangs te gnas pa'i mtshan nyid yin te/_dper na dngos po med pa rnam par gcad [#]pa med na yongs su gcod pa med pa ltar gcig pa nyid dang du ma nyid gnyis [#]kyang phan tshun gyi ngo bo rnam par gcad [#]pa med na yongs su gcod pa med pa dag yin te/_tha snyad kyis nges par byed do/_/de lta bas
[\[87b.6\]]na phan tshun spangs te gnas pa'i mtshan nyid dag yin no/_/'dis ni rtag pa dang mi rtag pa dang rim dang rim pa ma yin pa la sogs pa yang rnam par bshad pa yin no/_/phan tshun spangs te gnas pa'i mtshan nyid gang dag yin pa de dag kyang gcig yod pa dang [#]dgag pa ni gzhan dgag pa dang
[\[87b.7\]]yod pa med na med pa nyid [#]yin pa'i phyir phung po gzhan med par rtogs par byed de/_dper na dngos po dang dngos po med pa lta bur gcig pa nyid dang du ma nyid kyang phan tshun spangs te gnas pa'i mtshan nyid dag yin no/_/de lta bas na phung po gzhan med pa'i phyir rang bzhin ni gcig pa nyid
[\[88a\]]
[\[88a.1\]]dang du ma nyid dag gis bsdus pas khyab pa grub bo/_/rang gi sde pa dang phyi rol pa dag gis smras pa'i phung po dang gtso bo la sogs pa la [#]de dag yang dag par na [#]med de zhes bya ba ni phyogs kyi chos sdud pa yin no/_/yang dag par na zhes bya ba ni mngon sum la sogs
[\[88a.2\]]pa dang 'gal ba med par ston to/_/'o na 'di ci thal bar 'gyur bar sgrub pa yin nam/_'on te rang gi rgyud kyis sgrub pa yin/_gal te dang po yin par rtog na ni de'i tshe gtan tshigs ma grub pa yin te/_gzhan dag dngos po thams cad la gcig dang du ma dang bral ba khas mi len
[\[88a.3\]]pa'i phyir ro/_/ji ste gnyis pa yin no zhe na ni/_de lta na yang shin tu ma grub pa yin te/_bdag nyid gzhi khas mi len pa'i phyir dang /_phyir rgol ba la yang rang gi ngo bo ma grub pa'i phyir ro snyam du dogs pa la gtan tshigs 'di ma grub bo snyam du ma sems shig ces bya ba smos so/_/_
[\[88a.4\]]ji ltar snyam pa la/_'bras bu rim can nyer sbyor bas/_/zhes bya ba la [#]sogs pa smos so/_/'di snyam du sems te/_re zhig gzhan dag gis brtags pa nam mkha' la sogs pa'i dngos po ma grags pa'i rang gi ngo bo gang dag yin pa de la ni thal bar bsgrub pa kho na yin la/_
[\[88a.5\]]grags pa'i rang gi ngo bo rnams la ni gnyi ga ltar yang nyes pa med de/_'di ltar gzhan dag gis dngos po thams cad ni rtag pa dang mi rtag pa nyid kyis phung po gnyis su khas blangs pa'i phyir ro/_/de la re zhig bdag la sogs pa ma grags pa'i rang gi ngo bo rnams kyang rang bzhin gcig
[\[88a.6\]]pa nyid du khas blangs mod kyi/_de dag ni 'bras bu rim can rnam par shes pa la sogs pa la nye bar sbyor bar khas len te/_shugs kyis rang bzhin gcig pa nyid med pa 'dren par byed pas re zhig gcig pa nyid dang bral bar grub pa kho na yin no/_/rtag pa nyid du khas blangs pa'i phyir du ma dang
[\[88a.7\]]bral ba yang shin tu grub pa yin te mdor bsdus pa'i don yin no/_/de dag ces bya ba ni rtag pa rnams so/_/rang gi sde pa dang gzhan gyi sde pas [#]khas blangs pa'i dngos po de dag ni zhes bya ba la sogs pas ni tshig le'ur byas pa'i phyed rnam par 'grel [#]bar byed do/_/dang po zhes bya ba ni rtag pa
[\[88b\]]
[\[88b.1\]]rnams so/_/dga' ba dang gdung ba la sogs pa zhes bya ba la sogs pa zhes bya ba'i sgras ni bde ba yang ma yin/_sdug bsngal ba yang ma yin zhes bya ba [#]la sogs pa bsdu'o/_/de dag gis 'bras bu rnams kyang cig car du 'byung bar 'gyur ba'i phyir ro zhes bya ba ni rgyu ma tshang ba
[\[88b.2\]]med pa'i phyir te/_'bras bu myu gu la sogs pa du ma cig car skye ba bzhin no/_/'bras bu rnams ni rgyu ma tshang na shol gyi zhes bya ba la sogs pa [#]ni 'dir cig car gyis khyab par ston par byed de/_gang dag la rgyu'i nus pa thogs pa med pa yod pa de dag la de skad ces bya'o/_/shol ba [# ]
[\[88b.3\]]ni sdod pa'o/_/gal te 'bras bu rgyu'i chos thams cad kyi rjes su byed par gyur na/_der 'gyur ba ma yin nam/_ji tsam du rgyu dang 'bras bu gnyis gcig pa kho nar 'gyur du 'ong bas/_ji ltar 'bras bu chos thams cad kyi rjes su byed par mi 'dod pa bzhin du rim ma yin pa'i rjes su
[\[88b.4\]]byed pa nyid 'di yang de ltar 'gyur du 'ong ngo snyam pa la/_shol na ni zhes bya ba la sogs pa [#]smos te/_de la gal te 'bras bu la rgyu'i chos mtha' dag gi rjes su byed pa nyid med mod kyi/_'on kyang 'dis gdon mi za bar de la yod pa'i rdzas su 'gro ba dang ldog pa'i rjes su byed par 'gyur ro/_/_
[\[88b.5\]]de lta ma yin na ji ltar de'i 'bras bu zhes bya/_de lta na ni thams cad kyang thams cad kyi 'bras bur thal bar 'gyur ro/_/gal te lhan cig byed pa'i rgyu la ltos pa'i phyir rgyu ma tshang ba med pa nyid ma grub bo snyam pa la/_bye brag tu bsgyur du mi rung ba rnams la [#]ni lhan cig byed pa'i rgyu la ltos par mi
[\[88b.6\]]'thad ces bya ba la sogs pa smos te/_gal te de dag bdag nyid kyis nus na ni ci'i phyir lhan cig byed pa phan pa med pa de dag la ltos par 'gyur/_ji ste mi nus na ni de lta na yang ltos par rigs pa ma yin te/_de dag gis de dag las phan pa cung zad kyang mi 'thob pa'i phyir ro/_/'on
[\[88b.7\]]te thob na ni rtag pa nyid nyams par thal bar 'gyur ro/_/gzhan yang 'bras bu byed pa'i dus na zhes bya ba la sogs pas ni lhan cig byed pa la ltos pa yin du chug [#]na yang lhan cig byed pa'i rgyu nye ba'i dus na yod pa dang rang bzhin khyad par med pa'i phyir de dang 'brel ba'i rang bzhin gyi rjes su 'jug
[\[89a\]]
[\[89a.1\]]pas na [#]mi 'dod bzhin du mgul nas btags [#]pa bzhin du stobs kyis drangs pa'i phyir lhan cig byed pa rnams rtag tu gnas pa kho na yin pas rgyu ma tshang ba med pa nyid kyis 'bras bu dang mi 'bral bar thal bar [#]bzlog dka'o zhes ston par byed de/_gang la lhan
[\[89a.2\]]cig byed pa'i rkyen mtha' dag dang 'dug pa yod pa zhes tshig rnam par sbyar ro/_/'dis ni [#]gang dag lhan cig byed pa'i rgyu de nyid nus pa'i sgrar brjod de zhes bya ba la sogs pas [#]ni dus la sogs par smra ba gang dag dus la sogs pa'i dngos po rnams rang bzhin gcig pa yod mod kyi[#]/_
[\[89a.3\]]rim gyis 'jug pa can gyi mthu rnams la ltos nas 'bras bu dag skyed par byed do zhes zer ba de dag kyang 'dis bsal lo zhes ston par byed do[#]/_/'di ltar gal te mthu de dag don gzhan yin par 'gyur ba khas len na ni de'i tshe lhan cig byed pa'i rgyu de kho na la de skad du brjod par zad pas
[\[89a.4\]]bye brag med do/_/de'i phyir sun dbyung ba yang de kho na yin no/_/ji ste [#]don gzhan du gyur pa ma yin na ni/_de'i tshe de dag de'i rang bzhin las tha mi dad pa'i phyir de'i rang bzhin rjes su 'brang ba bzhin du rtag tu nye ba'i rang bzhin yin pas ji ltar na 'bras bu 'jig par 'gyur/_ji ste
[\[89a.5\]]nyes pa 'dir 'gyur du 'ong zhes bya ba la sogs pas ni tshigs su bcad pa'i phyed 'og ma rnam par 'byed de/_rtag par 'dod pa zhes bya ba ni rtag pa nyid du sems pa'o/_/de dag la zhes bya ba ni rtag par 'dod pa dag la'o/_/rang bzhin snga ma ni 'jig par 'gyur ro/_/phyi ma ni 'byung bar
[\[89a.6\]]'gyur ro/_/rang gi sde pa gang dag ces bya ba la sogs pas ni bye brag tu smra ba'i gzhung gis ma grub pa nyid rjod par byed do/_/de dag ni so sor brtags [#]pa la sogs pa 'dus ma byas/_'dus byas kyi [#]'jug pa thams cad dang mi mthun pa rdzas su yod pa tha na rang gi yul can yid kyi
[\[89a.7\]]rnam par shes pa'i 'bras bu [#]la yang dgos pa med pa'i phyir nus pa thams cad kyis stong par 'dod de/_rgyu dang 'bras bu dag ni 'dus byas kyi yin gyi[#]/_de dag 'dus ma byas kyi ni ma yin no zhes gsungs pa'i phyir ro/_/de yang rnal 'byor pa'i shes pa dam pa'i yul yin pa'i phyir/_don
[\[89b\]]
[\[89b.1\]]dam par yod pa'o zhes bya'o/_/de'i phyir de dag gi lugs ltar na 'bras bu rim can la nye bar sbyor ba med pa'i phyir/_ji ltar na gcig dang du ma'i rang bzhin gyi [#]'gal ba can du 'gyur ro[#]/_/'gal te zhes bya ba la sogs pa ni lan 'debs te/_shes pa gang la bsgoms [#]pa las byung ba yod pa
[\[89b.2\]]des shes par bya ba'i 'dus ma byas gang yin pa de smra ba'i ngang tshul can gang dag yin pa zhes tshig rnam par sbyar ba'i don to/_/de dag ni zhes bya ba ni 'dus ma byas pa [#]dag go/_/yul dang yul can yin pa'i phyir zhes bya ba la sogs pas ni pha rol gyi lan du dogs [#]par byed pa ste/_pha rol gyi
[\[89b.3\]]bsam pa ni gang dag gis na gcig [#]pa nyid nyams par 'gyur ba rgya skyegs dang shing [#]bzhin du shes pa rim can dang de dag 'brel par ni khas mi len gyi yul dang yul can nyid du'o/_/yul dang yul can nyid ni gcig pa nyid du yang [#]mi 'gal ba kho na ste/_don dam par na shes pa'i rang gi ngo bo la mi reg
[\[89b.4\]]pa kho nar yul tsam nyid du gnas pa'i phyir ro/_/yul ni gdon mi za bar rgyu'i ngo bo kho nar 'gyur ba yang ma yin no snyam pa yin no/_/mi 'gyur te zhes bya ba la sogs pas ni lan 'debs so/_/'di la phyogs gnyis te/_res 'ga' rnam par shes pa snga ma la sogs pas shes par bya ba gang
[\[89b.5\]]yin pa de'i rang bzhin de rnam par shes pa phyi ma la sogs pa skye ba'i dus na yang rjes su 'brang ngam/_yang na mi 'brang ba zhig yin grang /_gal te rjes su 'brang ba yin na ni de'i tshe rnam par shes pa snga ma la sogs pa dus gcig pa nyid du 'gyur te/_rnam par shes pa rnams kyis [#]shes
[\[89b.6\]]par bya ba'i rang bzhin rjes su [#]'brang ba'i phyir ro/_/sbyor ba ni gang gi tshe [#]gang zhig rnam par shes pa gang gis shes par bya ba'i rang bzhin rjes su 'brang ba de ni de'i tshe rnam par shes pa de'i rjes su 'brang ba'i rang bzhin yin no/_/dper na rang gi rnam par shes pa skye ba'i gnas
[\[89b.7\]]skabs na 'dus ma byas de nyid lta bu ste/_pha rol pos 'dod pa 'dus ma byas rnam par shes pa snga ma dang /_phyi mas shes par bya ba'i rang bzhin rnams kyang [#]rtag tu rjes su 'brang bas zhes bya ba ni rang bzhin gyi gtan tshigs yin no/_/de lta ma yin na zhes bya ba la sogs pa
[\[90a\]]
[\[90a.1\]]ni gtan tshigs 'di'i ma nges pa nyid yongs su spong bar byed de/_rnam par shes pa med na rnam par shes pa'i shes bya'i rang bzhin nyid rigs pa ma yin te/_ha cang thal bar 'gyur ba'i phyir ro/_/de'i phyir gcig la dus gcig tu yod pa dang
[\[90a.2\]]med pa phan tshun 'gal ba yod par khas blangs par 'gyur te/_de'i phyir ma nges pa nyid ma [#]yin no/_/phyogs gnyis pa la yang rang bzhin gzhan dang gzhan skye ba'i phyir dang /_snga ma snga ma yang 'jig pa'i phyir rnam par shes pa de dang 'dra bar skad cig pa nyid du thal bar 'gyur ro/_/_
[\[90a.3\]]de nyid ji ste shes pa snga ma dang phyi mas shes par bya ba zhes [#]bya ba la sogs pas dogs par byas nas gal te de lta na ni/_sngon dang phyi ma'i gnas rnams su zhes bya ba la sogs pas ston par byed de/_bsam gtan nyid thur ma yin la gang dag la des blo gros kyi mig phye ba yod pa
[\[90a.4\]]zhes tshig [#]rnam par sbyar ro/_/gzhan gyi dus na med ces bya ba ni res 'ga' yod ces bya ba'i tha tshig go/_/de yang zhes bya ba ni 'dus ma byas nyid kyi [#]don to/_/mi 'da' bar 'gyur ro zhes bya ba ni yul gyi rim gyis yul can gyi rim pa la khyab pas yul can gyi rim pa ni yul gyis
[\[90a.5\]]byas pa'i phyir khyab pa nyid ston par byed do zhes bya ba'i tha tshig go/_/des [#]na rgyu dang rkyen rnams kyis byas pa nyid kyi phyir 'dus ma byas su ston pa yang mi rung ste/_skad cig [#]snga ma snga mas phyi ma phyi ma rnams byed pa'i phyir ro/_/de lta ma yin na skad cig ma [#]rnams rgyu med pa nyid du
[\[90a.6\]]'gyur ro/_/de'i phyir res 'ga' ba nyid du'ang mi 'thad do/_/yod pa dang med pa'i dus gnyis bye brag med pa'i phyir ro/_/'di dag thams cad ni bdag gis rloms te smras su zad kyi zhes bya ba la sogs pas ni sun dbyung ba gzhan yang ston te/_bsdus pa'i don ni gang gis na phyogs
[\[90a.7\]]kyi chos nyid du mi 'gyur ba don byed pas stong pa de lta bu phyogs kyi khongs su 'dus par yod [#]pa ni ma yin te/_don byed pas stong pa ni rtog pa dang ldan pa rnams kyis btang snyoms su bya ba nyid du gnas pa'i phyir ro [#]zhes bya ba yin no/_/'dis ni gang dag mi rtag pa nyid la sogs par
[\[90b\]]
[\[90b.1\]]sgrub pa yod pa [#]la sogs pa la/_de lta bus ma nges pa nyid du rjod [#]par byed pa de dag kyang bsal ba kho nar khong du chud par bya ste/_rtog pa dang ldan pa'i tha snyad kyi yul don byed nus pa'i mtshan nyid kyi yod pa gtan tshigs nyid du brjod par 'dod pa'i phyir ro/_/de lta bu [#]ni med pa rnams las [# ]
[\[90b.2\]]logs shig tu ni [#]bstan par yang mi nus te/_med pa ni nus pa thams cad dang bral ba tsam gyi mtshan nyid yin pa'i phyir ro/_/rloms pa ni nga'o snyam pa'i nga rgyal lo/_/gzhan du na zhes bya ba ni gal te don byed par rung ba'i yul dpyad par mi 'dod na de'i tshe don byed pa don du
[\[90b.3\]]gnyer ba'i skyes bu rnams la/_dngos po don med par [#]dpyad pa dag ci dgos zhes brjod par bya ba ste/_rtog pa dang ldan pa'i 'jug pa ni dgos pa dang ldan pas khyab pa'i phyir ro/_/gal te de ltar gang zag dang gzugs la sogs pa chos [#]rnams gtan med na/_ji ltar
[\[90b.4\]]bdag med pa bsgrub par bya snyam pa la/_dngos po'i [#]rnam pa de lta bu la zhes bya ba la sogs pa smos pa ste/_'di skad du don byed nus par grags pa gang yin pa de kho na la sgro btags pa las bzlog pa [#]yod pa'i sgo nas ni gang zag la sogs pa bdag med par sgrub par byed la/_
[\[90b.5\]]dgag pa'i sgo nas ni gzugs la sogs pa la phyin ci log tu sgro btags pa'i ngo bo 'gog par byed kyi/_gang zag la sogs pa nus pa dang bral ba la gzhi med par 'gog par byed pa ni ma yin no zhes bshad pa yin no/_/'o na gzhan la ji lta ji ltar bsgrub snyam pa la/_gzhan ni bsgrub
[\[90b.6\]]pa yang med dgag pa yang med ces bya ba la sogs pa smos so/_/'o na gang dag gang zag ces bya ba rtag pa la sogs pa'i rnam par brjod du med pa nyid dngos por 'dod pa de dag la ji ltar rang bzhin med pa nyid 'grub par 'gyur/_ji ltar 'di la gtan tshigs 'grub par 'gyur
[\[90b.7\]]snyam [#]pa la/_de lta bas na don byed nus pa ni zhes bya ba la sogs pa smos te/_de nyid kyi phyir 'di ltar mkhas pa rnams ni don byed nus pa la dngos po'i mtshan nyid du rjod par byed la/_don byed nus pa la yang skad cig pa nyid kyis khyab pa yin no/_/gzhan ni rim dang cig shos kyis [#]don
[\[91a\]]
[\[91a.1\]]byed par 'gal ba'i phyir ro/_/chos can gang zag la yang skad cig pa nyid log na/_skad cig pas khyab pa ji skad smras pa'i yod pa ldog pa yang sgrim mi dgos par grub pa nyid do/_/gzhan yang skad cig skad cig ma yin par zhes bya ba la sogs pas ni gtan
[\[91a.2\]]tshigs grub par ston par byed de/_skad cig pa yin par gyur na ni rang bzhin gzhan dang gzhan 'byung ba'i phyir du ma'i rang bzhin nyid du 'gyur ro/_/skad cig pa [#]ma yin na ni rang bzhin phyi ma gzhan mi skye ba'i phyir dang /_snga ma yang ma zhig pa'i phyir gcig pu nyid du 'gyur ro/_/_
[\[91a.3\]]gnyi ga'i ngo bo yang mi srid na ni gcig dang du ma'i rang bzhin dang bral bar [#]ji ltar mi 'gyur khyab par byed pa log na khyab par bya ba gnas pa ni med de/_khyab par byed pas ma khyab pa nyid du thal bar 'gyur ba'i phyir ro/_/de'i phyir gang zag la gtan tshigs grub pa kho na yin no/_/_
[\[91a.4\]]re zhig de ltar rtag pa'i phung po gnas pa rnams la gcig dang du ma'i rang bzhin dang bral bar bsgrubs pa yin no/_/yang de lta ma yin par phung po gnyis su gzhag nas/_dngos po thams cad las gcig dang du ma'i rang bzhin dang bral bar rab tu bsgrub pa'i phyir gzhan yang
[\[91a.5\]]gzhan dag gis zhes bya ba la sogs pa smos so/_/khyab pa zhes bya ba ni thams cad na yod pa ste/_dper na bdag dang nam mkha' la sogs pa lta bu'o/_/bzlog pa ni [#]ma khyab pa yin par rig par bya'o/_/rags pa ni yan lag can rnams so/_/rdul phra rab la sogs pa ni phra
[\[91a.6\]]mo rnams so/_/phung po snga ma bstan pa la mi rtag pa rnams ni ma khyab pa'i phung po'i nang du 'dus par khong du chud par byas te/_des na de dag logs shig tu gcig dang du ma'i rang bzhin dang bral bar rab tu mi bsgrub bo/_/bum pa la sogs pa gang dag [#]la tha dad pa'i phyogs yod pa de dag la
[\[91a.7\]]de skad ces bya'o/_/bsgribs pa dang ma bsgribs pa ni bsgribs pa dang ma bsgribs pa dag go/_/de gnyis kyi dngos po ni bsgribs pa nyid la sogs pa ste/_sogs pa'i sgras ni g.yo ba dang mi g.yo ba nyid la sogs pa bsdu'o/_/sbyor ba ni gang dag bum pa la sogs pa phyogs tha dad pa can
[\[91b\]]
[\[91b.1\]]dag dang ldan pa de dag ni nges par rang bzhin gcig pa ma yin te/_dper na gzhong bu sna tshogs na 'dug pa'i rgya shug lta bu ste/_nam mkha' la sogs pa'i dngos po rnams kyang phyogs tha dad pa can dang ldan pas khyab par byed pa 'gal [#]ba dmigs pa yin te/_'di ni thal bar 'gyur bar
[\[91b.2\]]bsgrub pa yin no/_/gtan tshigs kyi khyab pa bstan [#]pa'i phyir/_nam mkha' la sogs pa phyogs tha dad pa'i shing la sogs pa dang 'brel pa zhes bya ba la sogs pa smos te/_gal te rang bzhin tha dad pa nyid du khas mi len na ni/_de'i tshe [#]nam mkha' la sogs pa dang 'brel ba'i rang bzhin
[\[91b.3\]]gsal ba thams cad phyogs gcig par thal bar 'gyur te/_spyi la sogs pa dngos po gcig dang 'brel ba'i rang gi ngo bo yin pa'i phyir ro/_/de lta ma yin te/_/phyogs tha dad pa yin na ni spyi la sogs pa de nyid gzhan na gnas par mi 'gyur te/_de gsal ba gcig gis bsdus pa'i
[\[91b.4\]]rang gi ngo bo yin pa'i phyir ro/_/rang bzhin tha dad pa gzhan yang med pa'i phyir te/_rang bzhin med na 'brel ba mi rung bsam nges pa nyid [#]yin no/_/rags pa rnams kyang bsgribs [#]pa dang ma bsgribs pa nyid la sogs pa phan tshun 'gal ba'i chos gnas pa'i phyir/_lus can dang lus
[\[91b.5\]]can ma yin pa bzhin du rang bzhin gcig pa nyid du rigs pa ma [#]yin no/_/gal te bsgribs [#]pa la sogs pa yan lag rnams kyi yin gyi zhes bya ba la sogs pas ni pha rol pos ma grub pa nyid du brjod pa'i dogs pa bsal ba ste/_pha rol gyi bsam pa ni rten dngos po
[\[91b.6\]]gcig la bsgribs pa nyid la sogs pa 'gal gyi/_rten tha dad pa la ni ma yin te/_yan lag [#]gcig la ni bsgribs pa [#]dang ma bsgribs pa nyid la sogs pa ma grub bo/_/'o na ji lta bu zhe na/_yan lag rnams la ste de'i phyir gtan tshigs ma grub bo snyam pa yin no/_/ci yan
[\[91b.7\]]lag can 'di dag ces bya ba la sogs pas ni lan 'debs par byed do/_/de la yan lag can dag ji ste na yan lag rnams dang ldan nam mi ldan zhes bya ba phyogs gnyis te/_re zhig gal te mi ldan zhes bya ba'i phyogs yin na ni de'i tshe bsgribs pa la sogs pa dag yan lag rnams kyi yin gyi/_
[\[92a\]]
[\[92a.1\]]yan lag can gyi ma yin no zhes gang smras pa de ni bden na/_'on kyang yul phan tshun rnam par chad pas bsgribs pa dang ma bsgribs pa la sogs pa chos mi mthun par gnas pa dmigs pa'i rig byar gyur pa lus de dang rkang pa la sogs pa yul tha dad pa na gnas
[\[92a.2\]]pa'i phyir so so so sor ci'i phyir mig gi spyod yul du mi 'gyur ba brjod par bya dgos so/_/'on te ldan pa [#]zhes bya ba'i phyogs yin no zhe na ni de'i tshe nges par chos 'gal ba gnas par thal bar 'gyur ro [#]zhes ston par byed do/_/gal te de dag kyang de yin no zhe na [#]zhes bya ba la pha rol gyi bsam
[\[92a.3\]]pa ni/_gang gi phyir yan lag can de dang yan lag de dag 'du ba'i mtshan nyid kyi 'brel ba can yin pa de'i phyir logs shig tu dmigs par mi 'gyur ro snyam pa [#]yin no/_/de nyid do zhes bya ba ni dris na de nyid do zhes pha rol khas len pa'o/_/gal te de nyid do zhes khyod khas mi len na ni [#]de'i tshe nyes pa
[\[92a.4\]]cir 'gyur zhe na/_gzhan du na [#]zhes bya ba la sogs pa smos te/_rags pa ni du ma tshogs pa tsam kho na yin par 'gyur gyi gcig pu ni ma yin par 'gyur ro/_/'di ni de bas kyang ches rags te zhes bya ba la sogs pas ni chos 'gal ba gnas par sgrub par byed de/_'di ltar rags pa gang
[\[92a.5\]]zhig yan lag dmigs pa dang ldan par kun tu dmigs pa de nyid yan lag bsgribs pa la yang yod pas/_yan lag bsgribs pa la yang de kho na bzhin du dmigs par 'gyur ba zhig na ni mi dmigs te/_de lta bas na bsgribs pa dang ma bsgribs pa nyid la sogs pa chos 'gal ba gnas
[\[92a.6\]]par grub pa nyid do/_/re zhig de [#]ltar rags pa rnams la rang bzhin gcig pa nyid bsal ba yin no/_/da ni rdul phra rab rnams la yang bsal ba'i phyir ro/_/'on kyang gang thog mar de rtsom pa'am zhes bya ba la sogs pa smos so/_/thog mar de rtsom pa zhes bya ba ni ji ltar bye brag pa rnams
[\[92a.7\]]kyis yongs su brtags [#]pa lta bu ston par byed pa ste/_de dag ni rdul phra rab gnyis pa la sogs pa rags pa'i rdzas dang po rtsom par byed pa ni rdul phra rab rnams kho na yin par 'dod do/_/rags pa gdags pa'i rgyu zhes bya ba ni mdo sde pa'i lugs su bshad pa ste/_de dag ni rags pa gdags
[\[92b\]]
[\[92b.1\]]pa'i rgyu rdul phra rab rnams de ltar gnas pa 'ba' zhig tu zad kyi rdzas gzhan ni med do zhes brjod do/_/de la kha cig na re rdul phra rab rnams la phra rab [#]phan tshun reg go zhes zer ro/_/gzhan dag na re rigs mthun pa mang pos bskor ba rnams ni bar dang bcas pa kho na yin la/_rags par
[\[92b.2\]]'khrul pa'i rgyu mtshan yin no zhes zer te/_dper na slob dpon dge bsrungs kyis/_gang la phyogs cha tha dad yod/_/de ni gcig pu mi rung ngo /_/zhes bya ba 'di sun dbyung ba'i bsam pas/_tha dad phyogs nas mang po dag_/'ga' la kun nas bskor tsam du/_/brjod par zad kyi rdul
[\[92b.3\]]de ni/_/cha shas bcas pa'i bdag nyid min/_/zhes bshad pa lta bu'o/_/'di'i don ni 'di yin te/_tha dad phyogs nas zhes bya ba'i gtan tshigs 'dis ni rdul phra rab mang po rnams kyis yongs su bskor ba tsam du brjod par 'gyur gyi/_yan lag dang bcas pa ni ma yin no zhes bya bar
[\[92b.4\]]zad de/_'dir yang bar dang bcas pa dag kho nar gnas so zhes de snyam du bsams nas smras pa yin no/_/gzhan dag na re reg pa yang ma yin la bar dang bcas pa dag kyang ma yin mod kyi/_'dab chags pa [#]kho nar gnas so zhes zer te/_ji skad du btsun pa na re rdul rnams mi reg kyang bar
[\[92b.5\]]med pas reg par 'du [#]shes so zhes zer ba lta bu'o/_/de la phyogs dang po ltar na bdag nyid thams cad kyis 'byar na ni thams cad kyi rang bzhin phan tshun rjes su zhugs pa'i phyir gong bu rdul phra rab gcig tsam du 'gyur ro/_/bdag nyid thams cad kyis zhes bya ba ni rdul phra rab kyi rang bzhin
[\[92b.6\]]ci 'dra ba de khyab nas zhes bya ba'i tha tshig go/_/phyogs gcig gis zhes bya ba ni rang bzhin ma khyab nas zhes bya ba'i tha tshig go/_/des ni snang byed kyi rdul phra rab ni rang bzhin gcig pa yin pas thams cad ces bya ba dang phyogs gcig ces bya ba'i sgra mi 'thad de/_thams cad dang phyogs gcig ni
[\[92b.7\]]yul tha dad pa'i phyir ro zhes gang smras pa de bsal ba yin no/_/phyogs gnyis pa ltar na yang rigs mthun pa rnams dang reg par mi 'dod du chug kyang /_phrag ni snang ba dang mun pa'i ngo bo yin pa'i phyir rigs mi mthun pa snang ba dang /_mun pa'i rdul phra rab rnams dang ni reg par 'dod pa nyid
[\[93a\]]
[\[93a.1\]]do/_/snang bas ma non pa'i mun pa dang bral ba nyid dam[#]/_mun pas gnas su ma byas pa'i snang ba dang bral ba nyid ni rigs pa dang ldan pa ma yin te/_de gnyis [#]'byung ba ni yul la sogs pa phan tshun bral ba tsam la rag las pa'i phyir ro/_/bar med pa'i phyogs
[\[93a.2\]]kyang phrad pa'i phyogs kho na'i khongs su 'dus te/_phrad pa'i rnam grangs yin pa'i phyir ro/_/bar gyi yul dang bral ba rnams la ni 'byar ba ma gtogs pa rnam pa gzhan med do/_/don de nyid sgra gzhan gyis brjod kyang gzhan du ni mi 'gyur ro/_/phyogs thams cad spyir sun dbyung bar 'byar
[\[93a.3\]]ba dang ni bskor ba'am zhes bya ba la sogs pa smos te/_de la dbus na yod pa'i rdul phra rab gang yin pa de rang bzhin gang gis rdul phra rab gcig la bltas te gnas pa de nyid kyis gzhan la bltas sam/_'on te ma yin zhes bya ba brtag pa gnyis so/_/de la phyogs dang po ltar na bskor
[\[93a.4\]]ba'i rdul phra rab thams cad phyogs gcig pa nyid du thal bar 'gyur te/_de'i rang bzhin la bltas pa nyid kyi phyir ro/_/rdul phra mo gang la rang bzhin de gcig yod pa de ni de'i rang bzhin yin la rdul phra mo gang la de'i rang bzhin gyi rdul phra mo la bltas pa yod pa zhes tshig rnam par sbyar
[\[93a.5\]]te de'i [#]dngos po ni de [#]nyid do/_/sbyar ba ni rdul phra rab kyi ngo bo gcig la bltas pa'i rang bzhin gang yin pa de ni phyogs gcig pa can yin te/_dper na dbus na gnas pa'i rdul phra rab de nyid kyi shar phyogs na gnas pa'i rdul phra rab lta bu'am/_shar phyogs kyi khang pa la khang pa gcig
[\[93a.6\]]bltas pa lta bu ste/_bskor ba'i rdul phra rab thams cad kyang rdul phra rab gcig la bltas pa'i rang bzhin yin pas zhes bya ba ni [#]rang bzhin gyi gtan tshigs so/_/phyogs tha dad pa na gnas pa yin na ni mngon par 'dod pa'i rdul phra rab gcig pu la bltas pa'i rang bzhin dag tu mi 'gyur
[\[93a.7\]]te/_rdul phra rab de la rang bzhin gzhan med pa'i phyir ro/_/rang bzhin med na bltas pa yang mi rung ba'i phyir gtan tshigs ma nges pa nyid ma yin no/_/de'i phyir yang dag par na [#]bskor te gnas pa med pas rdul phra rab rnams rgyas par mi 'gyur ro/_/phyogs gnyis pa ltar na yang yan
[\[93b\]]
[\[93b.1\]]lag dang bcas pa nyid du thal bar 'gyur bar gsal bar rab tu [#]bdag gis rnam par ma phye'o/_/rdul phra mo rnams rang bzhin med pa nyid du grub pa kho nas rdul phra mo la ltos nas rab tu brtags pa'i bdag nyid du gnas pa'i chos thams cad rang bzhin med pa nyid du 'bad mi dgos par
[\[93b.2\]]grub pa nyid do zhes bstan pa'i phyir/_rdul phran rang bzhin med grub pa/_/zhes bya ba la sogs pa smos so/_/'dir 'thad pa/_de yi rang bzhin des brtsams dang /_zhes bya ba la sogs pa smos te/_de la re zhig rang gi sde pa rnams ni gzugs can gyi khams rnams su rnam par gzhag
[\[93b.3\]]pa gang dag yin pa de dag ni rdul phra rab kyi rang bzhin kho na yin par 'dod do/_/khams gzhan gang dag yin pa de dag kyang dngos su'am brgyud pas rdul phra rab la brten pa yin [#]pa'i phyir rdul phra rab kyis brtsams pa yin pa kho nar brjod do/_/bye brag la sogs pa ni rdul phra mo gnyis po
[\[93b.4\]]la sogs pa'i bar 'bras bu'i rdzas ni rdul phra rab rnams kyis dngos dang brgyud [#]de brtsams pa kho nar 'dod do/_/grangs la sogs pa yon tan rnams kyang phal cher mngon sum mam [#]brgyud pas rdzas rnams kho na yin par khas len te/_de'i phyir de dag gi yon tan yin pas de'i yon tan
[\[93b.5\]]zhes bya'o/_/'degs pa la sogs pa las kyi bye brag rnams kyang phal cher mngon sum mam [#]brgyud pas de'i las kyi rang bzhin dag yin te/_las ni lus can gyi rdzas la brten pa'i phyir ro/_/de dag gi las ni de'i las te [#]las kyi bye brag gang dag la de'i [#]rang bzhin de nyid yod pa de dag la de skad ces bya'o/_/_
[\[93b.6\]]spyi [#]yang rnam pa gnyis yin la/_khyad par rnams kyang rdzas tha ma la yod pa dag yin pas spyi dang khyad par te/_rdzas rnams kyi spyi dang khyad par zhes bya bar tshig rnam par sbyar ro/_/de 'di ltar spyi yod pa nyid dang ba lang nyid la sogs pa ni rdzas dang yon tan dang las gsum dang ldan pa'i phyir
[\[93b.7\]]phal cher dngos su'am brgyud pas de dag la brten pa nyid do/_/khyad par rnams kyang phal cher dngos su de dag la brten pa dag kho na yin no/_/'bras bu'i rdzas la sogs pa ji skad bshad pa de dag kyang gang gi phyir 'du ba zhes bya ba'i 'brel ba'i stobs kyis de dang 'du ba can du 'dod pa de'i
[\[94a\]]
[\[94a.1\]]phyir 'brel ba can rnams med pas 'brel ba can dang 'brel ba'i ngo bo 'du ba yang med pa kho na'o/_/de'i phyir 'di dag thams cad ni rdul phra rab kyi rtsa ba can yin pa'i phyir rdul phra rab kun tu chad na ji ltar gnas thob [#]par 'gyur/_rang gi sde pa dag ni gzugs
[\[94a.2\]]can gyi khams bcu po dag rdul phra rab bsags pa yin par brjod de zhes bya ba la sogs pas ni tshig le'ur byas pa'i don rnam par 'grel par byed do/_/'o na 'dus ma byas la thabs ci yod snyam pa la/_nam mkha' la sogs pa 'dus ma byas mtha' dag kyang zhes bya ba la
[\[94a.3\]]sogs pa smos so/_/yon tan rnams kyang phal cher zhes bya ba ni sgra la sogs pa rdul phra rab kyi yon tan ma yin pa'i phyir ro/_/brten pa rnams ni dngos su 'bras bu'i rdzas la sogs pa'o/_/nye bar brten pa rnams ni brten pa la brten pa la sogs pa'o/_/nam mkha'
[\[94a.4\]]la sogs pa [#]rdul phra rab la mi brten pa ji ltar dgag snyam pa la/_rtag pa'i dngos po nam mkha' dang zhes bya ba la sogs pa smos te/_lhag ma ni go sla'o/_/gnyis dang gnyis ma yin pa'i tshul du brjod pa dngos su bstan par bya'o zhes bya ba ni rnam par shes pa'i phung po mtshungs
[\[94a.5\]]par ldan pa dang bcas pa rang bzhin med pa nyid ces bya ba rnal ma dang sbyar ro/_/de la shes pa dang shes bya yod pa nyid kyi tshul ni gnyis kyi tshul lo/_/shes pa tsam yod pa nyid kyi tshul ni gnyis ma yin pa'o/_/de la gnyis kyi tshul la yang rnam pa gnyis te kha cig na re shes pa rnam
[\[94a.6\]]pa med pa kho nas yul rtogs par 'gyur ro zhes zer ro/_/gzhan dag na re rnam pa dang bcas pa kho na'o zhes zer ro/_/de la rnam pa med pa'i phyogs ltar na/_shes pas phyi rol gyi don 'dzin par rigs pa ma yin te/_'brel ba'i rgyu med pa'i phyir ro/_/rang rig pa la gang gis na
[\[94a.7\]]rang rig pa kho nar 'dod kyi[#]/_phyi rol ma yin pa 'brel ba ci zhig yod par ma yin nam/_ji ste de ni rang rig pa'i rang bzhin yin pa'i phyir rang rig par rnam par gzhag go zhe na/_gal te de lta na ni yul 'dzin pa'i rang bzhin yin pa'i phyir yang yul rig par ci'i phyir mi gzhag_/_
[\[94b\]]
[\[94b.1\]]gal te shes pa'i sul 'dzin pa'i las ni ci 'dra ba zhig yin/_gang gis na [#]yul rig par gzhag par bya zhe na/_gal te de lta na ni rang rig pa la yang brgal zhing brtag [#]pa mtshungs so snyam pa 'di sems la bsngogs nas rang rig pa la yang rang [#]'dzin pa'i las [#]ci 'dra ba de nye bar
[\[94b.2\]]ston cing brgal zhing brtag pa mi mtshungs pa nyid du bsgrub pa'i phyir/_rnam shes bems po'i rang bzhin las zhes bya ba la sogs pa smos to/_/mdor bsdus pa'i don ni rang [#]rig pa'i las ni shing rta dang rtsig pa la sogs pa bems po'i rang bzhin dag las log pa kho na yin te[#]/_
[\[94b.3\]]gsal ba gzhan la mi ltos pa nyid du tha snyad kyi lam la 'jug pa yin no/_/lhag ma ni go sla'o/_/ji ste bya ba dang byed pa'i dngos por ci'i phyir rnam par mi gzhag snyam pa la/_bya dang byed pa'i dngos por min/_/zhes bya ba la sogs pa smos so/_/'di ni nye bar mtshon par zad kyi de bzhin
[\[94b.4\]]du gzung ba dang 'dzin pa'i dngos por yang mi 'dod pa nyid do[#]/_rnam par 'grel pa las kyang de bzhin nyid du ston to/_/gsum gyi rang bzhin mi 'thad [#]phyir/_/zhes bya ba ni bskyed par bya ba dang skyed pa po dang bskyed par bya ba'i [#]ngo bo'am/_rig par bya ba dang rig pa po dang rig pa'i [#]ngo bor ro/_/_
[\[94b.5\]]ci'i phyir mi rigs snyam pa la/_'di ltar skye ba'i snga logs na ni med pas nus pa [#]med ces bya ba la sogs pa smos te/_dngos po bdag nyid bskyed [#]pa na ma skyes pa'am/_skyes zin pa zhig skyed par [#]'gyur grang na/_re zhig ma skyes pa ni ma yin te/_skye ba'i snga logs na de med pa'i
[\[94b.6\]]phyir ro/_/med na nus pa thams cad dang bral ba'i phyir te/_med pa'i mtshan nyid ni [#]de tsam du zad pa'i phyir ro/_/ji ste skyes zin pa zhes bya ba'i phyogs yin na ni de'i tshe skyes zin te nus pa'i tshe bskyed par bya ba yang bdag nyid du grub pa'i phyir bskyed par bya ba nyid du mi 'thad do/_/de lta ma
[\[94b.7\]]yin na 'chol ba dang thug pa med par yang 'gyur ro/_/gang zhig gang dang grub pa dang bde ba gcig pa ma yin pa de ni de'i rang bzhin yin par mi rigs te/_ha cang thal bar 'gyur ba'i phyir ro/_/de nyid kyi phyir rig par bya ba dang rig pa po'i dngos po yang bsal ba yin te/_rig par bya ba
[\[95a\]]
[\[95a.1\]]dang rig pa po'i dngos po ni bskyed par bya ba la sogs pa'i ngo bos rab tu phye ba'i phyir ro/_/de lta bas na zhes bya ba ni mjug sdud do/_/phyi rol rig pa'i bya ba mi rung bar bstan pa'i phyir/_de'i phyir 'di ni shes pa yi/_/zhes bya ba la sogs pa [#]smos
[\[95a.2\]]so/_/ji ste zhes bya ba ni pha rol gyi lugs kyi dogs pa bsu ba'o/_/yul so sor rnam par rig pa yin pas zhes bya ba ni yul la dmigs pa'i rang bzhin yin pa'i phyir zhes bya ba'i tha tshig go/_/rnam par shes pas ji ltar bdag nyid rig pa ltar yul la dmigs pa'i rang
[\[95a.3\]]bzhin de nyid ma grub par/_de'i rang bzhin gzhan la med/_/ces bya ba la sogs pas ston te/_gal te shes pa dang shes bya gnyis gcig pa nyid du khas blangs par gyur na ni de'i tshe rang rig pa'i mtshan nyid ni gsal ba'i [#]ngo bo tsam yin pa'i phyir rang rig pa bzhin du don yang
[\[95a.4\]]rig par 'gyur ba zhig na rnam pa gnyis su smra ba nyams par thal bar [#]'gyur ba'i phyir khyod [#]de ltar yang mi 'dod do/_/yongs su gcod pa zhes bya ba'i ngo bo de ni zhes bya ba la sogs pas ni rnam par 'grel par byed do/_/de ni zhes bya ba'i tha tshig go/_/shes pa don dang lhan cig de'i bdag nyid [#]du gyur ba ma
[\[95a.5\]]yin du zin kyang rnam par shes pa don rig par byed par go ci'i phyir mi 'gyur snyam pa la/_'brel ba gang gis na [#]zhes bya ba la sogs pa smos so/_/'o na de las skyes pa'i [#]phyir 'brel bar 'gyur ro snyam pa la/_de las byung ba tsam gyis ni zhes bya ba la sogs pa smos so/_/_
[\[95a.6\]]de nyid kyi phyir tshogs pa gcig la rag las pas kyang 'brel par bstan par rigs pa ma yin te/_mig la sogs pa dus mnyam pa dag la yang [#]thal bar 'gyur ba'i phyir ro/_/shes pa'i rang bzhin nyid de 'dra ste/_des na yul kho na rig par 'gyur gyi/_mig la sogs pa ni ma
[\[95a.7\]]yin no zhe na/_de yang lan du mi rung ste/_brtag [#]par brtsams pa'i rang gi ngo bo [#]nyid ma grub pa'i phyir ro/_/nam zhig na don rang rig par byar rung snyam pa la/_gal te don kyang yongs su gcod pa'i bdag nyid du gyur la zhes bya ba la sogs pa smos so/_/bdag nyid du gyur ces bya ba ni rang
[\[95b\]]
[\[95b.1\]]bzhin du gyur ces bya ba'i tha tshig go/_/de'i bdag nyid ces bya ba ni yongs su gcod pa'i bdag nyid do/_/shes pa'i don yongs su gcod pa'i ngo bo yin pas zhes bya ba ni yin pas na zhes bya ba'i tha tshig go/_/de lta yin no snyam pa la phyi rol gyi don la mngon par zhen pa'i dug gis [#]zhes
[\[95b.2\]]bya ba la sogs pa smos te/_phyi rol gyi don la mngon par zhen pa nyid dug bzhin du gdug [#]pa yin la gang la des ma [#]rung bar byas pa'i bsam pa yod pa zhes bya bar rnam par sbyar ro/_/gang zhes bya ba ni dpyod [#]pa la sogs pa ste/_de ni 'di skad du rnam par shes pa rnam pa dang bcas
[\[95b.3\]]pa ma yin pa 'ba' zhig tu ma zad kyi/_rang rig pa yang ma yin no zhes zer ro/_/de ltar na 'di ni don yin no/_/'di ni shes pa'o/_/don dang shes pa de dag kyang bdag la grub bo zhes bya ba'i grags pa 'dir yang mi 'gyur te/_shes pa rab tu ma grub na don thams cad rab tu
[\[95b.4\]]mi 'grub par thal bar 'gyur ba'i phyir ro/_/gal te shes pa 'di ma grub tu zin kyang re zhig don ni mngon sum kho nar grub bo/_/don de las ni shes pa yang don gyis go bas 'grub par 'gyur te/_shes pa med pas shes bya nyid mi 'thad pa'i phyir ro snyam pa'i dogs pa bsu nas
[\[95b.5\]]shes pa ni [#]gsal ba yin na zhes bya ba la sogs pa smos te/_don gyi gsal ba ni shes pa las gzhan ma yin gyi shes pa kho na yin no/_/gsal ba yang gsal ba ma yin na ni gsal ba gsal ba ma yin pa'i phyir mi gzhan gyi mngon sum bzhin du mdun na rnam par gnas
[\[95b.6\]]pa'i don kyang mngon sum du mi 'gyur ro/_/de lta ma yin na ni ha cang thal bar 'gyur ro/_/shes pa gsal ba yin du chug na yang shes pa rnam pa [#]med par smra ba'i ltar na/_don rnam pa thams cad du mngon sum du mi 'gyur te/_don rig pa 'di yin no zhes bya ba 'brel ba'i rgyu yang
[\[95b.7\]]med pa'i phyir ro/_/'di ni sngar bshad pa kho na yin te/_de ltar na shes pa rnam pa med pa'i phyogs la don dngos su rig pa med do/_/gzhan yang shes pa rnam pa med pa'i phyogs 'di ni zhes bya ba la sogs pa ni ji ltar shes pa rnam pa dang bcas par smra ba rnams kyis brjod pa lta bu
[\[96a\]]
[\[96a.1\]]btags pa gang yin pa de yang med do zhes ston par byed pa'o[#]/_/gzugs brnyan zhes bya ba ni don gyi rnam par shes pa la yod pa'o/_/gdags pa zhes bya ba ni nye bar btags pa'o/_/des gzhag pa shes pa'i bdag nyid du gyur pa'i gzugs brnyan
[\[96a.2\]]zhes bya ba la sogs pas ni rnam par 'grel par byed do/_/gzhag [#]pa ni shes pa'i bdag nyid la yod pa ste/_shes pa'i bdag nyid du gyur pa'i gzugs brnyan gang yin pa de rig pa nyid don rig pa yin te/_rgyu la 'bras bu'i chos nye bar btags pa'i phyir ro/_/su zhig mi
[\[96a.3\]]'dod pa zhes bya ba ni shes pa rnam pa med par smra ba'o/_/'di yang zhes bya ba ni nye bar btags pa'o//_//bam po gnyis pa/_re zhig de ltar shes pa rnam pa med pa'i phyogs mi 'thad par bsgrubs nas shes pa rnam pa dang bcas pa'i phyogs kyang rigs pa ma yin pa nyid
[\[96a.4\]]du bsgrub par 'dod nas/_gal te de lta na shes pa rnam pa dang bcas pa nyid ni mi [#]rung ngo zhes bya ba la sogs pa smos so/_/'di la yang rnam pa rnams bden par 'gyur ba'am yang na brdzun par 'gyur grang na [#]zhes bya ba phyogs gnyis te/_de la phyogs dang po ltar na shes pa gcig dang
[\[96a.5\]]tha mi dad pa'i rang bzhin yin pa'i phyir shes pa gcig gi rang gi ngo bo bzhin du rnam pa sna tshogs pa nyid du mi 'gyur ro/_/de'i phyir ri mo brkyang ba la sogs pa rnam pa'i [#]stobs kyis phyi rol gyi don mi 'grub ste/_ri mo'i rnam pa dang 'dra ba nyid med pa'i phyir ro/_/ji ste nyams su myong bas grub
[\[96a.6\]]pa'i phyir rnam pa rnams brtsal [#]ba ma yin no zhe na/_de'i tshe rnam pa rnams las shes pa tha mi dad pa'i phyir rnam pa bzhin du du ma nyid du 'gyur ro/_/de lta ma yin na chos 'gal ba gnas pa'i phyir tha dad pa ma yin par khas mi blang bar bya'o/_/'di ltar 'dod de zhes bya ba la sogs pa ni gang
[\[96a.7\]]zhig du ma nyid du thal bar 'gyur ba mi 'dod pa nyid du sgrub par byed pa ma yin te du ma nyid du 'dod pa'i phyir ro [#]snyam du sems pa de'i lugs kyi dogs pa bsu bar byed pa'o/_/mgyogs par 'byung phyir zhes bya ba ni myur bar 'byung ba'i phyir ro/_/me tog ut+pala'i 'dab ma zhes bya ba la sogs
[\[96b\]]
[\[96b.1\]]pas ni rnam par 'grel bar byed do/_/shin tu myur ba'i phyir zhes bya ba ni shin tu myur bar 'byung ba'i phyir ro zhes bya ba'i tha tshig go/_/mthong ba de ni zhes bya ba ni cig car du mthong ba'o/_/gal te de lta na/_lcug ma'i sgra la sogs pa'i blo/_/zhes bya ba la sogs pas ni ha cang thal bar 'gyur bar
[\[96b.2\]]byed pas myur du 'byung ba cig car du [#]shes pa'i rgyu ma yin pa nyid du bstan te/_lcug ma'i sgra la sogs pa dag la blo rnams [#]zhes tshig rnam par sbyar nas bsdu'o/_/sogs pa zhes bya ba'i sgras ni ta la dang mtsho dang ro bro ba la sogs pa'i sgra rnams bsdu ste/_lcug ma la sogs pa'i sgra la yang rgyu mtshungs
[\[96b.3\]]pa'i phyir cig car yin par 'dzin pa'i mngon pa'i nga rgyal du 'gyur ro/_/de'i phyir lcug ma ta la zhes thos pa tha dad par mi 'gyur te/_thos pa tha dad pa ni rim gyis 'dzin pas byas pa'i phyir ro/_/rgyu rnams 'bras bu dang ldan pa 'dis ni gdon mi za bar 'gyur ba ma yin no/_/des na [#]dngos
[\[96b.4\]]po cig car rtogs pa'i rgyu yod pa'ang 'ga' kho na la 'gyur ro snyam pa la/_rgyu 'dra ba'i rgyu rkyen [#]ni tha dad par mi rigs te zhes bya ba la sogs pa smos so/_/'di snyam du sems te gang rgyu'i dngos po yin pa de ni gdon mi za bar 'bras bu skyed par byed pa kho na'o/_/rgyu rnams ni gdon mi za
[\[96b.5\]]bar 'bras bu dang ldan pa ma yin no zhes gang smras pa de ni rgyu tsam la bsams nas dngos su btags par zad do/_/khyod rim gyis 'jug pa rnams la cig car yin par 'dzin pa'i mngon pa'i nga rgyal byed pa'i rgyu myur du 'byung ba las gzhan khas mi len la rgyu de yang thams cad du mtshungs
[\[96b.6\]]te cig car gyi dngos por mngon par zhen [#]pa'i nga rgyal byed pa ni myur du 'byung ba tsam la rag las te/_'byung bar zad pas [#]thams cad du 'byung ba kho nar 'gyur te/_rgyu ma tshang ba med pa'i phyir ro/_/myur du 'byung ba ma tshang ba med kyang gang mi 'byung ba de ni de'i rgyur rigs pa ma yin te/_
[\[96b.7\]]ha cang thal bar 'gyur ba'i phyir ro/_/de'i phyir rgyu myur du 'byung ba'i mtshan nyid 'dra yang rgyu can 'bras bu cig car gyi dngos por mngon pa'i nga rgyal byed pa yod pa dang med pa tha dad par byas pa gang yin pa de ni mi 'gyur te/_'bras bu tha dad pa ni rgyu'i bye brag gis byas pa'i phyir ro/_/de'i
[\[97a\]]
[\[97a.1\]]phyir de rgyu la yod pa'i rjes su 'gro ba dang ldog pa'i rjes su mi byed pa'i phyir rgyu'i 'bras bu nyid ma yin no/_/rgyu gzhan yang khas mi len pas rgyu med pa nyid kho nar 'gyur ro/_/sun dbyung ba gzhan yang [#]/_yid kyi rtog pa 'ba' zhig la'ang zhes bya ba la
[\[97a.2\]]sogs pa [#]smos so/_/rtog pa zhes bya ba ni rnam par rtog pa'o/_/'ba' zhig ces bya ba ni shes par rigs mi mthun pa gzhan dang ma 'dres pa'i phyir ro/_/ring du gnas pa ma yin pas zhes bya ba ni skad cig pa'i phyir ro/_/blo rnams kun zhes bya ba ni mig la sogs pa'i blo rnams
[\[97a.3\]]so/_/sems pa ni 'phral gyi bya ba la sogs pa dpyod pa'o/_/dpyod pa ni sngon ma byung ba'i dngos po'i rang gi ngo bo la mngon par rtogs [#]pa'o/_/sogs pa zhes bya ba'i sgras ni blo sbyong ba'i yid la sems pa la sogs pa gzung [#]ngo /_/sems pa dang dpyod pa la sogs pa nyid kyi dus
[\[97a.4\]]de gnas skabs yin no/_/gnas skabs de ni 'byung ba'i ngang tshul can gang yin pa zhes tshig rnam par sbyar ro/_/gcig tu na zhes bya ba la sogs pas ni 'og ma'i phyed rnam par 'grel to/_/'di'i phyir zhes bya bas ni 'og nas 'byung bas so/_/pha rol gyi lugs las kyang zhes
[\[97a.5\]]bya ba ni thams cad kyis myur du 'jig par khas blangs pa'i phyir ro/_/rim gyis 'dzin pa [#]med na cir 'gyur snyam pa la/_rnam pa dag ni tha dad ltar/_/zhes bya ba la sogs pa smos so/_/dpe mgal me'i 'khor lo yang ma grub po zhes bstan pa'i phyir/_mgal me la yang cig
[\[97a.6\]]car du/_/zhes bya ba [#]la sogs pa smos so/_/rung ba ma yin te zhes bya ba ni rigs [#]pa ma yin pa ste/_mgal me'i 'khor lo la ni mthong ba rim gyis 'byung ba can rnams cig car 'dzin par mngon pa'i nga rgyal byed pas mgal me la 'khor lo'i rnam par 'khrul pa ma yin gyi/_myur bar
[\[97a.7\]]'khor bar zhugs pa'i rjes su song bas mi 'khrugs par bskyed pa [#]'khor lo'i rnam par 'khrul pa skyed de gsal bar snang ba'i phyir ro/_/de ltar ma yin na gsal bar snang ba nyid du mi 'thad de/_dran pa kho nas [#]mtshams sbyor ba'i phyir ro/_/mthong bas ni ma yin te/[# ]mthong ba'i yul
[\[97b\]]
[\[97b.1\]]'das pa ma yin pa'i phyir dang /_rnam par rtog pa med pa'i phyir ro/_/dran pa ni dngos po myong zin pa'i [#]yul yin pas rnam pa mi gsal ba nyid yin te/_myong zin pa med pa'i phyir dang /_dran pa'i tshe rtogs pa yang mi gsal ba'i phyir ro zhes bsdus pa'i don yin no/_/'gal
[\[97b.2\]]lam zhes dris pa dang /_lan du 'gal te zhes bya ba smos [#]so/_/des cir 'gyur zhes dris pa dang /_smras pa zhes bya ba smos [#]so/_/de'i zhes bya ba ni dran pa'o/_/de ni [#]gsal ma yin zhes bya bar sbyar te/_ci'i phyir zhe na/_zhig pas so/_/mdun na 'dug pa zhes bya ba ni da ltar zhes bya
[\[97b.3\]]ba'i tha tshig ste/_dran pa'i yul ni 'dus pa yin no snyam du bsams pa'o/_/de'i bdag nyid du gyur pa zhes bya ba ni dran pa'i yul gyi bdag nyid du gyur pa'o/_/de bzhin du gyur pa'i [#]rigs zhes bya ba ni yongs su mi gsal ba'o/_/ut+pala'i 'dab ma brgya 'bigs pa dper bstan pa gang
[\[97b.4\]]yin pa [#]de yang chos mi mthun pa yin no zhes bstan pa'i phyir/_ut+pala'i 'dab ma brgya cig car phigs pa'i shes pa zhes bya ba la sogs pa smos te/_ut+pala'i 'dab ma 'bigs pa la ni ji ltar mgal me'i 'khor lo la sogs pa mthong ba ltar cig car du 'dzin par shes pa [#]shin tu gsal ba ma
[\[97b.5\]]yin no/_/ut+pala'i [#]'dab ma brgya phigs pa la ni rim pa yang tshad ma gzhan gyis grub kyi/_'di la ni tshad ma yang ci yang med do/_/ut+pala'i 'dab ma brgya 'bigs pa la ni myur du 'gro ba tsam gyis cig car 'dzin pa [#]shes pa 'byung ba med de/_rtse gcig pa med pa'i phyir ro zhes bya bar nges par
[\[97b.6\]]byed do zhes bya bas ston par byed do/_/rjes su dpog pa ni rim gyis zhes bya bar sbyar ro/_/'dir rjes su dpag pa gang yin snyam pa la mang po dag la [#]byed pa gcig [#]gis 'bigs pa gang yin pa de ni zhes bya ba smos te/_'di ni don brjod pa tsam du zad do/_/sbyor ba ni 'di lta bu yin te/_rim
[\[97b.7\]]can bla 'og rim par gnas pa rnams mi gcig gi [#]byed pas lus can gyis phug [#]pa gang yin pa de ni rim gyis 'gyur ba kho na yin te/_dper na zangs kyi glegs ma la sogs pa lta bu'o/_/ut+pala'i 'dab ma la sogs pa bla 'og gi [#]rim par gnas pa rnams [#]kyang mi gcig gi byed pas lus
[\[98a\]]
[\[98a.1\]]can gyis phug pa yin zhes bya ba ni rang bzhin gyi gtan tshigs yin no/_/de lta ma yin na ni gal te lus can gcig gis cig car du khyab par gyur na ni rim can nyid du mi 'gyur te/_lus can la gang gis na dngos po gcig la khyab par gyur pa ni de'i tshe gzhan la yang khyab
[\[98a.2\]]par mi [#]'gyur ba rang bzhin gzhan ni med pa'i phyir ro/_/de'i tshe rang bzhin mi nye bas kyang gzhan mi [#]phigs mi srid pas ma nges pa nyid ma yin no/_/gang dag ces bya ba ni phyi rol gyi don yod par smra ba kha cig kho na ste/_de dag gi lugs kyis shes pa rnam pa dang bcas pa yin yang ri mo brkyang ba la
[\[98a.3\]]sogs pa la cig car du snang ba mi 'gal ba kho na'o/_/gal te de lta na zhes bya ba la sogs pas ni sun dbyung bar bshad do/_/rnam pa sna gcig ces bya ba ni kha dog gi rigs mi mthun pa dang ma 'dres pa ste/_rnam pa sna gcig la yang sngon po dang ser po la sogs pa'i rnam pa 'dzin pas sna
[\[98a.4\]]tshogs su snang ba'i blo mi 'byung bar [#]shar dang byang dang dma' ba nyid la sogs pa'i char snang ba'i phyir sna tshogs nyid yod pa kho na'o/_/du mar 'dod do zhes bya ba la sogs pas ni pha rol gyi gzhung gi dogs pa [#]bsu bar byed do/_/'o na gcig tu 'gyur ba gang yin zhes dris pa dang pha rol pos gang yan lag
[\[98a.5\]]med pa'i rdul gyi yul 'dzin pa ste zhes bya ba la sogs pa smos [#]so/_/cha med pa zhes bya ba ni cha shas med pa ste/_rdul phra rab tsam 'dzin pa'i shes pa myong ba ni gang na yang med de/_dus thams cad du rags pa'i rnam par snang ba'i phyir ro/_/'dis ni dmigs pa'i rig byar gyur pa mi dmigs pa'i
[\[98a.6\]]phyir med pa'i tha snyad du bstan to/_/des khas blang zhing zhes bya ba ni rdul phra mo tsam 'dzin pa'i shes pa yod do zhes khas blangs shing [#]ngo /_/de ltar mi dmigs bzhin du 'on kyang ci'i phyir khas mi blang [#]snyam pa la/_rtog pa dang ldan pa rnams kyi zhes bya ba la sogs pa smos te/_'dis ni yod
[\[98a.7\]]pa'i tha snyad dgag pa bstan to/_/rnam pa rnams sna tshogs nyid yin yang lhan cig dmigs par nges pas shes pa gcig gi [#]rang bzhin yin par rigs pa'i phyir shes pa gcig gi [#]phyogs ci'i phyir 'gal snyam du sems par 'gyur ba 'di [#]sems la bsdogs [#]nas/_gzhan yang bcos ma
[\[98b\]]
[\[98b.1\]]dang zhes bya ba la sogs pas bsdus pa'i sgo nas shes pa gcig pa'i phyogs nyid sun dbyung ba bstan te/_chos 'gal ba gnas pa'i phyir phye ma leb khra bo la sogs pa gcig pu nyid yin pa bsal to/_/rnam pa lhan cig dmigs pa de la yang chos 'gal ba yod pa kho na yin pas sna
[\[98b.2\]]tshogs gcig pa nyid du don dam par ni rigs pa ma yin no/_/gal te nye bar btags [#]pa yin na ni de'i tshe 'gal ba med do/_/'o na sna tshogs ma yin pa'i rnam par shes pa [#]zhes bya ba la sogs pas ni pha rol po phyogs kyi phyogs gcig la ma grub pa nyid du rjod par [#]byed de/_'di ltar
[\[98b.3\]]shes pa sna tshogs gang yin pa de kho na rang bzhin gcig pa 'gal gyi gang sna tshogs ma yin pa de ni gcig pa nyid du mi 'gal bas gtan tshigs phyogs kyi phyogs gcig la ma grub pa yin no/_/dmigs pa ni dmigs pa kho na yin te/_drug pa yid kyi rnam par shes pa'i khams gang
[\[98b.4\]]la sems dang sems las byung ba la [#]dmigs pa yod pa de la de [#]skad ces bya'o/_/de dang don mthun te zhes bya ba ni mig gi rnam par shes pa la sogs pa dang yul gcig pa gang yin pa de yang bsags pa la dmigs pa kho na yin pa'o/_/'o na yid kyi rnam par shes pa chos kyi khams la dmigs
[\[98b.5\]]pa nam mkha' la sogs pa 'dus ma byas la dmigs pa'i phyir rang bzhin gcig par 'gyur ro snyam pa la/_chos kyi khams rnam par rig byed ma yin pa dang zhes bya ba la sogs pa smos te/_'dus ma byas nam mkha' dang so sor brtags pa dang /_so sor brtags pa ma yin pas
[\[98b.6\]]'gog [#]pa dang /_rnam par rig byed ma yin pa ni tshad mas gnod pa'i phyir shugs kyis tshor ba dang 'du shes dang 'du byed dang phung po gsum gyi rang bzhin kho na yin no/_/de la dmigs pa'i yid kyi rnam par shes pa yang zhes bya ba ni rnal 'byor pa rnams kyi shes pa gang yin pa de 'dir 'dod
[\[98b.7\]]pa ste/_rnal 'byor ba'i shes pa la dmigs par rung bar thams cad 'dra ba'i phyir ro/_/so so'i skye bo rnams kyis [#]yid kyi rnam par shes pa rnam par rtog pa gang yin pa de ni sems la sogs pa'i nyi tshe shes pa can du myong ba kho na yin mod kyi/_'on kyang don dam par na de ni yul med pa kho na yin
[\[99a\]]
[\[99a.1\]]no/_/de lta mod kyi[#]/_sgra'i rnam par skye ba'i phyir shes pa yang sna tshogs pa'i rnam pa nyid las mi 'da'o/_/re zhig de ltar rang gi sde pa'i lugs kyi [#]shes pa thams cad sna tshogs pa nyid du [#]bstan pa yin no/_/da ni phyi rol pa'i lugs kyis bstan pa'i phyir/_gang
[\[99a.2\]]dag bde bar gshegs pa'i gsung rab ces bya ba la sogs pa smos so/_/gzegs zan ni gzegs ma za ba'o/_/'bras bu rdzas la sogs pa [#]zhes bya ba la sogs pa zhes bya ba'i sgras ni yon tan dang las la sogs pa bsdu ste/_'di ltar de dag gi lugs ni lus la sogs pa
[\[99a.3\]]'bras bu'i rdzas kyang gcig pa kho na yin la/_rdzas dang ldan pa yon tan la sogs pa yang gcig pa kho nar gzung [#]ngo zhes bya ba yin no/_/mi rung ste zhes bya ba ni lan 'debs pa ste/_'bras bu'i rdzas gcig pa kho nar 'dod mod [#]kyi/_'bras bu'i rdzas yon tan la sogs pa dang lhan cig pa
[\[99a.4\]]kho na 'dzin pa'i phyir dang /_yon tan la sogs pa rten dang bral bar mi 'dzin pa'i phyir yul du ma yin pas shes pa sna tshogs kho na yin no/_/'o na zad byed pa dang dpyod pa pa'i lta ba la ji ltar snyam pa la/_rgyal ba pa zhes bya ba la sogs pa smos te/_zad byed pa rnams kyi ston pa rgyal ba
[\[99a.5\]]yin la zad byed pa rnams rgyal ba'i yin pas na rgyal ba pa rnams so/_/zad byed pa rnams kyi lugs ni dngos po thams cad nor bu'i [#]gzi bzhin du du ma'i ngo bo kho na yin te/_rtogs pa po'i [#]bye brag gis dngos po 'gal la ngo bo rnam pa sna tshogs su dmigs pa'i phyir ro zhes bya ba yin no/_/gal te de
[\[99a.6\]]lta na thams cad kyi rtogs pa 'dra bar 'gyur te dmigs pa gcig pa'i phyir ro/_/'dir len [#]du du ma'i ngo bo'i dngos po la zhes bya ba la sogs pa smos te/_su zhig ngo bo gang kho na smra bar [#]'dod pa de ni tha snyad 'dogs pa'i dus na de nyid cig car ram [#]rim gyis ston par byed la rtogs pa'i dus
[\[99a.7\]]na tha dad pa dang tha dad pa ma yin pa rtogs pa ni 'dod pa'i dbang gis kha dog khra bo bzhin du thams cad sna tshogs kyi dngos po'i ngo bo kho na ston pas nyes pa med do/_/gal te de ltar yul sna tshogs pa yin du zin kyang /_yul sna tshogs 'dzin pa'i shes pa sna tshogs su 'gyur ro zhes bya ba 'di la
[\[99b\]]
[\[99b.1\]]'brel ba ci zhig yod snyam pa la/_yul sna tshogs la rnam par shes pa sna tshogs ma yin pa snang ba ni zhes bya ba la sogs pa smos so/_/de dang [#]mthun par mi 'jug ces bya ba ni shes pa rnam pa sna tshogs pa [#]ma yin pas yul sna tshogs mi 'dzin par thal bar 'gyur te/_ji ltar sngar brjod
[\[99b.2\]]pa bzhin no snyam du bsams pa'o/_/lha'i bla ma ni phur bu'o/_/phur bu'i lta ba'i rjes su 'brang ba rnams ni tshu rol mdzes pa dag go/_/'di ltar tshu rol mdzes pa pa rnams kyi mdo ni sa dang chu dang me dang rlung zhes bya ba ni de [#]kho na bzhi yin la de kho na 'dus pa la ni yul dang dbang po dag gzhag
[\[99b.3\]]go zhes bya ba yin no/_/'dus pa'i yul can yin bzhin du/_/ji ltar yul du ma nyid yin [#]snyam pa la/_'dus par rnam par gzhag pa'i rgyu ni zhes bya ba la sogs pa smos te/_tshu rol mdzes pa pa [#]rnams kyi ltar na yang 'dus pa can rnams las 'dus pa gzhan med do/_/ser skya
[\[99b.4\]]pa ni grangs can no/_/de dag gi gzhung 'di ni sgra la sogs pa yul thams cad ni [#]snying stobs dang rdul dang mun pa'i ngo bo dag [#]yin no zhes bya ba yin te de dag gi gzhung la ni yul sna tshogs pa nyid du gsal ba kho na'o/_/ji ste gsum gyi bdag nyid ces bya ba la sogs pas ni pha rol po'i
[\[99b.5\]]lan la dogs pa bsu ba ste/_yul ni snying stobs la sogs pa'i ngo bor gsum gyi bdag nyid yin yang de ni gsum gyi bdag nyid du mi snang gi_/snying stobs la sogs pa'i ngo bo shas che ba kho na snang ba'i phyir rnam pa sna tshogs nyid du mi 'gyur ro/_/de yang de ltar mi rung ste zhes bya ba la sogs
[\[99b.6\]]pas ni shas che ba [#]yang 'khrul pa yod par ston par byed do/_/rigs kyi bye brag ni rnga mo la sogs pa'i rigs kyi bu [#]bye brag las ni 'di ltar tsher ma la sogs pa la rnga mo la sogs pa ni dad la gzhan dag ni yid 'byung ngo /_/bsgoms pa'i bye brag ni bud med la sogs pa la [#]g.yem pa dang kun tu rgyu la
[\[99b.7\]]sogs pa lta bu'o/_/gdung ba la sogs pa dang /_zhum pa dang dga' ba ni go rims [#]bzhin du rdul dang mun pa dang snying stobs shas che ba rnams kyi 'bras bu dag yin no/_/ngo bo gcig kho na shas che na gnyis kyi 'bras bu gang yin pa der yang mi 'gyur ro/_/mi snang ba la sogs pa'i dbang gis zhes
[\[100a\]]
[\[100a.1\]]bya ba ni pha rol gyi lan la dogs pa bsu ba ste/_shas che ba kho na 'dzin pa ma yin gyi mi snang ba chos dang chos ma yin pa'i mthus kyang 'dzin pa yin no/_/sogs pa zhes bya ba'i sgras ni dbang phyug dang bcas pa'i grangs can gyi lugs kyis dbang phyug gi mthus
[\[100a.2\]]kyang 'dzin pa bsdu'o/_/pha rol po dag na re dngos po 'ga' zhig 'dzin pa'i phyir shes pa 'ga' zhig rnam pa gcig pa kho nar 'gyur ro zhes zer ro/_/'dir lan du dngos po'i ngo bo rnam gsum la zhes bya ba la sogs pa smos so/_/de dang mi mthun pa [#]snang zhes bya ba ni rnam pa gsum
[\[100a.3\]]gyi dngos po dang mi mthun par snang ba ste/_dngos po gcig pa [#]kho na la rnam pa gsum du 'dod do/_/rnam pa gsum gyi dngos po yang rnam pa gsum gyi ngo bor mi 'dzin na[#]/_ji ltar na dngos po gzung bar 'gyur/_yang dag par na rnam pa gzhan gyis ni gzhan 'dzin pa ma yin te/_ha
[\[100a.4\]]cang thal bar 'gyur ba'i phyir ro/_/de ni du ma'i bdag nyid dngos po de/_/bdag nyid gcig tu ston byed na/_/mi snang de ni ji lta bur/_/don ston byed pa yin par 'gyur/_/zhes bshad do/_/re zhig de ltar pha rol pos brjod pa gnyis kyi tshul la shes pa rang bzhin gcig pa nyid med do
[\[100a.5\]]zhes bstan pa yin no/_/pha rol dang pha rol ma yin pas brjod pa gnyis ma yin pa'i tshul la yang bstan pa'i phyir/_gsang ba gang dag ces bya ba la sogs pa smos so/_/gsang ba brjod pa'am rig pas na gsang ba bdag ste/_rig byed kyi mtha' smra ba rnams zhes bya'o/_/de dag
[\[100a.6\]]na re rnam par shes pa ni rtag pa gcig pu gnyis su med pa yin yang cig car dang rim gyis 'di thams cad sna tshogs kyi ngo bor rnam par shes pa nyid snang ngo zhes zer te/_de dag gi phyogs ltar na sna tshogs pa nyid 'bad mi dgos par grub pa kho na'o/_/sna tshogs pa nyid yin yang ji ltar
[\[100a.7\]]na gcig pa nyid du rung bar shin tu dka' snyam pa la/_'di ltar sngon po dang ser po'i rnam pa zhes bya ba la sogs pa smos so/_/rim gyis snang ba nyid la ji ltar rigs pa ma yin snyam pa la/_rim yang gzugs dang sgra la sogs par snang ba ni zhes bya ba la sogs pa [#]smos so/_/'di
[\[100b\]]
[\[100b.1\]]dag nyid kyis zhes bya ba ni rnam pa du ma dag dang tha dad pa ma yin pa dang rnam pa de'i rang gi ngo bo bzhin zhes bya ba dag gis so/_/'dir bzlog na gnod pa can gyi tshad ma ci yod snyam pa la/_de lta ma yin na zhes bya ba la sogs pa smos te/_/gal te grub pa dang bde ba gcig pa nyid du khas
[\[100b.2\]]mi len na/_de'i tshe rnam pa dang rnam par shes pa 'di gnyis gcig pa nyid du brjod par mi bya'o/_/de'i phyir du ma nyid yin na phyogs snga ma'i nyes pa ste/_rnam pa gnyis kyi phyogs la du ma'i [#]nyes pa bshad pa thams cad du thal bar 'gyur ro zhes bya ba'i tha tshig go/_/rim gyis [# ]
[\[100b.3\]]phyogs la zhes bya ba ni rim gyis snang ba'i phyogs la'o/_/sbyor ba ni gang zhig gang gi bdag nyid du gyur pa de ni de rig pa na [#]rig pa kho nar 'gyur ro[#]/_dper na mngon par [#]'dod pa sngon po la sogs pa'i rnam pa'i rnam pa [#]shes pa'i bdag nyid dam/_sngon po la sogs pa'i rnam pa lta bu'o/_/_
[\[100b.4\]]ser po la sogs pa'i rnam pa rim gyis snang ba can thams cad kyang mngon par 'dod pa sngon po la sogs pa'i rnam pa myong ba'i bdag nyid can [#]du gyur pa yin te/_rang bzhin gyi gtan tshigs yin no/_/'di snyam du de'i tshe rnam pa snga ma dang phyi ma dag mi nye ba'i phyir de'i bdag nyid du gyur
[\[100b.5\]]pa yin yang myong bar mi 'gyur ro snyam du sems par gyur [#]na/_de yang rigs pa ma yin te/_de'i bdag nyid du gyur pa'i phyir mngon par 'dod pa'i rnam pa bzhin du de'i tshe rnam pa snga ma dang phyi ma de gnyis kyang nye ba'i phyir ro/_/de lta bas na mngon par 'dod pa sngon po la sogs pa'i
[\[100b.6\]]rnam pa gcig rig na rnam pa snga ma dang phyi ma'i [#]rig par thal bar 'gyur ba bzlog dka'o/_/ji ste rim gyis snang ba la sogs pa brdzun pa'i phyir rim la sogs pa'i don mi 'thad pas/_'di ni klan kar [#]mi rung ngo snyam na/_de ni [#]rigs pa ma yin te/_gal te thams cad brdzun pa
[\[100b.7\]]yin na 'o na bden pa de gang zhig yin pa brjod par bya dgos so/_/gal te tshangs pa'i ngo bo gnyis su med pa kho na bden no zhe [#]na/_gal te de lta na gnyis su med pa'i shes pa brdzun pa [#]dang lhan cig tu 'brel ba ci [#]zhig yod/_gang gis na de ltar bden pa de ltar brdzun pa'i ngo bor bdag
[\[101a\]]
[\[101a.1\]]nyid snang bar 'gyur/_re zhig bden pa'i ngo bo nyid ni ma yin te/_bden pa dang brdzun pa'i ngo bo [#]gnyis 'gal ba'i phyir ro/_/bden pa las skyes pa yang ma yin te/_brdzun pa ni bya ba ma yin pa'i phyir la rtag pa yang don byed pa'i nus pa dang bral ba'i
[\[101a.2\]]phyir ro/_/bden pa ni bdag nyid de ltar mi snang ngo zhes brjod pa yang rigs pa ma yin te/_gang gi bden pa bdag nyid de ltar snang bar 'gyur ba shes pa las [#]ma gtogs pa gzhan yang med pa'i phyir ro/_/cung zad kyang mi snang ngo zhes kyang [#]brjod par yang rigs pa ma yin te/_
[\[101a.3\]]nyams su myong ba dang 'gal ba'i phyir ro/_/de lta bas na shes pa'i rang bzhin nyid [#]de 'dra ste/_des na de ltar brdzun pa'i rnam pa 'dzin par snang bar 'gyur ro zhes bya ba 'di kho na brjod par bya dgos so/_/de lta yin te brdzun pa'i rnam par snang ba na ni brdzun pa nyid du mngon par rgyug
[\[101a.4\]]go zhes bya bar 'gyur ro/_/de lta ma yin na ni [#]shes pas yul brdzun par 'dzin pa'i mi nus pas de'i phyir grogs po khyod kyis kho bo 'phel ba yin no/_/brdzun pa'i ngo bos bden pa sgrub par byed pa'i tshad ma yang ci yang med pas khyod kyi de ni bdag tu 'dzin pa shin tu dam pos bskyed
[\[101a.5\]]pa'i bdag chad pas skrag pa'i phyir ltung bas 'jigs nas nam mkha'i rtswa la 'ju bar byed pa lta bu 'ba' zhig tu zad pas 'di ni gyi na'o/_/nam mkha' dang zhes bya ba la sogs pas [#]mdo sde pa la sogs pa'i gzhung gis gtan tshigs ma grub par dogs pa [#]bsu bar byed de/_de dag
[\[101a.6\]]ltar na yang shes pa rnams sgra'i rnam par gzhag par 'byung ba'i phyir sna tshogs pa nyid yod pa kho na bas ma grub pa ma yin no/_/khas blangs te yang zhes bya ba ni sna tshogs su snang ba ma yin par ro/_/mtshan nyid bcas pa [#]la zhes bya ba ni mtshan nyid dang bcas par 'dod pa mig gi rnam par
[\[101a.7\]]shes pa la sogs pa la'o/_/mtshan nyid dang ldan pa la zhes bya ba ni dngos po mtshan nyid dang ldan pa la'o/_/'di skad du gang gi tshe dngos po nyid du 'dod pa mig gi rnam par shes pa la sogs pa rang bzhin med pa nyid du grub pa de'i tshe mig gi rnam par shes pa la sogs pa la dngos po'i mtshan
[\[101b\]]
[\[101b.1\]]nyid don byed pa nyid la sogs pa bkag pa'i phyir nam mkha' rnam par rtog pa la sogs pa gzhan yang ji ltar dngos po nyid du 'gyur te/_mig gi rnam par shes pa la sogs pa dang 'dra ba kho nar thams cad kyang dngos po [#]med par gyur to zhes bshad pa yin no/_/re zhig de ltar blo thams
[\[101b.2\]]cad rang bzhin gcig pa nyid [#]dang bral bar rab tu bsgrubs nas de ltar mjug bsdu ba'i tshigs su bcad pas [#]ston par byed do/_/'dir zhes bya ba ni gzugs la sogs pa gcig gi rang bzhin nyid la sogs pa dgag par ro/_/gsungs pa zhes bya ba ni 'phags pa lhas so/_/gal te tshigs
[\[101b.3\]]rnams las sor mo gzhan yin par gyur na/_de'i tshe dmigs pa'i rig byar gyur pa'i phyir bum pa dang ras yug bzhin du logs shig [#]tu dmigs par 'gyur ro/_/ji ste tshigs dang 'du ba'i phyir logs shig tu dmigs par mi 'gyur na [#]de'i tshe tshigs re re la bdag nyid thams cad du rdzogs
[\[101b.4\]]pa'i phyir tshigs gcig bsgribs [#]na yang sor mo bsgribs par 'gyur ba'am/_dmar na dmar bar 'gyur la sor mo mang po nyid du thal bar yang [#]'gyur ro/_/phyogs gcig gis khyab na ni gcig pa nyid nyams par 'gyur ro/_/de dag la yang phyogs gcig gis khyab na ni thug pa med par 'gyur ro/_/_
[\[101b.5\]]gzhan ma yin pa yang ma [#]yin te/_sor mo gcig dang tha mi dad pa'i phyir sor mo'i rang gi ngo bo bzhin du rtse mo dang drung pa gnyis kyang gcig pa nyid du thal bar 'gyur la sor mo yang tshigs du ma dang tha mi dad pa'i phyir du ma nyid du thal bar 'gyur ro/_/de ltar na rnam par dpyad pa 'dis tshigs la
[\[101b.6\]]sogs pa yang rang gi yan lag rnams las gzhan dang gzhan ma yin pa nyid du brjod du med pa'i phyir ma grub pas med do zhes brjod par bya'o/_/sor mo la sogs pa ma gtogs par yang 'dus pa med pa'i phyir dang /_rdul phra rab rnams kyang phyogs tha dad pa nyid kyis ma grub pa'i phyir don dam par
[\[101b.7\]]'dus pa tsam yang med do/_/'o na gzugs dang sgra la sogs pa bden pa nyid du 'gyur ro snyam pa la/_sor mo la [#]sogs pa rnams kyis ni zhes bya ba la sogs pa smos so/_/ji ltar sor mo la sogs pa dang /_sor mo 'dus pa med par bshad pa de bzhin du dngos po thams cad dang [#]gzugs la
[\[102a\]]
[\[102a.1\]]sogs pa yang [#]med pa nyid du khong du chud par bya ste/_de dag gi rang bzhin yang 'dus pa tsam yin pa'i phyir la 'dus pa yang dngos po med pa nyid du bstan pa'i phyir ro/_/'o na 'dus pa las [#]ma gtogs par gzugs la sogs pa yod par 'gyur ro snyam pa la/_tshogs ma
[\[102a.2\]]gtogs pa'i dngos phra'ang med/_/ces bya ba smos so/_/phra ba'ang zhes bya ba ni phra rab kyi bdag nyid kyang ste rdul phra rab kyang phyogs kyi bye brag gis tha dad pa'i phyir ro/_/'o na blo'i ngo bo gcig par 'gyur ro snyam pa la/_de ltar don gcig shes byed pa/_/zhes bya ba la sogs pa smos so/_/_
[\[102a.3\]]yul gyi rnam pa 'dzin par skye ba'i phyir shes pa yang sna tshogs pa'i ngo bo yin pa'i phyir ro snyam du bsams pa yin no/_/'o na yid kyi rnam par shes pa dang yid kyi rnam par shes [#]pa'i sems las byung ba rnams dmigs pa gcig pa can yin par 'gyur ro snyam pa la/_sems byung tshogs dang
[\[102a.4\]]bcas sems kyi/_/zhes bya ba la sogs pa smos te/_re zhig yid kyi rnam par shes pa dang yid kyi rnam par shes pa'i sems las byung ba gzugs la sogs pa'i yul can gang dag yin pa de dag ni yul sna tshogs pa can [#]yin pa'i phyir sna tshogs pa [#]nyid kho na yin no/_/gzugs shes pa la
[\[102a.5\]]sogs pa'i yul can gang dag yin pa de dag kyang sna tshogs nyid kho na yin te/_gong du gzugs la sogs pa la dmigs par gyur pa [#]gzugs la sogs pa shes pa sna tshogs pa nyid kyi phyir ro zhes bshad zin to/_/rang gi sde pa sems [#]tsam gyi tshul la [#]brten pa'i blo gros dkar ba gang
[\[102a.6\]]dag ces bya ba ni rnal 'byor spyod pa pa [#]rnams so/_/shes pa la mthun pa'i bag chags yongs su smin pa la rag las nas 'byung ba yod pa zhes tshig [#]rnam par sbyar ro/_/bag chags gang la thogs pa [#]med pa'i sems can gyi rgyud la [#]yod pa de la de skad ces bya'o/_/bag chags de smin pa ni
[\[102a.7\]]yongs su smin pa ste/_'jug pa thob pa zhes bya ba'i tha tshig go/_/yongs su smin pa de sprul pa ni bskyed pa'o/_/'dir [#]'thad pa gzugs la sogs pa'i skye mched ces bya ba la sogs pa smos so/_/rdzas dang yon tan la sogs pa zhes bya ba ni bye brag pa la sogs pa nye bar brtags pa
[\[102b\]]
[\[102b.1\]]rnams so/_/sogs pa zhes bya ba'i sgras ni las dang spyi dang bye brag dang 'du ba rnams bsdu ste/_'dis ni phyi rol gyi gzung ba med pa'i phyir shes pa 'dzin pa med pa kho na'o zhes bstan pa yin no/_/phyi rol gyi don yod na yang shes pa ni gzung [#]ba dang 'dzin pa'i rnam pas stong pa kho na yin no zhes bstan
[\[102b.2\]]pa'i phyir tshor bar bya ba dang tshor ba po'i [#]mtshan nyid dang yang bral [#]ba'i phyir zhes bya ba la sogs pa smos te/_re zhig rnam pa med na yod pa tsam gyis ni phyi rol gyi don rig par rigs [#]pa ma yin te/_ha cang thal bar 'gyur ba'i phyir ro/_/yul gyi 'bras bu yin pas sam[#]/_/tshogs pa gcig
[\[102b.3\]]la [#]rag las pas kyang rig par rigs pa ma yin te/_mig la sogs pa la yang thal bar 'gyur ba'i phyir ro/_/yul gyi rnam pa can tsam gyis kyang ma yin te/_rnam pa mtshungs pa'i sems gzhan yang 'dzin par thal bar 'gyur ba'i phyir ro/_/yul dang 'dra ba dang yul las byung ba dag
[\[102b.4\]]gis kyang ma yin te/_mtshungs pa de ma thag pa'i rkyen don mthun pa yang yul nyid du thal bar [#]'gyur ba'i phyir ro/_/de la [#]sogs pa'i rnam pas tshor bar bya ba dang tshor ba po nyid kyi mtshan nyid mi srid pa'i phyir dngos po 'di dag ni sgyu ma la sogs pa'i rang bzhin ltar snang ngo /_/'di dag
[\[102b.5\]]de ltar snang ba'i rgyu gang yin snyam pa la/_thog ma med par srid pa 'byung ba can zhes bya ba la sogs pa smos so/_/dngos po la mngon par zhen pa 'di la thog ma med pa'i srid par 'byung ba'i ngang tshul yod pas de skad ces bya ste/_mngon par zhen pa des bskyed pa'i bag chags gang yin
[\[102b.6\]]pa'o/_/bag chags de yongs su smin pa ni 'jug [#]pa thob pa nyid do/_/bag chags yongs su smin pa de'i mthu ni nus pa ste/_bdag po zhes bya ba'i tha tshig go/_/mthu de las rnam pa 'di dag snang ste/_phyi rol gyi don med par yang zhes bya ba'i tha tshig go/_/de dge zhes bya ba ni lugs
[\[102b.7\]]thams cad kyi mchog yin pa'i phyir ro/_/dngos po [#]de yang bdag nyid dam ci zhes bya ba ni sngon po la sogs pa'i rnam pa'i ngo bo'o/_/lugs 'di ni tshad ma dang zhes bya ba la sogs pas ni tshig le'ur byas pa'i don rnam par 'grel par byed do/_/'di ni zhes bya ba ni 'di zhes bya ba'i tha tshig go/_/_
[\[103a\]]
[\[103a.1\]]gang dag dmigs pa la spyod pa de dag ni dmigs pa can te/_de dag ni dmigs pa can yang yin la mtha' yas pa dag kyang yin zhes tshig rnam par sbyar te/_dmigs pa can rnams kyi mngon par zhen pa ngan pa'am/_dmigs pa can rnams kyi mngon par zhen
[\[103a.2\]]pa ngan pa mtha' yas pa gang yin pa de'i gnyen [#]po yin pas so/_/tshad ma shin tu gsal ba gang yin snyam pa la/_'di ltar rdul phra rab la sogs pa zhes bya ba la sogs pa smos so/_/sngar bshad pa zhes bya ba ni/_tha dad phyogs dang 'dre bas na/_/khyab rnams gcig pur ga la
[\[103a.3\]]'gyur/_/zhes bya ba la sogs pas so/_/lung gis shes par bya ba yang yin par [#]bstan pa lung dang ldan pa yang yin te zhes bya ba la sogs pa smos so/_/gzugs brnyan lta bu zhes bya ba ni gzugs brnyan bzhin no [#]zhes bya ba'i tha tshig go/_/snang yang ni zhes bya ba ni don gyi rnam par
[\[103a.4\]]zhes bya ba dang sbyar ro/_/thog ma med pa'i blos bsgos [#]pa zhes bya ba ni thog ma med pa'i [#]dngos por mngon par zhen pa can gang yin pa des bsgos pa ste sbags pa'o/_/gcig tu na [#]'khor ba thog ma med pa [#]nas bsgos pa yin no/_/gal te sems don gyi rnam pa can yin na 'o na ni yod do/_
[\[103a.5\]]zhes bya ba [#]khas blangs par 'gyur ro snyam pa la don med ces bya ba smos so/_/yang dag ji bzhin mthong zhes bya ba ni gcig [#]dang du ma'i ngo bos don dpyod pa ste/_don yod pa nyid du mi snang ngo zhes bya ba'i tha tshig go/_/de ltar na chos la bdag med pa bshad pa yin no/_/gang zag la bdag
[\[103a.6\]]med pa yang gtso cher bshad pa'i phyir gang zag ces bya ba smos te/_kha cig na re tshe rabs gzhan dang gzhan dag tu 'khor ba'i gang zag gang yin pa ni rdzas su yod par 'dod [#]do zhes zer ro/_/gzhan dag na re 'khor bar 'gyur ba rgyun rdzas su yod par 'dod [#]do zhes zer ro/_/la la na re gzugs
[\[103a.7\]]la sogs pa phung po rnams kho na 'khor ro zhes zer ro/_/gzhan dag na re phyi rol gyi rgyu dang rkyen rnams kho na 'khor ba pa yin no zhes brjod do/_/gzhan dag na re rdul rnams 'khor ro zhes zer ro/_/gzhan dag na re sna tshogs 'di ni gtso bo'i khongs [#]su 'gyur ba yin no zhes zer ro/_/_
[\[103b\]]
[\[103b.1\]]kha cig gis ni thams cad kyi byed pa po ni dbang phyug kho na yin no snyam du rtogs te[#]/_rab tu smra ba 'di dag thams cad ni sems tsam po kho na las rnam par rtog par [#]byed kyi/_don dam par gang zag la sogs pa yod pa ni ma yin no zhes bstan pa yin no/_/'di thams cad ni ji ltar 'grub snyam pa la/_
[\[103b.2\]]phyi rol don mthong zhes bya ba la sogs pa smos te/_don zhes bya ba'i sgra ni gzugs la sogs pa dang [#]gang zag la sogs pa gnyi ga la yang [#]bya'o/_/log pa yin zhes bya ba ni log pa'i don zhes bya ba'i tha tshig go/_/sbyor ba ni sems don gyi rnam pa can gang dang gang yin pa de ni log pa'i
[\[103b.3\]]don yin te/_dper na rmi lam la sogs pa lta bu'o/_/phyi rol gyi don mthong ba [#]nyid du 'dod pa rtsod pa'i gzhir gyur pa'i sems 'di yang don gyi rnam pa can te/_rang bzhin gyi gtan tshigs 'phel ba yin no/_/'di la gnod pa can gyi tshad ma gang yin snyam pa la/_don yod ma yin
[\[103b.4\]]te [#]zhes bya ba smos te/_gang gi phyir gcig dang du ma'i rang bzhin dag gis dpyad na don mi gnas pa'i phyir don med par grub pa ni gnod pa can gyi tshad ma yin no/_/phyi rol gyi yul dang 'brel ba'i don mngon sum kho nar grub pa ma yin nam/_de ji ltar na med kyang dam bcas pa yang ji ltar
[\[103b.5\]]'gal ba can du mi 'gyur snyam pa la/_sems nyid de zhes bya ba smos te/_'dis ni lugs 'di sngar bshad pa mngon par zhen pa ngan pa'i gnyen po nyid yin par bstan to/_/de nyid kyi phyir mkhas pa dag tshul 'di la brten [#]nas zhes bya ba la sogs pa smos te/_'di tsam gyis ni de dge
[\[103b.6\]]zhes bya ba rnam par phye ba yin no/_/'on kyang zhes bya ba la sogs pas ni tshigs su bcad pa'i cha lhag ma 'grel par byed de/_yang dag pa nyid yin na rnam pa dang rnam par shes pa gnyis snga ma bzhin du rang bzhin phan tshun gnas par thal bar 'gyur te/_khong du chud par sla ba nyid do/_/_
[\[103b.7\]]g.yo dang mi g.yo la sogs la/_/zhes bya ba ni g.yo ba dang mi g.yo bar snang ba dag la zhes bya ba'i tha tshig go/_/de lta ma yin na zhes bya ba ni g.yo ba la sogs par snang ba ngo bo gcig la [#]kho na ma yin na [#]zhes bya ba'i tha tshig go/_/thal ba 'di ni zhes bya ba [#]ni g.yo ba la sogs pa rnam pa
[\[104a\]]
[\[104a.1\]]gcig tu snang bar thal bar [#]'gyur ba'o/_/nges par tha dad par 'gyur ro [#]zhes bya ba ni shes pa dang rnam pa gnyis zhes bya ba lhag ma'o[#]/_/la la las ni nges par de kho nar 'gyur ro zhes 'byung ste/_der ni de kho na zhes bya ba tha dad pa kho na la snyegs te/_gong du
[\[104a.2\]]gdon mi za bar sna tshogs nyid du 'gyur ro zhes bshad pa der tha dad pa kho na'i skabs yin pa'i phyir ro/_/gang dag ces bya ba ni rnal 'byor spyod pa kha cig kho na yin te/_ji skad bshad pa'i sun dbyung bar thal bar 'gyur bas 'jigs nas rnam par shes pa rigs mthun pa mang po yang
[\[104a.3\]]cig car skye'o zhes brjod do/_/de dag gi lugs kyis gcig la sna tshogs nyid du khas mi len pa'i phyir ji skad bshad pa'i sun dbyung bar mi 'jug mod kyi/_nyes pa gzhan yod pas [#]smra ba de dag gi ni gang zhes bya ba la sogs pa smos so/_/lung gang yin snyam pa la gang snga phyi
[\[104a.4\]]med par sems gnyis 'byung ba 'di ni gnas ma yin te zhes bya ba smos so/_/gnas ma yin te zhes bya ba ni mi srid pa'o/_/de nyid kyi bshad pa ni go skabs med do zhes bya ba yin no/_/snga phyi med par zhes bya ba ni dus gcig tu [#]zhes bya ba'i tha tshig ste/_'dir 'gal ba ni 'di yin no/_/_
[\[104a.5\]]de bzhin du zhes bya ba ni lung dang 'gal ba gnyis pa yang ston pa'o/_/rnam par smin pa'i rnam par shes pa'i dbang du mdzad de de skad ces [#]gsungs par 'dod do zhe na zhes bya ba ni pha rol po lung gi gzhung 'dzugs pa'i dogs pa bsu bar byed pa'o/_/rnam par smin pa'i rnam par shes pa zhes
[\[104a.6\]]bya ba ni kun gzhi'i rnam par shes pa ste/[# ]kun gzhi rnam par shes pa ni gcig kho na 'byung gi_/du ma cig car ni mi 'byung bas na de'i phyir 'di ni bcom ldan 'das kyis kun gzhi'i rnam par shes pa'i dbang du mdzad nas gsungs [#]kyi/_'jug pa'i rnam par shes pa ni ma yin no zhes grags te/_
[\[104a.7\]]rnam par bshad pa 'di yang sngon gyi slob dpon gyis rnam par bshad pa dang 'gal ba'i phyir dang /_rnam par smin pa'i rnam par shes pa yang lus dang /_longs spyod dang /_gnas su snang bas [#]sna tshogs pa yin pa'i phyir du mar thal bar 'gyur ba ma bzlog pas skyon chags
[\[104b\]]
[\[104b.1\]]pa kho na yin no snyam du [#]bsams nas/_gal te de lta na 'di ni zhes bya ba la sogs pa smos te/_sngon gyi slob dpon chos kyi grags pa la sogs pas [#]'di skad du bcom ldan 'das kyis [#]gnas ma yin pa [#]zhes bya ba la sogs pas rnam par rig pa rnams nges par bshad pa gang yin pa de ni
[\[104b.2\]]rnam par rig pa de dag rnams las rnam par shes pa rigs mthun pa kho na'i dbang du mdzad de gsungs kyi/_rigs mi mthun pa ni ma yin te/_'di ltar rnam par rtog pa'i [#]rigs mthun pa rnams rim gyis 'byung bar rtogs so zhes rnam par bshad do/_/de lta ma yin te gal te khyod sngon gyi slob dpon
[\[104b.3\]]gyi tshul bor nas rang dgar [#]rnam par 'chad par byed na ni de'i tshe kho bo yang 'di skad du 'di lta ste/_gnas ma yin no zhes bya ba la sogs pa 'di ni mi mthun pa dang gnyen po'i sems gnyis cig car 'byung ba dgag [#]pa lhur mdzad pa yin no zhes rnam par 'chad do/_/'o na rnam par shes pa'i rgyud
[\[104b.4\]]gcig pa'o zhes bya ba 'di ni ji ltar dran snyam pa la/_gcig ces bya ba'i sgra ni 'ba' zhig ces bya ba'i rnam grangs su gtogs pa yin gyi zhes bya ba la sogs pa smos te/_de lta yin na phyi rol gyi don [#]dgag pa bstan par bshad pa yin no/_/de ltar bshad na yon tan ci zhig 'thob snyam pa
[\[104b.5\]]la/_de bas na rnam par smin pa'i rnam par shes pa zhes bya ba la sogs pa smos te/_khyod kyis bshad pa ltar na tha dad par thal bar 'gyur ba'i gnod pa skyed par 'gyur ba kho na'o snyam du [#]bsam pa'o/_/gal te de lta na pha rol po de ltar bshad pa yin yang [#]khyod kyis kho bo cag 'dod pa kho
[\[104b.6\]]na bsgrubs pa [#]yin no zhes smra bar 'gyur ro snyam pa la/_ci lugs 'di rma med pa yin nam zhes bya ba la sogs pa smos so/_/dpyad pa de gang yin snyam pa la/_'di ltar dbus su 'dod pa'i rnam par shes pa zhes bya ba la sogs pa smos so/_/shes pa rnams ni lus can ma yin pa'i
[\[104b.7\]]phyir yul gyis byas pa'i snga ma dang phyi ma med pa ma yin nam/_de ji ltar na shes pa rnams rdul phra mo bzhin du [#]dbus na gnas par 'gyur/_de ni bden na [#]smra ba 'di la skyon gzhan rnam pa yul khebs par snang ba rnams bden pa nyid du 'dod pas shes pa mang po yul med pa yin yang de bzhin du
[\[105a\]]
[\[105a.1\]]yul khebs par gnas par skye bar yongs su rtogs [#]pa gang yin pa 'di yod do/_/de lta ma yin te gal te rnam par shes pa du ma skye bar rtogs pa la yang de ltar yul khebs par skye bar snang ba log pa yin par gyur na de'i tshe rnam par shes pa du ma skye bar rtogs [# ]
[\[105a.2\]]pa don med par 'gyur te/_sngon po la sogs par snang ba yul khebs par gnas pa ma rtogs par ni gang zhig bden par 'gyur ba sngon po la sogs pa gzhan nyams su myong ba ni med do/_/sngon po la sogs par snang ba yang brdzun pa nyid yin na gzhan ci zhig bden par 'gyur te/_
[\[105a.3\]]'di ni gyi na'o/_/rdul phra rab rnams ni lus can yin la rnam par shes pa ni lus can ma yin pa ma yin nam/_de ji ltar na 'dir nyes pa 'di nyid du 'gyur snyam pa la/_bar chad med par rigs gcig pa'i rdul du ma 'dzin pa na zhes bya ba la sogs pa smos te/_bsdus pa'i don ni
[\[105a.4\]]ming tsam tha dad pa 'ba' zhig tu zad kyi/_yul 'dab chags par gnas pa'i mtshan nyid kyi don la ni tha dad pa med do/_/ming tsam la 'jug pa'i sgos byas pa'i nyes pa mtshungs par bsgrub [#]pa ni ma yin gyi/_yul 'dab chags par gnas pas [#]byas pa'i nyes pa mtshungs par
[\[105a.5\]]byed pa de la yang ming tha dad pa yod kyang ji ltar nyes pa mtshungs par mi 'gyur zhes bya ba yin no/_/gang dag nor bu'i [#]gzi bzhin du zhes bya ba la sogs pas ni rnal 'byor spyod pa pa [#]gzhan gyi lta ba'i [#]dogs pa bsu bar byed de/_de dag ni [#]dus thams cad du rnam par shes pa sna tshogs
[\[105a.6\]]kyi rnam pa can gcig kho na skye'o zhes brjod do/_/snga ma rnams ni mig la sogs pa'i rnam par shes pa sna tshogs kyi rnam pa can yin par 'dod kyang gcig pu kho nar mi 'dod kyi/_rnam par shes pa brgyad par 'dod cing /_gsang ba pa [#]rnams ni 'gro ba thams cad ni rnam par shes pa rtag pa
[\[105a.7\]]gcig pu tsam gyi rang bzhin yin par 'dod la/_'di ni srog chags re re zhing so so'i [#]mi rtag pa re rer 'dod pas phyogs snga ma gnyis las 'di la bye brag yod do/_/nam mkha' ni gnam yin te/_gang dag la nam mkha' de nyid kyi gos yod pa de la [#]de skad ces bya'o/_/de dag gi lta ba
[\[105b\]]
[\[105b.1\]]zhes tshig rnam par sbyar te/_'dir yang nam mkha'i gos can gyi lta ba bzhin du sun dbyung ba brjod par bya'o snyam du bsams pa'o/_/sun dbyung ba de nyid bstan pa'i phyir/_sna tshogs gcig pu'i rang bzhin min/_/zhes bya ba la sogs pa smos so/_/sbyor ba ni gang zhig sna tshogs
[\[105b.2\]]yin pa de ni gcig pu ma yin te/_dper na rin po che rigs sna tshogs pa lta bu'am/_dper na sems kyi [#]rgyud sna tshogs la yod pa'i shes pa dag lta bu yin no/_/rnam par shes pa 'di yang sna tshogs pa [#]yin te/_rang bzhin [#]'gal ba dmigs pa yin no/_/'di la ji ltar 'gal
[\[105b.3\]]ba 'grub snyam pa la/_sna tshogs zhes bya ba ni rnam pa tha dad pa la bya ste zhes bya ba la sogs pa smos te/_rang bzhin sna tshogs pa ma gtogs pa gzhan sna tshogs pa'i sgrar brjod par bya ba ni med do/_/sna tshogs pa dang gcig pa gnyis kyang ngo bo phan tshun rnam par bcad [#]pa med
[\[105b.4\]]na med pa yin pa'i phyir phan tshun spangs te gnas pa'i mtshan nyid kyi 'gal ba yin pas 'gal ba grub [#]bo/_/'gal ba gnyis kyang rang bzhin gcig pa [#]nyid yin na ni 'gro ba mtha' dag rdzas gcig tu 'gyur te/_de'i phyir lhan cig skye ba dang 'jig pa la sogs par thal bar 'gyur
[\[105b.5\]]ba bzlog dka'o/_/de lta ma yin na ni gcig ces bya ba ming tsam kho nar 'gyur te/_ming la ni brtsad pa med pas gtan tshigs ma nges pa nyid ma yin te/_dper na [#]rin po che rigs sna tshogs ni nam mkha'i gos can gyi lugs kyis blta bar bya'i/_rnal 'byor spyod pa'i lugs
[\[105b.6\]]kyis ni ma yin te/_rnal 'byor spyod pa la ni [#]rin po che ma grub pa'i phyir ro/_/rnal 'byor spyod pa'i lugs kyis ni dpe sems rgyud sna tshogs la yod pa'i shes pa rnams yin te/_dpe sems rgyud sna tshogs la yod pa'i shes pa ni sogs pa zhes bya ba'i sgras bstan pa kho na yin no/_/_
[\[105b.7\]]des na sun dbyung ba 'di ni gnyis ka'i [#]lugs la yang thun mong yin no/_/sun dbyung ba thun mong gzhan yang /_/sna tshogs gcig pu'i rang bzhin ni[#]/_/zhes bya ba smos so/_/sna tshogs ngo bor snang bar yang [#]mi 'gyur zhes bya ba ste/_sna tshogs kyi ngo bor snang ba ni sna tshogs kyi ngo bos khyab
[\[106a\]]
[\[106a.1\]]pa yin no/_/de ni tha dad pa'i bdag nyid du 'khrul pa med de zhes bya ba la sogs pa ni khyab pa de nyid ston par byed pa'o/_/de bzhin du gcig rtogs pas zhes bya ba ni rnam pa sna [#]gcig snang na rnam pa thams cad snang bar 'gyur ba'o/_/sogs pa zhes bya ba'i
[\[106a.2\]]sgras ni gcig dmar ram tshig [#]na thams cad dmar ba la sogs par [#]thal bar 'gyur ro zhes ston to/_/ji ste ngo bo nyid du de'i zhes bya ba la sogs pas ni 'di la pha rol po'i lan gyis dogs pa bsu bar byed do/_/de'i zhes bya ba ni shes pa'i'o/_/'o na ji ltar snang snyam pa la/_/_
[\[106a.3\]]nor pas zhes bya ba smos so/_/bsdus pa'i don ni gal te rnam pa 'di dag bden pa'i ngo bo kho na zhig tu gyur na de'i tshe 'gal ba 'di dag thams cad du 'gyur ro/_/brdzun [#]pa nyid gcig yin na ni 'gal ba med de/_don dam par shes pa'i ngo bo gcig pa kho na khas blangs pa'i
[\[106a.4\]]phyir ro zhes bya ba yin no/_/sngon po la sogs pa rnam pa'i bye brag tu gyur pa ma yin pa ni shes pa la phrad pa med pa'o/_/gzhan zhig gzhan gyi ngo bor snang bar ji ltar 'grub [#]snyam pa la/_'jim pa'i dum bu la sogs pa zhes bya ba [#]smos so/_/sngags la sogs pas dkrugs pa'i
[\[106a.5\]]mig can gyi mi rnams la zhes bya bar sbyar te/_sogs pa'i sgras ni sman la sogs pa yongs su bsdu'o/_/gal te med na ji lta bur/_/zhes bya ba la sogs pas ni sun dbyung bar bshad de/_de dag ces bya ba ni rnam pa [#]rnams so/_/'di ltar zhes bya ba ni byis pa yan chad la shin tu
[\[106a.6\]]grags pa ltar ro/_/de yi dngos las tha dad pa'i/_/zhes bya ba ni rnam pa gsal ba snang ba las tha dad pa gnyis su med pa'i ste/_'di ni 'jig rten [#]las 'das pa yin no zhes ston par byed de/_'di ltar shin tu gsal bar nyams su myong ba gang yin pa de ni brdzun la nyams su
[\[106a.7\]]myong ba med pa gang yin pa de ni bden no zhes bya ba 'di las legs par smras pa 'di ni gzhan ci zhig yod/_'di ltar gang la dngos gang med/_/ces bya ba la sogs pas ni tshad ma ston te/_dngos po gang zhig gang la med pa de ni de la shes pa ma yin te/_dper na sdug bsngal la [# ]
[\[106b\]]
[\[106b.1\]]bde ba la sogs pa'i dngos po'am dkar po'i rnam pa la sngon po'i rnam pa lta bu'o/_/shes pa la yang sngon po la sogs pa'i rnam pa med do zhes bya ba ni khyab par byed pa 'gal ba dmigs pa yin no/_/gal te tshad ma 'di la don dam par shes pa med par thal bar 'gyur bar rab tu
[\[106b.2\]]bsgrubs na ni de'i tshe sgrub pa la grub pa nyid do/_/ji ste spyir sgrub na ni de'i tshe bzlog na gnod pa can gyi tshad ma med pa'i phyir ma nges pa nyid yin no zhes pha rol po'i lan gyi skabs spang ba'i phyir 'di la bsgrub par bya ba'i chos las bzlog pa dang zhes bya ba la sogs pa smos so/_/'dir ni spyi kho nar bsgrubs [# ]
[\[106b.3\]]la/_'di ma nges pa nyid kyang ma yin te/_'di ltar shes pa ni rnam pa gnyis te/_dngos dang btags [#]pa'o/_/de la dngos ni bems [#]po'i ngo bo ma yin pa [#]yin la/_bems [#]po'i ngo bo ma yin pa yang shes pa kho na'i thun mong ma yin pa rang gi bdag nyid du gyur pa'i chos can [#]yin na ji ltar rnam
[\[106b.4\]]pa med pa'i yin par 'gyur/_sbyor ba ni gang zhig shes pa'i ngo bo ma yin pa de la ni shes pa'i [#]dngos po yod pa ma yin te/_dper na nam mkha'i pad+ma lta bu'o/_/med par khas blangs pa sngon po la sogs pa'i rnam pa rnams kyang shes pa'i ngo bo ma yin pas khyab par byed pa 'gal ba dmigs
[\[106b.5\]]pa yin no/_/btags [#]pa yang mi srid de/_'di ltar rang gi rnam par snang ba'i [#]shes pa bskyed pa nyid btags pa'i shes pa zhes bya na/_btags pa'i shes pa yang nus pa thams cad kyis [#]stong pa rta ru lta bur med pa la ni rigs pa ma yin te/_med pa'i mtshan nyid ni nus pa thams cad
[\[106b.6\]]kyis dben pa yin pa'i phyir ro/_/rta ru med pa ni zhes bya ba la sogs pa ni de nyid ston pa yin te/_rta ru ni btags pa'i shes [#]pa nyid nyams su myong ba med do zhes bya bar sbyar ro/_/ci'i phyir snyam pa la/_rang snang ba'i shes pa bskyed par mi 'gyur te/_rigs [#]pa gdags pa'i
[\[106b.7\]]rgyur mi 'gyur ro zhes bya ba smos so/_/sbyor ba ni gang zhig nus pa med pa de ni btags pa'i shes pa ma yin te/_dper na rta ru lta bu'o/_/med par 'dod pa'i rnam pa rnams kyang nus pa med pa yin pas [#]khyab par byed pa 'gal ba [#]dmigs pa yin no/_/de ltar dngos dang nye bar
[\[107a\]]
[\[107a.1\]]btags pa phan tshun spangs te gnas pa'i mtshan nyid dag gis shes pa la khyab pa'i phyir [#]khyab par byed pa de med de log pas des khyab pa shes pa yang ldog pa kho na yin pas shes par bya ba'i go skabs med pas na med pa'i phyir zhes bya ba'i gtan tshigs ni ma nges
[\[107a.2\]]pa nyid ma yin no/_/tshad ma gzhan rnam pa de/_shes [#]dang 'brel ba ci zhig yod/_/ces bya ba la sogs pa smos so/_/sbyor ba ni gang zhig dang lhan cig 'brel ba med pa de ni de tshor ba na nges par tshor ba med de/_/dper na shes pa'i bdag nyid tshor na mo gsham gyi bu tshor ba med pa
[\[107a.3\]]lta bu'o/_/med par 'dod pa'i rnam pa rnams kyang shes pa dang lhan cig de'i bdag nyid dang de las byung ba'i mtshan nyid kyi [#]'brel pa gnyi ga yang med pas khyab par byed pa mi dmigs pa yin no/_/shes pa las byung ba yin na yang rgyu dang 'bras bu ni dus tha dad pa'i phyir tshor ba
[\[107a.4\]]med pa kho na ma yin nam/_des 'dir ci'i phyir klan ka mi btsal [#]snyam pa la/_de las byung ba yin na yang snga phyi yod pas zhes bya ba la sogs pa smos te/_'di yang 'dir nyes pa kho na yin mod kyi[#]/_'on kyang 'di khas blangs nas nyes pa gzhan du brjod do zhes bya ba'i tha tshig go/_/_
[\[107a.5\]]rnam pa rnams med kyang tshor ba med par thal bar 'gyur ba 'ba' zhig tu ma zad kyi/_rgyu med pa nyid du yang thal bar 'gyur ro/_/de'i phyir res 'ga' ba nyid du mi 'thad pa'i nyes pa yod do zhes bstan pa'i phyir/_shes pa dang dus mnyam du dmigs pa'i rnam pa zhes bya ba la sogs
[\[107a.6\]]pa smos so/_/'o na rgyu dang ldan par 'gyur ro snyam pa la/_rgyu dang ldan na'ang 'ga' [#]zhig gis/_/zhes bya ba la sogs pa smos so/_/gzhan gyi dbang zhes bya ba ni rten cing 'brel bar 'byung ba yin pa'i phyir gzhan gyi dbang gi rang bzhin du 'gyur gyi/_kun brtags pa ni ma yin no
[\[107a.7\]]zhes bya ba'i tha tshig go/_/yod par khas blangs ma thag pa ni rten cing 'brel bar 'byung ba yin pa'i mtshan nyid de/_rten cing 'brel bar 'byung ba'i mtshan nyid dang lhan cig de'i bdag nyid kyis 'brel bar nges pa'i phyir med na mi 'byung ba yin no/_/de'i bdag nyid kyis 'brel ba de nyid
[\[107b\]]
[\[107b.1\]]bstan pa'i phyir/_rten cing 'brel par 'byung ba las gzhan gyi dbang ni zhes bya ba la sogs pa smos so/_/gal te de lta yin du chug kyang yod pa go rten cing 'brel bar 'byung ba med na mi 'byung bar ji ltar 'grub snyam pa la/_rkyen las byung ba'i rang bzhin las kyang zhes bya ba la sogs
[\[107b.2\]]pa smos so/_/de zhes bya ba ni rnam pa'o/_/rnam pa med pa nyid kyis 'gyur/_/zhes bya ba ni rtag tu rnam pa med pa kho nar myong bar 'gyur ba'o/_/gal te shes pa nyid dmigs pa'i rig byar gyur pa yin pa'i phyir myong bar 'gyur ba kho na'o [#]snyam na/_shel sgong dag pa 'dra ba yin/_/_
[\[107b.3\]]zhes bya ba la sogs pa smos te/_/shel sgong dag pa nyid ni nye bar bzhag [#]pas kha sgyur [#]ba dang bral ba'i gnas skabs so/_/tshu rol mthong ba rnams kyi dmigs pa'i rig byar gyur pa ma yin te/_de'i phyir shes pa dmigs par mi 'gyur ro snyam pa la/_nang dang phyi rol du gyur pa'i
[\[107b.4\]]rnam pa zhes bya ba la sogs pa smos te/_gal te nang ngam phyi rol gyi rnam pa dag cig srid par gyur na ni de'i tshe rnam pa rnams myong bas 'khrul pa bskyed pa rnams myong yang nges par mi 'gyur ro zhes bya ba 'gyur na gang gi tshe de dag nang na yang med phyi rol na yang med pa de'i tshe gang gi
[\[107b.5\]]mthus bslus par 'gyur/_gang gis na gnyis su med pa myong bzhin du yang nges par mi 'gyur/_smig rgyu la sogs pa la chu la sogs pa'i rnam pa med bzhin du yang myong ba'i phyir gang la gang dngos po med ces bya ba la sogs pa'i gtan tshigs ma nges pa nyid ma yin
[\[107b.6\]]nam snyam pa la/_smig rgyu la sogs pas zhes bya ba la sogs pa smos so/_/brgal zhing brtag [#]pa mthun pa'i phyir ro zhes bya ba la ni smig rgyu la sogs pa yang phyogs su byas pa'i phyir ro zhes bya ba'i tha tshig ste/_'di ltar smig rgyu la sogs pa la yang chu la sogs pa'i
[\[107b.7\]]rnam pa gal te nang na yang med phyi rol na yang med na de'i tshe shin tu med pa de ji ltar myong bar 'gyur te/_brgal zhing brtag [#]pa mtshungs pa na [#]kho na'o/_/'di snyam du brdzun pa'i rnam pa kun tu snang ba gang yin pa 'di nyid 'khrul pa'i rang gi ngo bo yin te/_des na rnam pa med pa [#]yang
[\[108a\]]
[\[108a.1\]]'khrul pa'i dbang gis myong bar 'gyur ro snyam du sems par gyur [#]na de ni yang dag pa ma yin te/_'di ltar 'khrul pa yin zhes bya ba'i sgrar ni 'khrul pa [#]skye ba'i bag chags brjod par 'gyur ba'am yang na bag chags de lta bu la skyes pa 'khrul pa can gyi
[\[108a.2\]]shes pa kho na brjod par 'gyur grang na de la phyogs dang po ltar na ni bag chags dang rnam pa rnams 'brel ba med pa'i phyir bag chags kyi stobs kyis rnam pa rnams myong bar rigs [#]pa ma yin te/_ha cang thal bar 'gyur ba'i phyir ro/_/de las byung ba'i mtshan nyid kyis [#]'brel ba yod pa
[\[108a.3\]]kho na'o zhes bya bar yang [#]rigs pa ma yin te/_snga ma bzhin du gzhan gyi dbang nyid du thal bar 'gyur ba'i phyir ro/_/ji de [#]yang phyogs gnyis pa yin no zhe na/_'khrul pa can gyi shes pa dang rnam pa rnams 'brel pa zhig yin na yang de'i bdag nyid kyi mtshan nyid kho nar 'gyur gyi/_shes pa
[\[108a.4\]]dang dus mnyam du myong ba'i phyir de las byung ba'i mtshan nyid ni ma yin no/_/dus mnyam pa gnyis kyang rgyu dang 'bras bu'i mtshan nyid du mi rung ste/_de'i phyir bag chags kyi 'bras bu'i bdag nyid ces bya ba la sogs pas 'khrul pa bzhin du shes pa las tha mi dad pa'i phyir gzhan gyi dbang nyid
[\[108a.5\]]du thal bar 'gyur bar bzlog dka'o zhes ston par byed do/_/'khrul pa la ji skad bshad pa'i bag chags kyi 'bras bur gyur pa [#]shes pa gang yin pa de kho na'i bdag nyid rang gi ngo bo yod pa zhes tshig rnam par sbyar ro/_/'dis ni zhes bya ba ni 'brel ba ma grub pa'i phyir med pa myong bar mi rung
[\[108a.6\]]bar bsgrub [#]pas so zhes bya ba la sogs pas zhes bya ba la sogs pa'i sgras ni/_sngags dkrugs la sogs mig can la/_/dper na 'jim dum la sogs pa/_/de yi ngo bo bral bzhin du/_/gzhan nyid du ni snang ba ltar/_/zhes bya ba la sogs pas yongs su bsdu'o/_/gang la
[\[108a.7\]]phyi rol gyi don la mngon par zhen pas dbang med par gyur pa'i blo yod pa zhes tshig [#]rnam par sbyar te/_phyi rol gyi don yod par smra ba'i dbang du byas nas bshad kyi bdag cag gi dbang du byas nas ni ma yin no zhes bshad pa yin no/_/'dis ni slob dpon gyi tshig skyon chags pa ma yin pa nyid
[\[108b\]]
[\[108b.1\]]du sgrub par byed do//_//bam po gsum pa/_de bas na dngos dang cig shos kyis rig [#]pa'i don ma grub pa dang zhes bya ba la sogs pas ni/_slob dpon dge bsrungs [#]na re/_so so'i skye bo'i shes pa thams cad kyang sngon po la sogs pa'i rnam pas [#]nye bar bsgyur bar gyur pa ma yin
[\[108b.2\]]par 'jug ste/_shes pa de la ni gcig pa nyid nyams par thal bar mi 'gyur te/_blo [#]sna tshogs kyi ngo bo nyid ma yin pa'i phyir ro/_/shes pa de la sngon po la sogs pa myong ba'i ngo bo nyid du rnam par gzhag pa gang yin pa de ni sngon po la sogs pa myong ba'i ngo bo yin pa'i phyir yin gyi/_sngon
[\[108b.3\]]po la sogs pa'i ngo bor gyur pa'i phyir ni ma yin te/_'di ltar rnam pa ni dmigs pa 'dzin pa'i rnam pa kho na yin par brjod kyi/_dmigs pa'i ngo bo ni ma yin no/_/sngon po la sogs pa phyi rol gyi lta bur snang bar shes pa gang yin pa de ni shes pa'i rnam pa [#]ma yin gyi/_sngon po la sogs
[\[108b.4\]]par rig pa'i shes pa nyams su myong na sgrub pa pos sngon po la sogs pa de lta bu'i ngo bor rtogs so zhes [#]zer ba de 'di nyid kyis lan btab pa yin no zhes ston par byed do/_/sngon po la sogs pa nyams su myong ba'i shes pa de'i 'jug pa ni nyams su byang [#]ba ste/_gang la des yongs su
[\[108b.5\]]rmongs pa'i bdag nyid yod pa zhes tshig rnam par sbyar ro/_/'di skad du gal te sngon po la sogs pa dang shes pa lhan cig 'brel ba 'ga' yang med na de'i tshe ji ltar sngon po la sogs pa de myong bar 'gyur/_sngon po la sogs pa'i ngo bo ma gtogs par gang gis na slob dpon gyis sngon po
[\[108b.6\]]la sogs pa'i ngo bo las [#]ma gtogs pa'i rnam pa [#]rnam par gzhag pas khungs su 'gyur ba shes pa g.yo ba med pa dmigs pa 'dzin pa'i rnam pa gzhan ni med de/_shes pa sngon po la sogs pa'i ngo bor skyes pa [#]nyid bya ba dang bcas pa yin par shes la/_shes pas dmigs pa 'dzin
[\[108b.7\]]pa'i rnam pa zhes bya'o/_/gzhan yang gal te sngon po la sogs pa nang na yang med/_phyi rol na yang med na ji ltar sems rnam par rtog pa med pa la sngon po la sogs pa shin tu gsal bar snang ba brjod dgos so/_/mi snang ba kho na'o zhes de skad brjod par yang mi nus te/_sngon po la
[\[109a\]]
[\[109a.1\]]sogs par snang ba thams cad kyi nyams su myong ba grub pa'i phyir ro/_/gsal bar snang ba ni gang gis na rmongs pa'i bdag nyid la de ltar snang bar [#]rnam par rtog pa'i yul yin par yang rigs pa ma yin no/_/gal te yang shes pa thams cad rnam pa med pa kho
[\[109a.2\]]nar nyams su myong na ni de'i tshe shes pa rnam pa med pa'i rjes la 'byung ba'i tshul can rnam par rtog pas kyang sngon po la sogs pa'i rnam pa so sor nges pa shes par rigs [#]pa ma yin pa nyid de 'brel ba med pa'i phyir ro/_/gal te sngon po la sogs par shes pa nyid nor pa'i rang bzhin yin [#]no zhes
[\[109a.3\]]na 'dir/_'di ni 'khrul pas shes she na/_/de ci 'khrul la rag las sam/_/zhes bya ba la sogs pa bshad zin to/_/de lta [#]bas na 'brel ba med pas rnam par rtog pa'i yul ma yin pa'i phyir yang sngon po la sogs pa myong bar mi 'thad pas 'di ni rigs pa ma yin no/_/'o na yongs
[\[109a.4\]]su ma dag pa'i gnas skabs na shes pa sna tshogs su snang ba brdzun pa kho na yin du chug kyang yongs su dag pa'i gnas skabs na ni rang bzhin gcig pa gnyis su med pa'i ngo bo kho nar 'gyur te/_de'i phyir gtan tshigs the tshom za ba'i ma grub pa nyid yin no snyam pa 'di sems la bsngogs nas
[\[109a.5\]]de bas na sngon po la sogs pa'i rnam pa ni zhes bya ba la sogs pa smos te/_gal te dag pa'i gnas skabs na rnam pa thams cad ldog par srid par gyur [#]na ni de'i tshe 'di yang srid pa zhig na 'di lta ste/_'khrul pa log kyang rnam pa rnams ldog par [#]mi srid de/_'khrul pa dang [#]rnam pa
[\[109a.6\]]rnams 'brel ba med pa'i phyir ro/_/de lta ma yin na ni ha cang thal bar 'gyur ro/_/gzhan yang gal te ma dag pa'i gnas skabs na shes pa brdzun pa kho na yin na de'i tshe dag pa'i gnas skabs na bden pa'i ngo bo de dag las skye ba brjod par bya dgos so/_/brdzun pa las ni bden pa'i ngo bo
[\[109a.7\]]skye bar yang rigs pa ma yin te/_brdzun pa la nus pa med pa'i phyir ro/_/nus na ni de [#]ji ltar brdzun par 'gyur/_de lta bu yang brdzun pa nyid yin na ni gzhan yang bden pa nyid du ji ltar 'gyur te/_/de'i phyir bden pa rgyu med pa can kho nar 'gyur ro/_/de yang rigs pa ma yin te/_rtag tu
[\[109b\]]
[\[109b.1\]]yod pa la sogs par thal bar 'gyur ba'i phyir ro/_/ji ste 'ga' zhig gi shes pa rang bzhin gyis gnyis su med par grub pa kho nar 'gyur te/_/dper na dbang phyug gi shes pa dbang phyug tu smra ba rnams kyis rtogs pa lta bu'o snyam pa na[#]/_de lta na yang the tshom za bar ma grub pa nyid kho na
[\[109b.2\]]yin no zhe na/_de ni rigs pa ma yin no[#]/_/rang bzhin gyis grub pa nyid yin na yang de ltar yod pa de dang 'ga' yang 'bral bar mi 'gyur te/_snga ma bzhin du rag lus pa med pa'i phyir ro/_/dbang phyug la sogs pa'i dngos po de lta bu yang bkag zin pa'i phyir ro/_/ji ste skad cig ma [# ]
[\[109b.3\]]snga ma'i mthu'i stobs kyis skye ba'i phyir rgyu so sor nges pa la rag lus pa'i rang gi ngo bos 'ga' kho na la [#]yod do zhes bya bar khas len na/_de yang rigs pa ma yin te/_don dam par rgyu dang 'bras bu 'brel ba'i [#]dngos po kho na mi 'thad pa'i phyir ro/_/'di ltar re zhes rgyu dang 'bras bu'i
[\[109b.4\]]dngos po dus mnyam pa ni [#]ma yin te/_'bras bu skye ba'i snga [#]rol na ni rgyu med pas nus pa med pa'i phyir ro/_/nus pa'i tshe ni 'bras bu yang grub zin pa'i phyir de'i tshe rgyu'i nye bar sbyor ba med pa kho na yin no/_/'di ni 'bras bu'o/_/'di ni rgyu'o zhes bya ba'i bye brag kyang ming pa'i phyir rnam par [#]gzhag
[\[109b.5\]]pa nges par yang mi 'gyur ro/_/rgyu dang 'bras bu dus tha dad pa dag kyang ma yin te/_dus gzhan gyis mchod pa'i rgyu las skyes [#]na ni zhig pa kho na las skye bar khas blangs par 'gyur ro/_/zhig pa ni rgyu'i dngos por yang rigs pa ma yin te/_zhig pa ni med pa'i phyir dang /_med
[\[109b.6\]]pa yang nus pa thams cad dang bral ba'i mtshan nyid yin pa'i phyir ro/_/de lta ma yin na rgyu ji ltar zhig par 'gyur/_mchod pa las kyang ma yin te/_dus mnyam par thal bar 'gyur ba'i phyir ro/_/skad cig pa yan lag med pa gnyis mchod na ni dus mnyam pa ma gtogs pa
[\[109b.7\]]rnam pa gzhan med de/_'di ltar rgyu dang 'bras bu gnyis kyi bar na dus gzhan dang bral ba gang yin pa de [#]nyid mchod pa yin no/_/de'i phyir skad cig ma snga phyi bar mchod pa gnyis ni [#]ji ltar na dus phan tshun 'dus te rig par mi 'gyur te/_dper na rdul phra rab gnyis par med pa yin
[\[110a\]]
[\[110a.1\]]na [#]gdon mi za bar [#]rang bzhin phan tshun 'dus te phrad par thal bar 'gyur bas bdag nyid thams cad kyis phrad na gong du [#]rdul phra mo tsam du gyur par bya ba de bzhin du bskal pa yang skad cig tsam du 'gyur bas gtan tshigs kyi the tshom za ba ma grub pa ma yin no/_/_
[\[110a.2\]]'di snyam du kun rdzob tu dang rgyu dang 'bras bu yod pa la yang rnam par dpyad pa 'di ci'i phyir yang dag par [#]mi 'jug snyam du sems pa ltar [#]na de yang yang dag pa [#]ma yin te/_gang gi phyir kho bo cag rgyu dang 'bras bu'i dngos po 'di grags bzhin du yang rnam par dpyad pa'i brtag pa mi bzod pa'i
[\[110a.3\]]phyir kun rdzob ces smra'i/_de lta ma yin na ni don dam pa kho nar 'gyur gyi kun rdzob tu [#]ni ma yin no/_/de lta bas na kun rdzob la ni [#]brgal zhing brtag pa mtshungs pa ma yin no/_/de ltar dngos po rnams kyi gcig pa nyid bkag nas shugs kyis du ma nyid dgag pa yang dngos su dgag par
[\[110a.4\]]'dod nas[#]/_de lta na/_dngos po gang dag [#]rnam dpyad na/_/zhes bya ba la sogs pa smos so/_/phra rab [#]tsam yang zhes bya ba ni chung ngu tsam [#]yang ngo /_/ci'i phyir rigs pa ma yin pa nyid [#]yin snyam pa la/_'di ltar/_du ma ni gcig pa bstsags [#]pa/_/zhes bya ba la sogs pa smos te/_
[\[110a.5\]]'di skad du gang gi tshe rnam par dpyad na dngos po rnams kyi cha shas kyi ngo bo 'ga' yang rang bzhin gcig pa cha shas [#]dang bral ba nyid du ma grub pa de'i tshe du mar ji ltar 'grub par 'gyur te/_du ma ni gcig 'dus pa'i bdag nyid yin pas gtan tshigs ma grub pa [#]yin no zhes bstan par
[\[110a.6\]]'gyur ro/_/bsags pa ni tshogs pa'o/_/de la du ma yang med pa yin zhes bya ba [#]gsungs so zhes bya ba ni sngon gyi slob dpon rnams kyis so/_/mdo de nyid las yang [#]zhes bya ba ni 'phags pa lang kar gshegs pa'i mdo las so/_/ngo bo nyid ni gzung du med ces bya ba ni gcig pa [#]dang du
[\[110a.7\]]ma'i ngo bo ste/_ji ltar sngar dpyad pa bzhin no/_/de'i phyir zhes bya ba ni gcig dang du ma'i rang bzhin dang bral ba'i phyir ngo bo nyid med pa yin pa dang /_gcig dang du mar brjod du med par yang [#]ngas bshad do zhes bya ba'i tha tshig go/_/de ltar bcom ldan 'das kyis phyi rol gyi don yod par lta
[\[110b\]]
[\[110b.1\]]ba la dngos po rnams rang bzhin med pa nyid du bstan nas/_shes bya nang gi yin par lta ba la yang bstan pa'i phyir/_blo yis rnam par gzhigs na ni/_/zhes bya ba gsungs so/_/gzhan dbang med ces bya ba ni gzhan gyi dbang po [#]ngo bo nyid med ces bya ba'i tha tshig ste/_gzhan gyi
[\[110b.2\]]dbang yang gcig [#]dang du ma'i rang bzhin gyis stong pa'i phyir ro snyam du dgongs pa'o/_/brtags pa'ang med ces bya ba ni kun tu brtags pa'i ngo bo nyid do[#]/_/kun tu brtags pa ni mtshan nyid stong pa kho nas ngo bo nyid med pa'i phyir ro/_/grub pa zhes bya ba ni yongs su grub pa'i ngo bo nyid de/_yongs su
[\[110b.3\]]grub pa ni chos nyid kyi ngo bo yin pa'i phyir la rtog pa'i yul ni ngo bo med pa [#]nyid du grub pa'i phyir ro/_/gal te 'di dag med pa kho na yin na ni [#]'jig rten la ji ltar grags pa yin [#]snyam pa la/_rang bzhin med cing rnam rig med/_/ces bya ba la sogs pa smos te/_/rang bzhin ni gzhan gyi dbang gi
[\[110b.4\]]ngo bo la sogs pa rnam pa gsum yin par dgongs so/_/rnam rig ces bya ba ni phyi rol gyi yul rnam par rig pa rnam pa drug gzung ngo /_/rnam par rig pa'i dmigs pa gang yin pa de ni dngos po'i sgrar dgongs so/_/pha rol po dag gis mig la sogs pa'am/_bdag la sogs pa gang
[\[110b.5\]]dag rnam par rig pa de'i rten nyid du brtags pa de dag ni rnam par rig pa'i rten [#]yin pa'i phyir kun gzhi yin no/_/yang na 'jig pa'i tshe dngos po thams cad rang bzhin la sogs pa'i bag la zha bar 'gyur bas grangs can gyis yongs su brtags pa'i rang bzhin la sogs pa kun gzhi'i sgrar
[\[110b.6\]]bzhed pa yin no/_/ro mtshungs zhes bya ba ni chos yang dag pa ji lta ba bzhin rnam par 'byed pa'i g.yo ba dang bral ba'i phyir [#]shi ba dang 'dra ba rnams kyis zhes bya ba'i [#]tha tshig ste/_'di skad du 'di dag don dam par na [#]med pa kho na yin mod kyi/_byis pas kun tu brtags pa'i dbang gis
[\[110b.7\]]grags te yang dag par ni ma yin no zhes bstan pa yin no/_/'o na ji ltar chos kyi tshul yang dag pa la mkhas pa gnas par 'gyur snyam pa la/_mtshan ma dngos po rnam rig dang /_/zhes bya ba la sogs pa gsungs te/_/mtshan ma ni sngon po dang ser po dang skyes pa dang bud med [#]la sogs pa'o/_/_
[\[111a\]]
[\[111a.1\]]dngos po ni phyi dang nang gi skye mched do/_/rnam rig ni mig gi rnam par shes pa la sogs pa rnam par shes pa'i tshogs lnga'o/_/yid kyi [#]g.yo ba zhes bya ba ni gzhan gyi dbang la sogs pa rnam par rtog pa'o/_/rab 'das te [#]zhes bya ba ni mtshan ma la sogs pa
[\[111a.2\]]spros pa thams cad las rnam par 'das te/_'di skad du sngon po la sogs pa'i mtshan ma la sogs pa la kun tu spyod pa'i gnas skabs ji snyed pa de dag [#]thams cad ni spros pa'i gnas skabs yin pas spros pa'i gnas skabs dag las 'das na rnam par mi rtog pa'i ting nge 'dzin la [# ]
[\[111a.3\]]'jug pa yin no zhes bstan pa yin no/_/de bas na zhes bya ba ni gang gi phyir rigs pa dang lung dag gis grub pa'o/_/blo gros dkar po rnams kyis zhes bya ba ni [#]slob dpon chos kyi grags pa la sogs pas so/_/de dang der zhes bya ba ni tshad ma rnam 'grel la sogs par ro/_/smos
[\[111a.4\]]te zhes bya ba ni dngos su bshad pa ma yin pa ste/_tshad ma rnam par 'grel pa la sogs par ni rnal 'byor spyod pa'i tshul bshad pa'i gnas skabs yin pa'i phyir ro/_/slob dpon gyis kun tu [#]brtags pa'i ngo bo nyid kyi dbang du byas te de skad du [#]bshad mod kyi/_yongs su grub pa nyid ma grub
[\[111a.5\]]pa'i phyir te/_rigs pa thun mong ba'i phyir slob dpon gyi tshig 'di thams cad du rung ba nyid do snyam [#]du bsams pa'o/_/de nyid kyi phyir smos te zhes bya ba smos so/_/de bas [#]mtshan nyid stong pa'i phyir/_/zhes bya ba smos pa 'di ni phyed 'og ma'o/_/phyed gong ma ni/_gzung 'dzin rnam par ma
[\[111a.6\]]gtogs par/_/mtshan nyid yod pa ma yin no/_/zhes bya ba ste/_de bas mtshan nyid stong pa'i phyir zhes bya'o/_/de ltar ma grub pa nyid yongs su spangs nas ma nges pa nyid dgag pa'i phyir gtan tshigs grub tu zin kyang zhes bya ba smos so/_/chos gnyis ka [#]dang ldan pa zhes bya ba ni
[\[111a.7\]]bsgrub par bya ba dang sgrub pa'i chos dang ldan pa'o/_/rgyal dpog pa la sogs pa na re gdong la sogs pa nyid de de ltar dmigs pa gzugs brnyan gyi tha snyad ston to zhes zer ro/_/bye brag tu smra ba la sogs pa na ra me long la sogs par gzugs gzhan kho na zhig 'byung ngo zhes zer ro/_/_
[\[111b\]]
[\[111b.1\]]mdo sde pa la sogs pa na re shes pa kho na de ltar 'khrul par snang ngo zhes zer te/_de dag thams cad kyi lugs kyis [#]gdong la sogs pa dang [#]dngos po yod pa'i phyir dpe ma grub bo/_/yang dbyung [#]ba'i mi rigs so zhes bya ba ni yang gyen du dbyung ba mi rigs so zhes bya ba'i tha tshig go/_/gang gis
[\[111b.2\]]ni gdong la sogs pa tshad mas gnod par byas pa [#]grub pa'i phyir dpe ma grub par 'gyur ba/_rang dga'i stobs kyis dngos po rnams de lta bu'i ngo bor dmigs pa ni ma yin gyi/_ji ltar na dpe ma grub par 'gyur/[# ]'di la khyad par du gnod pa can gyi tshad ma yod pas de'i phyir dpe byed
[\[111b.3\]]do snyam du [#]bsams nas/_gzhan yang zhes bya ba smos te/_de la re zhig gzugs la sogs pa ni gzugs brnyan shes pa'i yul ma yin te/_gzugs dang mtshan nyid mi mthun par snang ba'i phyir ro/_/sbyor ba ni rnam par shes pa gang zhig gang dang mtshan nyid mi mthun par
[\[111b.4\]]snang ba de ni de'i dmigs pa [#]ma yin te/_dper na sgrar shes pa gzugs dang mtshan nyid mi mthun par snang ba bzhin no/_/gzugs brnyan gyi shes pa yang gdong la sogs pa yul ji lta ba bzhin gnas pa dang mtshan nyid mi mthun par snang ba yin pas khyab par byed pa 'gal ba
[\[111b.5\]]dmigs pa ma yin no/_/gal te me long gi ngos la sogs pa la zhes bya ba la sogs pas ni gtan tshigs 'di ma grub pa nyid yongs su spong bar byed do/_/shing dang ri zhes bya ba ni shing rnams dang ri rnams so/_/yal ga ni shing rnams kyi yal ga'o/_/rtse mo ni ri rab rnams kyi rtse mo ste/_
[\[111b.6\]]rtse mo dag kho na me tog gi [#]thod bzhin du rtse mo dag yin no/_/ha cang thal bar 'gyur ba'i gnod pa can gyi tshad ma yin pas na [#]gtan tshigs ma nges pa nyid ma yin no/_/phyogs gnyis pa yang bsal ba'i phyir/_gzhan 'byung ba'i phyir rigs pa ma yin pa nyid de zhes bya ba la sogs pa
[\[111b.7\]]smos so/_/lhan cig mi gnas pa'i phyir zhes bya ba ni yul gcig [#]na mi gnas pa'i phyir ro/_/rang gi yul du gzhan 'byung ba'i bgegs byed pa gang yin pa 'di ni lus can rnams kyi chos yin la/_'di la yang yul tha dad pa med pas gzugs gzhan 'byung bar rigs pa ma yin no/_/_
[\[112a\]]
[\[112a.1\]]sbyor ba ni dngos po lus can gang dag yin pa de dag ni yul phan tshun spangs te/_gnas pa'i rang bzhin dag yin te/_dper na bum pa la sogs pa lta bu dag yin no/_/rtsod pa'i gzhir gyur pa'i dngos po 'di dag kyang lus can yin pas rang bzhin gyi
[\[112a.2\]]gtan tshigs yin no/_/rlung dang nyi ma la sogs pas ma nges pa yang ma yin te/_de la yang rlung dang nyi ma la sogs pa'i rdul phra mo rnams 'dres pa yin mod kyi[#]/_yul phan tshun spangs te gnas pa kho na'i phyir ro/_/gal te yul gcig pa nyid du gyur na ni de'i tshe yul gcig rang bzhin
[\[112a.3\]]phan tshun zhugs pas ngo bo gcig pa kho nar 'gyur bas 'di ni bzlog na gnod pa can gyi tshad ma yin no/_/de lta yang ma yin te de lta bas na bzlog ste brjod par bya'o/_/der snang ba'i shes pa tsam 'byung bar zad do zhes bya ba la sogs pa ni phyogs gsum pa yang sel bar byed pa [#]yin te/_
[\[112a.4\]]gal te yul gnod par byas pa nyid kyi phyir de la der snang ba'i rnam par shes pa tsam du dam 'cha' [#]na de'i tshe bden pa'i gzugs la sogs pa'i rnam par shes pa gzhan yang gnod par byas pa'i yul can de [#]nyid de dang mtshungs pas khyad par med pa'i phyir lhag ma bden par 'dod pa'i
[\[112a.5\]]gzugs la sogs pa la yang de [#]kho na bzhin du rnam par shes pa tsam du ci'i phyir khas mi blang [#]/_'di ltar rdul phra rab rnams zhes bya ba la sogs pas ni gnod par byas pa'i yul can de nyid dran par byed do/_/pha rol pos gzugs brnyan la sogs pa 'di dag rnam par shes pa'i ngo
[\[112a.6\]]bor rdzas su yod par khas blangs mod kyi/_gzugs brnyan la sogs pa de dag ni dpe nyid du 'dod pa ma yin no/_/'o na ci zhe na/_gzugs brnyan la sogs par shes pa'i snang ba can gyi ngo bo gang yin pa'o/_/de yang brdzun pa'i phyir dpe grub pa kho na'o snyam du bsams pa'o/_/de bzhin du
[\[112a.7\]]sgyu ma la sogs pa dper byed pa lnga [#]yang gang dag ci 'jim pa'i dum bu la sogs pa sgyu ma la sogs pa'i sgrar brjod dam/_ji sta de ltar snang ba can gyi shes pa yin/_phyogs gnyi ga ltar na yang dpe bsgrub par bya ba dang sgrub pa med pa yin no snyam du rtogs par byed pa de dag kyang 'di kho nas lan btab
[\[112b\]]
[\[112b.1\]]pa yin no zhes bstan pa'i phyir/_'dis sgyu ma dang rmi lam zhes bya ba la sogs pa [#]smos so/_/brgya la 'di la yang rgyal dpog pa la sogs pa dag 'jim pa'i dum bu la sogs pa de dag nyid de ltar dmigs te/_de'i phyir sgyu ma la sogs par shes pa la snang ba can gyi ngo bo brdzun pa
[\[112b.2\]]nyid du ma grub bo zhes smra bar 'gyur bas/_'jim pa'i dum bu la sogs pa ni de ltar dmigs pa ma yin no zhes bya ba smos so/_/rnam pa dang bcas pa'i phyogs la ni snang ba yin no/_/rnam pa med pa'i phyogs la ni rigs pa yin no/_/de gnas med do zhes bya ba ni gzhon nu ma
[\[112b.3\]]len [#]gyis smras pa gong du smos pa'o/_/'o na rmi lam gyi shes pa la dmigs pa gang yin snyam pa la/_yul de dang ni yul gzhan no/_/zhes bya ba smos so/_/lhag ma ni go sla'o/_/bshad ma thag pa zhes bya ba ni gang rang gi ngo bor snang ba'am rig pa'o/_/mi mthun pa'i phyogs
[\[112b.4\]]las ldog pa la the tshom za ba bsal ba'i phyir/_'di ni [#]phyogs dang mthun pa'i phyogs la yod par 'gyur [#]du zin kyang zhes bya ba smos te/_'di ni bdag gis sngar bshad pa kho na yin no/_/'di la ldog pa mi ldog pa med do zhes bya ba ni bsgrub par bya ba las bzlog na gtan tshigs
[\[112b.5\]]las ldog [#]pa yod pa kho na ste med ces bya ba'i tha tshig go/_/'dir dam bca' ba'i don gyi phyogs gcig yin [#]pa'i phyir gtan tshigs ma grub pa ma yin nam/_gcig dang du ma'i ngo bo gnyis ni dngos po'i rnam grangs yin pa'i phyir de las bzlog pa'i ngo bo bsgrub par bya ba dang /_sgrub [# ]
[\[112b.6\]]pa gnyis tha mi dad pa'i ngo bo kho na yin no/_/de'i phyir gal te bsgrub par bya ba ma grub na/_bsgrub par bya ba dang tha [#]mi dad pa'i ngo bo gtan tshigs kyang ma grub pa yin no/_/ji ste gtan tshigs grub na ni de'i tshe dngos po rnams kyi rang bzhin med pa nyid kyang grub pa yin te/_gcig dang
[\[112b.7\]]du ma [#]dang bral ba ri bong gi rwa la sogs pa la ni dngos po'i ngo bo nyid 'ga' yang khas mi len to snyam du dogs pa la/_gtan tshigs 'di la ni zhes bya ba la sogs pa smos te/_re zhig gtan tshigs ji ltar grub pa de ltar ni rgyas par bsgrubs zin to/_/gtan tshigs grub kyang 'di
[\[113a\]]
[\[113a.1\]]yin no zhes bya ba'i ngo bos rang bzhin med par sgrub mod kyi/_'on kyang rmongs pa la dngos po thams cad la rang bzhin med pa nyid du tha snyad gdags pa'i 'os nyid du rab tu bsgrub pa'i phyir gtan tshigs dam bcas pa'i don gyis [#]phyogs gcig nyid ma yin
[\[113a.2\]]te/_dper na lkog shal la sogs pa dang ldan pas ba lang nyid lta bu dang /_dper na dmigs pa'i rig [#]byar gyur pa mi dmigs pas med pa lta bu yin pas klan kar mi rung ngo /_/'khor ba gang zhig thog ma dang bral ba de ni thog ma med pa [#]ste/_thog ma yod pa ma yin no zhes bya
[\[113a.3\]]ba'i tha tshig go/_/lhag ma ni go sla'o/_/gang gi tshe rang bzhin la khyab par byed pa gcig dang du ma nyid dag log pas shing log pas sha pa ldog [#]pa bzhin du dngos po'i rang bzhin ldog par sgrub [#]pa de'i tshe dam bcas pa'i don gyi phyogs gcig pa nyid du ga la 'gyur/_khyab par bya ba
[\[113a.4\]]dang khyab par byed pa ldog pa'i tshig [#]rnam par chad pa tha dad pa'i ngo bo gnyis rnam grangs nyid ni ma yin no/_/rnam grangs kyi ngo bo ma yin pa ni dam bcas pa'i don gyi phyogs gcig nyid ni [#]ma yin te/_dper na byas pa nyid mi rtag pa nyid du bsgrub par bya ba la don dam par gcig kyang
[\[113a.5\]]gang byas pa nyid ni mi rtag pa sgrub par byed pa lta bu yin pas gyi na'o/_/de ltar rigs pas chos thams cad rang bzhin med pa nyid du bsgrubs nas lung gis kyang bsgrub par bya ba'i phyir/_'di thams cad ni [#]bcom ldan 'das kyis kyang gsungs te zhes bya ba la sogs pa smos so/_/_
[\[113a.6\]]yongs dag ces bya ba ni gsal bar snang ba nyid kyi rgyu bstan to/_/de bzhin du zhes bya ba 'di rang bzhin med par te/_'di ni dngos kyi don dang sbyar ba yin no/_/gtan tshigs ni gcig dang du ma'i rang bzhin stong pa'i phyir zhes bya ba la ltos par bya'o/_/ljon pa zhes bya ba ni bod pa'o/_/_
[\[113a.7\]]shes par gyis zhes bya ba ni shes par gyis shig ces bya ba'i tha tshig go/_/gal te nyan pa po'i skye bo 'dir [#]gzugs brnyan gyi dpes ni bcom ldan 'das kyis kun brtags pa'i ngo bo nyid kyis ngo bo'i chos kho na rang bzhin stong par bstan to snyam du go bar 'gyur bas/_nga yis rang bzhin stong pa
[\[113b\]]
[\[113b.1\]]zhes[#]/_/zhes bya ba la sogs pa smos so/_/brtags pa'i ngo bo nyid kyis stong pa yongs su grub pa'i ngo bo nyid ces bya ba'i dngos po gang yin pa de bcom ldan 'das kyis bdag la kun brtags pa'i ngo bo nyid kyis stong par bstan to snyam du sems na de yang rang bzhin stong pa nyid du shes par
[\[113b.2\]]gyis shig ces bya bar sbyar te/_de yang rigs pas dpyad na mi gnas pa'i phyir ro/_/'di ni 'dir khungs yin no/_/gal te thams cad stong pa kho na yin na/_'o na su la ni [#]bstan par bya/_su zhig ni ston par byed/_ci'i phyir ni bstan snyam pa la/_byis pa log pa'i blo can zhes bya
[\[113b.3\]]ba la sogs pa smos te/_don dam par 'gro ba rang bzhin med [#]mod kyi/_'on kyang ston pa po la sogs pa yang dag pa dang yang dag pa ma yin pa'i kun rdzob kyi ngo bor yod pa kho na'o/_/de'i phyir de'i byin gyi rlabs [#]kyis rmongs pa bzlog pa'i phyir bshad pa la [#]'jug pa nyid do zhes bsdus
[\[113b.4\]]pa'i don to/_/de la de dag gi blo gros phyin ci log pa'i phyir log pa yang yin la/_blo ma byang ba'i phyir byis pa'i blo can dag kyang yin pas byis pa log pa'i blo can dag go/_/yang na 'bru mang po par sbyar ro[#]/_/blo ni chos kyi de kho na la ma byang ba'i phyir byis pa nyid [#]yin no/_/de dag
[\[113b.5\]]rnams la bstan pa'i phyir zhes bya ba ni [#]ma rig pa bzlog nas rig pa bskyed [#]pa'i phyir ro/_/gal te thams cad rang bzhin gyis [#]stong pa kho na yin no/_/[#]'o na ji ltar kun nas nyon mongs pa dang rnam par byang bar rnam par gnas snyam pa la/_kun tu rtog pa'i rtog pas bskyed/_/ces bya
[\[113b.6\]]ba la sogs pa smos te/_'di lta bu dang 'di lta bu bya'o snyam pa'i sems pa ni kun tu rtog pa'o/_/de nyid rtog pa yin te/_rnam par rtog pa zhes bya ba'i tha tshig go/_/'dis ni las kyi kun nas nyon mongs pa rgyu nyid du bstan pa yin no/_/yang dag ma yin rtog pa ni ma rig pa la sogs
[\[113b.7\]]pa ste nyon mongs pa thams cad ni yang dag pa ma yin pa kun tu rtog pa yin no/_/de dag gis bcings pa ni de dag gi dbang gis 'jug pa'i phyir te/_'dis ni nyon mongs pa'i kun nas nyon mongs pa bdag po yang yin par bstan to/_/'di skad du don dam par stong mod kyi/_'on
[\[114a\]]
[\[114a.1\]]kyang rgyu dang 'bras bu'i dngos po kun rdzob pa yod pa'i phyir kun nas nyon mongs pa la sogs pa rnam par gnas par 'gyur ro zhes bshad par 'gyur ro/_/nyon mongs pa dang las kyi rgyu rkyen gyi kun nas nyon mongs pa bstan pas rnam par byang ba yang shugs kyis bstan
[\[114a.2\]]pa kho na yin te/_nyon mongs pa dang las log na kun nas nyon mongs pa log par 'grub pa'i phyir ro/_/gzhan pa nyid dang gcig pa nyid ni ltos par lta bar byed pa yin pas gcig pa nyid dang [#]du ma nyid [#]dag gis spangs pa zhes bya ba'i tha tshig go/_/dngos po'i zhes bya ba ni [#]spyir brjod
[\[114a.3\]]pa'i phyir rang dang gzhan gyi mngon par 'dod pa gzugs la sogs pa dngos po [#]thams cad kyi'o/_/gal te dngos po 'di dag don dam par rang bzhin med na/_'o na shugs kyis 'di dag gi mtshan nyid ci zhig yin par 'gyur snyam pa la/_de'i phyir dngos po 'di dag ni zhes bya ba la sogs
[\[114a.4\]]pa smos te/_'khrul pa'i blos dngos po'i de kho na nyid bsgribs pas blo 'khrul pa thams cad ni kun rdzob yin no/_/'khrul pa'i blo'i bsam pa'i dbang gis brtags pa'i bdag nyid du gnas pa'i phyir de la yod pa ni kun rdzob pa yin no/_/'di ji lta snyam pa la/_gal te 'di dag don
[\[114a.5\]]'dod na/_/zhes bya ba la sogs pa smos te/_'di skad du yang dag pa dang yang dag pa ma yin pa dag gis ni phung po thams cad la khyab ste/_de gnyis ni phan tshun spangs te gnas pa'i mtshan nyid yin pa'i phyir ro/_/yang dag pa'i ngo bo bkag na shugs kyis 'di dag cig [#]shos su
[\[114a.6\]]gnas par rang bzhin gyis 'gyur ro zhes bshad par 'gyur ro/_/lcags kyu med pa zhes bya ba ni rang dga' ste de ni res 'ga' 'di dag gi ngo bo brdzun par yang 'jog par 'gyur ro snyam du bsams pa'o/_/lhag ma ni go sla'o/_/lung gzhan yang ji ltar gnas pa'i dngos po'i
[\[114a.7\]]de kho na la mkhas pas zhes bya ba la sogs pa smos so/_/mdo 'di las ni gzugs la sogs pa'i dngos po thams cad spyir mjug bsdus te/_kun rdzob tsam [#]gyi rang bzhin yin par bstan to zhes ston par byed do/_/tha snyad du ston pa zhes bya ba ni phung po la sogs pa tha snyad tsam kho nar
[\[114b\]]
[\[114b.1\]]ston pa yin gyi don dam par ni ma yin no zhes bya ba'i tha tshig go/_/don dam pa'i rang bzhin bstan par mi nus su zin kyang brjod pa'i kun rdzob kyis [#]res 'ga' zhig na bstan par bya ba nyid do snyam pa de'i phyir de bzlog pa'i ched [#]du tha snyad ces bya ba smos so/_/de bzhin du tshor ba dang /_'du
[\[114b.2\]]shes dang /_'du byed rnams dang /_rnam par shes pa rnams so/_/ci zhe na 'dogs la don dam par yang mi dmigs so zhes bya bar sbyar te/_'di ni 'dir khungs yin no/_/tshul bzhin zhes bya ba ni tshad ma dang [#]ldan pa'o/_/bdag med pa zhes bya ba ni bdag gi rang bzhin ma yin zhes
[\[114b.3\]]bya ba'i tha tshig go/_/de bzhin du zhes bya ba ni bdag med par ro/_/sems can bdag med par [#]zhes bya ba ni ji ltar gang zag la bdag med par bshad pa kho na ltar ro/_/de bzhin du zhes bya ba ni gang zag bzhin du rang bzhin kho nas ngo bo nyid med par mthong ngo zhes bya ba'i tha tshig ste/_'di
[\[114b.4\]]ni 'dir khungs yin no/_/rgyal ba skyed [#]ma las zhes bya ba ni shes rab kyi pha rol tu phyin pa las so/_/bar du zhes bya ba ni mtha' bstan pa ste/_rang gi mtshan nyid stong pa nyid kyi phyir gzugs ni gzugs kyi rang gi ngo bo nyid kyis stong la/_rnam par shes pa'i bar du yang zhes bya ba'i tha tshig
[\[114b.5\]]go/_/'dir khungs ni rang gi mtshan nyid stong pa nyid kyi phyir zhes bya ba [#]yin no/_/'di ni zhes bya ba ni stong par bshad pa 'di thams cad du stong pa nyid du bshad pa gang yin pa'o/_/gang gi rang bzhin yod pa yin te/_med pa ma yin pa de la de skad ces bya'o/_/'di yang zhes bya ba ni ji skad
[\[114b.6\]]bshad pa'i tshig gis bstan par bya ba'i don to/_/brtags [#]pa'i ngo bo nyid [#]kho na'o zhes bya ba ni rigs pa dang bral ba'i phyir dang tshad mas gnod pa'i phyir ro/_/gnyis la sogs pa zhes bya ba la sogs pa ni tshad mas gnod pa de nyid ston par byed do/_/lung gzhan yang glang po'i rtsal
[\[114b.7\]]zhes bya ba smos so/_/ma mchis zhes bya ba ni yul med pa'i phyir de yang med ces bya'o/_/de ci'i slad du zhes bya ba ni 'di dag sgyu ma lta bu nyid du gang las grub/_gang gis na dpe des rang bzhin med pa nyid du 'grub par 'gyur zhes bya ba'i [#]gtan tshigs 'dri ba'o/_/'di la yang
[\[115a\]]
[\[115a.1\]]dag pa'i chos gang yang mi dmigs pa'i slad du'o zhes bya ba ni gcig pa nyid dang [#]du ma nyid la sogs pas dpyad na snyam du dgongs pa'o/_/ji ste don dam pa'i rang bzhin bkag pas dngos po rnams kun rdzob pa'i ngo bor bzhag pa gang yin pa de ci sgra'i tha snyad kyi bdag nyid kyi
[\[115a.2\]]kun rdzob la yod pa'i phyir kun rdzob par [#]'dod dam/_'on te rten cing 'brel bar 'byung ba don bya ba byed pa gnag rdzi yan chad la shin tu grags pa de nyid brda'i dbang gis kun rdzob kyi sgrar brjod ces bya ba rtog pa [#]gnyis so/_/de la gal te phyogs dang po lta bu yin na ni de'i tshe
[\[115a.3\]]mngon sum la sogs pas gnod pa yin te/_'di ltar sgra'i tha snyad ni spyi tsam gyi [#]spyod yul can [#]yin pa'i phyir rten cing 'brel bar 'byung ba'i dngos po'i mtshan nyid kyi yul can ma yin no/_/spyi de yang kun tu brtags pa'i ngo bo yin pa'i phyir dngos po med pa yin na de'i ngo bo nyid du khas
[\[115a.4\]]len pas [#]dngos po rnams kyi don bya ba byed pa shin tu grags pa la skur par 'gyur te/_spyi ni don byed mi bzod pa'i phyir ro/_/ji ste phyogs gnyis pa lta bu yin na ni de'i tshe ming la brtsad pa yod do snyam pa'i bsam pas pha rol pos [#]ji ste zhes bya ba smos te/_gal te tshad mas dpyad na
[\[115a.5\]]rten cing 'brel bar 'byung ba yin pa 'di dag kyang rang gi ngo bo grub par gyur na ni de'i tshe de la kun rdzob kyi sgrar rjod par byed na ming la brtsad par 'gyur ro/_/gang gi tshe gcig pa nyid dang du ma nyid la sogs pas dpyad na 'di dag gi rang bzhin mi gnas pa de'i tshe de lta bu la kun rdzob kyi
[\[115a.6\]]sgrar brjod na ni gnas kho na yin pas ji ltar ming la sogs par 'gyur/_mthong ba ni mig gi rnam par shes pa la sogs pas nyams su myong ba'i phyir ro/_/'dod pa ni ji ltar nyams su myong ba bzhin nges pa'i [#]phyir ro/_/gang dag la ma brtags gcig [#]pu na dga' ba yod pa de dag
[\[115a.7\]]la de skad ces bya ste/_ma brtags pa nyid ce [#]na dga'o zhes bya ba'i tha tshig go/_/yang dag pa'i kun rdzob ces bya ba ni ji ltar grags pa bzhin nye bar brtags pa'i phyir ro/_/grags pa las 'das te rtogs pa dper na dbang phyug la sogs par rtogs pa gang yin pa de ni log [#]pa'i kun rdzob
[\[115b\]]
[\[115b.1\]]yin no/_/ji skad du rten cing 'brel bar gang 'byung ba zhes bya ba ni 'di la sngon gyi slob dpon rnams 'dra bar byed pa ste/_'di ni 'phags pa klu sgrub kyi zhal snga nas kyis dbu ma'i bstan bcos las gsungs so/_/rten cing 'brel bar 'byung ba'i dngos po rnams kho na don dam pa'i rang bzhin
[\[115b.2\]]dang bral ba'i phyir stong pa zhes bya'i ri bong gi rwa dang 'dra ba'i bdag nyid kyi phyir ni ma yin no/_/des na mthong ba la sogs pa dang mi 'gal lo/_/de ni rgyur byas [#]gdags pa ste/_/zhes bya ba ni kun rdzob de nyid ces bya ba'i tha tshig ste/_rgyur byas pa dang gdags pa'i sgra ni kun rdzob kyi
[\[115b.3\]]rnam grangs yin pa'i phyir ro/_/'di ni 'dir khungs yin no/_/de nyid dbu ma'i lam yin no zhes bya ba ni sgro 'dogs pa dang skur pa 'debs pa'i mtha' gnyis spangs pa'i phyir/_de nyid de dang de las dbu ma'i lam du gsungs so zhes bya ba'i tha tshig go/_/'o na gal te rten cing 'brel
[\[115b.4\]]bar 'byung ba'i dngos po dag kho na brtag [#]mi bzod pa'i phyir kun rdzob kyi sgrar brjod na/_'phags pa blo gros mi zad pa'i mdo las/_kun rdzob sgra'i tha snyad kyi bdag nyid yin par ji ltar gsungs snyam du sems pa la/_'phags pa blo gros mi zad pas bstan pa'i mdo las
[\[115b.5\]]zhes bya ba la sogs pa smos so/_/'dis ni mdo de dang de dag las sgra'i tha snyad kyi bdag nyid kyang kun rdzob yin par bstan du zin kyang /_kho bo cag gis yang dag pa'i kun rdzob tu brjod pa gang yin pa de yang der 'jig rten gyi tha snyad ji snyed pa zhes bya ba 'dis bstan pa kho na yin te[#]/_kho
[\[115b.6\]]bo cag sgra'i tha snyad kyi bdag nyid kyang [#]mi 'dod pa ni ma yin te/_de yang log pa'i kun rdzob yin no [#]zhes de ston par byed do/_/myong bar bya ba dang myong ba'i ngo bo zhes bya ba ni shes bya dang shes pa'i bdag nyid do/_/de ci ltar tha snyad kyi sgras [#]brjod par nus snyam pa la/_byed pa'i sgrub pa yongs
[\[115b.7\]]su gzung [#]ba'i phyir ro zhes bya ba smos te/_shes bya dang shes bya'i [#]bdag nyid kyis sgro 'dogs par byed pa tha snyad do/_/'di ni shes pa'o/_/'di ni shes bya'o zhes bya ba sgra'i tha snyad kyi gzhi yin pa'i phyir byed pa nyid yin no/_/de'i rjes su 'brel ba'i phyir zhes bya ba ni ji snyed pa zhes bya ba de'o/_/_
[\[116a\]]
[\[116a.1\]]'dir kyang gi don yang [#]blta bar bya'o/_/des na don ni yi ge'i sgra dang brda bstan pa ji snyed pa yod pa de thams cad kyang kun rdzob kyi bden pa yin no zhes bya ba 'dis [#]yin no/_/de'i [#]phyir/_lung las 'byung ba dang 'jig rten pa'i yi ge bstan pa yang bsdu'o/_/de lta [#]ma yin
[\[116a.2\]]na 'ga' zhig 'phags pa ma yin pas bstan pa kho na [#]kun rdzob yin gyi[#]/_'phags pa rnams kyis bstan pa ni ma yin no/_/de dag ni phyin ci ma log pa de bzhin du gsungs pa'i phyir ro snyam du 'khrul par 'gyur ro/_/de ni zhes bya ba ni rnam pa gnyis ka yang ngag gi dang yid kyi bye brag
[\[116a.3\]]gis [#]rnam pa gnyis su dbye ste/_nang gi brjod pa'i rnam pa ni yid kyi'o/_/phyi rol gyi brjod pa'i ngo bo ni ngag gi'o/_/ji ltar na yid kyi bshad pa yin snyam pa la/_dper na brgya byin zhes bya ba la sogs pa smos so/_/yang ci'i phyir 'jig rten gyi tha snyad yi ge dang skad bstan pa ji
[\[116a.4\]]snyed pa'i bdag nyid ces bya ba kho nar tshig gcig tu mi shes snyam pa la/_de bas na spros pa'i tshogs zhes bya ba la sogs pa smos te/_spros pa phyin ci log gi bdag nyid thams cad kyi tshogs ni phung po'o/_/de dang bral ba ni don dam pa'i bden pa gang yin pa ste de bstan pa'o/_/sems
[\[116a.5\]]rgyu ba yang med ces bya ba ni nyams su myong ba'i rgyu ba yang med par ston pa'o/_/gal te mngon par brjod pa'i mtshan nyid kho na kun rdzob kyi bden pa yin na de'i tshe gang la yi ge'i rgyu ba yang med pa zhes brjod par bya bar 'gyur ro/_/de lta na ni ji skad du bshad pa'i rim pa dang mi 'gal ba [# ]
[\[116a.6\]]don dam pa'i bden pa kun rdzob las bzlog pa yin par bstan par 'gyur ro/_/gal te rnam par rtog pa'i rgyu ba bzlog pa'i phyir sems kyi zhes bya ba bshad do zhe na/_ma yin te rnam par rtog pa'i rgyu ba yang med pa zhes de skad kho na mngon par brjod par bya bar [#]'gyur te/_de lta na ni [#]ji ltar brjod par
[\[116a.7\]]bzhed pa'i don bstan par mdzad par 'gyur ro/_/rnam par rtog pa dang [#]mngon par brjod pa gnyis kyang yul gcig [#]pa yin pa'i phyir yi ge rnams lta ci [#]smos zhes bya ba la dor ba'i tshig ci'i phyir mdzad par 'gyur/_/de lta bas na nyams su myong ba'i mtshan nyid sems rgyu ba yang med pa yin pa [# ]
[\[116b\]]
[\[116b.1\]]dang /_mngon par brjod pa phyi ma 'brel bar 'gyur ro/_/kun rdzob 'di ni rgyu med par mi rung ste zhes bya ba la sogs pas ni dam bcas pa la rjes su dpag pa'i gnod pa yod par dogs pa ste/_'di ltar gang dang gang du [#]kun rdzob yin pa de dang [#]de ni rgyu dang bcas pa yin te/_dper na shing rta dang
[\[116b.2\]]sems can la sogs pa btags pa [#]lta bu yin no/_/'di ni kun rdzob yin pas rang bzhin gyi gtan tshigs yin no/_/rgyu med pa nyid gcig yin na ni rtag tu yod pa la sogs par thal bar 'gyur te/_gnod pa can gyi tshad ma yin no/_/des na rgyu gang yin pa de ni don dam pa'i dngos po
[\[116b.3\]]grub pa yin no snyam du bsams pa'o[#]/_/gang dag la yan lag 'khor lo [#]la sogs pa'i tshogs yod pa de la de skad ces bya'o/_/gang las yan lag gi tshogs las zhes 'byung [#]ba der ni brten nas zhes bya ba de la ltos pa'i phyir te/_nas bya ba mi [#]mngon par byas na rnam par dbye ba lnga pa
[\[116b.4\]]yin no/_/gang gi tshe yan lag gi tshogs rnams la zhes 'byung ba de'i tshe yang 'og nas 'byung ba rgyur byas zhes bya ba de la ltos na [#]las kyi rnam par dbye ba yin no/_/de la gal te spyir rgyu dang bcas pa tsam du sgrub par byed na ni de'i tshe grub pa sgrub [#]pa yin te/_kun rdzob pa'i rgyu snga ma snga ma thog
[\[116b.5\]]ma med par 'dod pa'i phyir ro/_/ji ste don dam pa'i rgyu zhig sgrub par byed na ni de'i tshe dpe bsgrub par bya ba'i chos ma tshang ba'i phyir rjes su 'gro ba ma grub pas ma nges pa nyid yin no zhes ston par byed do/_/brtags pa [#]ma byas zhes bya ba la sogs pa la de 'dra zhes bya ba ni kun rdzob pa [#]kho na'o/_/_
[\[116b.6\]]'di yi zhes bya ba ni kun rdzob pa'i'o/_/brjod pa'i tshul gyis zhes bya ba ni gcig dang du ma'i rang bzhin stong pa nyid du bstan pas so/_/blo gros dang ldan pa zhes bya ba ni bod pa'o/_/shing rta la sogs pa yang zhes bya ba la sogs pas ni dpe bsgrub par bya bas stong pa nyid du ston par byed do/_/_
[\[116b.7\]]chos nyid 'di las zhes bya ba ni kun rdzob kyi mtshan nyid kyi rgyu'i chos nyid las te/_de'i rgyu rdul phra rab la sogs pa sngar dpyad zin pa'i phyir ro/_/rten cing 'brel bar 'byung ba ni ma brtags na nyams dga' bar 'dod pa kho na yin gyi/_don dam par ni ma yin te/_don dam par ni de
[\[117a\]]
[\[117a.1\]]bzhin nyid yod pa dang med pa las rnam par 'das pa kho na yin no zhes slob dpon gyi tshig gis bstan pa'i phyir 'dir yang gsungs pa zhes bya ba [#]smos te/_'di ni 'phags pa klu sgrub kyi zhal snga nas kyis tha snyad grub pa las bstan to/_/de las ni sngags dang sman dang
[\[117a.2\]]sgyu ma'i dpes chos thams cad rten cing 'brel bar 'byung ba nyid kyi gtan tshigs kyis don dam par yod pa dang med pa nyid las yang dag par 'das par sgrub par byed do/_/'di ltar sngags ni yi ge re re'am 'dus pa zhig yin par 'gyur grang na/_re zhig re re ni ma yin te/_yi ge gcig
[\[117a.3\]]brjod pa kho nas 'bras bu 'byung bar thal bar 'gyur ro/_/gang yang a zhes bya ba la sogs pa yi ge gcig pa'i sngags 'byung ba de yang yi ge rnams ni cha shas dang bcas pa yin pa'i phyir yang dag par na gcig par mi rung ba nyid de de lta bas na/_yi ge gcig sngags gang yang med de/_yi ge re
[\[117a.4\]]re'i [#]sngags med do zhes bya ba'i tha tshig go/_/yi ge mang po gzhan yang med ces bya ba ni yi ge 'dus pa rnams kyang sngags ma yin pa ste/_yi ge rnams ni rim gyis 'byung ba can yin pas tshogs pa med pa'i phyir ro/_/'o na 'gags pa rnams tshogs par 'gyur ro snyam pa la/_yi ge 'gags
[\[117a.5\]]pa rnams min la zhes bya ba smos te/_'gags pa zhes bya ba ni rang gi ngo bo las nyams pa zhes bya'o/_/gang dag rang gi ngo bo las [#]nyams pa de dag ni bdag nyid med pa yin na gang dag rang gi bdag nyid med pa de dag ji ltar bsags par 'gyur/_de lta bas na re zhig sngags yod pa nyid bstsal [# ]
[\[117a.6\]]ba yin no/_/'o na ni shugs kyis med pa nyid du 'gyur te/_de'i phyir rtog pa dang ldan pa rnams sngags grub par bya ba'i phyir 'bad pa don med pa kho na'o snyam pa la brten nas de ni med pa'ang min zhes bya ba smos te/_rkan la sogs pa'i byed pa las yi ge rnams 'byung ba yang mthong sa de las kyang [# ]
[\[117a.7\]]dug sel ba la sogs pa'i 'bras bu 'byung ba yang mthong na/_ji ltar gcig tu med pa nyid du 'gyur/_'dis ni sngags kyi dpe bsgrub par bya ba ma tshang ba nyid yongs su spangs so/_/sman gyi dpe'i yang yongs su spang ba'i phyir/_de bzhin rang gi yan lag las/_/zhes bya ba la sogs pa
[\[117b\]]
[\[117b.1\]]smos so/_/gal te zwa rgod dang gla sgang [#]la sogs pa [#]rang gi yan lag rnams las sman tha dad pa zhig yin na ni de'i tshe dmigs pa'i rig byar gyur pa'i phyir/_logs shig na dmigs par 'gyur ro/_/ji ste dmigs pa'i rig byar gyur pa ma yin na ni de'i tshe yan lag rgyur byed pa don med pa kho
[\[117b.2\]]nar 'gyur ro/_/ji ste yan lag 'dus pa tsam sman yin no snyam na de yang rigs pa ma yin te/_de'i yan lag rnams kyang 'dus pa tsam gyi rang bzhin yin pas rang gi ngo bo ma grub pa'i phyir ro/_/rang gi ngo bo ma grub pa rnams kyang [#]ji ltar 'dus par 'grub par 'gyur/_sgyu ma'i dpe las yang bsgrub
[\[117b.3\]]par bya ba'i phyir/_sgyu ma'i glang po de yang snang zhes bya ba la sogs pa smos so/_/'di ltar sgyu ma'i glang po che de ni 'jim pa'i dum bu la sogs pa las tha dad pa'am tha dad pa ma yin pa zhig tu 'gyur grang na/_re zhig tha dad par ni ma yin te/_'di ltar sgyu ma mkhan dang sgyu ma'i rgyu de dag las
[\[117b.4\]]gud na mi snang ba'i phyir ro [#]zhes khong nas 'byung ngo /_/yang na de dag las zhes bya ba ni sngags dang sman dag las te/_gang gis ni de dag las tha dad par 'gyur ba 'jim pa'i dum bu la sogs pa dag las logs shig tu ni sgyu ma'i glang po che yang dag par mi dmigs so/_/tha dad pa ma
[\[117b.5\]]yin pa yang [#]ma yin no snyam pa la/_gzhan min min [#]zhes bya ba smos te/_rigs pa zhes bya ba lhag ma yin no/_/gzhan ni tha dad pa zhes bya'o/_/gzhan ma yin pa ni tha dad pa ma yin pa zhes bya ba'i tha tshig ste/_de lta bu kho nar mig ma 'khrul pa can rnams kyis mi mthong ba'i phyir tha dad pa ma
[\[117b.6\]]yin pa'ang ma yin no zhes bya ba'i tha tshig go/_/'o na ni de med pa kho na yin no snyam pa la/_rten cing 'brel bar 'byung ba de zhes bya ba la sogs pa smos so/_/de zhes bya ba ni sgyu ma'i glang po che ste/_rten cing 'brel bar 'byung ba yin pa'i phyir med do zhes brjod par yang mi nus la/_de nyid dang
[\[117b.7\]]gzhan du brjod par bya ba ma yin pa'i phyir yod do zhes brjod par yang mi nus pas de'i phyir dpe grub pa yin no/_/phyogs kyi chos bsdu ba'i phyir de la dmigs par byed pa yin [#]zhes bya ba la sogs pa smos te/_gang la gzugs kyi skye mched de la dmigs pa'i ngang tshul yod pa de la de skad
[\[118a\]]
[\[118a.1\]]ces bya'o/_/mig gi zhes bya ba ni mjug lnga pa [#]can yin te/_mig nas 'byung ngo zhes bya ba'i [#]tha tshig go/_/yang na 'di ni mjug drug pa can yin te/_mig dang 'brel ba can gyi [#]mig gi rnam par shes pa zhes [#]bya ba'i tha tshig ste/_srid pa las 'byung ngo zhes 'og nas
[\[118a.2\]]'byung ba dang sbyar bar bya'o/_/las kyi bag chags 'bras bu 'byin pa la mngon du phyogs par gyur pa ni srid pa'o/_/las dang nyon mongs dbang 'phangs pa/_/zhes bya ba ni chod pa'i las kyi dbang gis 'jug pa'i phyir ro/_/len bcas pa ni zag pa dang bcas pa ste/_srid pa las de lta
[\[118a.3\]]bu'i ngo bo byung ba zhes bya bar sbyar ro/_/de bzhin du zhes bya ba ni las dang nyon mongs pa'i dbang gis 'phangs pa nye bar len pa dang bcas pa bzhin du'o/_/srid pa'i yan lag kun zhes bya ba ni ma rig pa la sogs pa rnams so/_/de la sbyor ba ni 'di ltar bya ste/_gang dang gang dag rten
[\[118a.4\]]cing 'brel bar 'byung ba de dag ni don dam par yod pa dang med pa nyid kyi tha snyad kyi lam las 'das pa'i yul [#]yin te/_dper na sngags la sogs pa lta bu'o/_/rnam par shes pa la sogs pa 'di dag kyang de dang 'dra bas na rang bzhin gyi gtan tshigs so/_/gal te de lta na ji
[\[118a.5\]]ltar bcom ldan 'das kyis 'du byed rnams ni rtag pa med ces bya ba la sogs pas dngos po rnams skye ba la sogs par bstan snyam pa la/_'di ltar 'gog pa la sogs pa'i zhes bya ba la sogs pa smos te/_gang gi phyir dgongs nas bstan pa de'i phyir 'gal ba med do zhes bya
[\[118a.6\]]ba lhag ma yin no/_/dgongs pa ni skye ba la sogs pa ji ltar snang ba kho na bzhin yod pa'i phyir de las dgongs nas/_bdag med pa la 'jug par bya ba'i phyir skye ba la sogs pa bstan to snyam pa yin no/_/ji ltar sman yang sman min pa/_/zhes bya ba la sogs pas ni ji skad bshad pa'i
[\[118a.7\]]don gyi [#]mjug sdud do/_/gnyis ka [#]zhes bya ba ni rgyu dang 'bras bu'o/_/chos thams cad rang bzhin med pa nyid du zin na zhes bya ba la sogs pas ni sbyor ba'i gzhi nyid la [#]dam bcas pa dang lung dang 'gal bar ston par byed de/_'di ltar grub pa'i mtha' las ni mthong ba dang thos pa
[\[118b\]]
[\[118b.1\]]dang /_bye brag phyed pa dang /_rnam par shes pa'i don rnams la de bzhin du smra ba gang yin pa 'di ni 'phags pa rnams kyi tha snyad yin la/_bzlog ste smra ba ni 'phags pa ma yin pa rnams kyi tha snyad yin no zhes bstan na de yang mthong ba la sogs pa'i [#]don med pa'i phyir rigs pa ma yin no/_/_
[\[118b.2\]]nam mkha'i me tog ni nam mkha'i pad+mo'o[#]/_/de dang mtshungs pa ni 'dra ba'o/_/klan ka 'di ni snying po yod pa ma yin te zhes bya ba la sogs pas ni lan 'debs so/_/de la bsdus pa'i don ni pha rol po dag gis ji ltar snang ba las 'das par rigs pa kho nas dngos po rnams kyi rang bzhin yod
[\[118b.3\]]do zhes sgro 'dogs par byed pa de kho na 'gog par byed kyi/_sngon po la sogs pa snang ba ma brtags gcig pu na nyams dga' ba la sogs pa 'gog pa ni ma yin no/_/don dam par ni dpyad na yod pa 'ga' yang ma grub pa'i phyir yod par yang khas mi len la med par [#]yang khas mi len
[\[118b.4\]]te/_med pa ni dngos po ldog pa'i mtshan nyid yin pa'i phyir yod pa ma grub na yod pa sngon du 'gro ba can gyi med pa yang ma grub pa'i phyir ro/_/de'i phyir gcig tu yod pa dang med pa'i phyogs la [#]yod pa'i nyes pas kho bo cag la mi dgos [#]so zhes bya ba'i tha tshig go/_/myong ba zhes bya ba ni
[\[118b.5\]]sngon po la sogs pa myong ba'o/_/'o na gang zhig 'gog par byed snyam pa la/_'bras bu yang dag par yod pa dang med pa dang zhes bya ba la sogs pa smos te/_'bras bu yod par smra ba ni ser skya ba rnams so/_/'bras bu med par smra ba ni bye brag pa la sogs pa'o/_/gnyi gar [#]smra ba ni 'tsho ba pa
[\[118b.6\]]la sogs pa'o/_/yod pa dang med pa zhes bya ba la sogs pa rnam par 'byed pa ni 'phags pa lha'i tshigs su bcad pa 'di dang sbyar ba [#]de'i phyir zhes bya ba smos te/_'di ni zhes bya ba ni phyogs dang sbyar ro/_/de'i phyir yang dag nyid du na zhes bya ba la sogs pa tshigs su bcad pa 'di ni slob
[\[118b.7\]]dpon [#]bdag nyid kyi yin no/_/'dis ni tshad ma'i 'bras bu lung gi don dang sbyar ba'am/_lung gi don tshad ma'i 'bras bu dang sbyor bar byed do/_/'dir yang gang gi phyir zhes bya ba la ltos par bya ste/_des na don ni gang gi phyir dngos po [#]'ga' yang yang [#]dag par bsgrub pa/_med pa de'i
[\[119a\]]
[\[119a.1\]]phyir chos thams cad ma skyes pa'o zhes bya/_sangs rgyas bcom ldan 'das kyis gsungs so zhes bya ba 'di yin no/_/gzhan yang zhes bya ba ni rga ba la sogs pa'o/_/de la brten pa zhes bya ba ni skye ba la brten pa'o/_/'byung ba med pa zhes bya ba ni gang dag la
[\[119a.2\]]'byung [#]ba med pa yod pa de dag la de skad ces bya ba'o/_/rang bzhin yod pa ma yin te zhes bya ba ni gcig pa nyid la sogs pas dpyad na don dam par gang la rang bzhin yod pa ma yin no zhes bya ba'i tha tshig go/_/rang bzhin med pas gzhan rkyen ji ltar 'gyur zhes bya ba ni ri bong gi rwa la
[\[119a.3\]]sogs pa bzhin du [#]rtag tu rang bzhin med pa'i phyir gzhan gyi [#]rkyen du rigs pa ma yin no/_/rang bzhin med pas gzhan gyis ji ltar bskyed [#]ces bya ba ni rkyen gzhan yang [#]de'i 'bras bu rtag tu med pa'i phyir ri bong gi rwa la sogs pa lta bu kho na yin na rang bzhin yod pa ma yin pa ji ltar bskyed ces bya
[\[119a.4\]]ba'i tha tshig go/_/'di zhes bya ba ni don dam par skyed pa po ma yin pa nyid do/_/yang na rgyu zhes bya ba'i sgras ni rten cing 'brel bar 'byung ba mtshon par byed do/_/des na rten cing 'brel bar 'byung ba don dam par skye ba med pa'i mtshan nyid can 'di bde bar gshegs pas bstan to zhes bya ba'i tha tshig
[\[119a.5\]]go_/rten cing 'brel par 'byung ba la 'jug pas zhes bya ba ni ma rig pa la sogs pa'i rang bzhin dpyad pas zhes bya ba'i tha tshig go/_/chos kyi dbyings zhes bya ba ni chos thams cad kyi rang bzhin skye ba med pa'i mtshan nyid do/_/ming ma mchis pa zhes bya ba ni sgra'i spyod [#]yul ma yin pa'o/_/mtshan
[\[119a.6\]]nyid ma mchis pa zhes bya ba ni skye ba la sogs pa'i mtshan nyid dang bral ba'o/_/mtshan ma ma mchis pa zhes bya ba ni 'du shes kyi yul sngon po la sogs pa'i mtshan ma med pa'i phyir ro/_/gdags su ma mchis pa zhes bya ba ni rnam par rtog pa'i yul ma yin pa'i phyir ro/_/'o na ji ltar de dag bstan
[\[119a.7\]]snyam pa la/_gzhan du ma lags kyi zhes bya ba la sogs pa smos te/_sems can rnams gzung [#]ba'i don du ming la sogs pa tsam gyis ston par zad kyi [#]gzhan du ni ma yin no zhes bya bar sbyar te/_'dir yang bstan pa zhes bya ba khong nas 'byung ngo /_/ming tsam zhes bya ba la sogs pa'i tshig
[\[119b\]]
[\[119b.1\]]rnams ni tshig [#]gnyis gnyis shing tshig snga ma snga ma'i bshad pa phyi ma phyi ma [#]yin no/_/kun rdzob ni 'dir kun rdzob kyi shes pa la [#]snang ba'i ngang can gyi ngo bo yin par dgongs so/_/'dis mngon par rjod [#]par byed pas na brjod pa ste rnam par rtog pa zhes bya'o/_/yang na 'di dag thams cad ni [#]rnam grangs
[\[119b.2\]]yin no/_/yang na dang po'i bshad pa lhag ma yin no/_/ma rig pa dus gsum du med du zin kyang ci'i phyir gdags pa'i yul ma yin snyam pa la/_ma rig pa de ni zhes bya ba smos so/_/'o na ni thams cad ming tsam du yod par khas blangs pa'i phyir ming tsam bden par yod do [#]snyam pa la/_bcom ldan
[\[119b.3\]]'das gang [#]ming tsam zhes bya ba smos so/_/de ltar byas na zhes bya ba ni ma rig pa la sogs pa dus gsum du yang med pa'i phyir ro/_/yang de nyid las zhes bya ba ni yab dang sras mjal ba'i mdo las so/_/gal te skye ba la sogs pa kun tu brtags pa'i ngo bo [#]yin pa'i phyir dngos po rnams kyi skye ba la
[\[119b.4\]]sogs pa khas mi len na/_'o na ji ltar bcom ldan 'das kyis skye ba med pa ni bden no zhes bya ba la sogs pas skye ba med pa la sogs pa bden pa nyid du gsungs snyam pa la/_skye ba med pa la sogs pa yang zhes bya ba smos so/_/de zhes bya ba ni don dam pa'o/_/skye ba med pa la sogs par rnam par rtog [# ]
[\[119b.5\]]pa dang /_rnam par rtog [#]pas dngos po rnams kyi ngo bo rnam par gzhag [#]pa ni skye ba med pa la sogs pa'o/_/stsogs [#]pa'i sgras ni 'gog pa dang zhi ba la sogs pa bsdu'o/_/yang de med par don dam pa la 'dzeg [#]mi nus sam zhe na/_gang gi phyir de lta bu'i ngo bo bstan pa'i phyir de skad ces bya snyam pa la/_
[\[119b.6\]]yang dag kun rdzob rnams kyi skas/_/zhes bya ba la sogs pa smos so/_/yang dag pa nyid khang pa yin no/_/de'i steng ni rab kyi mtha' ste der 'gro bar zhes bsdu'o/_/yang dag kun rdzob nyid them skas bzhin du skas yin te/_gom pa'i rten zhes bya ba'i tha tshig go/_/'di ni slob dpon snang bral gyis [# ]
[\[119b.7\]]dbu ma'i snying po las gsungs pa yin no/_/des na gang la la gal te tshul gsum pa'i rtags kyis bskyed pa'i blo don dam pa'i sgrar brjod na ni de'i tshe [#]de yang kun rdzob kyi ngo bo yin pa'i phyir ji ltar na don dam pa nyid yin/_gal te yang de'i dbang gis dngos po rnams rang bzhin med pa nyid du [#]rnam
[\[120a\]]
[\[120a.1\]]par 'jog na de yang gang gis gzhag par bya/_de nyid kyis gzhan du ni rigs pa ma yin te/_rang gis bdag nyid la byed pa 'gal ba'i phyir ro/_/tshad ma gzhan gyis kyang ma yin te/_thug pa med par thal bar 'gyur ba'i phyir ro/_/ji ste blo de gcig pu ma gtogs
[\[120a.2\]]par 'jog go [#]zhe na/_'o na ni yul thams cad bdag med par ma bsgrubs par 'gyur ro zhes rgol ba gang yin pa de yang 'di nyid kyis lan btab pa yin te/_de yang don dam pa dang mthun pa'i phyir don dam pa nyid yin la rang bzhin med pa [#]yang de nyid kyis rnam par 'jog go/_/rang gis
[\[120a.3\]]bdag nyid la byed pa 'gal ba yang [#]med de/_spyi'i ngo bor chos thams cad rang bzhin med pa nyid du rnam par 'jog pa'i phyir la/_blo'i rang gi ngo bo yang spyi'i mtshan nyid der [#]'dus pa'i phyir ro/_/dper na chos thams cad la yod pa la sogs pa'i gtan tshigs rnams kyis 'jig pa nyid kyi rkyen du [# ]
[\[120a.4\]]'gyur ba na bdag nyid spangs nas ma yin pa ltar 'dir yang de dang 'dra bar klan kar mi rung ngo /_/skye ba med [#]la sogs mi srid/_/ces bya ba ni don dam par skye ba med pa la sogs pa'i shes pa dang /_mngon par brjod pa [#]rnams 'jug pa mi srid do zhes bya ba'i tha tshig go/_/ci'i phyir snyam pa la/_de'i ngo
[\[120a.5\]]bo dgag pa'i phyir zhes bya ba la sogs pa tha ma smos te/_gang gi phyir phyis brjod par bya ba'i ngo bo dgag par bya ba la don dam par de brjod pa'i sgra'i sbyor ba mi srid pa de'i phyir skye ba med pa la sogs pa mi srid do/_/'o na med pa 'ba' zhig sbyor bar 'gyur ro snyam pa la/_yul med pa la zhes bya ba la
[\[120a.6\]]sogs pa smos so/_/'di snyam du don dam par skye ba la sogs pa med du zin kyang gzhan gyi rjes su smra bas blos skye ba la sogs pa gzhag ste/_de dag bkag pas skye ba med pa la sogs pa rnam par 'jog par 'gyur ro snyam pa la/_rnam par rtog pa la brten na yang zhes bya ba la sogs pa smos te/_
[\[120a.7\]]skye ba med pa la sogs pa rnam par rtog pa la brten pa nyid du khas len na skye ba med pa la sogs pa de kun rdzob yin gyi don dam pa ni ma yin te/_rnam par rtog pa la kun rdzob kyi ngo bo yin pa'i phyir dang /_rnam par rtog pa'i spyod yul yang sgro btags pa'i ngo bo yin pa'i phyir ji ltar don dam par
[\[120b\]]
[\[120b.1\]]'gyur//_//bam po bzhi pa ste tha ma'o[#]/_/ji ste rang gi mtshan nyid ni zhes bya ba la sogs pas ni/_rnam par rtog la brten na yang /_/kun rdzob par 'gyur yang dag min/_/zhes bya ba phyogs snga ma dang bcas te rnam par 'grel par byed do/_/bag chags gang la thog ma med pa'i dus yod
[\[120b.2\]]pa de las byung ba rnam par rtog pa gang yin pa de la snang ba'i ngang tshul can gyi don gang yin pa zhes tshig rnam par sbyar ro/_/de nyid bstan [#]par bya ba'i phyir chos can 'di nyid la gnas nas zhes bya ba la sogs pa smos so/_/rnam par rtog pa la snang ba'i ngang can gyi don bkag na tha snyad thams cad chad
[\[120b.3\]]par thal bar 'gyur ba'i phyir ro/_/rnam par rtog pa yang zhes bya ba la sogs pas ni lan btab bo/_/bsam pa ni 'di yin te/_gal te rnam par rtog pa'i blo la snang ba'i ngang can nyid skye ba med pa la sogs pa yin na de'i tshe snang ba dang blo tha mi dad pa'i phyir de yang gong du rnam par shes pa'i rang gi
[\[120b.4\]]ngo bo dpyad pas brdzun pa nyid du bstan pa'i phyir ji ltar don dam pa nyid du [#]'gyur snyam pa yin no/_/blo bden pa nyid du chud kyang de la snang ba'i ngang can gyi ngo bo thams cad brdzun pa yin pa'i phyir skye ba med pa [#]la sogs pa brdzun pa nyid do zhes bstan pa'i phyir/_gzhan yang de lta na yang
[\[120b.5\]]zhes bya ba smos so/_/gzhan yang zhes bya ba ni lan [#]gzhan brjod pa'o/_/'di skad gsungs te zhes bya ba ni 'phags pa klu sgrub kyi zhal snga nas so/_/rgyal dpog pa la sogs pa med pa ni dngos po gzhan du gyur pa yin no zhes zer ba de bstan pa'i phyir de skad du zhes bya ba smos
[\[120b.6\]]te/_'di ni gzhon nu ma len gyis bshad do/_/des na med pa rnam pa bzhi dngos po gzhan du gyur pa kho na yin par brjod do/_/de la 'o ma la sogs pa'i mtshan nyid yod pa nyid zho la sogs pa 'bras bu'i mtshan nyid snga na [#]med pa zhes bya la/_zho la sogs pa 'bras bu yod pa nyid kyang 'o ma la
[\[120b.7\]]sogs pa rgyu zhig nas med pa yin no/_/ri bong gi mgo bo'i [#]yan lag khyad par can nyid ri bong gi rwa gtan med pa yin no/_/ba lang la sogs pa la rta la sogs pa ngo bo med pa ni gcig la gcig med pa zhes zer ro/_/de bas na zhes bya ba ni med pa ni yod pa sngon du 'gro ba can yin pa'i phyir
[\[121a\]]
[\[121a.1\]]yod pa med na med pa yang med pa legs par bshad pa yin no zhes bya ba'i tha tshig go/_/de'i phyir de gnyis ni phan tshun ltos par rab tu brtags pa'i bdag nyid du gnas pa'i phyir med do zhes brjod par mi bya'o/_/'di snyam du skye ba'i sngon rol na yod pa nyid med pa nyid dag
[\[121a.2\]]med du zin kyang skye ba dang 'gag pa dag gi 'og tu dngos po yod pa nyid dang med pa nyid rnam par gzhag par 'gyur ro snyam pa la/_gang la ci [#]yang mi skye ba zhes bya ba la sogs pa smos te/_'gro ba gang la sngar dpyad pa bzhin ngo bo ci yang skye ba med cing 'gag pa
[\[121a.3\]]yang [#]med pa de la yod pa nyid dang med pa nyid med do zhes bya bar mthong ba'i rnal 'byor pa [#]la ste/_nges pa yin no zhes bya ba [#]lhag ma'o/_/'di la don ni 'di yin te zhes bya ba ni mdo gnyi ga'i 'o/_/de lta bas na blo [#]gros bzang pos gang gsungs pa zhes bya ba ni 'phags pa klu sgrub kyi zhal snga nas
[\[121a.4\]]so/_/gang dag bdag dngos gzhan dngos dang /_/zhes bya ba 'dis ni bdag tu rtog pa ston par byed de/_bdag dang gzhan du 'byed pa ni [#]bdag tu 'dzin pas byas pa'i [#]phyir ro/_/dngos dang dngos po med ces bya ba ni chos su rnam par rtog pa ston par byed pa yin no/_/yang dag mthong ba ma
[\[121a.5\]]yin no/_/zhes bya ba ni lta ba'i gnas su gyur pa'i phyir ro/_/gang gi tshe yang dag pa mthong ba dag yin snyam pa la/_gang dag brten [#]nas dngos po rnams/_/zhes bya ba la sogs pa smos so/_/de dag ltas mi 'phrogs zhes bya ba ni sgro 'dogs pa dang /_skur pa 'debs pa'i mtha' gnyis spangs nas dbu ma'i lam du
[\[121a.6\]]zhugs pa'i phyir ro[#]/_/de ni zhes bya ba ni dngos po'o/_/ga la yod ces bya ba med pa nyid do zhes bya ba'i tha tshig go/_/stong zhes bya ba de yang stong /_/zhes bya ba ni stong pa zhes mngon par brjod pa gang yin pa de yang stong ngo zhes bya ba'i tha tshig go/_/'byung ba zhes bya ba ni kun tu spyod pa'o/_/'di zhes bya ba ni dngos po thams
[\[121a.7\]]cad la khyab pa yin gyi nyi tshe ba ni ma yin no/_/de la don rnams thams cad 'byung /_/zhes bya ba ni 'jig rten dang 'jig rten las 'das pa'i phun sum tshogs pa thams cad 'byor par 'gyur ro zhes bya ba'i tha tshig go/_/de la tshigs su bcad pa dang po ni [#]slob dpon gyis dbu ma'i bstan bcos kyi rtsa ba las gsungs so[#]/_/gnyis pa
[\[121b\]]
[\[121b.1\]]ni rigs pa drug cu pa las gsungs so/_/gsum pa [#]dang bzhi pa ni stong pa nyid bdun cu pa [#]las gsungs so/_/lnga pa ni rtsod pa bzlog pa las gsungs so/_/de bas na zhes bya ba ni gang gi phyir dngos po'i yul thams cad stong pa nyid du tshad mas grub pa'o/_/sngon mtha' stong zhes bya ba ni 'das pa'i dus su stong
[\[121b.2\]]pa ste/_sngon yang don dam par ma skyes pa kho na'o zhes bya ba'i tha tshig go/_/phyi ma'i mtha' yang stong zhes bya ba ni ma 'ongs pa'i dus su stong pa ste/_der yang skye bar mi 'gyur ro zhes bya ba'i tha tshig go/_/skye dang 'jig dang gnas pa'i dngos po stong /_/zhes bya ba 'dis ni da ltar byung ba'i dus su yang mtshan nyid
[\[121b.3\]]stong pa nyid kyis stong pa [#]nyid du ston par byed do/_/ci'i phyir dus gsum char du yang [#]stong snyam pa la/_'di ni dngos po yod min zhes bya ba la sogs pa smos so/_/gang gi phyir zhes bya ba'i sgras ni rim pa gzhan du sbyar ba yin pa'i phyir gong ma dang sbyar ro/_/des na don ni gang gi phyir don dam par dngos po
[\[121b.4\]]yod pa yang ma yin la med pa yang ma yin pa de'i phyir chos thams cad rtag tu ngo bo nyid kyis [#]stong zhes bya ba 'di yin no/_/'o na de ni rtog [#]gyur pas/_/zhes bya ba la sogs pas ni dam bcas pa la [#]mngon sum la sogs pas gnod pa rjod par byed de/_'di ltar dngos po'i rang bzhin nyid [#]sgro btags pa'i
[\[121b.5\]]rnam pa dang bral ba'i phyir stong pa nyid kyi sgra brjod la/_dngos po'i rang bzhin de yang mngon sum yin pa'i phyir de'i rang bzhin du gyur pa stong pa nyid kyang mngon sum kho nar khas blangs pa [#]la/_stong pa nyid ni byis pa rnams kyis mngon sum du mi rtogs pas mngon sum gyis gnod pa yin no/_/dmigs pa'i rig
[\[121b.6\]]byar gyur pa mi dmigs pas med par thal bar tha snyad gdags su rung ba'i phyir rjes su dpag pas gnod pa yang [#]yin no/_/mi mkhas rnams zhes bya ba ni byis pa rnams so/_/gal te mngon sum ma yin pa'i phyir mi rtogs so snyam pa la/_mngon sum phyir zhes bya ba la sogs pa smos te/_gang gi phyir
[\[121b.7\]]stong pa'i rang gi ngo bo nyid dngos po'i rang bzhin rtogs pa yin na tha mi dad pa'i phyir mngon sum kho na yin gyi/_mngon sum ma yin pa ni ma yin pa de'i phyir ci'i phyir mi rtogs/_de rtogs na zhes bya ba la sogs pas ni ldog pa'i sgo nas rnam par 'grel te/_de lta na ni grub pa dang bde ba tha [#]dad pa'i phyir tha mi dad pa
[\[122a\]]
[\[122a.1\]]nyid nyams par 'gyur ro/_/de'i phyir dngos po stong pa nyid du mi 'gyur te/_'brel ba med pa'i phyir ro/_/stong pa nyid dang de las byung ba'i mtshan nyid kyi 'brel ba yang med de/_de ni rtag pa yin pa'i phyir ro/_/dngos po rnams kyi stong pa ni sus kyang mi byed de/_de bzhin gshegs
[\[122a.2\]]pa rnams byung yang rung ma byung yang rung chos nyid ni gnas pa'i phyir dang /_dngos po med pa'i phyir de ni 'bras bu ma yin pas 'brel pa ga la zhig yod/_de ni sgro btags pa yang yin la/_ji skad smos pa yang yin pas zhes tshig rnam par sbyar te/_des na sgro btags pa dngos po la sogs pa'i rnam pa
[\[122a.3\]]yang dag pa gang [#]yin pa de dag dang bral ba zhes bsdus pa'i don yin no/_/so so'i [#]skye bo tha shal ni gnag rdzi la sogs pa bstan bcos kyis blo ma sbyangs pa gang dag yin pa'o/_/ma yin thog med rgyud lci bar/_/zhes bya ba la sogs pas ni lan 'debs te/_'dis ni dngos po rnams kyi sgro btags pa'i
[\[122a.4\]]rnam pas dben pa nyid stong pa nyid ces bya na/_stong pa nyid sgro btags pa'i rnam pas bsgribs pa'i ngo bo yin pa'i phyir dngos po'i rang bzhin bzung bzhin du yang byis pa rnams kyis nges par mi 'gyur te/_de'i phyir bzung mod kyi/_tha snyad gdags su mi rung ba'i phyir ma bzung ba dang 'dra ba nyid pas 'di ni [# ]
[\[122a.5\]]dmigs pa'i rig byar gyur pa ma yin no/_/de lta bas na mngon sum la sogs pas gnod pa ma yin no zhes bya ba 'di ston to/_/dngos po la sogs par sgro btags pa gang la thog ma med pa'i rgyud yod pa de la de skad ces bya'o/_/de ni spang bar dka' ba'i phyir lci ba yang yin la/_dngos por sgro 'dogs pa
[\[122a.6\]]thog ma med pa yang yin pas zhes tshig rnam par sbyar ro/_/des dbang du byas zhes tshig rnam par sbyar ro/_/mngon sum zhes bya ba ni mngon sum du'o/_/dbang po las byung [#]ba'i phyir na mngon sum ste shes pa la bya'o/_/dngos po la mngon par zhen pa gang la thog ma med pa'i srid pa 'khor bar 'byung ba skye ba'i
[\[122a.7\]]ngang tshul yod pa de nyid yang dag pa'i don mthong ba la myos pa'i rgyu yin pa nyid kyis dug bzhin du dug yin te/_gang dag la des dkrugs pa'i blo yod pa zhes tshig rnam par sbyar ro/_/gzhan yang 'di ni ngo mtshar mi che ste zhes bya ba la sogs pas ni nyes par bshad pa'i grub pa'i mtha' la mngon par zhen pas kyang
[\[122b\]]
[\[122b.1\]]blo gros phyin ci log pa rnams nges par mi byed do zhes dpes [#]ston par byed de/_'di ltar ser skya ba la sogs pa ba lang nyid la sogs pa spyi mi snang ba [#]bzhin du rtogs [#]par byed de/_dngos po snang ba la lta ci'i phyir rtogs [#]par mi 'gyur te/_'di ni ngo mtshar mi che'o/_/dngos po la sogs par sgro 'dogs
[\[122b.2\]]pa de gcod pa ni med pa'o/_/de shes par byed pa'i gtan tshigs ni gcig pa nyid dang du ma nyid la sogs pa'i mtshan nyid do/_/'dis ni legs par nyan [#]pa dang /_bsams [#]pa dang /_bsgoms pa las byung ba'i shes rab skyes pas de nges par 'gyur gyi/_gzhan du ni ma yin no zhes bshad par 'gyur ro/_/spros pa
[\[122b.3\]]dang bral ba zhes bya ba ni spros pa thams cad med pa'i mtshan nyid stong pa nyid ces bya ba'i tha tshig go/_/gang dag la bsams pa las byung ba'i chos rab tu rnam par 'byed pa shes rab bsags pa yod pa zhes tshig rnam par sbyar ro/_/yang mi skye ba zhes bya ba ni mi 'byung ba zhes bya ba'i tha tshig go/_/snying po med pa nyid
[\[122b.4\]]du ston par byed pa'i lung /_snying rje chen po la 'jug pa'i mdo zhes bya ba la sogs pa smos te/_de las ni/_dper na chu shing rlon pa'i sdong po la/_/snying po 'dod mis rim par bshigs byas kyang /_/phyi dang nang na snying po med pa ltar/_/chos rnams thams cad de ltar shes par gyis/_/zhes 'byung ngo /_
[\[122b.5\]]ma rtogs pa zhes bya ba ni [#]rtogs par ma gyur pa ste/_ji ltar u dum wA ra la me tog dpyad na med pa kho na'i phyir rtogs par ma gyur gyi phra ba nyid la sogs pa'i phyir ni ma yin no/_/de bzhin du srid pa dag la snying po 'di yang rtogs par ma gyur pa zhes bya ba yin no/_/pha rol min pa'i pha rol son/_/[#]zhes
[\[122b.6\]]bya ba ni pha rol ma yin pa da ltar byung ba'i skye ba nas pha rol ma 'ongs pa'i skye ba'o/_/chos thams cad rang bzhin med pa nyid du khas blangs na zhes bya ba la sogs pa ni dam bcas pa 'gal bar rjod [#]par byed de/_'di ltar chos thams cad rang bzhin med pa nyid du rab tu bsgrubs pa'i phyir gtan tshigs la sogs
[\[122b.7\]]pa yongs su gzung [#]ba byas pa de dag yod par khas blangs la chos thams cad rang bzhin med pa nyid du dam bcas pas med do zhes khas blangs pas phan tshun 'gal ba yin no/_/'di snyam du kho bo cag sgrub pa mi brjod pa nyid do snyam na/_gal te yang zhes bya ba smos te/_dam bcas pa tsam kho nas ni 'dod
[\[123a\]]
[\[123a.1\]]pa'i don 'grub pa ma yin te thams cad kyi thams cad 'grub par thal bar 'gyur ba'i phyir ro/_/'di yang gyin ste zhes bya ba la sogs pas ni lan 'debs so/_/gzhung ni grub pa'i mtha'o/_/des bskyed pa'i bye brag bsgrub par bya ba dang /_dpe'i chos can rnam pa gnyi ga la yang
[\[123a.2\]]yod pa de la de skad ces bya'o/_/mkhas pa dang bud med dang byis pa zhes bya ba bsdu ste/_mjug tu bar gyi sgras mi 'gyur ba'i dngos po yin no/_/de la grags par gyur pa rnam shes drug par bsdu'o/_/ma lus pa ni rgol ba thams cad kyi'o/_/gal te grub pa'i mtha' la brten pa'i gtan tshigs sam
[\[123a.3\]]chos can byas na nyes pa ci yod snyam pa la/_de lta min na gzhi ma grub ces bya ba la sogs pa smos te/_de lta yin na ni chos can de rtsod pa'i gzhir gyur pa'i phyir ma grub pas gzhi ma grub pa'i gtan tshigs su 'gyur ro/_/sogs pa smos pas ni rang gi ngo bo ma grub na/_dpe'i chos can yang mi 'grub bo zhes bya ba
[\[123a.4\]]yin no/_/de skad du sun dbyung ba brjod na/_lan ci zhig brjod par bya/_de'i phyir bsgrub par bya ba dang /_sgrub pa'i tha snyad thams cad chad par 'gyur ro/_/'di snyam du gang zhig chos can snang ba la brten nas sgro btags pa'i rnam pa dgag pa'i phyir sgrub pa sbyor bar byed pa de la ni gzhi ma grub pa la sogs pa nyes [#]pa'i
[\[123a.5\]]glags mi thod na/_khyod ni chos can snang ba 'gog par byed de/_de lta bas na khyod la ci'i phyir gzhi ma grub pa la sogs pa'i glags mi thod snyam pa la/_bdag ni zhes bya ba la sogs pa smos te/_chos can snang ba 'di la yang rang bzhin yang dag par sgro btags pa dgag pa sgrub par byed kyi/_chos can gyi rang gi ngo
[\[123a.6\]]bo 'gog par ni ma yin pas mtshungs so/_/'di snyam du gal te don dam pa pa'i rang bzhin bkag na chos can [#]de'i ngo bo gang snang bar 'gyur ba gzhan ci zhig lus par 'gyur snyam du sems na/_de yang yang [#]dag pa ma yin te/_gang gis na don dam pa pa'i rang bzhin log na ldog par 'gyur ba/_don dam pa pa'i
[\[123a.7\]]rang bzhin nyid kyis snang ba la khyab pa ni med de/_zla ba gnyis dang skra shad la sogs pa brdzun pa yang snang ba'i phyir ro/_/'di skad du zla ba gnyis la sogs pa phyi rol gyi gzugs su brdzun mod kyi/_de dag shes pa'i ngo bor ni don dam pa pa kho na yin pas snang bar rigs so zhes bya bar brjod par yang mi nus te/_de
[\[123b\]]
[\[123b.1\]]dag sna tshogs kyi ngo bo dang yul na gnas par snang ba'i phyir ro/_/shes pa ni sna tshogs su rigs pa ma yin te/_gcig pu nyid nyams par thal bar 'gyur ba'i phyir dang /_shes pa du ma skye ba yang sngar bkag zin pa'i phyir ro/_/yul na gnas pa yang ma yin te lus med pa'i phyir ro/_/de [#]lta bas na zla ba
[\[123b.2\]]gnyis la sogs pa don dam pa ma yin bzhin du 'on kyang snang bas don dam pa'i rang bzhin log kyang snang ba 'gal ba med pas chos can la sogs pa grub pa nyid do/_/de'i phyir bsgrub par bya ba dang /_sgrub pa 'jug pa 'gal ba med pa kho na yin pas mang du ni mi dgos so/_/bye brag pa la sogs pa ni phyogs
[\[123b.3\]]la sogs pa chos can yan lag can yin pa dang /_sgra yang nam mkha'i yon tan yin no zhes bya bar 'dod de/_chos can de dag ni sangs rgyas pa [#]la sogs pa la ma grub po/_/brgal ba'i grags pa zhes bya ba ni brgal bas grags pa zhes bya ba'i tha tshig go/_/[#]bdag ni snang ba'i ngang can gyi/_/dngos po dgag
[\[123b.4\]]par mi byed de/_/zhes bya ba ni [#]'di'i 'grel pa ni/_kho bo yang mig la sogs pa'i shes pa la snang ba'i dngos po ni mi sel to zhes bya ba yin no/_/dgag pa 'di ni don dam par mi 'dod do zhes 'og nas 'byung ba dang sbyar ro/_/chu shing gi sdong po bzhin du zhes bya ba ni chu shing gi [#]sdong bu lta bur ro/_/mngon par
[\[123b.5\]]zhen pa med pa zhes bya ba ni rang gi grub pa'i mtha'i sgo nas chos can la sogs pa la brten pa med pa zhes bya ba'i tha tshig go/_/ji skad du zhes bya ba ni sngon gyi slob dpon rnams kyis so/_/'dzin pa stug po ni grub pa'i mtha' la grags pa pa'i chos can la sogs pa yongs su 'dzin pa'o/_/tha snyad rnams la
[\[123b.6\]]zhes bya ba ni bsgrub par bya ba dang sgrub [#]pa'i tha snyad rnams la'o/_/don dam pa'i tshul la sdang bas dbang bsgyur [#]ba gang dag ces bya ba ni bye brag tu smra ba la sogs pa ste/_de dag ni rang bzhin med pa nyid du smra ba na/_'jig rten pha rol la sogs pa khas blangs pa nyams par thal bar 'gyur bas dam bcas
[\[123b.7\]]pa la khas blangs pas gnod do snyam du [#]sems shing gleng bar byed do zhes grag go/_/spyi bo nas dbang bskur ba zhes bya ba ni dngos po thams cad 'gog pa'i phyir mchog tu gyur pa yin no/_/rgyu dang 'bras bu la skur pa 'debs pa nyid log lta yin te/_gang dag gis des dkar phyogs las/_dge ba drungs [# ]
[\[124a\]]
[\[124a.1\]]'byin pa de dag la [#]de skad ces bya'o/_/dam chos [#]kyi lo tog ser ba zhes bya ba ni de'i don la skur pa 'debs pa nyid kyis de rlag [#]par byed pa'i rgyu yin pa'i phyir ro/_/nam mkha'i me tog ces bya ba ni chos thams cad la skur pa 'debs pas [#]bdag nyid kyang med pa'i ngo bo yin pa'i phyir
[\[124a.2\]]nam mkha'i me tog dang 'dra zhes bya ba'i tha tshig go/_/de'i phyir zhes bya ba ni gang gi phyir dngos po la sogs pa don med pa dag la 'jug pa la goms pa ma gtogs pa de dag gi rgyu gzhan yang yod pa ma yin pa de'i phyir thog ma med pa'i rigs mthun pa [#]pa'i sa bon rjes su dpag pa'o/_/rigs mthun
[\[124a.3\]]pa'i sa bon gang la thog med srid rgyud yod pa de la de skad ces bya ste/_gang dag la thog ma med pa'i srid pa'i rgyud can rigs mthun pa pa'i sa bon yod pa de dag la de skad ces bya'o/_/de'i dngos po ni de nyid do/_/de'i phyir dngos po la sogs par rnam par rtog pa chos can kun rdzob tu grub pa thog ma med pa'i
[\[124a.4\]]rigs mthun pa [#]pa'i sa bon las rab tu skye ba tsam du grub na 'jig rten pha rol 'grub bo zhes bya ba'i tha tshig go/_/sbyor ba ni gang dang gang dngos po la sogs pa'i [#]rnam par rtog pa yin pa de ni rigs mthun pa pa'i sa bon las rab tu skye ba yin te/_dper na dus phyis khong du chud pa rnams kyi lta bu yin no/_/_
[\[124a.5\]]skye ba dang po byung ba'i rnam par rtog pa 'di yang dngos po la sogs par rnam par rtog pa yin pas 'di ni rang bzhin gyi gtan tshigs yin no/_/'di'i ma nges pa nyid yongs su spang ba'i phyir/_'di ni dngos po'i mthu stobs kyis 'byung ba ma yin zhes bya ba smos so/_/dngos po'i mthu stobs kyis zhes bya ba ni phyi
[\[124a.6\]]rol gyi dmigs pa'i dngos po'i mthu stobs kyis te phyi rol gyi dngos po de ni gsal [#]zin pa'i phyir ro/_/nang gi dngos po rnam par shes pa'i bdag nyid don dam par bkag tu zin kyang /_de ni kun rdzob tu gsal ba'i bdag nyid du rang gis grub pa'i phyir la/_phyi rol gyi ni bems [#]po'i ngo bo yin pa'i phyir rang gis
[\[124a.7\]]grub pa yang ma yin la/_rnam par shes pas 'dzin par mi rung ba'i phyir gzhan las kyang grub pa yang ma yin te/_de'i phyir rtag tu ma grub pa nyid pas bye brag yod do/_/yang na dngos po la rnam pa med pa kho na las sgro btags nas rnam par rtog pa 'jug pas des na yul med pa'i phyir dngos po'i mthu
[\[124b\]]
[\[124b.1\]]stobs kyis byung ba ma yin no snyam du bsams [#]pa'o/_/rim gyis snang ba'i phyir glo bur nyid la sogs pa'i chos yin par yang mi srid de/_ltos pa med pa rim gyis 'byung ba 'gal ba'i phyir ro/_/de bas na [#]zhes bya ba ni tshad ma'i don ston par byed do/_/goms 'dra zhes bya ba ni dpe'o/_/de nyid phyir zhes bya ba
[\[124b.2\]]ni dngos po la sogs pa rnam par rtog pa yin pa'i phyir te/_'di ni gtan tshigs bstan pa yin no/_/dang po zhes bya ba ni bsgrub par bya ba'i chos can bstan pa'o/_/rang gi rigs las zhes bya ba ni bsgrub par bya ba chos bstan pa'o/_/'di ltar zhes bya ba la sogs pas ni rnam par 'grel par byed de/_'di
[\[124b.3\]]ni dngos po'i mthu stobs kyis 'byung ba ma yin zhes bya ba la sogs pa'i rnam par 'grel pa ni de dag ni dmigs pa'i stobs kyis 'byung ba yang ma yin te zhes bya ba la sogs pa yin no/_/glo bur min zhes bya ba la sogs pa'i rnam par 'grel pa ni skye ba'i rgyu med pa'am zhes bya ba la sogs pa yin no/_/_
[\[124b.4\]]shes pa yod pa rtag ces khas len pa ni rgyal dpog pa la sogs pa'o/_/rgyu la mi ltos pa ni rgyu med par smra ba rnams kyi lta ba'o/_/gang dag la rtag tu nye bar gnas pa'i rgyu dang rang bzhin yod pa zhes bya bar tshig rnam par sbyar te/_'di ni go rims [#]bzhin du rgyu med [#]rtag pa nyid du smra ba rnams dang shes pa yod
[\[124b.5\]]pa rtag par smra ba rnams kyi lta ba bstan [#]pa yin no/_/'o na ma 'ongs pa'i skye ba ji ltar 'grub snyam pa la/_'dis ni ma 'ongs pa'i srid pa zhes bya ba la sogs pa smos so/_/'dis ni zhes bya ba ni sems gzhan gyi rgyu nyid ni phyin ci log gi bag chags dang rjes su 'brel ba'i sems tsam yin par bstan pa
[\[124b.6\]]ste/_ma 'ongs pa rgyu ma tshang ba med pa yang skye bar rjes su dpag go/_/'di ltar zhes bya ba ni tshad ma ston par byed do/_/'di ni don tsam ston par zad kyi/_sbyor ba ni 'di ltar bya ste/_bdag dang bdag gir chags pa phyin ci log gi bag chags dang 'brel ba'i sems gang yin pa de ni sems gzhan gyis [# ]
[\[124b.7\]]mtshams sbyor bar nus te/_dper na sngon gyi gnas skabs na nyal po byed pa la sogs pa'i sems lta bu yin no/_/mi 'dod chags dang ma bral ba'i 'chi ka ma'i [#]sems kyang de dang 'dra bas rang bzhin gyi gtan tshigs yin no/_/gtan tshigs ma grub pa nyid kyang [#]ma yin te/_'dod chags dang bcas
[\[125a\]]
[\[125a.1\]]pa'i 'chi ka ma'i [#]sems gnyen po med pa phyogs su byas pa'i phyir ro/_/rgyu gzhan bkag pas rgyu'i rgyu ma tshang ba med pa nyid 'di tsam du zad par grub pa'i phyir ma nges pa yang ma yin te/_de lta bu la [#]yang mi skye na/_de'i rgyu ma yin pa nyid du thal bar 'gyur ba'i phyir ro/_/_
[\[125a.2\]]mthun pa'i phyogs la yod pas 'gal ba yang ma yin pas ma 'ongs pa'i skye ba yang grub bo/_/de nyid kyi phyir kun rdzob tu yang rtag pa dang /_chad pa med par yang 'grub [#]bo zhes bstan pa'i phyir/_de phyir rtag chad lta ba rnams/_/zhes bya ba smos te/_dngos po thams cad skad cig snga ma ldog ste/_
[\[125a.3\]]de'i phyir rtag par lta ba yang ma yin la/_skad cig gzhan dang gzhan rjes su 'gro ba ste skye ba'i phyir chad par lta ba yang ma yin no/_/de nyid [#]ni dngos po la brten pa yin pas zhes bya ba ni rtag pa dang chad pa dag ste/_'di ltar dngos po rtag tu yod par mngon par zhen pa 'di ni rtag par lta ba yin la/_
[\[125a.4\]]de nyid ldog par mngon par zhen pa'i phyir chad par lta ba yin pas de gnyis ni dngos po la brten pa yin no/_/'di ni rnam par 'grel ba tsam du zad kyi[#]/_skye ba ldog pa dang rjes su 'gro ba dag gis kyang rtag pa dang chad pa dag mi srid par sbyar bar bya'o/_/'dir gsungs pa zhes bya [#]ba ni sngon gyi slob dpon
[\[125a.5\]]rnams kyis so/_/gnyi gar 'gyur zhes bya ba ni rtag pa dang chad pa'i mtshan nyid do/_/yod na zhes bya ba ni don dam par yod pas phyis med par 'gal ba'i phyir ro/_/'di ni 'phags pa klu sgrub kyi zhal snga nas kyis [#]gsungs so/_/tshigs su bcad pa gnyis pa ni 'phags pa lha'i yin no/_/lus dang
[\[125a.6\]]ngag dang yid rnams kyis med pa [#]pa'i chos spyod na med pa par 'gyur ro/_/kun rdzob tu yod par lta ba bzhin [#]rgyu dang 'bras bu'i dngos po yang [#]khas len na[#]/_lus la sogs pa'i las byed pa yang mi 'gal na [#]ji ltar med pa pa nyid yin zhes rin po che'i phreng ba las bstan pa'i tshigs su bcad pa 'dis
[\[125a.7\]]ston par byed do/_/de la kha cig na re 'jig rten pha rol la sogs pa med do zhes khas len pa ni dam bca' ba yin na[#]/_de yang thams cad tha snyad du khas len pa rnams la med do/_/ji ste 'jig rten gyis brnyes [#]kyis 'jigs pas khas len par mi byed do zhe na/_'o na ni de'i tshe lus kyis nyes par spyod
[\[125b\]]
[\[125b.1\]]pa'i mtshan nyid kyi spyod par 'gyur ba zhig na/_de yang tshangs par spyod pa la sogs pa spyod pa rnams la med do/_/gal te rnyed pa dang bkur sti chad kyis dogs pas de lta bu mi byed do zhe na/_'o na ni sems yin grang na de lta bu'i sems ji snyed pa yang med do/_/ci'i phyir zhe na/_byang chub
[\[125b.2\]]rten [#]pa'i phyir te byang chub kyi ched du zhugs pa'i phyir ro zhes bya ba'i tha tshig go/_/des na don gyi stobs kyis med pa nyid du bsgrub par bya ba la/_ji ltar gtan tshigs gang gis na 'di dag med par 'dod ces de skad du 'chad do/_/yang na byang chub kyi phyir rnam par mi rtog pa'i ye shes la gnas
[\[125b.3\]]pa rnams la yod par 'dzin pa log na yod par 'dzin pa sngon du 'gro ba can yin pa'i phyir med do zhes 'dzin pa 'di yang shugs kyis log pa'i phyir gang dag la dam 'cha' ba la sogs pa'i nyes pa ji skad bshad pa mi srid pa de dag ji ltar med par 'dod ces bya ba'i tha tshig go/_/rgyu de dang rkyen de
[\[125b.4\]]dang gzhi des chad par lta bar yang [#]mi ltung zhes bya ba ni rgyu dang 'bras bu'i dngos po kun rdzob tu rnam par gnas pa'i phyir ro/_/rgyu de zhes bya ba la sogs pa ni rnam grangs yin no/_/gang la skye ba med pa la spyod pa'i ngang tshul yod pa zhes tshig rnam par sbyar ro/_/rnam par grol ba la [#]yang gzhung 'di la
[\[125b.5\]]sla ba nyid de zhes bya ba ni dngos po la mngon par zhen pa yod na/_res 'ga' kun nas nyon mongs pa 'byung ba'i phyir dngos por 'dzin pa log na gang gis na grol bar mi 'gyur ba dngos por 'dzin pa'i rtsa ba can kun nas nyon mongs pa lta zhig ga la yod snyam du bsams [#]pa'o/_/gang chags pa dang
[\[125b.6\]]zhes bya ba la sogs pa la/_gang la zhes bya ba ni dmigs pa la'o/_/gang gis zhes bya ba ni sdug pa'i mtshan mas so/_/'dir yang gsungs zhes bya ba ni 'phags pa klu sgrub kyis te 'di ni rigs pa drug cu pa las gsungs so/_/ci'i phyir dngos por khas len pa yod na 'dod chags la sogs pa
[\[125b.7\]]skyon rnams 'byung bar 'gyur snyam pa la/_'di ni lta ba kun gyi rgyu/_/zhes bya ba smos te/_de zhes bya ba ni dngos por khas len pa'o/_/de ni zhes bya ba ni dngos po'o/_/yongs shes na zhes bya ba ni rang bzhin med par ro/_/de zhes bya ba ni dngos po'o/_/ji ltar na rten cing 'brel bar 'byung ba bstan
[\[126a\]]
[\[126a.1\]]pas rang bzhin med par rtogs par 'gyur snyam pa la/_brten nas skyes pa zhes bya ba smos so/_/ma skyes zhes bya ba ni don dam par zhes bya ba lhag ma yin te/_de lta ma yin na gtan tshigs 'gal bar 'gyur ro/_/'dir dpe ni gzugs brnyan yin no/_/lan gdab pa gcig kho nas 'di thams cad gzhung [#]gzugs par 'dod nas
[\[126a.2\]]dri ba'i phyir gzhan yang zhes bya ba smos so/_/ma rig pa dang 'du byed ces bya ba la sogs pas ni pha rol po'i bsam pa ston par byed do/_/kun nas nyon mongs pa ni ma rig pa la sogs pa rga shi la thug pa rnams te/_rgyu dang 'bras bu'i dngos po yin no/_/rnam par byang ba ni nyon mongs pa dang mi mthun pa'i rten skyes pa'o/_/_
[\[126a.3\]]las dang 'bras bur 'brel ba ni las kyi rnam par smin pa'o/_/dngos gang ni sgra la sogs pa'o/_/yang dag ji bzhin ni mi rtag pa la sogs pa'i chos dang ldan pa'o/_/de lta bu mtshon par byed pa byas pa nyid la sogs pa gang yin pa de ni de 'dra ba'i [#]rtags so/_/rtags la sems ni der nges
[\[126a.4\]]pa ste/_de'i [#]rgyu yin no/_/rtags kyi sems de las sgra la sogs pa la mi rtag pa la sogs pa'i chos dang ldan pa'i chos can de lta bu la rtags can blo byung ba gang yin pa de ni dngos po kho na la skye ste/_de brgyud pas de dang 'brel ba'i phyir ro/_/gal te de lta na yang zhes bya ba la sogs pas ni len
[\[126a.5\]]'debs par byed do/_/'di thams cad ni rgyu dang 'bras bu'i dngos pos rab tu phye ba yin la/_rgyu dang 'bras bu'i dngos po kun rdzob pa yang ma bkag pa'i phyir thams cad mi 'gal ba nyid do/_/gal te 'di snyam du rgyu dang 'bras bu'i dngos po kun rdzob tu khas len na de'i tshe kho bo cag gi dngos po grub
[\[126a.6\]]pa yin te/_don bya ba byed pa zhes bya ba gang yin pa 'di nyid dngos po'i mtshan nyid yin no/_/gal te de mi 'gog go zhe na/_'o na ni ming kun rdzob ce'am gzhan yang rung ming ci dgar thogs shig_/dngos po'i [#]ngo bo nyams pa ni med do snyam du [#]sems pa'i dogs pa bsu bar gal te rnam par gzhag pa 'di
[\[126a.7\]]zhes bya ba la sogs pa smos so/_/'dis ni gal te khyod 'ol byir [#]rten cing 'brel te byung ba ma brtags na nyams dga' bar khas blangs nas dngos por brjod na ni/_de'i tshe der zad de kho bo cag kyang ming la brtsad pa med do/_/'on kyang gang gi tshe gzugs brnyan la sogs pa rten cing 'brel bar 'byung [# ]
[\[126b\]]
[\[126b.1\]]ba rnams la brtag mi bzod [#]pas dngos po med pa nyid du khas blangs pa de'i tshe gzugs brnyan la sogs pa bzhin du rdul phra mo la sogs pa la yang brtag mi bzod [#]pas 'khrul pa med pa'i mtshan nyid yin na ci'i phyir bye brag tu dngos por khas len par byed/_de lta bas na gal te rten cing 'brel bar
[\[126b.2\]]'byung ba nyid don dam par khas blangs nas dngos po nyid du smra na ni de'i tshe rdul phra mo la sogs pa la gang gis na mtshan nyid 'grub par 'gyur ba don dam [#]pa pa'i ngo bo de sgrubs shig_/ji skad bshad pa'i lugs kyis de ji snyed pa de ni thams cad du ma grub bo/_/ci ste gyi na zhig yin [#]na ni gzugs brnyan
[\[126b.3\]]la sogs pa yang dngos po nyid du khas blang bar bya ste/_de la yang de'i mtshan nyid yod pa'i phyir ro/_/ji ltar gzugs brnyan la sogs pa ni shes pa'i ngo bor yang yod pa med do zhes bya ba 'di ni dpyad zin to/_/bden zhing zhes bya ba [#]la sogs pa ni rnam grangs yin no/_/'di skad ces kyang
[\[126b.4\]]gsungs te zhes bya ba ni sngon gyi slob dpon gyi lugs dang bstun par byed pa ste/_'di ni rigs pa drug cu pa las gsungs so/_/rnam par dben don zhes bya ba ni rgyu dang 'bras bu'i dngos po kun rdzob pa 'dod pa'i phyir ro/_/thos pa tsam la 'jug byed cing /_/[#]zhes bya ba ni chos thams cad rang bzhin
[\[126b.5\]]med pa zhes bya ba la sogs pa sgra ji bzhin du tshig gi don tsam gyi rjes su 'brang ba'i phyir ro/_/brlag ces bya ba ni ngan 'gror 'gro bas so/_/ci'i phyir snyam pa la las kyi 'bras bu yod pa dang zhes bya ba la sogs pa smos te/_kun rdzob kyi ngo bor las dang 'bras bu 'brel pa bstan la don dam par skye
[\[126b.6\]]ba med pa la sogs pa bstan te/_de'i phyir kun rdzob kyi bden pa dang don dam pa'i bden pa gnyi ga yang ji skad bstan pa bzhin bsod nams dang ye shes kyi tshogs rnam par 'phel bar bya ba'i phyir brten par bya bsgom par bya zhes bstan pa yin no/_/re zhig bcom ldan 'das kyis sems can rnams la don
[\[126b.7\]]dam pa'i bden pa bstan pa ni de dag la mi slu ba'i phyir rigs grang na/_kun rdzob brdzun pa'i ngo bo yin pa [#]ci'i phyir bstan snyam pa la/_'jig rten dbang du rgyal ba rnams/_/zhes bya ba la sogs pa smos te/_dper na bdag med bzhin du/_bcom ldan 'das kyis bdag gi dang bdag ces bya ba la
[\[127a\]]
[\[127a.1\]]sogs pa gsungs pa de [#]bzhin du bdag tu 'dzin pa la sogs pa bzlog pa'i phyir dgos pa'i dbang gis phung po la sogs pa gsungs pas klan kar mi rung ngo /_/yang dmigs pa can gang dag na re zhes bya ba ni/_bye brag tu smra ba la sogs pa phyi rol gyi don yod par smra ba
[\[127a.2\]]rnams so/_/lta ba 'di la ni zhes bya ba ni dbu ma pa dang rnal 'byor spyod pa pa dag gi lta ba la'o/_/'khor gsum ni sbyin par bya ba dang /_sbyin pa po dang /_len pa po de dag kho na ste/_de mi dmigs pa ni 'khor gsum yongs su dag pa'o/_/rang gi zhes bya ba ni bdag gi'o/_/de dag rang
[\[127a.3\]]gis rig par byed/_/ces bya ba ni bdag nyid gsal bar byed ces bya ba'i tha tshig go/_/'di nyid la zhes bya ba ni dbu ma'i gzhung la'o/_/tshul khrims kyi yan lag rnams ni srog gcod pa dang /_ma byin par len pa dang /_mi tshangs par spyod pa dang /_brdzun du smra ba spong ba bzhi'o/_/sogs pa'i
[\[127a.4\]]sgras ni bag yod pa'i yan lag dang /_brtul zhugs kyi yan lag dag bzung [#]ste/_bag yod pa'i yan lag ni myos par 'gyur ba'i btung ba spong ba'o/_/brtul zhugs kyi yan lag ni glu dang gar spong ba la sogs pa gsum mo/_/de dag ni yang dag pa'i lta ba las byung ba yang yin la/_tshul
[\[127a.5\]]khrims kyi yan lag rnams kyang yin pas zhes tshig rnam par sbyar te/_de dag rnam par dag pa de bzhin du'o/_/log par g.yem pa [#]sogs las bzhin/_/zhes bya ba ni 'dod pas log par g.yem pa la sogs pa bzhin no/_/sogs pa'i sgras ni srog gcod pa la sogs pa bsdu'o/_/lhag ma ni go
[\[127a.6\]]sla'o/_/dngos po [#]zhes bya ba ni dmigs pa la ltos nas [#]drug pa yin no/_/sbyor ba ni gang zhig tshad ma'i gnod pa yod pa de ni phyin ci log yin te/_dper na smig rgyu la chur shes pa lta bu'o/_/dngos por dmigs pa yang tshad ma'i gnod pa yod pa yin pas rang bzhin gyi gtan tshigs so/_/'di ni ma nges
[\[127a.7\]]pa nyid yongs su spang ba'i phyir yang dag par na zhes bya ba la sogs pa smos te/_sngar bshad pa zhes bya bar sbyar ro/_/gnod pa'i tshad ma zhes bya ba ni sngar bshad ces bya bar sbyar ro/_/'di yang dag par yod do zhes mngon par zhen ces bya ba ni dmigs pa'i rang bzhin ston par byed do/_/phyin ci log
[\[127b\]]
[\[127b.1\]]gi tha snyad kyi rgyu ni 'di tsam du zad pa'i phyir gtan tshigs ma nges pa yang ma yin la/_mthun pa'i phyogs la yod pa'i phyir 'gal ba nyid kyang ma yin no/_/de mthus zhes bya ba ni dmigs pa'i mthus so/_/nang gi mu stegs can rnams ni gang zag tu smra ba 'phags pa mang pos bkur ba rnams so/_/_
[\[127b.2\]]de ma thag tu zhes bya ba ni bla na med pa yang dag par rdzogs pa'i byang chub kyi nye ba'i yan lag ma yin no zhes bya ba'i tha tshig go/_/dmigs pa can rnams kyi yang zhes bya ba ni stobs chung zhes bya ba dang sbyar ro/_/bye brag med pa'i phyir ro zhes bya ba ni 'dra ba'i phyir ro zhes bya ba'i tha tshig go/_/yod
[\[127b.3\]]par bya ba dang rig par bya ba mi 'thad pa'i phyir zhes bya ba ni yod pa yang gcig dang du ma'i rang bzhin gyis dpyad na mi 'thad la/_don rig par bya ba yang dus [#]mnyam pa dang mi mnyam pa la sogs pas dpyad na mi 'thad par sngar bstan zin to/_/sbyin par bya ba la sogs mi dmigs pa lung dang
[\[127b.4\]]ldan pa nyid du yang bstan pa'i phyir/_'di ni chos yang dag par sdud [#]pa las gsungs te zhes bya ba smos so/_/rgyal ba'i yum las zhes bya ba ni 'phags pa shes rab kyi pha rol tu phyin pa sum brgya pa las so/_/dngos por lhung zhes bya ba ni dngos por mngon par zhen pa'o/_/bzlog pa ni
[\[127b.5\]]dngos por ma lhung ba'o/_/mchod pa dang phan gdags par 'dod pas zhes bya ba la sogs pas ni mchod pa dang phan gdags par 'dod pa la sogs pa dang /_mi dmigs par lhan cig 'gal ba med pa nyid do zhes ston par byed pa ste/_mchod pa dang phan gdags par 'dod pa'i dus na dmigs
[\[127b.6\]]pas yongs su zin kyang sgyu ma la sogs pa'i rang bzhin nyid [#]mos pa'i phyir 'di dmigs pa med pa [#]kho na yin te/_des na 'gal ba med pa nyid do snyam du bsams pa'o/_/de nyid [#]blo gros dang ldan pa rnams la shin tu dad pa'i gnas su mi 'gyur te zhes bya ba ni phyin ci ma log par zhugs pa nyid
[\[127b.7\]]kyis gti mug med pa'i dge ba'i rtsa bas kun nas bslang ba'i phyir ro/_/gsum [#]char yang zhes bya ba ni sbyin par bya ba dang /_sbyin bdag dang /_len pa po'i mtshan [#]nyid do/_/'di skad du don dam par mi dmigs su zin kyang kun rdzob tu thams cad yod pa'i phyir mi 'gal ba nyid pas/_dam
[\[128a\]]
[\[128a.1\]]bcas pa ngan pa ma yin pa kho na'o zhes bshad pa yin no/_/de spyad [#]par bya'o zhes bya ba ni 'dir dbu ma'i lam rnam pa gnyis dpyod par byed pa yin no/_/phyogs phyi ma zhes bya ba ni phyi ma'i bdag nyid kyang yin zhes bya'o/_/gal te de lta na ni kye rgyal ba'i sras dag
[\[128a.2\]]'di ni sems tsam mo zhes bya ba la sogs pa de dag ji ltar drang snyam pa la/_bstan bcos zhes bya ba la sogs pa smos te/_'di ni slob dpon skal ldan gyis dbu ma'i snying po las gsungs so/_/gzhan dag sems pa ni zhes bya ba ni phyogs snga ma kho na rigs par mthong ba rnams so/_/_
[\[128a.3\]]shes pa 'ba' zhig kho na ste/_/zhes bya ba ni shes pa rnams kho na ste/_don ni shin tu lkog tu gyur pa'i phyir ro/_/rang gis grub pa'i ngo bo zhes bya ba la sogs pas ni don shin tu lkog tu gyur pa de nyid ston par byed do/_/'o na rjes su dpag pas 'grub pa yod do snyam pa la/_de lta
[\[128a.4\]]na yang zhes bya ba smos so/_/'o na ni the tshom du 'gyur ro snyam pa la/_rdul phra mo la sogs pa bkag pa'i phyir ro zhes bya ba smos so/_/des na rnam par shes pa smra ba rnams kyis dgongs pa nges par 'grel pa'i mdo las bstan pas phyir 'jil bar byed pa gang yin pa de yang dag pa'i
[\[128a.5\]]kun rdzob tu bstan pa'i phyir mi 'gal ba nyid du zhes ston par byed do/_/de ltar byas na zhes bya ba ni tshig de ni mdo der gsungs pa kho na las khong du chud par bya'o/_/gal te de lta na sems tsam kho na bden par yod do snyam pa la/_blo'i mthu mi chung ba zhes bya ba la sogs pa smos te/_gang
[\[128a.6\]]la blo'i mthu mi chung ba yod pa de la de skad ces bya'o/_/de la blo'i mthu mi chung bas zhes bya ba ni sangs rgyas bcom ldan 'das rnams [#]kyis zhes bya ba'i tha tshig go/_/lhag par mngon du brtson pa dag gis kyang zhes bya ba ni so so'i skye bo rnams dang /_byang chub sems dpa' rnams te/_de
[\[128a.7\]]dag ni lhag par mngon du brtson pa'i phyir ro/_/lta ba de nyid de kho na la 'jug pa dang mthun pa'i phyir rigs pa yin no zhes bstan pa'i phyir de'i phyir zhes bya ba smos so/_/'dir zhes bya ba ni chos thams cad rang bzhin med pa nyid kyi tshul la'o/_/de la yang zhes bya ba ni sems tsam la'o/_/sems
[\[128b\]]
[\[128b.1\]]tsam nyid kyi tshul la yang 'di rang 'byung ba med pas zhes 'byung ba'i phyir gzhan gyi dbang de yang rang bzhin med pa kho nar ston pa [#]yin na/_de ji ltar na tshul 'dir brten nas shes par [#]bya snyam pa la/_tshul 'dis ni zhes bya ba smos so/_/shin tu zhes bya ba ni rnam grangs med par ro/_/_
[\[128b.2\]]legs par bshad par 'gyur zhes bya ba ni de kho na la [#]'jug pa'i rim pa ji skad bshad par bstan pa'i phyir ro/_/rtsa ba ma mchis pa zhes bya ba ni rtsa ba sems kyi mtshan nyid kyang don dam par mi dmigs pa'i phyir ro/_/sems tsam la ni brten nas su/_/zhes bya ba ni 'dzin pa'i
[\[128b.3\]]rnam pa la gnas nas so/_/phyi rol zhes bya ba ni gzung ba'i [#]rnam par gzhig par bya zhes bya ba'i tha tshig go/_/yang dag dmigs par zhes bya ba ni de bzhin nyid kyi mtshan nyid kyis dmigs pa la'o[#]/_/sems tsam las kyang shin tu bzla/_/[#]zhes bya ba ni 'dzin pa'i rnam pa des [# ]
[\[128b.4\]]kyang 'da' bar bya ste/_de'i gzung ba med na de yang mi rung ba'i phyir ro/_/snang ba med las shin tu 'da'/_/[#]zhes bya ba ni gnyis su med pa la mngon par zhen pa de yang tshul 'di la brten nas dor bar bya'o zhes bya ba'i tha tshig go/_/'di skad du 'di ni sems kho na tsam du zad kyi don ni
[\[128b.5\]]med do zhes de ltar bsgom pa na don la mngon par zhen pa yongs su dor bar bya'o/_/de yang [#]yongs su bor nas gzung ba med na de yang med do zhes bsgom pa ni 'dzin pa'i rnam par mtshan nyid sems tsam nyid de yang yongs su spang bar bya zhing [#]snang ba med pa'i shes pa kho na la gnas
[\[128b.6\]]par bya'o/_/shes pa de yang gcig la sogs pa'i ngo bos bsgom zhing gnyis med pa las 'das par byas nas snang ba med pa nyid la 'jug par bya ste/_de la gnas pa ni theg pa chen po la zhugs pa yin no zhes bstan pa yin no/_/gal te de yi gnas skabs na/_/rnal 'byor de ni [# ]
[\[128b.7\]]gang zhig yod/_/gang zhig gis [#]ni lta zhe na/_/don dam par ni 'ga' yang lta ba med la rnal 'byor bar [#]yang med mod kyi/_kun rdzob tu dper na lhas byin lta'o nyan to zhes bya ba la sogs pa ston pa ltar rnal 'byor pa yang de dang 'dra bas nyes pa med do/_/ji ste rnal 'byor pa'i shes pa gnyis
[\[129a\]]
[\[129a.1\]]med pa'i shes pa snang ba med par byed pa gang yin pa de yang gang zhig gis snang ba med pa nyid du khong du chud/_re zhig de nyid kyis ni ma yin te/_bdag nyid la byed pa 'gal ba'i phyir ro/_/gzhan dag gis [#]kyang ma yin te thug pa med par thal bar 'gyur ba'i phyir [#]ro
[\[129a.2\]]zhe na/_de ni nyes par mi 'gyur te ji ltar gnyis med pa nyid dang /_snang ba med pa nyid du rang rig pas nyams su myong nas phyir [#]rjes su thob pa'i shes pas rnam par 'jog par byed la rang la bdag nyid med [#]par 'gal ba yang ma yin pa ltar/_rang bzhin med pa yang de dang 'dra'o/_/rang
[\[129a.3\]]rig pa yang gnag rdzi yan chad la grub pa'i phyir klan kar yang [#]mi rung ngo /_/thug pa med pa yang ma yin te/_shes pa gnyis kyis thams cad yul kho nar byed pa'i phyir dper na bye brag tu smra ba rnams kyi dang 'dra bas thams cad mtshungs so/_/rnal 'byor pa rnams kyi gnas skabs kyi
[\[129a.4\]]mtshan nyid can gyi 'jug pa de 'dra ba de ni blta bar bya ba gzhan med pa'i phyir lhun gyis grub pa yin no/_/spros pa thams cad nye bar zhi ba'i phyir zhi ba yin no/_/smon lam dag gis rnam par sbyangs/_/zhes bya ba ni snying rje chen pos sems can thams cad kyi don la smon pa'i phyir te/_rang bzhin
[\[129a.5\]]med pa nyid mkhyen pas kyang 'khor ba ji srid par rjes su 'jug pa'i phyir ro/_/de yang gang zhig yin snyam pa la/_ye shes dam pa zhes bya ba la sogs pa smos te/_gnas skabs de nas [#]gnyis med pa'i mtshan nyid kyi ye shes dam pa la snang ba med pa'i ye shes gzhan gyi bdag [#]med pa
[\[129a.6\]]ste rang bzhin med par mthong ngo zhes bya ba'i tha tshig go/_/yang zhes bya ba ni 'phags pa lang kar gshegs pa'i mdo de nyid las so/_/phyi rol gyi rgyu dang rkyen rgyu'i mtshan nyid rnam pa lnga dang bdag po'i mtshan nyid rgyu log [#]pas sems tsam nyid du gnas pa ni rnam par rig pa tsam nyid kyi tshul
[\[129a.7\]]la skye ba med pa gcig yin no/_/dbu ma pa'i [#]lugs kyi skye ba med pa gang yin pa de bstan pa'i phyir ro/_/phyi dngos med ces bya ba smos te/_dngos po rnams phyi rol gyi ngo bo nyid du med par ngas bshad do zhes bya bar sbyar ro/_/sems kyang yongs su gzung [#]ma yin/_/zhes bya ba ni dngos po
[\[129b\]]
[\[129b.1\]]rnams sems kyi ngo bo nyid du [#]med par ngas bshad do zhes bya bar sbyar ro/_/ci'i phyir zhe na/_lta ba thams cad spangs pa'i phyir te de ltar na dngos po la sogs par lta ba thams cad spangs par 'gyur ro/_/de'i phyir dngos po rnams kyi skye ba med pa'i mtshan nyid ni de lta bu kho na yin no/_/_
[\[129b.2\]]'dir yang gsungs pa zhes bya ba ni sems tsam kun rdzob tu smra ba'o/_/'phags pa lang kar gshegs pa las gsungs pa'i khungs shes pa 'ba' zhig kho na'o zhes bya ba smos te/_rnam par shes pa dag kho nar zad do/_/'o na ji ltar bcom ldan 'das kyis 'byung ba chen po bzhi
[\[129b.3\]]dag dang /_'byung ba chen po bzhi dag la brten nas zhes bya ba la sogs pa gsungs snyam pa la/_de'i phyir 'phags pa klu sgrub kyi zhal snga nas gsungs pa'i tshigs su bcad pa gnyis pa/_'byung ba che la sogs bshad pa/_/zhes bya ba smos so/_/bcom ldan 'das kyis 'byung ba chen
[\[129b.4\]]po la sogs pa bshad pa gang yin pa de thams cad ni rnam par shes pa kho nar yang dag par 'du ste/_de'i so sor snang ba kho na la de dag rnam par gzhag pa'i phyir ro/_/gal te de lta na rnam par shes pa'i bdag nyid du yod kyang rung /_phyi rol gyi bdag nyid du yod kyang rung ste/_
[\[129b.5\]]'byung ba chen po rnams ni rnam pa thams cad du don dam par yod pa kho na'o snyam pa la/_de shes pas ni zhes bya ba smos te/_gang gi phyir yang dag pa'i ye shes la de mi snang ba de'i phyir log par rnam par brtags pa yin no zhes bya ba'i tha tshig go/_/de zhes bya ba ni shes pa nyid do/_/_
[\[129b.6\]]ma yin nam zhes bya ba ni bod pa'o/_/'di ni rigs pa drug cu pa las gsungs pa yin no/_/tshul gnyis zhes bya ba ni dbu ma pa dang rnal 'byor spyod pa zhes bya'o/_/rigs pa nyid srab skyogs dang 'dra bas srab skyogs te/_rta kha lo sgyur [#]ba'i thag gu dang 'dra zhes bya ba'i tha tshig
[\[129b.7\]]go/_/gang dag la tshul gnyis kyis bsdus pa'i theg pa chen po ji skad bshad pa yod pa/_de dag ni theg pa chen po pa yin te/_de'i phyir ming don ji lta ba bzhin [#]no/_/ci'i phyir tshul gnyis kyis bsdus pa kho na theg pa chen po yin gyi/_gzhan ni ma yin no [#]snyam pa la/_'di snyed de
[\[130a\]]
[\[130a.1\]]zhes bya ba smos so/_/chos lnga ni ming dang rgyu mtshan dang /_rnam par rtog pa dang /_de bzhin nyid dang /_yang dag pa'i shes pa ste/_de la ming ni sgra'i spyi nang du brjod par gnas pa'o/_/rgyu mtshan ni gzung ba dang 'dzin pa'i rnam pa'o/_/rnam par rtog pa ni gzhan gyi
[\[130a.2\]]dbang gi ngo bo nyid do/_/de bzhin nyid ni gnyis med pa nyid de gzhan gyi dbang gi ngo bo nyid [#]de nyid gnyis dang bral ba nyid yin no zhes bya ba'i tha tshig go/_/yang dag pa'i shes pa ni 'jig rten las 'das pa'i [#]rnam par mi [#]rtog pa'i ye shes so/_/rang bzhin ni ngo bo nyid gsum po kun brtags
[\[130a.3\]]pa dang /_gzhan gyi dbang dang yongs su grub pa zhes bya ba rnams so/_/rnam par shes pa brgyad ni mig gi rnam par shes pa la sogs pa 'jug pa'i rnam par shes pa drug dang /_nyon mongs pa can gyi yid dang /_kun gzhi'i rnam par shes pa'o/_/bdag med pa gnyis ni gang
[\[130a.4\]]zag la bdag med pa dang /_chos la bdag med pa'o/_/tshul rnam pa 'di [#]gnyis ni zhes bya ba ni rnam par rig pa tsam nyid kyi tshul dang /_dbu ma'i tshul lo/_/rnam 'dor [#]ni tshangs pa'o/_/mig mi bzang [#]ni dbang phyug go/_/sogs pa'i sgras ni ser skya la sogs pa gzung ngo /_/'di lta ste/_
[\[130a.5\]]zhes bya ba ni rnam 'dor [#]gyis bshad pa'i rnam par rig pa tsam nyid kyi tshul ston to/_/rnam rig tsam zhes bya ba ni bdag ces bya ba la ltos par bya ba ste/_gsang ba smra ba de dag ni srog chags thams cad la rnam par shes pa'i rang bzhin 'gro ba thams cad la khyab pa rtag pa gcig pu kho na'i bdag
[\[130a.6\]]gcig yod par 'dod do/_/rtag tu rnam par dag ces bya ba ni de dang [#]rang bzhin gyis yongs su dag pa'i phyir ro/_/sangs rgyas zhes bya ba ni ma rig pa'i gnyid dang bral ba'i phyir ro/_/grol ba zhes bya ba ni 'dod chags la sogs pa'i 'ching ba med pa'i phyir ro/_/'di thams cad ni don
[\[130a.7\]]dam pa yin no/_/ma rig pa dang 'dod chags la sogs pa glo bur ba yin pa'i phyir rig par bya'o/_/blang ba dang dor ba med ces bya ba ni 'di las [#]ma gtogs pa'i 'dor [#]ba'am/_dor bar bya ba'am/_len pa'am/_blang bar bya ba med pa'i phyir te/_de'i phyir 'di ni blang ba yang
[\[130b\]]
[\[130b.1\]]med la dor ba yang med pa yin no/_/tshangs pa zhes bya ba ni bdag gi rang bzhin no/_/mya ngan med ces bya ba ni grol ba [#]zhes bya ba'i tha tshig ste/_/de'i tshe ma rig pa ma lus par spangs pa'i phyir ro/_/zhag lnga pa las byung [#]ba zhes bya ba 'dis ni khyab 'jug gis bshad pa dbu ma'i
[\[130b.2\]]lugs ston to zhes grag go/_/ming tsam las ni rab 'das shing /_/zhes bya ba ni [#]tha snyad thams cad las 'das pa yin pa'i phyir 'di'o zhes bya ba'i [#]tha snyad gdags pa tsam las kyang 'das pa'o/_/dngos dang dngos med rnam par spangs/_/zhes bya ba ni de las [#]ma gtogs par gzugs
[\[130b.3\]]la sogs pa'i dngos po med pa'i phyir te/_de thams cad ni brdzun pa'i phyir ro/_/de'i phyir de [#]ni gzugs la sogs pa dngos po'i rang bzhin yang ma yin no/_/dngos po med pa'i rang bzhin yang ma yin te[#]/[ #]dngos po'i ngo bo'i bdag nyid du gnas pa'i phyir ro/_/dbyung dang bsdu las nges grol
[\[130b.4\]]ba/_/zhes bya ba ni skye ba dang 'jig pa dag dang bral ba zhes bya ba'i tha tshig ste/_de ni rtag pa yin pas skye ba dang 'jig pa dag med pa'i phyir ro/_/de ni zhes bya ba ni bdag dam pa'o/_/de ji ltar dngos po dang dngos po med pa las grol ba yin snyam pa la/_dngos la dngos nyid yod ma yin/_/_
[\[130b.5\]]zhes bya ba la sogs pa smos so/_/dngos la [#]zhes bya ba ni gzugs la sogs pa la bya ste/_de ni brdzun pa'i phyir ro/_/dngos po med pa'ang [#]dngos nyid med/_/ces bya ba ni de dngos po la ltos pa'i phyir dngos po ma grub na de yang ga la 'grub/_de rig byed rig [#]ces bya ba ni de tshangs par rig ces
[\[130b.6\]]bya ba'i tha tshig go/_/zhi ba'i mdzes pa sbyar ba las 'byung ba zhes bya ba la sogs pa ni mig mi bzang gis bshad pa yang dbu ma pa'i lugs yin par ston to/_/'di ni zhi ba'i yin pas na zhi ba'i yin no/_/bu gcig ces bya ba ni bod pa'i tha tshig go/_/tshangs pa mchog bya ba ni mchog dam pa ste/_
[\[130b.7\]]gzhan thams cad brdzun pa'i phyir ro snyam du bsams pa'o/_/gang la rig pa kho na dbang phyug yin pa yod pa de la de skad ces bya'o/_/mu mtha' yas zhes bya ba ni khyab pa'o/_/de yang zhags pa zhes bya ba ni skye bo ji tsam du de la yod do snyam du mngon par zhen pa de tsam du de ni de'i 'ching ba'i rgyu yin no zhes bya
[\[131a\]]
[\[131a.1\]]ba'i tha tshig go/_/'di yang mdzes par sbyar ba de'i gang tsam nas bshad snyam pa la pha dang bu'i sbyar ba las brjod pa zhes bya ba smos so/_/yon tan rnams kyi zhes bya ba ni snying stobs dang rdul dang mun pa rnams kyi'o/_/ri dgas rnams kyi zhes bya ba ni ri dgas rnams so/_/mu stegs
[\[131a.2\]]rnams nyid glang po che dang ri dgas dang [#]'dra bas/_mu stegs byed kyi glang po che dang ri dgas rnams so/_/de dag gi tshogs ni khyu'o zhes tshig rnam par sbyar [#]ro/_/'di lta ste zhes bya ba 'dis ni mu stegs can 'di dag gzugs la sogs pa brdzun pa nyid du ston du zin kyang de dag ni shes pa yod pa
[\[131a.3\]]la sogs pa'i rang bzhin [#]yang dag pa nyid du rjod [#]par byed de/_de'i phyir ji ltar na bcom ldan 'das don dam par gang zag ma lus par bdag med par gsungs pa dang 'di dag lhan cig mtshungs par 'gyur zhes [#]ston par byed do/_/nam mkha' chen po dang 'dra ba [#]zhes bya ba ni nam mkha' chen po
[\[131a.4\]]dang mtshungs pa ste/_bum pa la sogs pa'i khongs su gtogs pa'i nam mkha' gang yin pa de ni chung bas de rnam par bcad pas [#]thams cad la khyab pa'i nam mkha' bstan pa'i phyir chen po nyid bye brag tu byas so/_/gnyug ma ni lhan cig skyes pa ste/_ri dgas dang bya rnams la yang yod
[\[131a.5\]]pa'i ma rig pa gang yin pa'o/_/gnyug ma ma yin pa ni bstan bcos ma nyan pa la sogs pa las skyes pa gang yin pa'o/_/de'i [#]nam mkha' zhes bya ba bum pa'i nam mkha'o/_/rab tu smra ba dag gis zhes bya ba ni bstan bcos byed pa rnams kyis so/_/gal te 'o na gnyis su med pa de
[\[131a.6\]]ji ltar sna tshogs kyi ngo bo mngon snyam pa la[#]/_rmi lam rmis pa bzhin du zhes bya ba smos te/_ji ltar rmi lam gyi [#]gnas skabs na rnam par shes pa don dam par gnyis ma yin mod kyi/_sna tshogs kyi ngo bor snang ba ltar bdag 'di yang de dang 'dra bas 'gal ba med do/_/'di thams cad ni de dag
[\[131a.7\]]gis bdag kho na'i dbang du byas te/_smras pa gsang ba'i bstan bcos las bshad pa'i khungs 'dir smras pa zhes bya ba smos te/_'dir zhes bya ba ni gsang ba'i bstan bcos las so/_/gzugs zhes bya ba ni phyi'i gzugs la sogs pa'o/_/'bras bu ni lus so/_/rab brjod pa ni [#]brjod pa ste/_
[\[131b\]]
[\[131b.1\]]gzugs dang lus dang brjod pa zhes tshig rnam par sbyar ro/_/thag pa zhes bya ba ni ji ltar thag pa nges rtogs na zhes gong ma dang sbyar ro/_/de ltar bdag kyang nges pa yin/_/zhes bya ba ni gnyis min zhes bya bar nges pa ste 'di skad du ji ltar thag par nges te rnam par rtog pa log na thag pa kho na'o
[\[131b.2\]]snyam du nges pa yin pa de bzhin du bdag la'ang gnyis kyi rnam par rtog pa log na gnyis ma yin no snyam du nges pa yin no zhes bshad pa yin no/_/gal te bdag gi de kho na gnyis ma yin pa nyid yin na de ji [#]ltar rab tu smra ba rnams srog la sogs pa yang de kho nar smra snyam pa la/_srog
[\[131b.3\]]la sogs pa zhes bya ba la sogs pa smos so/_/de ni lha de'i rgyu ma yin/_/zhes bya ba ni ma rig pa sgyu ma'i [#]dbang gis de'i bdag nyid du rang nyid rmongs nas rab tu smra ba rnams rmongs par byed pa yin gyi/_de las [#]ma gtogs pa'i gzhan nyid ni med do/_/srog tu rigs pas [#]zhes bya ba la
[\[131b.4\]]sogs pas ni ji skad bshad pa'i don nyid ni ston par byed do/_/de rig byed [#]ces bya ba ni de kho na rig pa'o/_/ji ste gal te 'di gnyis ma yin no zhes bya ba tshad ma gang las grub snyam pa la/_gnyis min zhes bya ba smos te/_'di ni dper gzhag pa yin no/_/sbyor ba ni 'di lta bu ste gang dang
[\[131b.5\]]gang yid yin pa de ni don dam par gnyis med pa yin te/_dper na rmi lam gyi gnas skabs lta bu'o/_/sad pa'i gnas skabs na yod pa 'di yang yid yin pas rang bzhin gyi gtan tshigs [#]so/_/gal te yid don dam par gnyis med pa kho na yin na/_'o na de [#]ji ltar 'gro ba rgyu ba dang mi rgyu
[\[131b.6\]]ba gzung ba dang 'dzin pa'i ngo bor gnyis su snang snyam pa la/_snang ba 'di yid yin no zhes bya ba smos te/_'di skad du ji srid du ma rig pa'i dbang gis bdag nyid gzung ba dang 'dzin pa'i ngo bor snang ba de srid du yid 'di yin te/_khong du chud cing rtogs pa'i phyir ro/_/de'i phyir yid snang ba'i
[\[131b.7\]]dbang gis gnyis dmigs so zhes bshad par 'gyur ro/_/gang gi tshe yid kyi yid log pa'i tshe mi dmigs so/_/gal te nam zhig [#]ldog snyam pa la/_gang tshe kun tu mi rtog pa/_/zhes bya ba la sogs pa smos so/_/de 'dzin pa [#]med ces bya ba ni 'dzin pa'i [#]'dzin pa med pa'o/_/gang la
[\[132a\]]
[\[132a.1\]]gnyis su med par brjod pa'i tshul yod pa zhes tshig rnam par sbyar ro/_/sngar zhes bya ba ni sngar dngos po rtag pa thams cad rgya cher bsal zin pa'i phyir ro/_/gzhan yang zhes bya ba ni sun dbyung ba gzhan ston pa ste/_'dis ni bcing ba dang grol ba [#]khas blangs pa dag
[\[132a.2\]]kun rdzob tu yang med par thal bar 'gyur bar bstan to/_/rnal 'byor pa rnams kyis bsgoms [#]pa la sogs pa'i sgrib pa yang 'bras bu med par thal bar bstan pa'i phyir ro/_/ci zhig ces bya ba smos te/_rnal 'byor goms pas ci zhig bzlog cing ci zhig bsgrub ces bya bar sbyar ro/_/_
[\[132a.3\]]mi zlogs pa yi [#]gtan tshigs su/_/spang bar nus pa ma [#]yin no/_/zhes bya ba smos so/_/de'i bdag nyid ces bya ba ni bdag rtag pa'i bdag nyid de/_rtag pa gcig pu'i ngo bo ni spang bar mi nus pa'i phyir ro/_/bsgrub tu mi rung ba'i gtan tshigs su shes pa yang dag ces bya ba la sogs pa smos so/_/_
[\[132a.4\]]de nyid ces bya ba ni yang dag pa'i shes pa ni de'i bdag nyid yin pa'i phyir ro/_/bum pa la sogs pa zhig pa na zhes gang smras pa de la sun dbyung ba bum pa'i [#]nam mkha'i dpe yang zhes bya ba la sogs pa smos so/_/der yang zhes bya ba ni nam mkha' la'o/_/ji ltar byis pa rnams la ni/_/_
[\[132a.5\]]zhes bya ba de la/_yang sun dbyung ba de kho na mthong ba goms pas glo [#]bur gyi zhes bya ba la sogs pa smos te go sla'o/_/ji ltar mun khung ma gtogs te/_/zhes bya ba la sogs pa de la yang sun dbyung ba nges pa dang ma nges pa zhes bya ba la sogs pa smos te/_'di thams cad kyis ni nges pa la
[\[132a.6\]]sogs pa chos 'gal ba khas blangs pa'i phyir/_skyes bu rtag pa gcig pu nyid du khas blangs pa gang yin pa de [#]la gnod do zhes bstan pa yin no/_/gnyis min gnyis snang zhes bya ba'i sbyor ba de la yang /_sun dbyung ba shes pa'i skyes bu rtag pa dang gcig pu zhes bya ba la sogs pa smos
[\[132a.7\]]te/_'dis ni bsgrub par bya ba'i chos can las log pa'i [#]dpe'i chos can ma grub pa nyid du bstan to/_/gal te spyir chos can tsam la gnyis med pa'i ngo bor bsgrub na ni/_de'i tshe grub pa sgrub pa yin te/_kho bo cag kyang rnam par shes pa smra ba la de bzhin du khas len pa'i phyir ro/_/_
[\[132b\]]
[\[132b.1\]]chos can rtag pa la ni gtan tshigs kyi gzhi ma grub pa nyid dang /_dpe'i chos can yang ma grub pa nyid [#]yin no/_/de dag gis gang brjod pa zhes bya ba ni gsang ba smra ba rnams kyis te[#]/_de ni bde bar gshegs pa'i lugs la mdzes so zhes bya bar sbyar te/_dngos po thams cad la
[\[132b.2\]]khyab pa'i stong pa nyid bstan pa ni bcom ldan 'das kho na'i yin gyi/_gzhan dag gi ni ma yin no/_/ye srid pa zhes bya ba ni [#]ye srid pa dbang phyug gi yin pas ye srid pa'o/_/yang dag pa nyid ces bya ba ni de kho na nyid do/_/sngar smos pa zhes bya ba ni dngos po rtag pa bsal ba'i tshul
[\[132b.3\]]gyis so/_/rang gi sde pa gang dag ces bya ba ni btsun pa dge bsrungs la sogs pa ste thams cad go sla'o/_/chos rnams thams cad rtag tu rang bzhin stong /_/zhes bya ba la sogs pa ni tshigs su bcad pa'i lhag ma/_rgyal sras rnams kyis [#]dngos po rnams bshig na/_/srid pa
[\[132b.4\]]kun ni yong gis thams cad stong /_/phyogs gcig stong nyid mu stegs can rnams kyi/_/zhes bya ba gsungs so/_/'dir yang gsungs pa zhes bya ba ni 'phags pa klu sgrub kyis so/_/rkyen las byung ba [#]zhes bya ba ni/_rten cing 'brel bar 'byung ba'i'o/_/ci'i phyir ma mthong snyam
[\[132b.5\]]pa la/_gal te don gcig ces bya ba la sogs pa smos te/_gal te don gcig cig don dam par yod par gyur na yang /_de'i tshe ci'i phyir/_chos thams cad rang bzhin med pa nyid du khas blang [#]/_'dis ni tha snyad 'di 'jig rten dang 'gal ba yin no zhes bstan pa yin no/_/mdo sde
[\[132b.6\]]mang [#]dang 'gal bar 'gyur/_/zhes bya ba ni bcom ldan 'das kyis rab 'byor phyin ci log ma gtogs par byis pa rnams gang la gnas nas las mngon par 'du byed par 'gyur ba'i chos nyid skra'i rtse mo'i cha shas gzhag pa tsam yang med do zhes gsungs pa dang /_'phags pa chos
[\[132b.7\]]yang dag par sdud [#]pa las/_rigs kyi bu 'jig rten gnas pa 'di ni skye ba dang 'gag pa la mngon par zhen pa yin te/_de lta bas na de bzhin gshegs pa ni 'jig rten skrag pa'i gnas yongs su spang pa'i phyir tha snyad kyi dbang gis skye'o/_/'gag go zhes gsung gi 'di la chos gang
[\[133a\]]
[\[133a.1\]]yang skye ba med do zhes gsungs so/_/khyab dang dbang la sogs zhes bya ba ni khyab 'jug dang dbang phyug la sogs pa'o/_/dpag tu med par gnas [#]pa'i rgyu zhes bya ba ni tha snyad thams cad rnam par gzhag pa'i rgyu'o/_/'jig rten spyi bor gyur pas kyang /_/_
[\[133a.2\]]zhes bya ba ni nyan thos dang rang sangs rgyas rnams kyis kyang ngo /_/kyang gi sgras ni so so'i skye bo mchog rnams kyis kyang ngo /_/zla ba'i 'od zer bzhin dag pas na zla ba'i 'od zer ltar dag pa'o/_/bdag med pa dang po ni gang zag la bdag med pa'o/_/gang dag la log par bstan
[\[133a.3\]]pa'i grub mthar 'chel ba'i blo yod pa zhes tshig rnam par sbyar ro/_/de lugs rjes 'jug blo can rnams/_/zhes bya ba ni de bzhin gshegs pa'i lugs kyi rjes su 'jug pa'i blo can rnams so/_/de bzhin gshegs pa'i bstan pa gang la snying rje nyid rigs kyi khyim yod pa de la de
[\[133a.4\]]skad ces bya'o/_/me lce zhes bya ba ni me'o/_/grangs yod pa zhes bya ba ni gcig kho na'o/_/chos kyi sku la zhes bya ba ni gnod pa zhes bya bar sbyar te/_chos kyi sku'i sa bon de kho na nyid la mos pa gang yin pa de la gnod pa byed par zhugs pa'i phyir ro/_/yang gsungs pa zhes bya ba ni 'phags
[\[133a.5\]]pa klu sgrub la sogs pa ste/_'dir tshigs su bcad pa dang po ni/_slob dpon klu sgrub kyi zhal snga nas kyis [#]yin no/_/gnyis pa la sogs pa ni 'phags pa lha'i yin no/_/gti mug dbang gis bsgribs gyur te/_/zhes pa ni gti mug gis [#]kun nas bsgribs pa'o/_/zla ba sgron ma'i
[\[133a.6\]]ting nge 'dzin las dang po bzod pa'i khyad par bstan pa las ji skad gsungs pa bzhin no zhes bya ba ni de las/_'jig rten 'di na mu stegs can gzhan gang /_/'khod pa dag la de ni yid mi sdang /_/de dag rnams la snying rje nyer 'jog la[#]/_/'di ni bzod pa dang po'i bye brag yin/_/zhes
[\[133a.7\]]bya ba 'byung ngo /_/gangs ni kha ba'o/_/de'i rang bzhin gyi ri ste/_ri bo ni gangs ri'o/_/de yi kha ba'i dum grugs ni/_/gangs ri'i kha ba'i dum grugs so/_/de ni nyi ma'i 'od zer shin tu 'jebs pa'ang yin la/_gangs ri'i kha ba'i dum grugs la babs pa yang yin pas zhes tshig rnam [# ]
[\[133b\]]
[\[133b.1\]]rnam par sbyar te/_de dang 'dra ba'i phyir ro/_/rigs ngan zhes bya ba ni gdol pa'o/_/thog ma dang bar dang tha mar dge ba zhes bya ba ni thos pa dang /_bsams [#]pa dang /_bsgoms pa'i dus su go rims ji [#]bzhin pa 'am/_/yang na mngon sum dang /_rjes su dpag pa dang /_phan tshun dpyod
[\[133b.2\]]pa dag tu'o/_/gser ni sa le sbram mo/_/gang la 'khor ba na ma 'dris pa'i ye shes yod pa de la de skad ces bya'o/_/de ni mi dang lha yul pa'i 'dren pa mtha' dag gi cod pan gyi phreng [#]bas brgyan pa yang yin la zhabs [#]pad+ma gnyis kyang yin pas zhes tshig rnam par sbyar ro/_/yang dag ye
[\[133b.3\]]shes tshol brtson zhes bya ba ni gyur nas zhes bya ba lhag ma yin no/_/gang dag la blo mig zhib pa yod pa zhes tshig rnam par sbyar ro/_/lhag ma ni go sla bas rnam par ma phye'o/_/[#]dbu ma'i rgyan gyi dka' 'grel slob dpon ka ma la shI las mdzad pa rdzogs so//_//rgya gar gyi
[\[133b.4\]]mkhan po su ren dra bo ng+hi dang /_pra dz+nyA warma dang /_zhu chen gyi lo tsA ba ban+de ye shes sde la sogs pas bsgyur cing zhus te gtan la phab pa//_//'di la sh+lo ka stong sum brgya brgyad cu yod do//[ {D3887}#]@##/_/rgya gar skad du/_ma d+h+ya ma kA lo ka nA ma/_bod skad du/_dbu ma
[\[133b.5\]]snang ba zhes bya ba/_'jam dpal gzhon nur gyur pa la phyag 'tshal lo/_/'di na mi mkhas gang dag lta ba nyams pas dngos la zhen pa'i gdon chen gyis/_/zin pa'i dbang gis blo gros nyams pas che ba'i che ba klu sgrub la sogs la/_/smod par byed kyang bdag nyid phung ba 'ba' zhig
[\[133b.6\]]byed du zad pa de dag gi_/'byung po'i gdon rnams zhi bar bya phyir snying rjes gso ba'i thabs ni brtsam par bya/_/kun nas nyon mongs pa'i dra ba mtha' dag 'byung ba'i rtsa ba ni dngos por mngon par zhen pa yin pas de yongs su spangs te/_legs pa'i go 'phang 'dod pa rnams la chos
[\[133b.7\]]thams cad ngo bo nyid med par bstan pa'i phyir 'di rtsom [#]mo/_/'di na kha cig don dam pa zab mo'i tshul gyi rgya mtsho'i gting mi dpogs nas smra ba/_lung ngam rigs pa'i sgo nas chos thams cad ngo bo nyid med par bsgrub par 'gyur grang na/_re zhig bka' [#]lung gi sgo nas ni nus pa ma yin te/_de
[\[134a\]]
[\[134a.1\]]su yang khas mi len pa'i phyir ro/_/tshig ni 'dod pa tsam gyi rjes su byed pa yin te/_de lta bu'i dngos po dang 'brel pa med pas tshad ma dang mi ldan pa'i yang phyir ro/_/'brel pa yod du chug na yang tshu rol mthong ba rnams kyis gtan la dbab par mi nus pa'i phyir ro/_/_
[\[134a.2\]]rtogs par byed pa gang dag de'i gsung rab kyi lugs khas len pa de dag la yang gang gis na the tshom med par dngos po ma lus pa'i [#]ngo bo nyid med par rtogs par 'gyur ba de lta bu'i tshig ni cung zad kyang nye bar bstan par mi nus so/_/mdo kha cig las chos thams cad ni ngo bo nyid med pa ma skyes
[\[134a.3\]]pa gzod ma nas zhi ba/_rang bzhin gyis yongs su mya ngan las 'das pa'o zhes bya ba la sogs pa 'byung ba gang yin pa de yang drang ba'i don nyid du rtogs par bya ste/_bcom ldan 'das kyi bstan pa ni dgongs pa sna tshogs kyi sgo nas 'jug pa'i phyir ro/_/de la ngo bo nyid gsum po kun
[\[134a.4\]]brtags pa dang /_gzhan gyi dbang dang /_yongs su grub pa rnams ni go rims bzhin du mtshan nyid dang /_skye ba dang /_don dam pa ngo bo nyid med pa las dgongs nas chos thams cad ngo bo nyid med pa nyid du gsungs te/_de bas na ngo bo nyid med pa'i phyir ma skyes pa'o/_/de'i phyir gzod ma
[\[134a.5\]]nas zhi ba'o/_/de'i phyir rang bzhin gyis yongs su mya ngan las 'das pa ste/_de bzhin du bcom ldan 'das nyid [#]kyis 'phags pa dgongs pa nges par 'grel pa la sogs pa las mdo'i don gyi dgongs pa sbyar ba bstan pa yin no/_/gzhan yang gnyis su snang ba'i rnam par shes pa kho nar [# ]
[\[134a.6\]]chos thams cad skye ba la sogs pa bye brag 'byed kyi/_rang rig pa tsam gyis ni ma yin no/_/gnyis su snang ba yang brdzun pa'i phyir des rnam par gzhag pa'i ngo bo thams cad kyang brdzun pa nyid yin no[#]/_/de bas na kun brtags pa'i mtshan nyid ngo bo nyid med pa nyid kyis chos thams cad
[\[134a.7\]]skye ba med pa la sogs par gsungs kyi/[# ]don dam par ni ma yin te/_de'i phyir re zhig lung gi sgo nas ni nus pa ma yin no/_/rigs pa'i sgo nas kyang ma yin te/_'di ltar re zhig mngon sum gyis ni dngos po ma lus pa dben par rtogs par mi 'gyur te/_de'i yul ni dngos po yin pa'i phyir
[\[134b\]]
[\[134b.1\]]ro/_/dngos po med pa ni ngo bo nyid [#]med pa nyid kyis ji ltar yang rang gi ngo bo nye bar ston pas rnam par shes pa skyed par byed pa nyid du rigs pa ma yin pa'i phyir ro/_/ji ste skyed par byed pa nyid yin na ni dngos po nyid du thal bar 'gyur te/_dngos po'i mtshan nyid ni don byed nus pa yin
[\[134b.2\]]pa'i phyir ro/_/mngon sum gang yin pa de yang ngo bo nyid dang bcas pa yin na ni de'i tshe chos thams cad ngo bo nyid med pa nyid du dam bcas pa nyams par 'gyur ro/_/'on te de [#]ngo bo nyid med pa yin na ni/_ji ltar des dngos po ma lus pa dben par rtogs par 'gyur/_
[\[134b.3\]]gzhan yang don gzhan gyis dben pa'i phyogs la sogs pa 'ga' zhig 'dzin na ni de las gzhan pas stong pa nyid mngon sum gyis rtogs par bya ba yin par 'gyur na/_chos thams cad ngo bo nyid med pa nyid du smra ba rnams la ni gang 'ga' zhig mngon sum du dmigs pas chos
[\[134b.4\]]thams cad dben par [#]rtogs par 'gyur ba chos thams cad kyi ngo bo nyid kyis dben pa'i dngos po ni cung zad kyang med de/_de yang chos thams cad kyi nang du 'dus pa'i phyir ro/_/'on te nang du ma 'dus na ni rang gis [#]dam bcas pa nyams par 'gyur ro/_/'di ni thams cad mkhyen pa la sogs
[\[134b.5\]]pa rnal 'byor pa'i mngon sum gyis yang dag par rtogs par bya ba yin no zhes bya ba yang mkhas pa rnams yongs su tshim par mi 'gyur te/_de la rigs pa med pa'i phyir ro/_/gal te rnal 'byor pa'i shes pa de yang med pa zhig yin na ni/_de'i tshe de ji ltar tshad mar 'gyur/_'on te
[\[134b.6\]]yod na ni de'i tshe dam bcas pa nyams par 'gyur ro/_/rjes su dpag pa'i sgo nas kyang dngos po ma lus pa stong pa nyid du bsgrub par nus pa ma yin te/_khyed la gzhi chos can 'ga' yang med pa'i phyir dang gtan tshigs dang dpe la sogs pa yang ma skyes pa'i phyir gtan tshigs thams cad
[\[134b.7\]]gzhi dang rang gi ngo bo ma grub pa kho na yin na ji ltar des de bsgrub par 'gyur/_ji ste gzhan la grub pa'i phyir pha rol pos khas blangs pa'i gtan tshigs la sogs pas rang gi phyogs rab tu sgrub [#]par byed pa yin no zhe na/_de yang rigs pa ma yin te/_lugs ni sgrub pa dang sun 'byin pa gnyi ga
[\[135a\]]
[\[135a.1\]]la grub pa kho na yin no zhes bya ba yin pa'i phyir ro/_/'di ltar gal te pha rol pos khas blangs pa'i gtan tshigs la sogs pa dngos su yod pa kho na ma yin gyi/_gzhan dag rnam par rmongs pas de yod pa nyid du nye bar brtags pa 'ba' zhig tu zad na ni ji
[\[135a.2\]]ltar des na khyed kyi phyogs yang dag par 'grub par 'gyur/_'on te de dngos po'i tshul gyis yod pa kho na yin na ni 'o na ni de'i tshe [#]gzhan 'ba' zhig la grub pa ma yin te/_khyed la yang grub pa'i phyir ro/_/dngos po rnams grub pa dang ma grub pa ni skyes bu'i 'dod pas lhag par
[\[135a.3\]]'brang ba ni ma yin no/_/pha rol pos khas blangs pa'i sgrub pa la sogs pa yod pa nyid du khas len na dngos po rnams ngo bo nyid dang bcas pa nyid du'ang ci'i phyir khas mi blang /_gang du yang chos thams cad dben pa dang rtags gang dang yang lhan cig 'brel par ma grub ste/_de ni shin
[\[135a.4\]]tu lkog tu gyur pa'i phyir ro/_/ji ste grub na ni thams cad kyis de kho na mthong ba nyid du thal bar yang 'gyur la/_dang po nyid nas grub zin pa'i phyir rtags kyi rjes su 'brang [#]ba don med pa yang yin no/_/gzhan yang re zhig rang bzhin dang 'bras bu'i gtan tshigs dag ni chos thams cad ngo bo
[\[135a.5\]]nyid med par sgrub [#]nus pa ma yin te/_de dag ni dngos po sgrub pa'i phyir ro/_/khyed kyi lugs kyis de gnyis srid pa yang ma yin te/_'di ltar chos thams cad ma skyes pa nyid kyis ci yang gang dang yang lhan cig rgyu dang 'bras bu'i dngos por khas mi len pa'i phyir 'bras bu'i gtan tshigs
[\[135a.6\]]mi srid do/_/chos thams cad ngo bo nyid med pa nyid kyis gang gi yang rang gi ngo bo ci yang med pas rang bzhin gyi gtan tshigs lta ga la yod/_mi dmigs pa yang de sgrub par nus pa ma yin te/_'di ltar re zhig rang bzhin mi dmigs pa med pa'i tha snyad grub [#]pa gang yin pa de ni mngon sum gyis
[\[135a.7\]]gzhan gyis dben pa'i dngos po rtogs na dam pa ma yin pa'i bstan bcos mnyan pas yid rnam par rmongs pa kha cig de la gzhan gyis dben par tha snyad 'jug par mi byed pa rnams la de'i tha snyad rab tu [#]sgrub pa'i phyir rab tu sbyor ba yin na khyed la ni gang du de'i tha snyad rab tu bsgrub par bya ba chos thams
[\[135b\]]
[\[135b.1\]]cad kyis rab tu dben pa'i dngos po mngon sum gyis rtogs pa de lta bu cung zad kyang med de/_rang gi phyogs nyams par thal bar 'gyur ba'i phyir ro zhes bshad zin pa nyid do[#]/_/de dang 'gal ba dmigs pa la sogs pa yang mi srid pa kho na ste/_de ni shin tu lkog tu gyur pa'i phyir chos thams
[\[135b.2\]]cad dben pa dang 'ga' yang lhan cig 'gal ba la sogs pa ma grub pa'i phyir ro/_/'on te grub na ni de dang 'gal ba la sogs pa kho na dngos po nyid du grub pa'i phyir mi 'dod par 'gyur ba ma yin no/_/'di ltar dngos po rnams kyi 'gal ba ni rnam pa gnyis su rnam par gzhag ste/_lhan
[\[135b.3\]]cig mi gnas pa'i mtshan nyid dang /_phan tshun spangs te gnas pa'i mtshan nyid do/_/de la rgyu ma tshang ba med pa gang zhig gang yod pas nges par med pa de gnyis ni 'gal ba dang por rnam par gzhag ste/_dper na grang ba dang tsha ba'i reg pa [#]lta bu'o/_/gang la gang zhig yongs su gcod pa
[\[135b.4\]]gang rnam par gcad [#]pa med na med pa de gnyis ni de la 'gal ba gnyis par rnam par gzhag ste/_dper na chos can gcig la cig car dngos po yod pa dang med pa dag lta bu'o/_/'gal ba de lta bu rnam pa gnyis ka yang chos thams cad ngo bo nyid med pa nyid du smra ba la mi srid pa kho na ste/_
[\[135b.5\]]nam mkha'i ut+pal la sogs pa la rgyu ma tshang ba nyid kyang med la gzhan rnam par gcad [#]pas yongs su gcod pa yang med de/_de ni dngos po'i mtha' yin pa'i phyir ro/_/yod par rnam par gcad [#]pas 'di yongs su gcod par rnam par 'jog mod kyi/_de yang la lar yod pa 'ga' zhig rnam
[\[135b.6\]]par gcad pa grub na/_grub par [#]'gyur ba zhig na/_khyed ni gang du yang gang zhig rnam par gcad par [#]'gyur ba gang yang yod par mi 'dod do/_/chos thams cad ngo bo nyid med pa nyid nye ba yin na khyed la rgyu ma tshang ba med pa 'ga' yang yod par ma grub po/_/ji ste grub na ni rgyu ma tshang ba med pa gang
[\[135b.7\]]yin pa de nyid [#]dngos po grub par gyur pa [#]yin no/_/gal te chos thams cad ngo bo nyid med pa nyid rnam par gcad [#]pas ngo bo nyid 'ga' zhig yongs su gcod par gyur [#]na ni de'i tshe de nyid kho bo cag gi dngos po bsgrubs par yang [#]'gyur bas de lta [#]na re zhig de dang 'gal ba dmigs pa mi srid do/_/de mi srid
[\[136a\]]
[\[136a.1\]]na 'gal bas khyab pa dmigs pa la sogs pa yang mi srid pa kho na ste/_de thams cad 'gal bas rab tu phye ba'i phyir 'gal ba ma grub na de dag kyang mi srid pa'i phyir ro/_/khyab par byed pa mi dmigs pa yang khyab par bya ba dang /_khyab par byed pa'i dngos po
[\[136a.2\]]yang dag par grub na khyab par bya ba dgag pa'i phyir rab tu sbyor ba yin na/_chos thams cad ngo bo nyid dang bcas pa ma yin pa nyid la ni gang gis kyang khyab par ma grub po/_/ji ste grub na ni khyab pa gang yin pa de nyid dngos por grub par 'gyur ro/_/rgyu mi dmigs pa yang rgyu dang 'bras
[\[136a.3\]]bu'i dngos por grub na 'bras bu'i rang gi ngo bo nyid [#]dgag pa'i phyir rab tu sbyor ba yin na/_chos thams cad ngo bo nyid med pa nyid la ni rgyu dang 'bras bu'i dngos por grub pa med do/_/grub na ni rgyu dang 'bras bur gyur pa de nyid dngos por grub par 'gyur ro/_/chos thams cad la yang gang
[\[136a.4\]]zhig bkag pas 'di dag ngo bo nyid med pa nyid du 'grub par 'gyur ba'i byed rgyu gcig pu ni 'ga' yang med do/_/kha cig gis dbang phyug la sogs pa byed rgyu gcig pu khas blangs pa gang yin pa de bkag kyang 'di dag ngo bo nyid med pa nyid du ni 'grub par mi 'gyur te/_thams cad rang gi
[\[136a.5\]]rgyu kho na las skye ba'i phyir ro/_/'di dag ni [#]so so rang rang gi rgyu dgag par bya bar yang mi nus te/_de ni grags pa'i phyir ro/_/gzhan yang bdag med pa chos thams cad kyi yul can du sgrub na de'i tshe dpe ma grub pa yin no/_/gzugs brnyan la sogs pa dpe gang dag yin pa de dag kyang kha cig
[\[136a.6\]]ni phyi'i dngos po'i ngo bo kho nar 'dod la/_gzhan dag ni shes pa'i ngo bo nyid du 'dod pas de dag dngos po nyid du 'dod pa kho na yin no/_/'on te nyi tshe ba'i bdag med pa bsgrub [#]par 'dod la/_de la yang gal te mu stegs pas kun brtags pa'i gtso bo la sogs pa 'gog par byed na ni de'i tshe
[\[136a.7\]]grub pa sgrub par byed pa nyid do/_/'on te 'jig rten na grags pa gzugs la sogs pa yin na ni de'i tshe dpe yang med la/_dam bcas pa yang mngon sum dang 'gal lo/_/gzhan yang gal te rjes su dpag pa'i 'brel pa rab tu grub par bya ba'i phyir mngon sum tshad mar khas len na
[\[136b\]]
[\[136b.1\]]ni de'i tshe dngos por grub pa nyid de/_'di ltar mngon sum gyi mtshan nyid ni rtog pa dang bral zhing ma nor ba zhes bya ba yin no/_/ma nor ba'i shes pas gtan la phab pa'i dngos po'i ngo bo nyid dag kyang ji ltar rjes su dpag pas gsal bar bya bar nus/_de sel na ni mngon sum la gnod pa [# ]
[\[136b.2\]]byas par 'gyur ro/_/de la gnod na ni rjes su dpag pa yang legs par mi gnas par 'gyur ro/_/mngon sum de nyid las 'brel pa thob pa'i rjes su dpag pas yang de nyid la gnod pa [#]byed par yang ji ltar 'gyur/_'on te mngon sum du grub pa'i don la gnod par mi byed na ni de'i
[\[136b.3\]]tshe dngos por [#]smra ba rnams legs par gnas pa kho na yin te/_thob par bya ba thob pa'i phyir ro/_/gzhan yang gal te chos thams cad ngo bo nyid med pa nyid du 'grub par bya ba'i phyir gtan tshigs yod pa'i chos shig ston na ni de'i tshe de las bzlog pa bsgrub pa'i phyir gtan tshigs 'gal ba
[\[136b.4\]]yin no/_/'on te med pa'i chos shig yin na ni de'i tshe med pa dang dngos po med par lhan cig phan tshun 'brel pa med pa'i phyir ji ltar na sgrub pa nyid yin/_ji ste gnyi ga'i chos shig yin na ni de yang nges pa ma yin te/_mi mthun pa'i phyogs la yang yod pa'i phyir ro/_/gang las de
[\[136b.5\]]'grub par 'gyur ba'i tshad ma gzhan yang yod pa ma yin no/_/de ni tshig tsam gyis kyang mi 'grub ste/_thams cad kyis thams cad 'grub par thal bar 'gyur ba'i phyir ro/_/tshig kyang 'gal te ngo bo nyid med pa yin na ni ji ltar de grub par 'gyur/_thal bar bsgrubs pas kyang
[\[136b.6\]]mngon par 'dod pa'i don mi 'grub ste/_de lta bu'i thal ba nyid ma grub pa'i phyir ro/_/thal bar sgrub pa'i sgo nas ni gzhan gyi phyogs la gnod pa tsam du 'gyur gyi/_rang gi phyogs 'grub pa ni ma yin te/_de ni gnyi ga la grub pa'i gtan tshigs gzhan la ltos pa'i phyir ro/_/_
[\[136b.7\]]gang yang dngos po rnams ni rang las mi skye ste/_ma skyes pa rnams ni med pas gang du yang rgyu nyid du mi 'thad pa'i phyir ro/_/skyes zin pa rnams kyang yang bdag nyid bskyed pa don med de/_grub zin pa'i phyir ro/_/bye brag med pa yin na ni rgyu dang 'bras bu'i dngos por yang rigs pa ma
[\[137a\]]
[\[137a.1\]]yin te/_de'i rgyu ni bye brag yin pa'i phyir ro/_/dngos po rnams gzhan las kyang mi skye ste/_gzhan nyid ma grub pa'i phyir ro/_/gzhan yang re zhig gzhan du gyur pa rtag pa las kyang 'di dag mi skye ste/_rtag pa ni rim dang cig car dag gis don byed par 'gal ba'i
[\[137a.2\]]phyir ro/_/mi rtag pa las kyang re zhig zhig pa las ni ma yin te/_de ni de'i tshe med pa'i phyir ro/_/ma zhig pa las kyang ma yin to[#]/_/rgyu dang 'bras bu dag mnyam pa nyid du thal bar 'gyur ba'i phyir ro/_/dus mnyam par 'byung ba dag ni rgyu dang 'bras bu'i dngos por yang rigs
[\[137a.3\]]pa ma yin te/_grub zin pa'i gnas skabs na gnyi ga yang grub pa'i ngo bo nyid yin pas phan tshun phan 'dogs par mi byed pa'i phyir ro/_/ma grub pa'i gnas skabs na ni gnyi ga yang med pa'i phyir ro/_/ha cang phan 'dogs par mi byed pa nyid do/_/gnyi ga las kyang mi
[\[137a.4\]]skye ste/_ji skad bshad pa'i skyon gnyi gar thal bar 'gyur ba'i phyir dang /_gcig la gnyis nyid 'gal ba'i phyir ro/_/dngos po rnams ni rgyu med pa nyid du 'byung ba yang [#]ma yin te/_res 'ga' ba nyid du mthong ba'i phyir ro zhes zer ba de yang rigs pa ma yin te/_'di ltar rang las ma
[\[137a.5\]]yin/_gnyi ga las ma yin/_rgyu zhig pa las kyang ma yin/_rgyu med pa las kyang ma yin/_rgyu rtag par 'dod pa las kyang 'bras bu mi skye'o zhes bya ba 'di ni rigs na/_rgyu gzhan mi rtag par 'dod pa ma zhig [#]pa las 'bras bu skye ba la go 'gal ba ci zhig yod na gang gi phyir de las
[\[137a.6\]]'bras bu skye ba yang dgag_/'di la ni gnod pa byed pa'i tshad ma yang [#]cung zad kyang med do/_/gzhan du gyur pa dngos po tsam yang mi 'grub pa [#]yang ma yin te/_'di ltar gang gi [#]mjug thogs su 'bras bu skye bar 'gyur ba de nyid gzhan zhes bya'o/_/'bras bu skye ba'i sngon rol du de la
[\[137a.7\]]gzhan zhes bya ba ma grub tu zin kyang dngos po la ni nyams pa med pa nyid do/_/kha cig gis gzhan yin pa'i phyir zhes gnod pa can gyi tshad ma smras pa gang yin pa de yang ma nges pa [#]yin te/_gzhan nyid dang skyed par byed par 'gal ba med pa'i phyir ro/_/mi 'gal ba'i tshul de ni dgag
[\[137b\]]
[\[137b.1\]]par nus pa yang [#]ma yin te ha cang thal bar 'gyur ba'i phyir ro/_/de lta na ni gzhan 'ga' zhig la dbul ba nyid dang /_blun pa nyid la sogs pa'i chos mthong bas gzhan nyid kyi gtan tshigs kyi 'gro ba thams cad dbul ba la sogs pa'i chos nye bar len par 'gyur te[#]/_'on te
[\[137b.2\]]gzhan ma zhig pa ma chod pa las 'bras bu skye na rgyu dang 'bras bu dag dus mnyam pa [#]nyid du thal bar 'gyur ba gnod pa can gyi tshad ma yin no snyam du sems na de yang rigs pa ma yin no/_/mchod par 'bras bu skye yang rgyu dang 'bras bu dag dus mnyam pa nyid du thal bar mi 'gyur te/_
[\[137b.3\]]skad cig ma nyid kyis 'bras bu yod pa'i dus na rgyu mi gnas pa'i phyir ro/_/gang gi tshe 'bras bu yod par gyur pa de nyid kyi tshe rgyu 'gag par 'gyur te/_srang mda'i mthon dman bzhin pas dus mnyam pa nyid du lta thal bar ga la 'gyur/_des na rgyu gnas su zin kyang de'i tshe 'bras bu
[\[137b.4\]]grub zin pa'i phyir don med pa nyid do/_/gzhan yang dper na dngos po zhig nas med pa mchod par skad cig ma gnyis pa la gzhag par bya ba dngos po dang lhan cig dus gcig pa nyid du mi 'gyur ba ltar 'bras bu yang de dang 'dra bas mi 'gal ba nyid do/_/dper na grib ma dang nyi ma
[\[137b.5\]]dag [#]dang 'bab chu'i rgyun dag la chu'i rgyun snga phyi dag mchod kyang yul gcig [#]pa nyid ma yin pa ltar 'di la yang de dang 'dra bas dus gcig pa nyid du mi 'gyur ro/_/gzhan dngos por gyur pa khas mi len pa'i phyir gtan tshigs cig shos la ma grub pa yin no/_/gang yang 'bras bu
[\[137b.6\]]yod pa yang mi skye ste/_skye ba don med pa'i phyir ro/_/med pa yang ma yin te/_ri bong gi rwa la sogs pa yang skye bar thal bar 'gyur ba'i phyir ro zhes zer ba de yang rigs pa ma yin te/_'bras bu yod pa skye ba dgag na khyed la gnyi ga la grub pa'i gtan tshigs dang dpe med de/_grub na ni ngo bo
[\[137b.7\]]nyid med pa nyid du dam bcas pa nyams par 'gyur ro/_/grangs can la sogs pas kun brtags pa'i 'bras bu yod par smra ba mi rung du chug na yang /_'bras bu med pa skye ba la go 'gal ba ci zhig yod na gang gis na 'di yang dgag_/ri bong gi rwa la sogs pa yang skye bar thal bar yang mi
[\[138a\]]
[\[138a.1\]]'gyur te/_de dag la de lta bu'i rgyu med pa'i phyir mi skye ba yin gyi med pa'i phyir ni ma yin no/_/thams cad las thams cad skye bar thal bar yang mi 'gyur te/_rgyu'i nus pa so sor nges pa'i sgo nas rnam par gnas pa nges pa'i phyir ro/_/rgyu'i nus pa so
[\[138a.2\]]sor nges pa yang gdon mi za bar khas blang dgos te/_de lta ma yin na rgyu dang 'bras bu'i dngos po kun rdzob pa la yang ci'i phyir thams cad las thams cad skye bar mi 'gyur/_gzhan yang gal te zhig pa dang ma zhig pa la sogs pa'i rnam par rtog pa don dam pa pa'i skye ba la
[\[138a.3\]]gnod pa byed na kun rdzob pa la yang ci'i phyir gnod pa mi byed de/_dngos po'i stobs las 'ongs pa'i gtan tshigs kyi yul ni skyes bu'i 'dod pa'i dbang gis rnam par dbye bar rigs pa ma yin no/_/'on te mngon sum gyis gnod par dogs pas de la gtan tshigs mi 'jug
[\[138a.4\]]go zhe na/_'o na ni 'di gtan tshigs ma yin te/_gnod par byar [#]rung ba'i phyir ro/_/gang dag rgyu gcig las kyang 'bras bu du ma skye bar rigs pa ma yin la/du ma las kyang gcig [#]skye bar rigs pa ma yin no/_/gzhan du na rgyu'i tha dad pa nyid kyis tha dad par byed pa ma yin
[\[138a.5\]]par 'gyur ro/_/de nyid kyi phyir du ma las kyang 'bras bu du ma mi skye ste/_'di ltar gal te 'bras bu re re la rgyu thams cad kyis byed na ni de'i tshe rgyu tha dad pa de nyid tha dad par [#]byed pa ma yin par 'gyur te/_du ma las re re zhig skye ba'i phyir ro/_/'on te re re la mi byed na ni de'i tshe ji
[\[138a.6\]]ltar du ma las du ma skye ba yin/_gcig las gcig skye ba yang ma yin te/_mig la sogs pa'i dbang po dag las de'i rnam par shes pa skye'i de'i tshe rang gi rigs mthun pa'i skad cig ma mi skye na thams cad long ba dang 'on pa la sogs pa'i dngos por thal bar 'gyur ro zhes
[\[138a.7\]]zer ba de yang rigs pa ma yin te/_'di ltar re zhig long ba dang 'on pa la sogs pa'i dngos por thal bar 'gyur ba gleng ba gang yin pa de khas mi len pa'i phyir mi [#]srid pa nyid do/_/thams cad tshogs pa kho na las skye ba'i phyir gcig las gcig skye ba ni cung zad kyang med do/_/_
[\[138b\]]
[\[138b.1\]]gang gis na gcig las du ma skye ba dang /_du ma las gcig skye ba 'gal bar 'gyur ba rgyu'i rang gi ngo bo yang 'phos nas skyed par byed pa nyid du mi 'dod mod kyi/_'on kyang mar me la sogs pa'i rang gi ngo bo du ma can yod pa tsam gyis 'bras bu rang gi ngo bo du ma can skyed pa mthong
[\[138b.2\]]ba nyid do/_/rgyu'i tha dad pa tha dad par byed pa ma yin par thal bar yang mi 'gyur te/_rgyu'i bye brag las 'bras bu'i bye brag skye ba'i phyir ro/_/rgyu'i bye brag las 'bras bu'i bye brag skye'o zhes bya ba gang yin pa 'di kho na rgyu'i tha dad pa tha dad par byed pa nyid yin no[#]/_/_
[\[138b.3\]]gang yang rten cing 'brel par 'byung ba gang yin pa de ni ngo bo nyid kyis zhi ba'o zhes zer ba gang yin pa [#]de yang 'di'i ma nges pa yin te/_rten cing 'brel par 'byung ba nyid dang /_ngo bo nyid dang bcas par lhan cig 'gal ba med pa'i phyir ro/_/rten cing 'brel par 'byung ba nyid ngo bo
[\[138b.4\]]nyid dang bcas pa nyid du grags pa'i phyir gtan tshigs 'gal ba nyid kyang yin te/_nam mkha'i me tog la sogs pa ma skyes pa rnams ni ngo bo nyid dang bcas par nyams su myong ba med do/_/gal te dngos po rnams don dam par ngo bo nyid dang bcas par [#]ma gyur na ni de'i tshe 'di dag
[\[138b.5\]]kun rdzob tu yang ngo bo nyid du mi 'gyur te/_gang dag don dam par med pa de dag ni kun rdzob tu yang ngo bo nyid du mi skye bar mthong ste/_dper na mo gsham gyi bu lta bu'o/_/ngo bo nyid med pa nyid du mtshungs na ji ltar gzugs la sogs pa snang ba de bzhin du ri bong gi rwa la sogs pa yang
[\[138b.6\]]ci'i phyir snang bar mi 'gyur te/_snang ba'i bye brag nges pa 'di la rgyu ni cung zad kyang med do/_/gang dag dngos po thams cad ni gcig dang du ma'i rang bzhin dang bral ba'i phyir rang bzhin med pa'o zhes zer ba de la yang gal te thal bar [#]sgrub na ni de'i tshe gzhan dag de lta bu khas mi len pa'i phyir
[\[138b.7\]]gtan tshigs ma grub pa yin te/_gcig dang du ma'i rang bzhin dang bral ba'i dngos po ni su yang khas mi len to/_/de nyid kyi phyir rang dgar sgrub [#]na yang gtan tshigs cig shos la ma grub pa yin no/_/de lta bu'i chos can bdag nyid la ma grub pa'i phyir gzhi ma grub pa yang yin la/_mi
[\[139a\]]
[\[139a.1\]]mthun pa'i phyogs las ldog [#]pa la the tshom za ba'i phyir ma nges pa yang yin no/_/gzhan yang 'di la bsgrub par bya ba dang sgrub pa dag ma yin pa'i ngo bo nyid dam/_med pa'i ngo bo nyid [#]gcig tu 'gyur grang na/_gal te ma yin pa'i ngo bo nyid yin na ni de'i tshe gcig
[\[139a.2\]]dang du ma'i rang bzhin dang bral ba'i dngos po'i ngo bor [#]khas blangs par gyur pas de yang [#]mi 'dod par 'gyur ba ma yin no/_/'on te med pa'i ngo bo nyid gcig yin na ni de'i tshe rtogs par bya ba dang /_rtogs par byed pa'i dngos por mi 'gyur te/_gnyi ga [#]yang ngo bo nyid med pa'i phyir dang /_phan
[\[139a.3\]]tshun 'brel pa med pa'i phyir dang tha dad pa ma yin pa'i phyir ro/_/gang zhig nye bar brjod pa thams cad dang bral ba'i mtshan nyid de ni cung zad kyang go bar mi byed cing /_go bar bya ba yang ma yin te/_dper na rta'i rwa lta bu yin la/_ji skad bshad pa'i bsgrub par bya ba dang /_sgrub pa dag kyang nye bar
[\[139a.4\]]brjod pa thams cad dang bral ba'i mtshan nyid yin no/_/gang dag phan tshun ma 'brel pa de dag ni go bar bya ba dang go bar byed pa'i dngos po ma yin te/_dper na ri 'bigs byed dang gangs can dag lta bu yin la/_bsgrub par bya ba dang /_sgrub pa dag kyang phan tshun ma 'brel pa yin no/_/_
[\[139a.5\]]ci ste gnyi ga yang dngos po med pa'i ngo bo nyid yin pa'i phyir de'i bdag nyid kyi mtshan nyid kyi 'brel pa yod pa kho na'o snyam du sems na/_de yang rigs pa ma yin te/_de'i bdag nyid ni dngos po kho na la rnam par gnas pa'i phyir ro/_/gang zhig gang las tha dad pa'i ngo bo nyid ma yin pa [# ]
[\[139a.6\]]de dag la ni go bar bya ba dang /_go bar byed pa'i dngos po med de/_dper na shing dang ljon pa dag lta bu yin la/_ji skad bshad pa'i bsgrub par bya ba dang /_sgrub pa dag kyang tha dad pa'i ngo bo nyid ma yin no/_/byas pa nyid dang mi rtag pa nyid dag gis ma nges pa nyid kyang ma yin te/_de la
[\[139a.7\]]ni ldog pas byas pa'i bye brag yod pa'i phyir ro/_/gal te 'di la yang ldog pas byas pa'i bye brag yod pa kho na'o snyam du sems na de ni [#]rigs pa ma yin te/_de lta na ni sngon po dang ser po dag bzhin du de dag dngos po nyid du 'gyur ro/_/gzhan yang ji ltar gcig dang du ma'i rang bzhin dang bral
[\[139b\]]
[\[139b.1\]]ba'i gtan tshigs 'di nyid kyis dngos po rnams ngo bo nyid med pa nyid du sgrub par byed pa de bzhin du chos can yang dngos po med par sgrub na ni chos can las [#]bzlog pa sgrub pa'i phyir gtan tshigs 'gal ba yin te/_de ltar na ngo bo nyid med pa nyid du sgrub pa la tshad ma ci yang med do/_/_
[\[139b.2\]]gzhan yang gal te rnam par shes pa yang chos gzhan bzhin du don dam par ngo bo nyid med pa yin na ni de'i tshe de yang brdzun pa yin pa'i phyir rnal 'byor pa rnams kyis de'i [#]chos gzhan bzhin du spong bar byed par 'gyur ro/_/de byed na ni rnal 'byor pa yang med/_rnal 'byor pa'i shes pa
[\[139b.3\]]yang med/_des de kho na nyid so sor rig [#]pa yang med/_des sangs rgyas bcom ldan 'das rnams kyi mi gnas pa'i mya ngan las 'das pa yang med/_rnam pa thams cad mkhyen pa yang med de/_de'i phyir rnam par gzhag pa thams cad rab tu bshig pa yin no/_/kun rdzob tu
[\[139b.4\]]rnal 'byor pa'i shes pa la sogs pa khas blangs pa'i phyir sangs rgyas rnams kyang phyin ci log dang ldan par thal bar yang 'gyur ro/_/gzhan yang khyed kyi chos thams cad ngo bo nyid med par dam bcas pa 'di ni [#]rigs pa dang lung la sogs pa dang 'gal bar 'gyur ro/_/'di
[\[139b.5\]]ltar gzugs la sogs pa yul dang dus kyi gnas skabs kyi bye brag gis gsal ba kho nar snang ba'i phyir ngo bo nyid dang bcas pa nyid du nges pas re zhig dang por mngon sum dang 'gal ba [#]'jug par gsal ba nyid do/_/me la sogs pa'i dngos po gang dag lkog tu gyur pa'i ngo bo nyid
[\[139b.6\]]du 'dod pa de dag kyang der 'khrul pa med pa'i rtags du ba la sogs pa nges pa las byung ba'i tshad ma rjes su dpag pas yang dag par grub pa'i bdag nyid kyi ngo bo kho na'o/_/dngos po rnams kyi skye ba yang res 'ga' ba nyid kyis rgyu dang rkyen la ltos par grags te/_rgyu med pa ni ltos
[\[139b.7\]]pa med pas res 'ga' ba nyid du mi 'thad pa'i phyir ro/_/de'i phyir dam bcas pa la rjes su dpag pas gnod pa yang yin no/_/sum cu rtsa gsum pa'i grong khyer la sogs pa shin tu lkog tu gyur pa gang dag yin pa de dag kyang 'jig rten mtha' dag gi mig gcig tu gyur pa skyob pa
[\[140a\]]
[\[140a.1\]]bdag nyid kyi ye shes kyi spyan sgrib pa mi mnga' bas mngon sum du gzigs te/_gzhan dag la yang bstan pa'i phyir yod par yid ches pa'i lung gi sgo nas yang dag par grub pas lung dang 'gal ba yang yin te/_nam mkha'i me tog la sogs pa
[\[140a.2\]]med pa dag la ni de ltar gzigs pa dang bstan pa 'thad pa ma yin no/_/bcom ldan 'das kyis phyi dang nang gi dngos po rnams kyi rten cing 'brel par 'byung ba rnam pa du mar bstan pa gang yin pa de yang 'di dag ngo bo nyid med na ji ltar rung ste/_nam mkha'i me tog la sogs pa
[\[140a.3\]]shin tu med pa rnams ni gtan [#]nas skye bar 'gyur ba ma yin no/_/las dge ba dang mi dge ba'i 'bras bu de nyid kyis lha dang dmyal ba la sogs pa'i 'gro bar gyur pa gang dag rang byung nyid kyis yang dag par bstan pa de dag dang yang ji ltar 'gal bar mi 'gyur te/_rus sbal
[\[140a.4\]]gyi spu la sogs pa shin tu med pa rnams las gos bya bar bstan pa ni rigs pa ma yin no/_/de'i phyir las kyi 'bras bu yid du 'ong ba dang yid du mi 'ong ba la skur pa btab pas kun nas nyon mongs pa'i phyogs la skur ba btab par 'gyur ro/_/mdo la sogs pa las 'phags
[\[140a.5\]]pa rnams kyis lam bsgoms pa'i stobs kyis gong nas gong du 'jig rten las 'das pa'i 'bras bu rtogs par rnam par gzhag pa gang yin pa der yang mi 'gyur te/_rtogs pa dang /_rtogs par bya ba dang /_rtogs par byed pa rnams med pa'i phyir ro/_/ri bong gi rwa
[\[140a.6\]]las byas pa'i them skas kyi lam la mo gsham gyi bu'i rkang pa bzhag nas rta'i rwa las byas pa'i ka ba'i tshogs btsugs [#]pa'i khang bzangs rgya che zhing rab tu mtho ba'i steng du 'dzeg pa ni med de/_de'i phyir rnam par byang ba'i phyogs la skur pa btab pa'i nyes par 'gyur ro/_/de ltar
[\[140a.7\]]khyed kyi phyogs gnyi ga la skur pa btab na bden pa bzhi bkag pa yin no/_/sa bon dang myu gu la sogs pa bskyed par bya ba dang /_skyed par byed pa'i dngos po'i ngo bo nyid yin par gnag rdzi'i chung ma yan chad la grags pas dam bcas pa la grags pas gnod pa yang yin no/_/_
[\[140b\]]
[\[140b.1\]]gtan tshigs sbyor bar 'dod pas gzhan dag nges pa bskyed par 'dod pa nyid kyis de las nges pa skye bar khas blangs pa'i phyir rang gi tshig dang 'gal ba yang yin no/_/gang yang bcom ldan 'das nyid kyis mngon sum la sogs pa'i tshad ma'i sgo nas dngos po rnams yod pa nyid du
[\[140b.2\]]bstan pa de la yang gnod par 'gyur te/_'di ltar mig gi rnam par shes pa dang ldan pas sngon po shes kyi sngon po'o snyam du ni ma yin no zhes bya ba la sogs pas sngon po la sogs pa'i dngos po rnams mngon sum gyi tshad ma rtogs [#]pa dang bral ba'i mtshan nyid kyis rtogs pa yin no
[\[140b.3\]]zhes bya ba [#]rab tu bstan to/_/nam mkha'i ut+pal la yod pa'i sngon po la sogs pa ni mig gi sems kyis nyams su myong ba med do/_/gang cung zad skye ba'i chos can yin pa de thams cad ni 'gog pa'i chos can yin no zhes bya ba 'dis gtan tshigs la bsgrub par bya bas khyab pas [# ]
[\[140b.4\]]nye bar ston pa mdzad pas dngos po rnams rjes su dpag pa'i tshad mas rab tu grub pa'i skad cig mar gnas pa'i chos can yin no zhes gsal bar rab tu bstan pa yin no/_/de bstan pa'i phyir de dag ngo bo nyid dang bcas pa nyid du yang dag par [#]brjod pa yin te/_nam mkha'i pad+ma
[\[140b.5\]]la sogs pa'i shin tu med pa rnams la ni skye ba dang 'jig pa'i chos mi 'thad pa'i phyir ro/_/du ba las ni mer shes te/_/chu skyar las ni chu yin no/_/zhes me la sogs pa'i dngos po 'bras bu'i gtan tshigs las yang dag par byung ba'i nges pas nges par gzung ba'i ngo bo nyid
[\[140b.6\]]yin no zhes gsal ba kho nar rab tu bstan te/_chu skyar la sogs pa'i rtags mthong bas smig rgyu'i chu la sogs pa med pa'i rjes su dpag par 'thad pa ni ma yin no/_/chos thams cad skye ba med par smra ba la chos mngon pa la sogs pa las rgyu drug dang rkyen bzhi bshad
[\[140b.7\]]pa gang yin pa de dag kyang ji ltar rung ste bskyed par bya ba 'ga' yang med na de dag gi rgyu la sogs pa mi 'thad pa'i phyir ro/_/mdo las phung po dang khams dang skye mched dag gis chos mtha' dag yang dag par bsdus par brjod la/_phung po la sogs pa de dag thams
[\[141a\]]
[\[141a.1\]]kyang bcom ldan 'das kyis rgyu dang 'bras bu kho na'i ngo bor rab tu bstan na/_de ji ltar chos thams cad ma skyes pa yin par 'gyur/_gal te phung po la sogs pa las [#]ma gtogs pa'i chos shig mi skye bar sgrub na ni de'i tshe brtsad pa med de de las [#]ma gtogs
[\[141a.2\]]pa'i chos ni kho bo cag kyang khas mi len to[#]/_/ji ste kun rdzob tu tshad ma la sogs pa khas len pa'i phyir sun dbyung ba 'di thams cad kyis glags mi thod do snyam du sems na/_'o na ni de'i tshe dngos po khas blangs pa kho nar 'gyur te/_'di ltar tshad ma la sogs pa kun rdzob ces
[\[141a.3\]]bya ba gang yin pa de ni gdon mi za bar nye bar brjod pa thams cad dang bral ba'i mtshan nyid ri bong gi rwa la sogs pa las log par brjod dgos so[#]/_/de ltar ma yin na 'jig rten dang lung dang 'gal ba ji ltar spongs par 'gyur/_kho bo cag ni nus pa ma lus pa dang bral ba'i
[\[141a.4\]]mtshan nyid ri bong gi rwa la sogs pa las log pa gang yin pa de nyid la dngos po zhes brjod de/_gal te khyed [#]la yang kun rdzob tu yod do zhes ming du 'dogs na ni dga' dgur 'dogs la rag go/_/ming du btags pa tsam gyi sgo nas ni dngos po de lta bu'i ngo bor 'brang ba med de/_
[\[141a.5\]]ha cang thal bar 'gyur ba'i phyir ro/_/gzhan yang kun rdzob ces bya ba 'di yang ci yin pa brjod dgos so/_/gal te thams cad med pa yin no zhe na/_de ni rigs pa ma yin te/_phan tshun 'gal ba'i phyir ro/_/'di ltar kun rdzob ces bya ba [#]ni nus pa med par smras par 'gyur la/_
[\[141a.6\]]skye ba la sogs pa zhes byas na ni de nus pa yin na/_de ji ltar nus pa dang mi nus pa phan tshun 'gal ba 'di dag gcig la ldan par 'gyur/_med pa'i sgo nas yod pa nyid 'grub par yang ji ltar 'gyur/_ji ste thams cad med pa ni ma yin no/_/'o na ci zhe na/_dngos po'i ngo bo
[\[141a.7\]]nyid kho na kun rdzob [#]yin no zhe na ni de'i tshe [#]brtsad pa med de/_khyed kyis [#]dam bcas pa ni nyams par 'gyur ro/_/dngos po yang skye ba kho na zhes bya'o/_/de'i phyir kun rdzob tu skye'o zhes bya ba ji skad du bshad [#]par 'gyur zhe na/_skye ba skye bo [#]zhes bya ba yin no/_/kun rdzob las bzlog pa skye ba med
[\[141b\]]
[\[141b.1\]]pa yang don dam pa yin pas de'i tshe don dam par skye ba med do zhes bya ba skye ba med pa skye ba med do zhes smra bar [#]'gyur ro/_/de lta na ni brjod pa 'brel ba med par 'gyur ro/_/gnyis ka dang gnyis ka [#]ma yin pa'i rnam par rtog pa yang 'gal ba'i phyir mi srid pa kho na'o/_/'on te mi rtag pa'i
[\[141b.2\]]don kun rdzob kyi don yin no zhe na/_de'i tshe mi rtag pa zhes bya ba 'di ci zhig yin/_gal te rtag pa med pa tsam zhig yin na ni de'i sgo nas ji ltar 'gro ba la grags par 'gyur/_'on te rtag pa las gzhan pa zhig mi rtag pa yin no zhe na/_rtag pa ni rnam par rtog pa'i bdag nyid yin pa'i
[\[141b.3\]]phyir de ni shugs kyis na rnam par rtog pa med pa'i shes pa yin pas de'i tshe kun rdzob tu yod do zhes byas na rnam par rtog pa med pa'i shes pas rtogs pa yod do zhes brjod par 'gyur ro/_/de lta yin na ni ji ltar na dngos po'i ngo bo nyid khas ma blangs pa yin/_rjes su dpag pas rtog pa
[\[141b.4\]]yang spang ba byas par 'gyur te/_de ni rnam par rtog pa dang bcas pa'i phyir ro/_/ji ste 'jig rten la grags pa kun rdzob yin no zhe na/_de la yang 'jig rten 'di gang yin par 'dod/_ci bstan bcos byed pa rnams sam/_/'on te skye bo phal pa yin/_rnam par rtog pa dang po ltar na dngos po
[\[141b.5\]]la phan tshun 'gal ba'i rang bzhin du mar 'gyur te/_gcig la yang bstan bcos byed pa mang po rnams rnam pa du mar sgo 'dogs pa'i phyir ro/_/gnyis pa ltar na bdag med pa dang las dang 'bras bu la sogs pa khas blang bar mi bya ste/_'di dag ni skye bo phal pa la grags pa ma yin no/_/_
[\[141b.6\]]'on te sgyu ma'i don kun rdzob kyi don yin no zhe na/_de la yang sgyu ma'i don zhes bya ba 'di gang yin pa brjod par bya [#]dgos so/_/gal te thams cad med pa yin na ni sngar bshad pa'i nyes par yang 'gyur la/_kun nas nyon mongs pa dang rnam par byang ba dag tu yang ji ltar 'gyur/_'on
[\[141b.7\]]te sgyu ma nor ba'i shes pas [#]yin na ni de'i tshe 'di shes bya nang gi yin pa'i tshul las khyad par ci yod/_ji ste kun rdzob sgra tsam zhig yin na ni de'i tshe legs par bshad pa dang nyes par bshad pa la sogs pa'i rnam par dbye ba [#]yang mi 'gyur te/_bstan par bya ba'i don med na sgra tsam
[\[142a\]]
[\[142a.1\]]khyad par med pa'i phyir ro/_/ji ste sgra'i don yin no zhe na/_de'i tshe ci yang khyad par med par ji ltar 'gyur/_bde ba la sogs pa so so [#]rang gis rig par bya ba gang yin pa de dag kyang gang gi nang du bsdu bar 'gyur/_re zhig kun rdzob tu ni ma yin te/_de dag
[\[142a.2\]]brjod du med pa'i phyir la/_kun rdzob kyi bden pa ni tha snyad gdags par bya ba yin pa'i phyir ro/_/de skad du mdo las kun rdzob kyi bden pa gang zhe na/_'jig rten gyi tha snyad ji snyed yi ge dang sgras bstan pa yin no zhes gsungs te/_'dis ni mdor na kun rdzob sgra'i don yin no
[\[142a.3\]]zhes bshad pa yin no/_/'on te snang ba dang rnam par brtag par bya ba'i don de dag gcig tu byas nas spyi'i rnam pa gzung ste/_de skad du brjod do zhes bya bar 'dod na ni de'i tshe don dam pa la yang thal bar 'gyur te/_de yang tshig gi ngo bor gzhag par [#]brjod par bya ba yin pa'i phyir ro/_/_
[\[142a.4\]]de dag don dam pa'i bden pa'i nang du 'dus pa yang ma yin te/_de la dngos por yod pa yod pa'i phyir ro/_/bden pa'i khyad par gzhan gyis kha bskang bar bya ba'i rnam pa gzhan yang yod pa ma yin no/_/'on te brten [#]nas skyes pa'i gzugs dang bde ba la sogs pa rang rig pa dag
[\[142a.5\]]la yang kun rdzob kyi bden pa zhes ming du 'dogs na ni dga' dgur thogs la/_zan yang byin cig_/phyin ci ma log pa de cung zad yod pas brtsad pa med do/_/ji ste skad cig las phan chad du mi gnas pa'i phyir mi brtan pa'i don ni kun rdzob kyi don no/_/de las bzlog pa rtag pa'i
[\[142a.6\]]don ni don dam pa'o zhe na/_de lta yin na grub pa sgrub pa nyid de/_'di ltar khyed kyis kyang dngos po skad cig par khas blangs la/_kho bo cag kyang der zad pas brtsad pa med do/_/de bzhin du kun rdzob kyi dngos po'i spyi'i mtshan nyid kyi ngo bo bdag med pa nyid la sogs pa'i chos nyid gang
[\[142a.7\]]yin pa de don dam par yin la/_de yang de bzhin gshegs pa rnams byung yang rung ma byung yang rung /_dus thams cad du mi 'gyur ba'i phyir rtag par 'dod do/_/'on te mi bden pa'i don kun rdzob yin no zhe na/_de'i tshe ji ltar de bden par 'gyur/_gcig la bden pa dang mi bden pa
[\[142b\]]
[\[142b.1\]]nyid phan tshun 'gal ba ni mi 'thad do/_/kun rdzob ni dngos po'i ngo bo ci yang rung ba zhig tu khas blangs bar bya dgos so/_/de lta ma yin na ji ltar des 'gro ba la bden pa zhes bya bar grub par 'gyur/_de [#]khas len na ni dam bcas pa'i don bor ba yin no/_/gzhan yang kun rdzob tshad
[\[142b.2\]]ma'am tshad ma ma yin pa zhig tu 'gyur grang na/_gal te tshad ma yin na ni 'di ji ltar kun rdzob yin/_'on [#]te tshad ma ma yin na ni 'di las ji ltar bdag med pa 'grub par 'gyur/_gdon mi za bar kun rdzob kyi sa bon rnam par shes pa la sogs pa don dam par yod pa yang khas
[\[142b.3\]]blang dgos te/_sa bon med pa'i kun rdzob ni mi 'thad do/_/sa bon gang yin pa de nyid ni dngos por grub pa yin no/_/gzhan yang dngos po'i ngo bo khas len na de la sgro btags pa brdzun pa'i ngo bo gang yin pa de ni kun rdzob kyi bden pa yin la/_sgro ma btags pa dngos po'i ngo bo ni
[\[142b.4\]]don dam pa'i bden pa yin pas bden pa gnyis rnam par dbye ba rung bar 'gyur ro/_/de khas mi len na ni kun rdzob kyang med/_don dam par rnam par gzhag par yang mi nus te/_rnam par gzhag pa'i rgyu med pa'i phyir ro/_/gzhan yang gal te don dam pa gyi na zhig yin
[\[142b.5\]]na ni de'i tshe gang gi don du sgrub par byed de 'di don dam par yang mi 'gyur ro/_/de ji ltar na ye shes kyis [#]nges par gzung ba yang yin/_'di ni don dam pa'i sgrar brjod par bya ba nyid du'ang 'os pa ma yin te/_'di ltar re zhig 'di don dam pa yang ma yin la/_'di'i don yang dam
[\[142b.6\]]pa ma yin no/_/'di ni ye shes dam pa'i don kyang ma yin te/_gyi na yin pa'i phyir ro/_/don dam pa gyi na nyid [#]cig yin na ni don dam par dngos po rnams med do zhes bya ba gyi na nyid cig bkag pa kho nar 'gyur te/_des na dngos po yod pa nyid du khas blangs par 'gyur ro/_/_
[\[142b.7\]]gzhan yang gal te kun rdzob dang don dam pa dag gcig par 'dod na ni/_de'i tshe bden pa gnyis su rnam par gzhag par ji ltar 'gyur te gnyis las gang yang rung ba zhig dor dgos pa kho nar 'gyur ro/_/'on te tha dad na ni de'i tshe gnyi ga yang so sor grub pa'i phyir dngos po nyid
[\[143a\]]
[\[143a.1\]]du thal bar 'gyur ro/_/ji ste tha dad pa dang tha dad pa ma yin pa'o zhe na/_gcig la phan tshun 'gal ba 'di gnyis su ji ltar 'gyur/_de nyid kyi phyir tha dad pa yang ma yin/_tha dad pa ma yin pa yang ma yin no zhes bya ba'i phyogs 'di yang rigs pa ma
[\[143a.2\]]yin te/_'gal ba'i phyir ro/_/'di ltar tha dad pa dang tha dad pa ma yin pa phan tshun spangs te gnas pa'i mtshan nyid 'di [#]dag ni gang yang rung ba zhig dgag pa cig shos bsgrub pa med na [#]med pa yin no/_/de ni de'i tshe [#]dgag par yang ji ltar nus te/_sgrub pa dang dgag pa dag cig
[\[143a.3\]]car gcig la 'gal ba'i phyir ro/_/gzhan yang khyed kyi ltar na bsod nams dang ye shes kyi tshogs rdzogs pa yang [#]rung bar dka'o/_/de med pa'i phyir sangs rgyas nyid kyang thob par dka' ba kho na ste/_'di ltar mchod pa dang phan gdags par 'dod pas gang byin pa de ni shin tu dang ba
[\[143a.4\]]skyed par byed kyi/_sbyin par bya ba dang /_sbyin pa po dang /_len pa mi dmigs pa la brten pa ni ma yin no/_/'di ltar ci sbyin par bya ba la sogs pa med pa'i phyir mi dmigs sam/_'on te yul ma yin pa'i phyir/_phyogs dang po ltar na sus kyang cung zad kyang ma byin pas bsod nams med
[\[143a.5\]]par thal bar 'gyur ro/_/sems can med pa'i phyir byang chub sems dpa' [#]rnams sems can rnams kyi [#]don gyi phyir yongs su ngal ba gang yin pa de yang don med par 'gyur te/_de lta bas na med pa nyid ma yin no/_/yul ma yin pa nyid kyang ma yin te/_bcom ldan 'das kyis sbyin par
[\[143a.6\]]bya ba la sogs pa'i dngos po gzigs pa'i phyir ro/_/de lta ma yin na ni bcom ldan 'das byang chub sems dpar gyur pas don du gnyer ba rnams la sras la sogs pa ji ltar yongs su [#]btang bar 'gyur/_khyed ni dmigs pa la brten pa'i sbyin pa la sogs pa rnam par dag par yang mi
[\[143a.7\]]'dod de/_de lta bas na tshogs yongs su rdzogs pa mi srid do/_/de med pas rgyu med pa'i phyir sangs rgyas nyid kyi go skabs kyang thag bsrings par 'gyur ro/_/gzhan yang chos thams cad ngo bo nyid med do zhes bya ba 'di la don gang yin par 'dod/_gal te bdag nyid kyis med pa'i phyir
[\[143b\]]
[\[143b.1\]]ngo bo nyid med do zhe na/_de'i tshe grub pa sgrub pa nyid de/_dngos po thams cad rgyu dang rkyen la rag las pa'i phyir kho bo cag kyang dngos po rnams rgyu med pa nyid du mi 'dod do/_/de lta ma yin na ltos pa med pa'i phyir rtag tu yod pa'am med par 'gyur ro/_/ji ste 'gags pa rnams yang de'i
[\[143b.2\]]bdag nyid du mi skye bas rang gi bdag nyid kyis dngos po med pa'i phyir ngo bo nyid med do zhe na/_'di yang grub pa sgrub pa nyid de/_kho bo cag kyang 'gags pa rnams kyang skye bar ni mi 'dod do/_/'on te rang bzhin de la dus thams cad du mi gnas pa'i phyir ngo bo nyid med par 'dod do zhe
[\[143b.3\]]na/_de yang grub pa sgrub par byed pa nyid de/_skyes ma thag tu 'jig pa nyid kyis skad cig ma yin pa'i phyir skad cig pa'i dngos po rnams skad cig ma gzhan du gnas par yang mi 'dod do/_/ji ste ji ltar byis pa rnams kyis gzung ba dang 'dzin pa'i dngos por yongs su brtags
[\[143b.4\]]pa don dam par de'i bdag nyid du med pa'i phyir ngo bo nyid med do zhe na/_de lta na yang grub pa sgrub pa kho na ste/_kho bo cag kyang kun brtags pa'i bdag nyid kyis ngo bo nyid med par 'dod pa nyid do/_/de lta ma yin na thams cad de kho na nyid mthong ba kho nar 'gyur ro/_/gzhan yang gal
[\[143b.5\]]te dngos po thams cad don dam par byis pa so so'i skye bos kun brtags pa'i bdag nyid gzung ba dang 'dzin pa'i rnam pa dang bral du zin kyang 'on kyang 'phags pa'i ye shes kyi spyod yul gnyis su med pa'i bdag nyid du ni gnas pa kho na'o/_/de lta ma yin te gal te [#]'di yang med pa'i phyir
[\[143b.6\]]ngo bo nyid med pa nyid du 'gyur na ni de'i tshe kun nas nyon mongs pa dang rnam par byang bar mi 'gyur ro/_/de bzhin du chos thams cad ma skyes pa'o [#]zhes bya ba 'di la yang ma skyes pa'i don 'di gang yin par 'dod gal te dngos po thams cad dang po ma skyes pa'i phyir ma skyes pa yin no zhe na/_'di
[\[143b.7\]]yang grub pa sgrub pa nyid de kho bo cag kyang 'khor ba thog ma med par ni 'dod do/_/'on [#]te sngar skyes zin pa'i dngos po gang yin pa de yang mi skye ba'i phyir chos thams cad ma skyes pa'o zhe na/_de lta na yang grub pa sgrub pa nyid do/_/kho bo cag kyang sngar skyes zin pa yang skye bar mi 'dod de/_de ni zhig
[\[144a\]]
[\[144a.1\]]pa'i phyir ro/_/'on te sngon med pa ci yang mi skye ba'i phyir ma skyes pa'o zhe na/_de lta na yang mi 'dod pa bsgrubs pa ma yin te/_'khor ba na sngon med pa'i sems can 'byung bar ni [#]mi 'dod do/_/chos sngon med par skye bar yang mi 'dod de/_dus thams cad du sngar 'gags
[\[144a.2\]]pa dang rigs mthun pa'i chos skye ba'i phyir ro/_/'on te ji ltar byis pas kun brtags pa'i rang gi mtshan nyid du ma skyes pa'i phyir ma skyes pa'o zhe na/_de lta na yang 'gal ba med de/_brtags pa'i ngo bo nyid du skye bar mi 'dod pa'i phyir ro/_/ci ste bdag nyid mi skye ba'i phyir ma skyes pa'o zhe na/_
[\[144a.3\]]de'i tshe yang dngos po thams cad rgyu dang rkyen la rag las pa'i phyir 'gal ba med de/_ji skad du sngar bshad pa yin no/_/'on te thams cad kyi thams cad du mi skye ba'i phyir ro zhe na/_de lta na ni mthong ba la sogs pa dang 'gal ba bzlog par dka'o/_/'on te 'di dag phan tshun khyad par mi skye
[\[144a.4\]]ba'i phyir ma skyes pa'o zhe na/_de lta na yang gal te de bzhin nyid kyi ngo bo las bsams nas smra na de'i tshe nyes pa med do/_/'on te 'jig rten na grags pa'i ngo bo nyid kyi dbang du byas na ni/_de'i tshe mthong ba la sogs pa dang 'gal ba gang gis bzlog par 'gyur/_ji ste rang gi ngo bo las
[\[144a.5\]]don dam pa gzhan du gyur pa bya ba'i mtshan nyid kyi [#]skye ba dang bral ba'i phyir ma skyes pa'o zhe na/_de lta na yang nyes pa med de/_dngos po thams cad la bya ba med pa'i phyir ro/_/'on te dbang phyug la sogs pa gzhan gyis ma bskyed [#]pa'i phyir ro [#]zhe na/_de lta na yang mi 'dod pa ma yin te/_
[\[144a.6\]]dbang phyug la sogs pa 'ga' yang mi 'dod pa'i phyir ro/_/de lta na rnam pa 'dis gzod ma nas zhi ba dang /_rang bzhin gyis yongs su mya ngan las 'das pa la sogs pa'i tshig gi don kyang dpyad par bya ba kho na'o/_/gzhan yang mdo sde mang po dang 'gal ba gzhan yang snang ba nyid de/_
[\[144a.7\]]de skad du 'phags pa dgongs pa nges par 'grel pa las/_de lta bas na ngas mtshan nyid ngo bo nyid med pa nyid las [#]dgongs nas chos thams cad ma skyes pa'o zhes bshad do zhes gsungs te mtshan nyid ngo bo nyid med pa nyid kyang kun brtags pa'i ngo bo nyid kho na la rnam par gzhag [#]pa yin no/_/_
[\[144b\]]
[\[144b.1\]]theg pa chen po la dad pa las kyang rigs kyi bu byang chub sems dpa' chos la tshul bzhin ma yin par sgra ji bzhin par rab tu rnam par 'byed pa la theg pa chen po la dad pa'i skye mched du mi 'gyur ro/_/sgra ji bzhin du ma yin par dgongs pa'i tshul bzhin du yid la byed pa la theg pa chen po la dad
[\[144b.2\]]pa'i skye mched du 'gyur ro/_/rigs kyi bu 'di ltar byang chub sems dpa' chos la tshul bzhin ma yin par sgra ji bzhin du rnam par 'byed pa la dam pa ma yin pa'i lta ba nyi shu rtsa brgyad 'byung bar 'gyur te/_'di lta ste mtshan ma'i lta ba dang /_lta ba ma yin par lta ba'i lta ba dang /_tha
[\[144b.3\]]snyad la skur pa 'debs pa'i lta ba dang /_kun nas nyon mongs pa la skur pa 'debs pa'i lta ba dang /_de kho na nyid la skur pa 'debs pa'i lta ba dang zhes bya ba la sogs pa rgyas par gsungs nas rigs kyi bu de la mtshan ma'i lta ba gang zhe na/_ngas sbyor ba las byung ba'i ngo bo nyid las
[\[144b.4\]]dgongs te/_chos rnams med pa nyid du bstan pa gang yin pa la sgra ji bzhin du mngon par zhen cing /_kun nas nyon mongs pa'i chos rnams dang /_rnam par byang ba'i chos rnams kyang med pa nyid du mngon par zhen te/_med pa nyid kyi mtshan ma nye bar bzung nas med pa'i lta bar 'gyur te/_
[\[144b.5\]]de bas na mtshan ma'i lta ba zhes bya'o/_/de la lta ba la ma yin par lta ba'i lta ba ni byang chub sems dpa' med pa nyid du lta ba ste/_de la [#]sgra ji bzhin du mngon par zhen pa ni lta bar [#]'du shes su mi 'gyur te/_med par lta ba gang yin pa de ni [#]de'i lta ba chen po yin no/_/[#]de lta bas na lta ba la [# ]
[\[144b.6\]]ma yin par lta ba'i lta ba zhes bya'o/_/de la tha snyad la skur pa 'debs pa'i lta ba dang /_kun nas nyon mongs pa la skur pa 'debs pa'i lta ba dang /_de kho na nyid la skur pa 'debs pa'i lta ba ni mtshan ma'i lta ba des thams cad la skur pa btab na tha snyad la skur pa 'debs pa'i lta
[\[144b.7\]]ba la yang mngon par zhen par 'gyur/_kun nas nyon mongs pa la skur pa 'debs pa'i lta ba la yang mngon par zhen par 'gyur/_de kho na nyid la skur pa 'debs pa'i lta ba la yang mngon par zhen par 'gyur ro zhes gsungs te/_de bas na lta ba thams cad mtshan ma'i lta ba'i gzhi can
[\[145a\]]
[\[145a.1\]]kho na'o zhes rgyas par brjod do/_/'phags pa lang kar gshegs pa las kyang /_brtags pa'i dngos po med pa ste/_/gzhan gyi dbang ni yod pa yin/_/sgro 'dogs pa dang skur 'debs pa'i/_/mtha' la rtog pa brlag par 'gyur/_/brtags pa'i
[\[145a.2\]]ngo bo nyid kyis ni/_/chos rnams thams cad ma skyes pa/_/gzhan gyi dbang la brten nas ni/_/mi rnams kyi ni rnam rtog skye/_/zhes gsungs te/_'di las ni gzhan gyi dbang gi ngo bo nyid rten cing 'brel bar 'byung ba ni don dam par yod la/_de la kun brtags pa'i ngo bo nyid kyis skye ba
[\[145a.3\]]med pa la sogs par bshad do zhes bstan par 'gyur ro/_/yang de nyid las/_phung po la ni bdag med de/_/bdag la'ang phung po med pa nyid/_/de dag ji ltar rtag bzhin min/_/de dag med pa nyid kyang min/_/zhes gsungs te/_dgag pa 'di gnyis kyis kyang phung po rnams yod
[\[145a.4\]]pa nyid du bstan pa yin no/_/stong pa nyid [#]chen po'i mdo las kyang /_las kyang yod/_rnam par smin pa yang yod de/_byed pa po ni mi dmigs so zhes gsungs pa de dang yang 'gal te/_'di ltar gal te don dam par las kyang yod/_rnam par smin pa yang yod na ni de'i tshe chos thams
[\[145a.5\]]cad ngo bo nyid med par mi 'gyur ro/_/'on te kun rdzob tu yod na ni de'i tshe byed pa po yang kun rdzob tu yod pas byed pa po mi dmigs so zhes brjod par mi bya'o/_/yang 'phags pa lang kar gshegs pa las/_ji ltar byis pas rnam brtags ltar/_/dngos po thams cad yod pa nyid/_/_
[\[145a.6\]]gal te ji ltar mthong de nyid/_/thams cad de nyid mthong bar 'gyur/_/chos rnams thams cad med pa'i phyir/_/kun nas nyon mongs dag pa med/_/de dag ji ltar mthong bzhin min/_/de dag med pa nyid kyang min/_/zhes gsungs te/_'di las ni chos thams cad med pa nyid yin na kun
[\[145a.7\]]nas nyon mongs pa dang /_rnam par byang ba la skur pa 'debs pa'i nyes par thal bar 'gyur ro zhes bstan pa yin no/_/yang de nyid las/_don yod ma yin sems nyid de/_/phyi rol don mthong log pa yin/_/rigs pas rnam par lta rnams kyi/_/gzung dang 'dzin pa 'gag par
[\[145b\]]
[\[145b.1\]]'gyur/_/ji ltar byis pas rnam brtags ltar/_/phyi rol don ni yod ma yin/_/bag chags kyis ni bsgribs pa'i sems/_/don du snang bar [#]rab tu 'byung /_/zhes gsungs so/_/'phags pa sa bcu pa las kyang /_'di lta ste/_khams gsum pa 'di ni sems tsam mo zhes
[\[145b.2\]]gsungs te/_de bzhin du 'phags pa dgongs pa nges par 'grel pa dang /_lang kar gshegs pa dang /_stug po bkod pa la sogs pa las/_chos thams cad sems tsam gyi lus nyid du bstan pa'i phyir sems kho na don dam par yod kyi/_gzhan ni ma yin no zhes bstan par
[\[145b.3\]]'gyur ro/_/de'i phyir chos thams cad ngo bo nyid med pa nyid du [#]'grub par mi 'gyur ro/_/'phags pa dkon mchog brtsegs pa las kyang /_'od srungs rtag ces bya ba 'di ni mtha' gcig go/[ #]/'od srungs mi rtag ces bya ba 'di ni mtha' gnyis pa'o/_/'od srungs de bzhin du yod
[\[145b.4\]]ces bya ba 'di [#]ni mtha' gcig go/_/'od srungs med ces bya ba 'di ni mtha' gnyis pa'o/_/mtha' 'di gnyis kyi dbus gang yin pa ni gtan [#]du med pa/_mi gnas pa/_snang ba med pa/_rnam par rig pa med pa gnas pa [#]med pa ste/_'di ni [#]chos rnams kyi dbu ma'i lam la yang dag
[\[145b.5\]]par so sor rtog pa'o zhes gsungs te/_'dis ni rnam par shes pa don dam par yod pa/_bstan du med pa la sogs pa'i yon tan dang ldan pa/_rtag pa dang chad pa'i mtha' gnyis dang bral ba yod do zhes bstan pa yin no/_/de nyid kyi dbang du mdzad nas 'phags pa dkon mchog
[\[145b.6\]]sprin las kyang /_rigs kyi [#]bu gal te don dam pa zhig yod par ma gyur na ni tshangs par spyod pa'i don med par 'gyur ro zhes gsungs so/_/'phags pa dkon mchog brtsegs pa de nyid las gang dag rnam par shes pa don dam par yod pa de la yang skur ba btab nas chos thams
[\[145b.7\]]cad stong pa nyid du mngon par zhen cing stong pa nyid du lta ba de dag ni gsor mi rung ngo zhes bstan te/_ji skad du 'od srungs gang zag tu lta ba'i ri rab tsam ni bla'i/_mngon pa'i nga rgyal can stong pa nyid du lta ba ni ma yin no zhes bya ba la sogs pa gsungs pa lta bu'o/_/de nyid kyi phyir ma rung
[\[146a\]]
[\[146a.1\]]par mi 'gyur bar bya ba'i phyir bcom ldan 'das kyis 'phags pa dgongs pa nges par 'grel pa las stong pa nyid kyi mtshan nyid gsungs te/_byams pa gzhan gyi dbang gi mtshan nyid dang /_yongs su grub pa'i mtshan nyid la kun nas nyon mongs pa dang /_rnam par
[\[146a.2\]]byang bar kun brtags pa'i mtshan nyid dang /_rnam pa thams cad du gtan bral ba gang yin pa de ni de la mi dmigs te/_'di ni stong pa nyid kyi mtshan nyid mtha' dag ces bya'o zhes gang gsungs pa yin no/_/gang 'phags pa rnams kyis so so rang gis [#]rig par bya ba don dam pa'i
[\[146a.3\]]dngos po gdon mi za bar yod do/_/gzhan du na 'phags pa dgongs pa nges par 'grel pa las brjod pa ni dngos po med pa can ma yin no/_/dngos po de yang gang zhe na/_gang 'phags pa'i ye shes dang gang 'phags pa'i gzigs pas brjod du med pa nyid du mngon par rdzogs
[\[146a.4\]]par sangs rgyas pa ste/_brjod du med pa'i chos nyid de kho na mngon par rdzogs par 'tshang rgya bar bya ba'i phyir 'dus byas zhes bya ba dang de bzhin du 'dus ma byas zhes bya bar ming du btags so zhes gsungs pa gang yin pa 'di dang 'gal bar 'gyur ro/_/khyod kyis don dam par na theg pa chen
[\[146a.5\]]po'i mtshan nyid kyi theg pa ni gcig kho nar zad de/_lhag ma ni ma yin no zhes brjod pa gang yin pa de yang rigs pa dang /_lung dang 'gal te/_'di ltar sgrub pa'i rnam pa sna tshogs mthong ba'i phyir sems can rnams dad pa sna tshogs par dmigs so/_/gang gi phyir kha cig ni gcig
[\[146a.6\]]tu gzhan la phan pa'i bsam pa la zhugs par snang ngo /_/gzhan dag ni rgyu med pa kho nar pha rol po sdug bsngal ba kho nar mngon par dga'o/_/gzhan dag ni bdag la phan pa dang /_bde ba chung ngu la yid chags shing gzhan la 'khu ba yin no/_/de bzhin du kha cig ni rang gi bde ba phun
[\[146a.7\]]sum tshogs pa sgrub pa lhur len cing pha rol la gnod cing sdug bsngal ba las [#]rnam par log pa yin no/_/la la ni 'khor ba'i bde ba tsam 'dod cing bsod nams dag byed do/_/de bzhin du gzhan dag ni srid pa'i bde ba 'dod pa las rnam par log cing bdag nyid rnam par thar par bya ba'i phyir
[\[146b\]]
[\[146b.1\]]brtson par byed do/_/gzhan dag ni pha rol po kho na grol bar bya bar sems shing rdzogs pa'i byang chub kyi go 'phang gi rgyu sbyin pa la sogs pa'i pha rol tu phyin pa dag la rab tu 'jug par dmigs so/_/de lta bas na de ltar sgrub pa dpag tu med pa dmigs nas de'i rgyu'i bye brag sems
[\[146b.2\]]can rnams kyi 'dod pa'i mtshan nyid rjes su dpag par bya ste/_'bras bu'i bye brag ni rgyu'i bye brag gis byas pa yin pa'i phyir ro/_/bdag nyid 'dod pa'i sgo kho na nas 'jug pa mthong ba'i phyir dad pa kho na 'jug pa'i rgyu yin no zhes bya bar nges so/_/sems can rnams kyi dad pa'i bye brag
[\[146b.3\]]de yang rigs kyi bye brag med na med pa yin pas de'i phyir sems can rnams kyi rigs tha dad pas ji ltar mthun par rigs kyis byas pa'i sgrub pa'i bye brag gi sgo nas theg pa'i mtshan nyid 'bras bu yang sna tshogs pa nyid yin no zhes rigs pas theg pa [#]sna tshogs pa nyid du nges pa kho na'o/_/_
[\[146b.4\]]khams kyi tshogs kyi mdo la sogs pa las kyang /_sems can [#]ni khams sna tshogs pa yin par bstan to/_/bcom ldan 'das kyis [#]khams sna tshogs mkhyen pa'i stobs gsungs pa gang yin pa de yang khams sna tshogs pa nyid med par ji ltar 'gyur/_'phags pa lang kar
[\[146b.5\]]gshegs pa las kyang /_mngon par rtogs pa'i rigs lngar nye bar bstan to/_/'phags pa blo gros mi zad pas [#]bstan pa las kyang gsum po 'di dag ni nges par 'byin par byed pa'i theg pa yin te/_'di lta ste nyan thos kyi theg pa dang /_rang sangs rgyas kyi theg pa dang /_theg
[\[146b.6\]]pa chen po [#]zhes gsungs so/_/de bzhin du mdo sde mang po gzhan dag las kyang nyan thos la sogs pa'i theg pa gsum bstan pa'i phyir lung gi sgo nas kyang theg pa sna tshogs pa [#]nyid du grub bo/_/'phags pa dam pa'i chos pad+ma dkar po la sogs pa las/_theg pa ni gcig kho
[\[146b.7\]]na'o zhes bstan pa gang yin pa de yang dgongs pa can du blta bar bya ste/_mnyam pa nyid la dgongs pa la sogs par bstan pa'i phyir ro/_/de la dgongs pa ni 'di yin te/_chos kyi dbyings kyi mtshan nyid kyi theg pa tha dad pa ma yin pas theg pa gcig pa nyid de/_theg pa ni bgrod par
[\[147a\]]
[\[147a.1\]]bya ba yin pa'i phyir ro/_/yang na nyan thos la sogs pa bgrod par byed pa'i gang zag bdag med par mtshungs pa nyid med pa'i phyir theg pa gcig pa [#]nyid do/_/yang na rnam par grol ba'i mtshan nyid gang yin pa de tha dad pa ma yin pa'i phyir theg pa gcig pa nyid
[\[147a.2\]]do/_/yang na rig pa [#]ma nges pa'i nyan thos rnams theg pa chen po kho nas nges par 'byung ba'i phyir theg pa gcig pa nyid du bstan to/_/rnam pa gcig tu na bcom ldan 'das rnams thugs rje chen po dang ldan pas sems can thams cad la bdag nyid lta bu'i bsam pa brnyes la/_
[\[147a.3\]]nyan thos kyi rigs su skyes pa sngon byang chub kyi tshogs yang dag par bsgrubs pa rnams kyis kyang [#]sangs rgyas su bya ba'i bsam pa thob ste/_bsam pa tha dad pa ma yin pa thob pa de'i phyir theg pa gcig pa nyid do/_/rnam pa gcig tu na bcom ldan 'das bdag nyid kyis [#]nyan thos
[\[147a.4\]]la sogs pa'i theg pas rnam pa du mar nges par 'byung ba lta bu'i sgo nas yongs su mya ngan las 'das par bstan pa'i phyir theg pa gcig pa nyid do/_/yang na theg pa chen po las mchog tu gyur pa'i theg pa gzhan med pa'i phyir de'i dbang du mdzad nas theg pa gcig pa [#]nyid du bshad
[\[147a.5\]]do zhes de lta bu'i dgongs pas theg pa gcig pa nyid du bstan to/_/yang na nyan thos kyi rigs su ma nges pa rnams kun du drang ba'i phyir dang byang chub sems dpa'i rigs su ma nges pa rnams yang dag par gzung [#]ba'i phyir te/_dgongs pa 'di ni bcom ldan 'das kyis 'phags pa chos bcu pa dang /_
[\[147a.6\]]'phags pa dgongs pa nges par 'grel pa dang 'phags pa lang kar gshegs pa la sogs pa las gsal bar bstan pa nyid do/_/gzhan yang byang chub sems dpa' skye ba brgyud pa du mas tshogs yongs su rdzogs par byed pa rnams kyis sangs rgyas nyid kyi go 'phang thob par 'gyur gyi/_nyan thos kyis [#]srid pa'i
[\[147a.7\]]kun tu sbyor ba ma lus pa spangs pa la ni gang gis na de dag gis skye ba brgyud pa du mas bsgrub par bya ba'i sangs rgyas nyid thob par 'gyur ba yang srid par nying mtshams sbyor ba ni 'ga' yang mi srid do/_/ji [#]ltar srid pa'i rtsa ba phra rgyas te/_/zhes bshad la de dag kyang bdag tu 'dzin pa
[\[147b\]]
[\[147b.1\]]las rab tu 'byung ba kho na'o zhes bya ba ni nges pa dang 'dod pa yin no/_/'phags pa rnams ni bdag tu lta ba dang 'gal ba bdag med pa'i lam goms pas phra rgyas thams cad rtsa ba dang bcas te bcad pa nyid do/_/de chad na de dag gi skye ba yang gzhi med pa'i phyir chad pa yin pas de dag gi
[\[147b.2\]]skye ba brgyud pa du mas [#]bsgrub par bya ba sangs rgyas nyid thob par lta ga la 'gyur/_gang yang bcom ldan 'das kyis dam pa'i chos pad+ma dkar po las nyan thos rnams sangs rgyas nyid du lung bstan pa mdzad pa gang yin pa de ni sprul pa'i nyan thos rnams sprul nas sam/_byang chub tu
[\[147b.3\]]yongs su bsngo ba rnams las dgongs nas mdzad pa yin no zhes bya bar blta ste/_'di ni bcom ldan 'das kyis 'phags pa lang kar gshegs pa la sogs pa las bstan pa nyid do/_/gang yang 'phags pa ting nge 'dzin gyi rgyal po las/_'di na snod min sems can 'ga' yang
[\[147b.4\]]med/_/'gro ba 'di dag thams cad sangs rgyas 'gyur/_/zhes 'byung ba gang yin pa de yang bshad pa'i dus de na nye ba'i 'gro ba rnams las [#]dgongs nas gsungs so zhes bya bar khong du chud par bya'o/_/kha cig las sems can thams cad ni de bzhin gshegs pa'i snying po can no zhes
[\[147b.5\]]'byung ba gang yin pa de yang de bzhin nyid kyi mtshan nyid de bzhin nyid la dgongs nas gsungs pa yin no/_/de lta bas na don dam par theg pa gsum yang yod pa nyid la chos thams cad kyang ngo bo nyid dang bcas pa nyid do zhes zer te/_phyogs snga ma yin no/_/de lta bas na 'di la lan gdab [# ]
[\[147b.6\]]par bya ste/[ (]da [,]de [)]la re zhig lung gi sgo nas ni chos thams cad ngo bo nyid med par sgrub nus pa ma yin te/_de su yang khas mi len pa'i phyir ro zhes bya ba la sogs pa smras pa gang yin pa de la brjod par bya'o/_/ci su yang khas mi len pa'i phyir lung gcig tu blang bar bya ba ma yin pa kho na'am/_
[\[147b.7\]]'on te blang bar bya ba nyid kyang yin/_de la re zhig phyogs dang po ltar [#]ni rigs pa ma yin te/_de lta na ni su yang lung gang la yang brten par bya ba yang [#]ma yin par 'gyur te/_de su yang khas mi len pa'i phyir ro/_/de la kha cig nga rgyal gyis sam/_don du mi gnyer bas sam/_sdig pa'i
[\[148a\]]
[\[148a.1\]]grogs po dang phrad pas sam/_yid rnam par rmongs pas sam/_dge ba'i bshes gnyen yang dag pa ma rnyed pas sam/_gzhan gyi ngor 'jug pas sam/_dad pa la sogs pa'i dbang po dang bral bas sam/_legs par rtogs pa'i mkhas pa
[\[148a.2\]]dang bral bas bcom ldan 'das kyi gsung rab rin po che thog ma dang tha ma dang bar du dge ba la mi brten du zin kyang ci de tsam gyis mkhas pa rang dang gzhan la phan pa skyed par byed pa'i thabs thob pa legs par rtog pa la mkhas pa rnams kyang rten [#]par mi byed dam/_tshong pa ngan pa
[\[148a.3\]]rnams kyis rin thang med pa'i nor bu rin po che yongs su ma shes nas bor zhes te/_tshong pa bzang po legs par rtog pa la mkhas pa rnams kyang de mi len pa ni ma yin no/_/'on te bsregs pa dang bdar ba dang bcad pa dag gis gser bzang po bzhin du mngon sum dang rjes su
[\[148a.4\]]dpag pa dang phan tshun 'gal ba dag gis mi 'gal ba'i phyir dang /_lung gzhan yang de las [#]bzlog pa nyid kyi phyir mkhas pa mngon par mtho ba dang /_nges par legs pa'i 'bras bu 'dod pa phun sum tshogs pa ma lus par bsgrub pa la gzo [#]ba rnams kyis de yongs su spangs
[\[148a.5\]]nas/_gsung rab rin po che gcig tu dge ba gang yin pa de la brten par bya ba kho na'o zhes bya ba'i phyogs yin na ni/_de'i tshe khyed bcom ldan 'das kyi gsung rab nyid yongs su brtags te khas len na ni bcom ldan 'das kyis shes rab kyi pha rol tu phyin pa la sogs pa las
[\[148a.6\]]dbu ma'i lam gsal [#]rab tu bstan pa mdzad pa 'di la yang ci'i phyir mi brten/_gal te bdag nyid de la brten mi nus su [#]chug na'ang /_'on kyang 'phags pa klu sgrub kyi zhal snga nas/_rigs pa'i sgron ma'i tshogs rnam pa du mas 'di gsal rab tu brjod na de'i stobs kyis kyang ci'i
[\[148a.7\]]phyir khas mi len/_de nyid kyi phyir slob dpon de ni bcom ldan 'das kyis de ston pa'i phyir dang /_sa dang po thob pa'i phyir 'phags pa lang kar gshegs pa la sogs pa las lung bstan to/_/gal te 'dis 'di log par ston par 'gyur na ni bcom ldan 'das kyis de ltar lung
[\[148b\]]
[\[148b.1\]]ston par yang mi 'gyur ro/_/de'i phyir slob dpon gyi tshig spangs na bcom ldan 'das kyi bka' spangs pa kho nar 'gyur ro/_/de lta bas na de lung dang ldan pas 'phags pa klu sgrub kyi zhal snga nas bstan pa'i lam bor nas/_'phags pa ma yin pa'i skye bos rab tu bstan
[\[148b.2\]]pa la brten par ni rigs pa ma yin no/_/kho bo cag gi [#]sgra rnams la don dam pa'i 'brel pa 'ga' yang mi 'dod do/_/de'i phyir de bkag pas mi 'dod par 'gyur ba ma yin no/_/'on kyang 'di ni brda mngon par shes pa la smra ba po'i 'dod pas tha snyad kyi sgo nas ston par
[\[148b.3\]]byed do/_/don dang skabs la sogs pas 'khrul pa med pa'i mis brjod pa'i sgra rnams brjod par 'dod pa'i don dang 'brel pa med par yang rnam pa thams cad du nges par bya bar mi nus te/_gzhan du na tha snyad thams cad chad pa kho nar 'gyur ro/_/sdang ba ma yin pa dang /_
[\[148b.4\]]ma rmongs pa dang /_ma chags pa rnams kyi tshig bden pa'i don nyid ston pa'i phyir thams cad kyi tshig log pa'i don nyid kyang ma yin te/_de ni rang gi rgyud la yang nges pa'i phyir ro/_/de'i phyir bka' gang zhig tshul gsum gyi brtag pas yongs su dag pa thog ma dang tha ma dang bar du
[\[148b.5\]]dge bar nges pa de ni mi slu ba'i phyir de mkhas pa rnams kyis brten par bya ba nyid do/_/kho bo cag ni de bzhin gshegs pa'i gsung rab dang zhe 'gras pa'i mi [#]mu stegs can rnams la/_de sgrub pa'i phyir bcom ldan 'das kyi bka' tshad ma nyid du brjod pa ni ma yin no/_/'on
[\[148b.6\]]kyang lung gi don dpyod na de'i lung dang ldan pa la de khungs nyid du rab tu ston to/_/de ston par byed pa'i bcom ldan 'das kyi bka' med pa nyid do zhes brjod par yang rigs pa ma yin te/_'di ltar bcom ldan 'das kyis nges pa'i don gyi mdo la brten par gsungs kyi/_drang ba'i don
[\[148b.7\]]la ni ma yin no/_/nges pa'i don kyang gang la bya zhe na/_tshad ma dang bcas pa dang /_don dam pa'i dbang du mdzad nas bshad pa gang yin pa ste de ni de las logs shig gzhan gang du yang drang bar mi nus pa'i phyir ro/_/chos thams cad mi skye ba yang tshad mas yang dag par grub ste/_
[\[149a\]]
[\[149a.1\]]de nyid kyi phyir de ni rigs pa dang ldan pa nyid kyis don dam pa zhes bya'o/_/de skad du 'phags pa chos yang dag par sdud pa las/_mi skye ba ni bden no/_/skye ba la sogs pa chos gzhan ni mi bden te/_brdzun pa slu ba'i chos can no zhes gsungs so/_/_
[\[149a.2\]]'phags pa bden pa gnyis bstan pa las kyang /_lha'i bu don ni don dam par mi skye ba [#]yin no zhes gsungs te/_de ni kun nas nyon mongs pa dang /_rnam par byang ba'i chos thams cad la rnam par gzhag gi 'ga' tsam la ni ma yin no/_/de bzhin du yang de nyid las/_lha'i bu 'di
[\[149a.3\]]lta ste dper na kham sa'i [#]snod kyi nang gi nam mkha' gang yin pa dang /_rin po che'i snod kyi nang gi nam mkha' gang yin pa 'di ni don dam par nam mkha'i khams kho nar zad de/_'di la tha dad du bya ba cung zad kyang med do/_/lha'i bu de bzhin du kun nas nyon mongs pa gang yin pa de yang
[\[149a.4\]]don dam par shin tu mi skye ba nyid do/_/rnam par byang ba gang yin pa de yang don dam par shin tu mi skye ba nyid do/_/'khor ba yang don dam par shin tu mi skye ba nyid do/_/mya ngan las 'das pa'i bar du yang don dam par shin tu mi skye ba nyid de/_'di la tha dad du bya ba cung zad kyang med do/_/_
[\[149a.5\]]de ci'i phyir zhe na/_don dam par chos thams cad shin tu ma skyes pa'i phyir ro zhes gsungs te/_de ltar na skye ba med pa 'di yang don dam pa dang mthun pa'i phyir don dam pa zhes bya'i dngos su ni ma yin te/_dngos su ni don dam pa spros pa thams cad las 'das pa'i phyir ro/_/de'i phyir gang
[\[149a.6\]]cung zad ji tsam du skye ba med pa la sogs pa'i mtshan nyid kyi don dam pa'i dbang du bstan pa mdzad pa de thams cad ni nges pa'i don du gzung bar bya la bzlog pa ni drang ba'i don to/_/de skad du 'phags pa blo gros mi zad pas bstan pa las/_nges pa dang drang ba'i don gyi mdo sde'i mtshan nyid
[\[149a.7\]]bshad de/_nges pa'i don gyi mdo sde ni gang /_drang ba'i don gyi mdo sde ni gang zhe na/_mdo sde gang dag kun rdzob bsgrub [#]pa bstan pa de dag ni drang ba'i don zhes bya'o/_/mdo sde gang dag don dam pa bsgrub [#]pa bstan pa de dag ni nges pa'i don zhes bya'o/_/mdo sde gang dag tshig dang yi
[\[149b\]]
[\[149b.1\]]ge sna tshogs bstan pa gang yin pa de dag ni drang ba'i don zhes bya'o/_/mdo sde gang dag zab mo blta [#]dka' ba rtogs par dka' ba bstan pa de dag ni nges pa'i don zhes bya'o/_/mdo sde gang dag bdag dang /_sems can dang /_srog dang /_gso ba dang /_skyes bu dang /_gang zag
[\[149b.2\]]dang /_shed las skyes pa dang /_shed bu dang /_byed pa po dang /_tshor ba po skad sna tshogs kyis bshad par bya ba bdag po med pa las bdag po lta bur bstan pa de dag ni drang ba'i don zhes bya'o/_mdo sde gang dag dngos po stong pa nyid dang /_mtshan ma med pa dang /_smon pa med pa
[\[149b.3\]]dang /_mngon par 'du byed pa med pa dang /_skye ba med pa dang /_ma skyes pa dang /_sems can med pa dang /_srog med pa dang /_gang zag med pa dang /_bdag po med pa rnam par thar pa'i sgo ston pa de dag ni nges pa'i don zhes bya'o zhes rgyas par gsungs pa gang yin pa'o/_/skye ba
[\[149b.4\]]med pa la sogs pa bstan pa mdo gzhan dag las dgongs pa gzhan gyi nges pa'i don du bshad do zhes brjod par yang rigs pa ma yin te/_de lta na ni bdag la sogs pa bstan pa yang nges pa'i don du 'gyur ro/_/de lta bas na don dam pa brjod pa kho na nges pa'i don yin la/_bzlog
[\[149b.5\]]pa ni drang ba'i don yin no zhes bya bar khong du chud par bya'o/_/'phags pa sangs rgyas thams cad kyi yul la 'jug pa ye shes snang ba'i rgyan las kyang /_nges pa'i don gang yin pa de ni don dam pa'o zhes gsungs la/_skye ba med pa la sogs pa yang 'phags pa blo gros mi zad
[\[149b.6\]]pas bstan pa las/_nges pa'i don to zhes bstan te/_de lta bas na skye ba med pa la sogs pa kho na don dam pa'o zhes bya bar nges so/_/gal te de lta yin na/_'o na ji ltar bcom ldan 'das kyis 'phags pa dgongs pa nges par 'grel pa las/_ngo bo nyid gsum po ngo bo nyid med
[\[149b.7\]]pa rnam pa gsum las dgongs nas chos thams cad ngo bo nyid med par bstan zhe na/_'di ni nyes pa med de/_gang dag kun rdzob pa'i ngo bo nyid la yang skur pa 'debs par byed pa dang /_dam pa ma yin pa'i bstan bcos mnyan pa la sogs pa la mngon par zhen pas blo gros phyin ci
[\[150a\]]
[\[150a.1\]]log tu gyur pa gang dag kun rdzob tu yod pa ma yin pa brdzun pa kho na la yang rtag pa la sogs pa'i dngos por sgro 'dogs shing gzugs la sogs pa ji ltar snang ba yang ji lta ba de bzhin du yongs su 'dzin par 'gyur ba de dag sgro 'dogs pa dang skur pa 'debs pa'i
[\[150a.2\]]mtha' gnyis su lhung ba'i blos don dam pa'i tshul gyi rgya mtsho mtha' gnyis dang bral ba shin tu zab mo la mi 'jug pas de'i don du bcom ldan 'das kyis skye ba med pa la sogs pa bstan pa don dam pa'i dbang du mdzad pa kho nar brjod cing ngo bo nyid med pa rnam pa gsum gyi dgongs pa
[\[150a.3\]]bstan pas dbu ma'i lam mtha' gnyis dang bral ba rab tu bstan pa'i phyir nges pa'i don kho na gzhung 'dzugs par mdzad pa yin no/_/dbu ma pa rnams kyang ngo bo nyid gsum rnam par gzhag pa khas mi len pa ni ma yin te/_gzhan du na mthong ba la sogs pa dang 'gal ba ji ltar spongs
[\[150a.4\]]par 'gyur/_de la dngos po ma brtags na grags pa [#]ji ltar snang ba sgyu ma bzhin du brten nas byung ba gang yin pa de ni gzhan gyi dbang gi ngo bo nyid yin no/_/de yang kun rdzob tu sgyu ma bzhin du gzhan gyi rkyen gyi dbang gis skye'i/_bdag nyid kho na ni ma yin pas skye ba ngo bo nyid
[\[150a.5\]]med pa nyid du rnam par gzhag ste/_mkhas pa rnams ni brten nas byung ba gang yin pa de rang bzhin gyis stong pa nyid do zhes bya bar nges par 'dzin te rang bzhin ni bcos ma nyid du rigs pa ma yin no/_/ma byung ba la byung ba dang /_byung nas med pa yang ma yin te/_gcig la yod pa dang
[\[150a.6\]]med pa dag ni rim gyis kyang 'gal ba'i phyir ro/_/de skad du/_rang bzhin rgyu dang rkyen dag las/_/'byung bar rigs pa ma yin no/_/rgyu dang rkyen las byung na ni/_/rang bzhin byas pa can du 'gyur/_/rang bzhin dag ni ji lta bur/_/byas pa can zhes bya bar 'gyur/_/gal te
[\[150a.7\]]rang bzhin gyis yod 'gyur/_/de ni med pa nyid mi 'gyur/_/rang bzhin gzhan du 'gyur bar ni/_/nam yang 'thad pa ma yin no/_/zhes bshad do/_/yang ngo bo nyid kyis yod yin na/_/med par rung ba ma yin no/_/zhes bshad do/_/bcom ldan 'das kyis kyang 'phags pa klu'i
[\[150b\]]
[\[150b.1\]]rgyal po ma dros pas zhus pa las/_gang zhig rkyen las skyes pa de ma skyes/_/de la skye ba'i rang bzhin yod ma yin/_/rkyen la rag las gang de stong par bshad/_/gang zhig stong nyid shes te bag yod yin/_/zhes bstan to/_/klu'i rgyal po rgya mtshos zhus pa las/_
[\[150b.2\]]gang dag rten cing 'brel par 'byung /_/de dag ngo bo nyid kyis med/_/gang dag ngo bo nyid med pa/_/de dag gang du'ang mi 'byung ngo /_/zhes gsungs so/_/de nyid kyi phyir 'phags pa yab dang sras mjal ba las kyang /_rten cing 'brel par 'byung ba la 'jug pas chos kyi dbyings
[\[150b.3\]]la 'jug pa bstan te/_ji skad du/_bcom ldan 'das de la ma rig pa ni ma rig pa nyid kyis ma mchis so/_/de ci'i slad du zhe na/_'di ltar ma rig pa ni ngo bo nyid dang bral ba lags so/_/chos gang la ngo bo nyid ma mchis pa de ni dngos po ma mchis pa'o/_/gang [#]dngos po ma
[\[150b.4\]]mchis pa de ni yongs su ma grub pa'o/_/gang yongs su ma grub pa de ni skye bar yang mi 'gyur/_de 'gag par yang mi 'gyur ro/_/gang ma skyes ma 'gags pa de ni 'das pa zhes gdags par bgyi ba ma lags/_ma 'ongs pa ma lags/_da ltar byung ba zhes gdags par bgyi
[\[150b.5\]]ba ma lags so/_/gang dus gsum du yang mi 'thad pa de ni ming ma mchis pa/_mtshan nyid ma mchis pa/_mtshan ma ma mchis pa/_gdags su ma mchis pa ste/_sems can rnams gzung ba'i phyir ming tsam dang /_brda tsam dang /_tha snyad tsam dang /_kun rdzob tsam dang /_
[\[150b.6\]]brjod pa tsam dang /_gdags pa tsam ni ma gtogs so/_/ma rig pa ni don dam par mi dmigs so/_/chos gang don dam par mi dmigs pa de ni gdags par bgyi ba ma lags/_tha snyad gdags par bgyi ba ma lags/_brjod par bgyi ba ma lags te/_bcom ldan 'das
[\[150b.7\]]ming tsam dang brda tsam gang lags pa de yang yang dag pa ma lags so zhes bya ba rgyas par gsungs so/_/de'i phyir gzhan gyi dbang gi [#]ngo bo nyid ni yang dag pa'i ngo bo nyid du rigs pa ma yin te/_de lta na ni sgyu ma la sogs pa yang dngos po nyid du thal bar 'gyur te/_de dag kyang
[\[151a\]]
[\[151a.1\]]rkyen la rag las par khyad par med pa'i phyir ro/_/de bas na gzhan gyi dbang gi ngo bo nyid 'di sgyu ma dang khyad par med pa nyid kyi phyir skye ba ngo bo nyid med pa nyid du rnam par gzhag go/_/de skad du/_'phags pa dgongs pa nges par 'grel pa de nyid [#]las/_
[\[151a.2\]]dper na sgyu ma byas pa ltar de bzhin du skye ba ngo bo nyid med par nye bar blta [#]bar bya'o zhes gsungs so/_/gzhan gyi dbang gi ngo bo nyid sgyu ma la sogs pa dang khyad par med pa de nyid la rtag pa dang mi rtag pa la sogs pa don dam pa pa'i rang gi ngo bor sgro 'dogs pa [#]gang yin pa de ni kun
[\[151a.3\]]brtags pa'i ngo bo nyid do/_/de yang ji ltar kun brtags pa'i mtshan nyid du ma grub pa'i phyir mtshan nyid ngo bo nyid med pa nyid du rnam par gzhag go/_/ngo bo nyid med pa 'di yang dngos su na gzhan gyi dbang gi ngo bo nyid kho na la rnam par gzhag ste/_de nyid la de'i mtshan nyid du nye bar brtags pa'i phyir ro/_/de'i phyir chos thams cad
[\[151a.4\]]mi rtag pa la sogs pa ji ltar rnam par gzhag pa'i mtshan nyid don dam pa pas stong pa'i phyir ma skyes pa yin no/_/de'i phyir ma 'gags pa yin no/_/de'i phyir gzod ma nas zhi ba yin no/_/de'i phyir rang bzhin gyis yongs su mya ngan las 'das pa yin no/_/de skad du/_'phags
[\[151a.5\]]pa dgongs pa nges par 'grel pa de nyid las/_gang rang gi mtshan nyid kyis med pa de ni ma skyes pa'o/_/gang ma skyes pa de ni ma 'gags pa'o/_/gang ma 'gags pa de ni gzod [#]ma nas zhi ba'o/_/gang gzod [#]ma nas zhi ba de ni rang bzhin gyis yongs su mya ngan las 'das pa'o zhes
[\[151a.6\]]gsungs so/_/yang de lta bas na ngas mtshan nyid ngo bo nyid med pa nyid las dgongs nas chos thams cad ma skyes pa'o zhes bshad do zhes gsungs pa gang yin pa der yang sgra ji bzhin gyi don du yongs su rtog pa de sel bar yang mdzad la/_gzhan gyi dbang gi ngo bo nyid kun rdzob
[\[151a.7\]]pa la ji skad bshad pa'i kun brtags pa'i bdag nyid kyis dben pa sgrub cing skur pa mi 'debs pa'i kun rdzob kyi ngo bo yang ston pa yin gyi/_don dam pa nyid du ni ma yin no/_/mtshan nyid med pa'i ngo bo nyid ni 'ga' yang rigs pa ma yin te/_ji skad du/_mtshan nyid med pa'i dngos
[\[151b\]]
[\[151b.1\]]po ni/_/'ga' yang gang na'ang yod ma yin/_/zhes bshad pa lta bu'o/_/chos thams cad don dam par rtag tu rang bzhin gyis ngo bo nyid med pa kho nar gnas pa gang yin pa de ni yongs su grub pa'i ngo bo nyid yin te/_de ni rtag tu sgro btags pa med pa nyid du grub pa'i phyir ro/_/de yang tshad
[\[151b.2\]]mas yang dag par grub pa'i bdag nyid kyis don dam pa zhes kyang bya la ngo bo nyid med pas rab tu phye ba'i phyir ngo bo nyid med pa nyid kyang yin no/_/de'i phyir 'di ni don dam par ngo bo nyid med pa yin no/_/de skad du 'phags pa dgongs pa nges par 'grel pa las/_de ni don dam pa yang yin la/_chos
[\[151b.3\]]rnams ngo bo nyid med pas rab tu phye ba yang yin pas de'i phyir don dam pa ngo bo nyid med pa'o zhes bya'o zhes gsungs te/_gang gi phyir ngo bo nyid med pa 'dis chos thams cad ngo bo nyid med pa kho na yin pas de'i phyir skye ba med pa la sogs pa bstan pa nges pa'i don yin no/_/de ni don dam pa la
[\[151b.4\]]dgongs nas bstan pa'i phyir mthong ba la sogs pa dang 'gal ba yang ma yin la/_sgra ji bzhin du yongs su rtog pa yang ma yin no/_/de'i phyir dgongs pa bstan pa yang nges pa'i don nyid du 'gal bar mi byed do/_/de nyid kyi phyir skye ba med pa la sogs pa bstan pa [#]nges pa'i don nyid du bsgrub
[\[151b.5\]]pa'i phyir dang /_mthong ba la sogs pa dang 'gal ba bsal ba'i phyir[#]/_sgra ji bzhin du rtog pa bsal ba'i phyir 'phags pa dgongs pa nges par 'grel pa de nyid las/_don dam yang dag 'phags gzhan yang /_/ngas don dam pa ngo bo nyid med pa chos bdag med pas rab tu phye ba las
[\[151b.6\]]kyang dgongs te/_chos thams cad ma skyes pa dang /_chos thams cad ma 'gags pa dang /_gzod ma nas zhi ba dang /_rang bzhin gyis yongs su mya ngan las 'das par bshad do zhes bstan no/_/gal te de lta yin na/_'o na dad pa cher 'byung gi mdo las/_ngas gang sbyor ba las
[\[151b.7\]]byung ba'i ngo bo nyid las dgongs te/_chos thams cad med pa nyid du bstan pa gang yin pa de la sgra ji bzhin du mngon par zhen cing /_kun nas nyon mongs pa'i chos rnams dang /_rnam par byang ba'i chos rnams kyang med pa nyid du mngon par zhen nas med pa'i mtshan ma bzung ste/_med pa'i
[\[152a\]]
[\[152a.1\]]lta bar 'gyur ro/_/de lta bas na mtshan ma'i lta ba zhes bya'o zhes rgyas par gsungs pa gang yin pa 'di ji ltar drang zhe na/_'di la yang ji skad bshad pa'i gzhan gyi dbang gi ngo bo nyid kun rdzob tu rgyu dang rkyen sbyor ba'i stobs kyis skyes pa nyid kyi sgyu ma bzhin du
[\[152a.2\]]ngo bo nyid med pa'i phyir sbyor ba las byung ba zhes bya'o/_/de skad du 'phags pa shes rab kyi pha rol tu phyin pa las/_sbyor ba las byung ba'i ngo bo nyid ni yod pa ma yin te/_rten cing 'brel bar 'byung ba'i phyir ro zhes gsungs so/_/de nyid la ji skad bshad pa'i kun brtags pa'i
[\[152a.3\]]ngo bo nyid gang yin pa de yang rtogs pas mngon par bsgrubs pa nyid kyis de la glo bur ba yin pa'i phyir sbyor ba las byung ba zhes bya'o/_/ngo bo nyid 'di ni rnam pa gnyis ka yang don dam par mi rung ste/_de'i phyir chos thams cad ngo bo nyid 'dis don dam par ngo bo nyid med pa yin gyi/_kun rdzob pa'i
[\[152a.4\]]ngo bo nyid kyang med pa'i phyir ni ma yin no/_/de med na ni kun nas nyon mongs pa dang rnam par byang ba'i chos rnam par gzhag par yang mi 'gyur te/_de ni des rab tu phye ba yin gyi don dam pas ni ma yin no zhes mdo gzhan dag las brjod pa'i phyir ro/_/de'i phyir don dam pa'i dgongs
[\[152a.5\]]pa mi shes pa gang dag sngar kun rdzob kyi ngo bo nyid kyang dngos po'i ngo bor bzung nas/_phyis de yang med par sems shing skye ba med pa la sogs pa bstan pa la sgra ji bzhin gyi don du mngon par zhen pa de dag dngos po med pa la sogs pa'i mtshan ma gzung [#]ba'i phyir mtshan ma la sogs pa'i
[\[152a.6\]]lta bar 'gyur bas de dgag pa'i phyir 'di gsungs kyi/_dbu ma pa rnams la ni ma yin no/_/de dag ni de kho na nyid de mtshan mar 'dzin pa thams cad las log par brjod pa'i phyir de dag la dngos po med pa la sogs pa'i mtshan mar 'dzin pa med de/_ji skad du/_gzhan gyi rkyen min zhi
[\[152a.7\]]ba ste/_/spros pa rnams kyis ma spros pa/_/tha dad don min rnam mi rtog/_/'di ni yang dag mtshan nyid do/_/zhes bshad pa dang /_yang /_yod ces bya ba rtag par 'dzin/_/med ces bya ba chad par lta/_/de ltas yod dang med nyid la[#]/_/mkhas pas gnas par mi bya'o/_/zhes bshad
[\[152b\]]
[\[152b.1\]]pa lta bu'o/_/gang dag dngos po med pa la sogs pa'i mtshan mar 'dzin pa de dag ni de kho na nyid mthong bar bya ba'i skabs med pa nyid de/_gang dag rang dngos gzhan dngos dang /_/dngos dang dngos med nyid mthong ba/_/de dag sangs rgyas bstan pa la/_/yang dag mthong ba ma yin
[\[152b.2\]]no/_/zhes bshad pa gang yin pa'o/_/dngos po med par mngon par zhen pa 'di dngos por mngon par zhen pa sngon du 'gro ba can yin par mdo las brjod de/_ji skad du/_'phags pa lang kar gshegs pa las/_med pa yod pa'i zlas drangs te/_/yod pa'ang med pa'i zlas drangs
[\[152b.3\]]so/_/de phyir med par brjod mi bya/_/yod pa nyid du'ang mi brtag go/_/zhes gsungs pa lta bu'o/_/de'i phyir dngos po la mngon par zhen pas dbang med pa rnams kho na mtshan ma la sogs pa'i lta ba yin gyi/_dngos por 'dzin pa thag bsrings pa rnams ni ma yin te/_de dag ni
[\[152b.4\]]gang la'ang mi gnas pa'i phyir ro/_/de skad du/_gang dag brten nas dngos po rnams/_/bden pa nyid du grub 'dod pa[#]/_/de dag la yang ji lta bur/_/rtag sogs [#]skyon der 'gyur ma yin/_/gang dag brten nas dngos po rnams/_/chu yi zla ba lta bur ni/_/yang dag ma yin log
[\[152b.5\]]min par/_/'dod pa de dag lhas [#]mi 'phrogs/_/dngos por khas len yod na ni/_/'dod chags zhe sdang las byung ba'i/_/lta ba ma rung yongs su 'dzin/_/de las byung ba'i rtsod pa 'dzin/_/zhes bshad do/_/de lta bas na gang dag skye ba med pa la sogs pa bstan pa la sgra ji
[\[152b.6\]]bzhin du mngon par zhen pa de dag dgag pa'i phyir mtshan ma la sogs pa'i lta ba smad kyi dbu ma par smra ba rnams ni skye ba med pa la sogs pa bstan pa la sgra ji bzhin du mngon par zhen pa yang ma yin te/_de dag don dam par skye ba med pa la sogs pa khas len pa'i phyir dang /_kun rdzob pa'i
[\[152b.7\]]skye ba la sogs pa yang brjod pa'i phyir ro/_/de skad du/_de nyid tshol la thog mar ni/_/thams cad yod ces brjod par bya/_/don rnams rtogs shing chags med la/_/phyis ni rnam par dben pa nyid/_/rnam par dben don mi shes la/_/thos pa tsam la 'jug byed cing /_/gang dag
[\[153a\]]
[\[153a.1\]]bsod nams mi byed pa/_/skyes bu tha shal de dag brlag_/'bras bur bcas pa'i las rnams dang /_/'gro ba dag kyang yang dag brjod/_/de yi rang bzhin yongs shes dang /_/skye ba med pa'ang bstan pa yin/_/'jig rten dbang du rgyal ba rnams/_/nga
[\[153a.2\]]dang nga yi zhes gsungs ltar/_/de bzhin phung po skye mched khams/_/dgos pa'i dbang gis bshad pa yin/_/zhes bshad do/_/gal te de lta yin na/_'phags pa lang kar gshegs pa las/_brtags pa'i dngos po med pa nyid/_/gzhan gyi dbang ni yod ma [#]yin/_/sgro
[\[153a.3\]]'dogs pa dang skur 'debs pa'i/_/mtha' la rtog pa brlag par 'gyur/_/zhes gsungs pa gang yin pa 'di ji ltar drang snyam pa la/_'dir yang gang zhig kun brtags pa'i ngo bo nyid ji skad bshad pa la yang dag par sgro 'dogs par byed pa'i sgro 'dogs pa de dgag
[\[153a.4\]]pa'i phyir brtags pa'i dngos po med pa nyid ces gsungs so/_/gang dag gzhan gyi dbang gi ngo bo nyid ji skad bshad pa kun rdzob pa yang 'gog par byed pa de'i phyir gzhan gyi dbang ni yod pa yin zhes gsungs so/_/gang zhig ji skad bshad pa'i mtha' 'di gnyis su rtog par byed
[\[153a.5\]]pa de ni dbu ma'i lam la mi 'jug ste/_g.yang sa'i gnas la [#]gnas pa'i phyir phung po dang 'dra bas/_sgro 'dogs pa dang skur 'debs pa'i/_/mtha' la rtog pa brlag par 'gyur/_/zhes gsungs so/_/'dis ni chos rnams thams cad brtags pa yi/_/ngo bo nyid kyis ma
[\[153a.6\]]skyes pa/_/gzhan gyi dbang la brten nas su/_/mi rnams kyi ni rnam rtog skye/_/zhes smras pa gang yin pa de yang bsal ba yin no/_/'dis kyang ji skad bshad pa'i sgro 'dogs pa dang skur pa 'debs pa'i mtha' bsal bar mdzad pa yin te/_'di ltar don dam par gzhan gyi dbang
[\[153a.7\]]ji ltar brtags pa bzhin ma skyes pa'i phyir brtags pa'i ngo bo nyid kyis ma skyes pa nyid do/_/'dis ni sgro 'dogs pa'i mtha' bsal ba yin no/_/gzhan gyi dbang kun rdzob tu skye ba'i phyir dang /_de la brten nas sprul pas sprul pa bzhin du rnam par rtog pa gzhan skye ba'i phyir de bas na/_
[\[153b\]]
[\[153b.1\]]gzhan gyi dbang la brten nas su/_/mi rnams kyi ni rnam rtog skye/_/zhes gsungs so/_/'dis ni skur pa 'debs pa'i mtha' bsal ba yin te/_kun rdzob pa'i skye ba la skur ba mi 'debs pa'i phyir ro/_/de'i phyir de dang de las gzhan gyi dbang gi ngo bo nyid yod pa nyid du bstan
[\[153b.2\]]pa dang dngos po rnams skye ba la sogs par bstan pa gang yin pa de thams cad ni byis pa rnams skrag pa'i gnas [#]yongs su spangs pa'i phyir kun rdzob pa'i ngo bo nyid dang skye ba'i dbang du mdzad nas bzhugs pa la dgongs pas bstan to zhes bya bar khong du chud par bya'i don dam par ni ma yin
[\[153b.3\]]te/_de ni mdo [#]nyid las bkag pa'i phyir ro/_/de skad du/_'phags pa lang kar gshegs pa las/_blo yis rnam par gzhigs na ni/_/gzhan dbang med cing brtags pa'ang med/_/grub pa'i dngos po yod min na/_/blo yis ji ltar rnam par brtags/_/ngo bo nyid med
[\[153b.4\]]rnam rig med/_/dngos po med cing kun gzhi med/_/byis pa ro dang 'dra ba yi/_/ngan rtog rnams kyis 'di dag brtags/_/zhes gsungs so/_/'phags pa chos yang dag par sdud pa las kyang /_rigs kyi bu 'jig rten gnas pa 'di ni skye ba dang 'gag pa la mngon par zhen
[\[153b.5\]]pa yin pas de la de bzhin gshegs pa thugs rje chen po can gyis 'jig rten gyi skrag pa'i gnas yongs su spangs pa'i [#]phyir tha snyad kyi dbang gis skye'o/_/'gag go zhes gsungs kyi rigs kyi bu 'di la chos 'ga' yang skye ba ni med do zhes gsungs so/_/'phags pa shes rab kyi pha
[\[153b.6\]]rol tu phyin pa las kyang /_tshe dang ldan pa sha ra dwa ti'i bu de ltar na gzugs ni rang bzhin gyis stong pa'o/_/gang rang bzhin gyis stong pa de la ni skye ba yang med/_'gag pa yang med do/_/gang la skye ba yang med/_'gag pa yang med pa de ni gzhan du 'gyur bar mi mngon te/_tshor
[\[153b.7\]]ba nas rnam par shes pa'i bar du yang de dang 'dra'o zhes rgyas par gsungs so/_/'di la kun brtags pa'i ngo bo nyid kho na rang bzhin yin par rigs pa yang ma yin te/_de ni glo bur ba nyid kyi [#]rang bzhin las phyi rol tu gyur pa'i phyir dang /_de ltar sgra'i don mi 'thad pa'i phyir ro/_/_
[\[154a\]]
[\[154a.1\]]'on te gzugs la sogs pa don dam par ma skyes pa rnams la yang byis pa rnams kyis skye ba la sogs pa'i ngo bo'i rang bzhin du kun brtags pa gang yin pa [#]de dag gis de'i rang bzhin nyid du kun brtags pa'i phyir rang bzhin gyi sgrar brjod par bya bar
[\[154a.2\]]'gyur na ni de'i tshe 'dod pa'i don dang mi 'gal ba'i phyir nyes pa med do/_/mdo gzhan las/_rigs kyi bu byang chub sems dpa' chos rnams tshul bzhin ma yin par sgra ji bzhin du rab tu rnam par 'byed pa la theg pa chen po dad pa'i skye mched du mi 'gyur ro[#]/_/sgra ji bzhin
[\[154a.3\]]ma yin par dgongs pa can gyi don tshul bzhin du yid la byed pa la theg pa chen po dad pa'i skye mched du 'gyur ro zhes gsungs pa gang yin pa 'dir yang don dam pa'i dgongs pa mi shes pa gang dag kun rdzob pa'i ngo bo nyid la yang skur pa 'debs par byed pa de dag chos la tshul bzhin
[\[154a.4\]]ma yin par rab tu rnam par 'byed pa'i phyir theg pa chen po dad pa'i skye mched du mi [#]'gyur bas de dgag pa'i phyir 'di gsungs par zad do/_/mdo thams cad las kyang sgra ji bzhin gyi don du mngon par zhen pa yongs su spangs pa'i [#]phyir dang /_dgongs pa can gyi don rtogs par bya ba la
[\[154a.5\]]'bad pa yang dag par skyed pa'i phyir dang /_gzhan yid ches pa yang dag par skyed [#]pa'i phyir gsungs kyi/_dbu ma pa'i gzhung lugs dgag pa'i phyir ni ma yin te/_dbu ma pa rnams kyi ni sgra ji bzhin gyi don du mi rtog go zhes sngar bshad zin to/_/de skad du/_'phags pa dkon
[\[154a.6\]]mchog sprin las kyang /_ji ltar na byang chub sems dpa' don dam pa la mkhas pa yin zhe na/_rigs kyi bu 'di la byang chub sems dpa' yang dag pa'i shes rab kyis gzugs la so sor rtog par byed pa nas rnam par shes pa'i bar du so sor rtog par byed cing de gzugs la so sor rtog
[\[154a.7\]]pa na gzugs kyi skye ba mi dmigs/_kun 'byung ba mi dmigs/_'gog pa mi dmigs pa nas de bzhin du rnam par shes pa'i bar du skye ba mi dmigs te/_de yang don dam par skye ba med pa la 'jug pa'i shes rab kyis yin gyi/_tha snyad kyi ngo bo nyid kyis ni ma yin no zhes bstan to/_/_
[\[154b\]]
[\[154b.1\]]'phags pa lang kar gshegs pa las kyang /_kun rdzob tu ni thams cad yod/_/dam pa'i don du yod ma yin/_/dngos rnams ngo bo nyid med dang /_/dam pa'i don kyang bstan pa yin/_/zhes gsungs so/_/gang dag skye ba med pa la sogs pa bstan pa chos thams cad don
[\[154b.2\]]dam pa'i ngo bo nyid du skye ba dang /_kun rdzob pa'i ngo bo nyid du mi skye ba thams cad du gzhung 'dzugs par byed pa de dag ni 'phags pa dkon mchog sprin la sogs pa las gsungs pa 'di dag thams cad dang 'gal ba kho nar 'gyur te/_log par rtog pa'i phyir ro/_/'di ltar de las
[\[154b.3\]]ni gzugs la sogs pa thams cad don dam par mi skye ba la sogs pa nyid dang kun rdzob pa'i ngo bo nyid du skye ba la sogs par brjod do/_/bden pa gnyis bstan pa la sogs pa las lha'i bu chos thams cad ni don dam par ma skyes pa'i phyir zhi ba'o zhes bya ba la sogs pa gsungs
[\[154b.4\]]pa gang yin pa de dang yang 'gal bar 'gyur ro/_/yang 'phags pa lang kar gshegs pa las kyang /_dngos rnams skye ba kun rdzob tu/_/dam pa'i don du rang bzhin med/_/rang bzhin med la 'khrul pa gang /_/de ni yang dag kun rdzob 'dod/_/ces gsungs so/_/'phags
[\[154b.5\]]pa shes rab kyi pha rol tu phyin pa las kyang /_rab 'byor phyin ci log ma gtogs par byis pa rnams gang la gnas te las mngon par 'du byed pa'i dngos po ni skra'i rtse mo'i cha shas gzugs pa tsam yang med do zhes bstan pa gang yin pa de dang yang 'gal bar 'gyur te/_dngos po'i
[\[154b.6\]]rang gi ngo bo shin tu phra ba yang bkag pa'i phyir ro/_/gal te 'di snyam du phyin ci log ma bkag pa'i phyir phyin ci log gi bdag nyid kyi dngos po ni yod pa kho na ste/_de nyid kyang /_rang bzhin med la 'khrul pa gang /_/de ni yang dag kun rdzob 'dod/_/ces bya ba yin no snyam na/_de yang
[\[154b.7\]]rigs pa ma yin te/_gal te phyin ci log gi dngos po [#]yod na de'i tshe dngos po'i ngo bo nyid shin tu phra ba yang bkag pa'i bka' ji ltar rnar 'ong bar 'gyur/_gang gi tshe mdo'i don dngos po'i bag thams cad kyi thams cad du med kyang byis pa rnams dngos po'i ngo bo mi bden pa phyin ci log gis
[\[155a\]]
[\[155a.1\]]nye bar brtags pa la mngon par zhen pas las mngon par 'du byed do zhes bya bar rnam par 'chad par 'gyur ba de'i tshe de rnar 'ong bar 'gyur ro/_/'phags pa ting nge 'dzin gyi rgyal po las/_chos kun rtag tu ngo bo nyid kyis stong /_/rgyal ba'i sras rnams dngos
[\[155a.2\]]po rnam par 'jig_/srid pa thams cad rnam pa kun tu stong /_/nyi tshe'i stong nyid mu stegs can rnams kyi/_/zhes tshigs su bcad de gsungs pa gang yin pa 'di yang legs par drangs par 'gyur ro/_/gang yang mdo gzhan dag las/_srid pa gsum ni brtags pa tsam/_/dngos
[\[155a.3\]]po'i ngo bo nyid du med/_/ngan rtog rnams ni brtags pa la/_/dngos po'i ngo bo nyid du rtog_/ces gsungs pa de yang legs par drangs par 'gyur ro/_/phyin ci log la sogs pa ni dngos po nyid du rung ba ma yin no[#]/_/'di ltar khyed ni khams gsum pa'i sems dang sems las byung ba
[\[155a.4\]]yang dag pa ma yin pa'i kun tu rtog pa zhes bya ba de dag yang dag pa ma yin pa'i rnam pa nye bar 'dzin par snang ba'i phyir phyin ci log la sogs pa nyid du brjod do/_/gang dag brdzun pa'i ngo bo nyid nye bar 'dzin pas de'i bdag nyid du snang ba de dag ji ltar yang dag pa'i dngos po nyid du 'gyur te/_
[\[155a.5\]]de nyid dang gzhan nyid dag ni phan tshun spangs te gnas pa'i mtshan nyid yin pas de nyid bdag nyid gzhan du 'gyur ba ni 'gal ba'i phyir ro/_/de lta ma yin na grangs can la sogs pas kun brtags pa'i gtso bo la sogs pa'i 'gyur ba bdag la sdang du ci yod de/_gang gis na khyed de dag
[\[155a.6\]]kyang khas len par mi byed/_de nyid kyi phyir/_gal te ngo bo nyid yod na/_/ji ltar bur na gzhan du 'gyur/_/zhes bshad do/_/'phags pa bden pa gnyis bstan pa las kyang /_lha'i bu ji ltar bdag don dam par bdag ma yin pa de bzhin du lha'i bu nyon mongs pa rnams kyang don dam
[\[155a.7\]]par nyon mongs pa ma yin no/_/lha'i bu gal te don dam par bdag de kho na nyid yin par gyur na lha'i bu de'i phyir nyon mongs pa yang don dam par de kho na nyid yin par 'gyur zhes gsungs so/_/'dis ni 'di skad du bdag la sogs pa brdzun pa'i rnam pa nye bar 'dzin par zhugs pa'i phyir [# ]
[\[155b\]]
[\[155b.1\]]bdag la sogs pa bzhin du nyon mongs pa thams cad brdzun pa'i ngo bo nyid kho na'o zhes bstan par 'gyur ro/_/de ltar na shugs kyis khams gsum pa'i sems dang sems las byung ba thams cad brdzun [#]pa'i rnam pa nye bar 'dzin par zhugs pa'i phyir rang gi rnam pa gzhan du de dang tha mi dad
[\[155b.2\]]pa nyid kyis brdzun pa'i ngo bo nyid kho na'o zhes bstan pa nyid do/_/byang chub sems dpa' la ni khyad par du rnam par rtog pa thams cad nyon mongs pa yin pas de brdzun pa nyid yin na rnam par rtog pa thams cad brdzun pa nyid kho na'o zhes yongs [#]su bstan pa nyid do/_/gal te don dam pa [#]pa'i
[\[155b.3\]]dngos po'i rang gi ngo bo 'ga' yang med na/_'o na de'i tshe/_phung po la ni bdag med de/_/bdag la'ang phung po yod ma yin/_/de dag ji ltar brtags bzhin min/_/de dag med pa nyid kyang min/_/zhes gsungs pa gang yin pa 'di ji ltar drang ste/_'di las ni dgag pa nyid [#]kyi phung po
[\[155b.4\]]la sogs pa yod pa nyid du bstan pa yin no zhe na/_'dis ni khungs su mi rung ba nyid de/_'di ltar 'dir/_de dag ji ltar brtags bzhin min/_/zhes bya ba 'dis de kho na nyid du yod pa nyid bkag pa'i phyir dang /_de dag med pa nyid kyang min/_/zhes bya bas 'di dag tha snyad kyi sgo
[\[155b.5\]]nas ji ltar snang ba bzhin yod pa nyid du bstan pa'i phyir mu stegs can gyis brtags pa'i bdag nyid [#]ni kun rdzob tu yang med pa nyid la/_phung po rnams ni tha snyad kyi sgo nas yod pa nyid do[#]/_/de kho na nyid du ma yin no zhes gsal bar bstan pa kho na yin no/_/de lta ma yin na de'i tshe gcig
[\[155b.6\]]la med pa nyid du gsungs nas yang yod pa nyid du ston pa ji ltar 'brel pa nyid du 'gyur/_'phags pa tshangs pas zhus pa las/_phung po ngo bo nyid med pa de kho na nyid du bstan pa gang yin pa de dang yang 'gal bar 'gyur te/_de [#]ji skad du/_gang gis phung po ma skyes shing /_/'byung
[\[155b.7\]]ba med pa yongs shes de/_/'jig rten na yang spyod 'gyur la/_/'jig rten 'di la'ang mi gnas so/_/zhes gsungs pa lta bu yin no/_/'phags pa dkon mchog sprin las kyang /_phung po rnams don dam par med pa nyid la/_kun rdzob tu yod pa nyid do zhes gsal rab [#]kho nar
[\[156a\]]
[\[156a.1\]]bstan te/_rigs kyi bu byang chub sems dpa' chos bcu dang ldan pa ni kun rdzob kyi bden pa la mkhas pa yin no/_/bcu gang zhe na/_'di lta ste/_gzugs su 'dogs par [#]yang byed la/_don dam par gzugs su dmigs par yang mi byed/_mngon
[\[156a.2\]]par zhen par yang mi byed de/_tshor ba dang /_'du shes dang /_'du byed dang /_rnam par shes pa yang de dang 'dra'o zhes gang rgyas par gsungs pa yin no/_/'phags pa rin chen 'byung gnas las kyang /_nyi mas byin 'di lta ste/_dper na nam mkha' la ni ri mo byung bar ma
[\[156a.3\]]gyur/_'byung bar mi 'gyur te/_ma byung ma 'gags pa/_'gro ba dang 'ong ba med pa/_ma skyes pa/_'chi 'pho med pa/_mngon par ma grub pa/_brjod du med pa yin pas tha snyad tsam dang /_kun rdzob tsam du zad do/_/nyi mas byin de bzhin du gzugs nas rnam par shes pa'i bar du byung
[\[156a.4\]]bar ma gyur/_'byung bar mi 'gyur ba nas de bzhin du kun rdzob tsam du zad ces bya ba'i bar du rgyas par gsungs pa don dang sbyar bar bya'o/_/'o na ni don dam pa [#]stong pa nyid chen po las/_las kyang yod/_rnam par smin pa yang yod de/_/byed pa po ni mi dmigs so zhes gsungs pa gang
[\[156a.5\]]yin pa 'di dang 'gal bar 'gyur te/_'di ltar gal te don dam par las la sogs pa yod na ni de'i tshe dngos po thams cad ngo bo nyid med pa ma yin par 'gyur ro/_/'on te kun rdzob tu yin na ni de'i tshe byed pa po yang kun rdzob tu yod pas byed pa po ni mi dmigs so zhes brjod du
[\[156a.6\]]mi rung ngo zhe na[#]/_'dir yang snga ma bzhin du 'gal ba med de/_'di ltar las dang 'bras bu ni kun rdzob kho nar yod pa nyid la/_mu stegs can gyis kun brtags pa'i byed pa po ni kun rdzob tu yang med pa nyid do zhes bstan pa'i phyir 'gal ba'i go skabs su ga la 'gyur/_'o na mdo
[\[156a.7\]]gzhan dag las/_ji ltar byis pas rnam brtags ltar/_/dngos po thams cad yod pa nyid/_/gal te ji ltar mthong der 'gyur/_/thams cad de nyid mthong bar 'gyur/_/chos rnams thams cad med pa'i phyir/_/kun nas nyon mongs dag pa med/_/de dag ji ltar mthong bzhin
[\[156b\]]
[\[156b.1\]]min/_/de dag med pa nyid kyang min/_/zhes gsungs pa gang yin pa 'di ji ltar drang zhe na/_'di yang sngar bshad zin par zad de/_'di ltar 'dir yang gal te dngos po thams cad ji ltar snang ba bzhin kho nar don dam par yod par gyur na ni de'i tshe thams cad de kho na nyid mthong bar
[\[156b.2\]]'gyur ro zhes 'dis dngos po thams cad don dam par skye ba med pa nyid du gzhung btsugs pa yin no/_/chos rnams thams cad med pa'i phyir/_/zhes bya ba 'dis kyang dngos po rnams kun rdzob tu yod pa nyid du brjod de/_de dag ji ltar mthong bzhin min/_/zhes 'byung ba'i phyir
[\[156b.3\]]ro/_/tha snyad kyi bden pa la brten nas kun nas nyon mongs pa dang /_rnam par byang ba rnam par gzhag pa ni shes rab kyi pha rol tu phyin pa las bstan pa'i phyir te/_ji skad du rab 'byor thob pa dang /_mngon par rtogs pa dang /_skye ba dang 'gag pa dang /_kun nas nyon mongs pa dang /_
[\[156b.4\]]rnam par byang ba ni tha snyad du yin gyi/_don dam par ni ma yin no zhes gsungs pa lta bu'o/_/'o na de nyid las/_don yod ma yin sems nyid de/_/phyi rol don mthong log pa yin/_/rigs pas rnam par lta rnams kyi/_/gzung dang 'dzin pa 'gag [#]par 'gyur/_/ji ltar byis pas rnam
[\[156b.5\]]brtags ltar/_/phyi rol don ni yod ma yin/_/bag chags kyis ni bsgribs pa'i sems/_/don du snang ba [#]rab tu 'byung /_/zhes gsungs pa dang /_gzhan las kyang /_kye rgyal ba'i sras dag_/khams gsum pa 'di ni sems tsam mo zhes gsungs pa gang yin pa 'di yang ji
[\[156b.6\]]ltar drang /_de bzhin du 'phags pa dgongs pa nges par 'grel pa dang /_'phags pa stug po bkod pa la sogs pa las/_chos thams cad sems tsam gyi lus nyid du bstan pa'i phyir sems kho na don dam par yod kyi/_gzhan ni ma yin no zhes bsgrubs par 'gyur ro/_/de'i phyir
[\[156b.7\]]chos thams cad ngo bo nyid med pa nyid du 'grub par mi 'gyur ro zhe na/_de yang khungs su mi rung ba nyid de/_ji ltar sems yod pa nyid du bstan pa de bzhin du gzugs kyang mdo de dang de las rnam pa du mar yod pa nyid du bstan pa kho na ste/_de'i phyir de yang ci ste don dam par yod pa nyid du mi
[\[157a\]]
[\[157a.1\]]bzung /_'on te don tshad mas gnod pa'i phyir dang /_mdo gzhan dag las kyang bkag pa'i phyir don dam par yod par rnam par mi gzhag ste/_gang zag la bdag med pa tsam la gzhug pa la ldem por dgongs pas gdul bar bya ba de lta bu'i bsam pa la [# ]
[\[157a.2\]]ltos te/_de bstan pa 'ba' zhig tu zad do zhes bya bar brjod na gal te de lta na ni sems kyang 'og nas 'byung ba'i tshad mas gnod pa'i phyir dang /_de mdo gzhan las kyang /_ngo bo nyid med pa nyid du bstan pa'i phyir don dam pa nyid du ma 'dzin par sems tsam po nyid de ni rim gyis
[\[157a.3\]]don dam pa'i tshul gyi rgya mtsho la gzung ba'i [#]phyir bstan pa 'ba' zhig tu zad do snyam du zung shig_/'di ltar gang zhig cig car chos ma lus pa ngo bo nyid med pa nyid du rtogs par mi nus pa de re zhig sems tsam la brten nas/_rim gyis phyi'i don ngo bo nyid med pa nyid la 'jug go/_/_
[\[157a.4\]]de nyid kyi phyir/_rigs pas rnam par lta rnams kyi/_/gzung [#]dang 'dzin pa 'gag par 'gyur/_/zhes gsungs so/_/de'i 'og tu rim gyis [#]sems kyi ngo bo nyid la so sor rtog na/_de yang bdag med pa nyid du khong du chud nas zab mo'i tshul la 'jug par 'gyur te/_de skad du/_bcom
[\[157a.5\]]ldan 'das kyis/_sems tsam la ni brten nas su/_/phyi rol don la mi rtog go/_/de bzhin nyid la dmigs nas ni/_/sems tsam las kyang bzla bar bya/_/sems tsam las ni bzlas nas su/_/snang ba med la bzla bar bya/_/snang med gnas pa'i rnal 'byor pa/_/des ni theg
[\[157a.6\]]pa chen po mthong /_/'jug pa lhun gyis grub cing zhi/_/smon lam dag gis rnam par sbyangs/_/ye shes dam pa bdag med pa/_/snang ba med la mi mthong ngo /_/zhes gsungs so/_/gzhan dag na re sems tsam ni rang gis rab tu grub pa'i ngo bo nyid yin pa'i phyir kun rdzob tu gnas pa
[\[157a.7\]]kho na yin la/_phyi'i don ni kun rdzob tu yang mi gnas te/_sems kyi rnam pa las ma gtogs par de grub pa med pa'i phyir ro/_/de'i phyir de rab tu bstan pa'i ched du bcom ldan 'das kyis dngos po [#]rnams sems tsam nyid du bstan gyi/_de [#]don dam par yod pa nyid ni ma yin te/_
[\[157b\]]
[\[157b.1\]]mdo gzhan las de yang ngo bo nyid med pa [#]nyid du bstan pa'i phyir te/_ji skad du 'phags pa sangs rgyas thams cad kyi yul la 'jug pa ye shes snang ba'i rgyan las/_sangs rgyas rnams kyis nam yang ni/_/gtan du chos rnams thams cad dang /_/sems ma brnyes shing chos
[\[157b.2\]]mkhyen pa/_/dmigs mi mnga' la phyag 'tshal bstod/_/ces gsungs pa lta bu'o/_/'phags pa dkon mchog brtsegs pa las kyang /_'od srungs sems ni yongs su btsal na mi dmigs so/_/gang mi dmigs pa de ni nye bar mi dmigs so/_/[#]gang nye bar mi dmigs pa de
[\[157b.3\]]ni 'das pa yang ma yin/_ma 'ongs pa yang ma yin/_da ltar byung ba yang ma yin no/_/gang 'das pa ma yin/_ma 'ongs pa ma yin/_da ltar byung ba ma yin pa de ni dus gsum las 'das pa yin no/_/gang dus gsum las 'das pa 'di ni yod pa yang ma yin med pa yang ma yin
[\[157b.4\]]no/_/gang yod pa yang ma yin med pa yang ma yin pa de ni ma skyes pa'o/_/gang ma skyes pa de la ni ngo bo nyid med do/_/gang la ngo bo nyid med pa de la skye ba med do/_/gang la skye ba med pa de la 'gag pa med do/_/gang la 'gag pa med pa de la 'bral ba med do/_/gang la 'bral ba
[\[157b.5\]]med pa de la 'gro ba yang med/_'ong ba yang med/_'chi 'pho ba [#]yang med/_skye ba yang med do[#]/_/gang la 'gro ba yang med/_'ong ba yang med/_'chi 'pho ba yang med/_skye ba yang med pa de la 'du byed ci yang med do/_/gang la 'du byed ci yang med pa de ni 'dus ma byas so/_/gang 'dus
[\[157b.6\]]ma byas pa de ni 'phags pa rnams kyi rigs so zhes rgyas par gsungs so/_/des na yang de nyid las/_'od srungs rtag ces bya ba 'di ni mtha' gcig go/_/'od srungs mi rtag ces bya ba 'di ni mtha' gnyis pa'o/_/'od srungs de bzhin du yod ces bya ba 'di ni mtha' gcig go/_/'od srungs med
[\[157b.7\]]ces bya ba 'di ni mtha' gnyis pa'o/_/mtha' 'di gnyis kyi dbus gang yin pa [#]ni brtag tu med pa/_bstan du med pa/_thogs pa med pa/_mi gnas pa/_snang ba med pa/_rnam par rig pa med pa gnas pa med pa [#]ste 'di ni chos rnams kyi dbu ma'i lam la yang dag par so sor rtog pa
[\[158a\]]
[\[158a.1\]]zhes bya'o zhes gsungs pa yin te/_de ni dbu mar gyur pa/_dngos por yod pa rnam par shes pa'i ngo bo yod pa nyid du sgrub par byed pa ma yin gyi/_'on kyang chos kyi dbyings mtha' gnyis po thams cad dang bral ba/_chos ma lus pa ngo bo nyid med pa'i mtshan nyid spros
[\[158a.2\]]pa med pa rjod par byed pa yin no/_/chos kyi dbyings de yang bdag nyid kyis 'di'o de'o zhes brtag par mi nus pa'i phyir/_brtag tu med pa'o/_/gzhan dag la bstan par mi nus pa'i phyir bstan du med pa'o/_/nang gi khams dang skye mched kyi ngo bor mi gnas pa'i phyir mi gnas pa'o/_/phyi'i
[\[158a.3\]]khams dang /_skye mched ltar snang bar mi 'gyur ba'i phyir snang ba med pa'o/_/mig gi rnam par shes pa la sogs pa'i khams kyi rang bzhin las 'das pa'i phyir rnam par rig pa med pa'o/_/'dod chags la sogs pa nyon mongs pa mtha' dag gi gnas ma yin pa'i phyir gnas pa med pa zhes
[\[158a.4\]]bya'o/_/gal te dbu ma la sems kyi rang gi ngo bo bdag nyid kyi dngos po don dam pa ci yang rung ba zhig yod par gyur na ni de'i tshe de la de yod pas rtag go zhes bya ba'am/_mi rtag go zhes bya bar mngon par zhen pa yang ji ltar mthar 'gyur te/_dngos po'i de kho na nyid [#]ji lta ba bzhin gyi rjes su song zhing
[\[158a.5\]]tshul bzhin yid la byed pa nyid ni ltung ba'i gnas so zhes bya bar rigs pa ma yin no/_/rtag pa la sogs pa'i ngo bo nyid las ma gtogs pa dngos po'i ngo bo nyid du gyur pa dngos po'i rnam pa gzhan ni mi srid do/_/gal te dbu ma la dngos po'i rang gi ngo bo med na med do zhes bya bar 'dzin pa yang
[\[158a.6\]]mthar mi 'gyur ro snyam du sems na/_de yang rigs pa ma yin te/[# ]med do zhes bya bar 'dzin pa yang yod par 'dzin pa med na med pa yin pa'i phyir ro/_/yul med pa'i dgag pa ni yod pa ma yin te/_de bas na gdon mi za bar gang la med par 'dzin pa yod pa de la yod par 'dzin pa de
[\[158a.7\]]yang yod pas mtha' 'di gnyi gar 'gyur ro/_/gal te dbu ma la dngos po yod na de'i tshe de la yod par 'dzin pa gang gis bzlog par 'gyur/_'phags pa ting nge 'dzin gyi rgyal po las/_dbu mar yod pa don dam pa pa'i dngos po la gnas pa dgag pa'i phyir gsungs pa gang yin pa de
[\[158b\]]
[\[158b.1\]]dang yang 'gal bar 'gyur te/_yod ces med ces gnyi [#]ga'ang mtha'/_/dag dang ma dag 'di yang mtha'/_/de phyir mtha' gnyis rnam [#]spangs nas/_/mkhas pa dbus la'ang gnas mi byed/_/ces gsungs pa gang yin pa'o/_/mdo'i don ni brten par bya ba dbu mar yod pa'i dngos
[\[158b.2\]]po'i rang gi ngo bo 'ga' yang med na ni/_mkhas pa dbus la'ang [#]gnas mi byed/_/ces bya ba rung bar 'gyur ro zhes bya ba yin no/_/dngos po zhig yod na ni ji ltar na de la mkhas pa gnas par [#]byed par mi 'gyur/_'phags pa 'jig rten las 'das pa'i le'u las kyang /_kye rgyal ba'i sras dag
[\[158b.3\]]gzhan yang khams gsum sems tsam du 'jug ste/_dus gsum yang sems dang 'dra bar rtogs par byed la/_sems de yang mtha' dang dbus med pa nyid du 'jug go zhes gsungs te[#]/_mdo'i don ni skye ba dang 'jig pa'i mtha' dang /_gnas pa'i mtshan nyid kyi dbus don dam par
[\[158b.4\]]med pa'i phyir sems mtha' dang dbus med pa la 'jug par 'gyur/_rtogs par 'gyur zhes bya ba yin no zhes zer ro/_/gzhan dag na re kun rdzob tu rnam par shes pa dang 'dra bar phyi'i don yang gnas pa yin no/_/de lta ma yin na 'phags pa sa bcu pa las/_sa brgyad pa la byang
[\[158b.5\]]chub sems dpa' 'jig rten gyi khams su gtogs pa'i rdul phra rab kyi gangs [#]la sogs pa yongs su shes par gsungs pa gang yin pa de dang 'gal bar 'gyur te/_ji skad du/_de rdul phra rab phra mo yang rab tu shes la/_chen por gyur pa dang /_tshad med pa dang /_rnam par phye ba
[\[158b.6\]]yang rab tu shes so/_/rdul phra rab kyi rnam par phye ba tshad med pa la mkhas par yang rab tu shes so/_/'jig rten gyi khams gang na sa'i khams kyi rdul phra rab ji snyed yod [#]pa yang rab tu shes la/_de bzhin du chu'i khams dang /_me'i khams dang /_rlung gi khams kyi yang rab tu
[\[158b.7\]]shes so zhes rgyas par gsungs pa lta bu'o/_/rnam par shes pa bzhin du phyi'i don yang grags pa'i phyir grags pas gnod pa yang yin te/_rigs pas rnam par dpyad na ni gnyi ga yang brtag pa'i khur mi bzod pa nyid kyis dngos po'i gnas mi thod la/_tha snyad kyi bden par ni dngos
[\[159a\]]
[\[159a.1\]]po gnyi ga yang gnag rdzi'i chung ma yan chad la grags pa nyid do/_/sems tsam du gsungs pa'i 'bras bu ni gzhan gyis kun brtags pa byed pa po dang za ba po dgag pa yin te/_tha snyad du yang sems las [#]ma gtogs pa'i byed pa po la sogs pa gzhan rab
[\[159a.2\]]tu ma grub pa'i phyir ro/_/yang na sems ni chos thams cad kyi sngon du 'gro ba yin pa'i phyir chos thams cad la ltos nas sems gtso bor bsgrub pa'i phyir ro/_/gang yang /_don yod ma yin sems nyid de/_/zhes bya ba dang /_de bzhin du/_bag chags kyis ni dkrugs pa'i
[\[159a.3\]]sems/_/don du snang bar rab tu 'byung /_/zhes bya ba la sogs pa gsungs pa der yang rnam pa med pa'i sems kyis ji ltar yang yul 'dzin par mi rung bas de'i phyir gdon mi za bar de rnam pa dang bcas pa nyid du khas blang dgos so/_/de bas na sems kyi rnam pa las ma gtogs
[\[159a.4\]]pa don gyi rnam pa [#]mi snang ba'i phyir de bkag pas [#]sems rnam pa dang bcas pa nyid du bstan pa 'ba' zhig tu zad kyi/_de las phyi rol gyi don med par rtogs par 'gyur ba ni ma yin no/_/yang na bdag la sogs pa yod pa la sogs par bstan pa bzhin du de lta bus 'dul ba'i skye bo la
[\[159a.5\]]ltos nas sman pa rnams nad pa ji lta ba bzhin gso bar byed pa dang 'dra bar sangs rgyas bcom ldan 'das rnams kyi chos bshad pa sna tshogs rab tu 'jug ste/_de skad du 'phags pa lang kar gshegs pa las kyang /_nad pa dang ni nad pa la/_/sman pas rdzas byin ji lta bar/_/de bzhin
[\[159a.6\]]sangs rgyas sems can la/_/sems tsam nyid du gsungs pa yin/_/zhes gsungs so/_/gzhan dag la slu ba yang ma yin no[#]/_/de lta bus 'dul ba'i skye bo la phan pa dang bde ba thob par byed pas bshad pa don yod pa'i phyir ro/_/pha rol la gcig tu phan pa nyid bden pa yin
[\[159a.7\]]pa'i phyir bcom ldan 'das rnams la brdzun gsung ba yang mi mnga' ste/_ji skad du/_slu dang ldan pa bden ma yin/_/don gyi dgongs pa med pa'ang min/_/gzhan la gcig tu phan pa bden/_/phan pa med phyir cig shos min/_/zhes gsungs pa lta bu'o zhes brjod do/_/de ltar na kun
[\[159b\]]
[\[159b.1\]]rdzob tu phyi rol gyi don yang yod dam/_sems tsam nyid kyang bla ste/_the tshom med par dngos po'i ngo bo nyid yang dag [#]pa phra rab kyang sgrub par 'gyur ba gang yin pa de lta bu'i yid ches pa'i bka' ni rnam pa thams cad du med do/_/'phags pa dkon mchog sprin las/_rigs kyi bu
[\[159b.2\]]gal te don dam pa med par gyur na tshangs par spyod pa don med par 'gyur ro zhes gsungs pa gang yin pa 'di yod pa ma yin nam zhe na/_de ni rigs pa ma yin te/_gang la 'di khungs su 'gyur ba'i don dam pa su zhig spong bar byed/_mdo'i don ni 'di ltar 'di ni gang zag dang chos la bdag med
[\[159b.3\]]pa'i mtshan nyid kyi de kho na nyid don dam pa'i sgrar dgongs pa yin te/_de ni ye shes dam pa'i spyod yul yin pa'i phyir dang /_bdag nyid rigs pa dang ldan pa nyid kyis dam pa yin pa'i phyir ro/_/gal te de yang med na ni de'i tshe chos dang gang zag dag ji ltar byis pa'i skye bo la
[\[159b.4\]]grags pa'i bdag nyid du yod pa nyid du 'gyur te/_de'i phyir skye bo thams cad btsal ba med par dang po nyid nas de kho na mthong bar 'gyur bas de kho na rtogs par 'dod pa rnams kyi 'bad pa don med par 'gyur ro zhes bya ba yin par gsal rab pa nyid pas 'di ni khungs su mi rung
[\[159b.5\]]ngo /_/'o na ni 'phags pa dkon mchog brtsegs pa las/_'od srungs gang zag tu lta ba ri rab tsam ni bla'i/_mngon pa'i nga rgyal can stong pa nyid du lta ba ni ma yin no zhes bya ba la sogs pa gsungs pa gang yin pa 'di dang ji ltar 'gal bar mi 'gyur zhe na/_'di dang yang
[\[159b.6\]]mi 'gal ba nyid de/_gang zhig dngos po rnams don dam par yod par khas blangs na [#]yang de dag med par rtog par byed cing 'di ltar gang dag gzhig [#]pa'i phyir stong pa nyid bstan pa'i 'dod chags la sogs pa ni yang dag par yod pa kho na'o snyam du rtogs [#]par byed pa de/_de dag sngar
[\[159b.7\]]yod par yongs su brtags nas phyis med par yongs su 'dzin na yod pa dang /_med pa'i mthar lhung ba'i phyir stong pa nyid kyi don mtha' [#]gnyis dang bral ba spros pa ma lus pa nye bar zhi ba khong du ma chud pas mngon pa'i nga rgyal can zhes bya'o/_/de'i phyir bcom ldan 'das kyis lta ba de bkag
[\[160a\]]
[\[160a.1\]]pas don dam pa yod pa dang med pa la sogs pa spros pa'i dra ba mtha' dag dang bral ba rtogs pa kho na la sbyor bar mdzad pa yin no/_/'di ni bcom ldan 'das nyid kyis [#]mdo gzhan dag las nges par mdzad de/_'phags pa lang kar gshegs pa las ji skad
[\[160a.2\]]du blo gros chen po 'jig rten 'di ni gnyis la gnas pa ste/_'di lta ste/_yod pa nyid la gnas pa dang /_med pa nyid la gnas pa yod pa dang /_med pa la 'dun pa'i lta bar lhung ba ni nges par mi 'byung ba la nges par 'byung ba'i blo can yin no/_/blo gros chen po de la ji ltar 'jig rten yod
[\[160a.3\]]pa nyid la gnas pa yin zhe na/_'di lta ste/_'jig rten ni rgyu dang rkyen med pa dag las skye'i/_yod pa dag las ni ma yin no/_/yod pa skye'i med pa ni ma yin no zhes zer te/_blo gros chen po de skad du smra ba na dngos po rnams dang [#]rgyu dang rkyen rnams dang /_'jig rten yang rgyu med
[\[160a.4\]]pa'i yod pa nyid du smra ba yin no/_/blo gros chen po de la ji ltar med pa nyid la gnas pa yin zhe na/_'di lta ste/_'dod chags dang /_zhe sdang dang /_gti mug khas blangs nas/_yang 'dod chags dang /_zhe sdang dang /_gti mug med par rtog par byed do/_/blo gros chen po dngos po rnams
[\[160a.5\]]dngos po'i mtshan nyid kyis dben pa'i phyir yod pa nyid du khas mi len pa gang yin pa de [#]dang /_nyan thos dang /_rang sangs rgyas rnams 'dod chags dang /_zhe sdang dang /_gti mug dag khas mi len pa gang yin pa 'di las blo gros chen po gang zhig rnam par 'jig par byed pa yin/_blo gros
[\[160a.6\]]chen pos gsol pa/_bcom ldan 'das gang zhig 'dod chags dang /_zhe sdang dang /_gti mug khas blangs nas khas len par mi bgyi ba [#]lags so/_/bcom ldan 'das kyis bka' stsal pa/_blo gros chen po gang khyod kyis de ltar shes pa ni legs so legs so/_/blo gros chen po 'di ni
[\[160a.7\]]'dod chags dang /_zhe sdang dang /_gti mug yod pa dang /_med pa'i sgo nas rnam par 'jig par byed pa yin pa 'ba' zhig tu ma zad kyi/_nyan thos dang rang sangs rgyas dang /_sangs rgyas rnams [#]kyang rnam par 'jig par byed pa yin no zhes bya ba rgyas par gsungs nas/_blo gros chen po ngas 'di
[\[160b\]]
[\[160b.1\]]las dgongs te gang zag tu lta ba ri rab tsam ni bla'i/_yod pa dang med pa nyid du mngon pa'i nga rgyal can stong pa nyid du lta ba ni de lta ma yin no zhes bshad do zhes gsungs so/_/de'i phyir bcom ldan 'das kyis dngos por smra ba rnams kho na mngon pa'i nga rgyal can nyid du bstan pa yin no/_/de
[\[160b.2\]]bas kyang de nyid las/_ma byung ba las gang 'byung zhing /_/byung nas kyang ni rnam 'jig pa/_/rkyen las yod dang med de dag_/nga yi bstan la mi gnas so/_/gang la cung zad skye med cing /_/'gag pa'ang cung zad yod min la/_/'gro ba rnam par dben mthong ba/_/de la yod dang med
[\[160b.3\]]nyid med/_/ces gsungs so/_/gang dag tshigs su bcad pa gnyis pa'i don kho na gzhung 'dzugs [#]par byed cing /_mdo'i don ni kun brtags pa'i ngo bos dben pas/_'gro ba rnam par dben mthong ba/_/zhes bya ba yin no zhes nye bar brjod pa'i phyir 'gal ba med do zhes zer ba de dag
[\[160b.4\]]gis kun brtags pa'i ngo bo nyid ces bya ba 'di ci yin pa brjod dgos so/_/gal te tshad mas gnod kyang byis pa rnams kyis bden par bzung ba yin no zhe na/_gal te de lta na ni 'gro ba thams cad sgyu ma lta bu don dam par ma skyes pa la byis pa rnams kyi skye ba la sogs pa don dam par
[\[160b.5\]]yod pa nyid du sgro btags pa gang yin pa de yang 'og nas 'byung ba'i tshad mas gnod pa'i ngo bo yin pa'i phyir kun brtags pa'i ngo bo nyid do zhes bya bar ci ste mi bzung /_de lta ma yin na phyi'i don yang bcom ldan 'das kyis brtags pa'i ngo bo nyid kyis stong pa nyid du gsungs kyi/_don
[\[160b.6\]]dam par ni ma yin no zhes bya bar yang ci'i phyir rnam par mi bshad/_'on te [#]tshad mas gnod pa'i phyir de ltar rnam par bshad par mi bya'o zhe na/_de'i tshe rnam par shes pa la yang de lta de ltar bshad par mi bya ste/_de yang phyi'i don bzhin du tshad mas gnod pa yin pa'i phyir ro/_/gal te tshad ma 'ga'
[\[160b.7\]]zhig gis rnam par shes pa dngos po yod par yang dag par grub par gyur na ni de'i tshe rnam pa gnyis kho na kun brtags pa yin gyi/_gzhan ni ma yin no zhes rnam par bshad pa bzang por 'gyur ba zhig na de yang ma grub bo zhes bstan par bya'o/_/de'i phyir 'gro ba ji skad bshad pa'i kun brtags pa'i
[\[161a\]]
[\[161a.1\]]ngo bos dben par ni kho bo cag kyang 'dod pa nyid pas 'di ni gyi na'o/_/'dis ni 'phags pa dgongs pa nges par 'grel pa las/_byams pa gzhan gyi dbang gi mtshan nyid dang /_yongs su grub pa'i mtshan nyid la kun nas nyon mongs pa nyid dang rnam par byang ba kun brtags
[\[161a.2\]]pa'i mtshan nyid dang rnam pa thams cad du gtan bral ba gang yin pa de ni de la mi dmigs te/_'di ni stong pa nyid kyi mtshan nyid mtha' dag ces bya'o zhes gsungs pa gang yin pa 'di yang bsal [#]ba yin te/_'di la yang [#]'dod chags la sogs pa yang dag par gzhan gyi dbang gi mtshan nyid kun
[\[161a.3\]]nas nyon mongs pa'i ngo bo nyid kun rdzob pa dag la kun nas nyon mongs par byed pa nyid dang /_'khor bar kun tu sbyor bar byed pa nyid dang /_gnyen po'i gags [#]byed pa nyid dang mi mthun pa'i phyogs kyi gags [#]mi byed pa nyid la sogs pa yang dag par sgro btags pa gang yin pa de ni de dag la kun brtags
[\[161a.4\]]pa'i mtshan nyid yin no/_/rnal 'byor pa'i kun rdzob tu phyin ci ma log pa nyid du [#]yongs su grub pas yongs su grub pa'i phyir yongs su grub pa'i mtshan nyid yin pa byang chub kyi phyogs dang mthun pa rnam par byang ba rnams la yang mi mthun pa'i phyogs nges par 'joms par byed pa nyid dang /_mya ngan las 'das pa las [#]yang dag par
[\[161a.5\]]sbyor ba nyid la sogs pa yang dag par dngos po'i chos nyid du sgro btags pa gang yin pa de ni de dag la kun brtags pa'i mtshan nyid yin no/_/chos kyi dbyings rang bzhin gyis 'od gsal ba la don dam par kun nas nyon mongs pa la sogs pa mi srid pas ngo bo 'di gnyi ga yang kun brtags pa'i mtshan nyid kyi chos yin par
[\[161a.6\]]kun nas nyon mongs pa dang /_rnam par byang ba'i chos rnams la mi srid pa nyid do/_/kun nas nyon mongs pa dang rnam par byang ba'i chos 'di dag thams cad ni don dam par skye ba med par ro gcig pa nyid kyis kyang dbye ba mi rigs pa'i phyir ro/_/de bas na yang dag par na gnyi ga yang stong pa yin
[\[161a.7\]]la/_yang dag pa'i kun rdzob tu na [#]gnyi ga yang gnas pa'i phyir kun nas nyon mongs pa dang rnam par byang ba'i phyogs med pa'i nyes pa yang ma yin te/_'phags pa shes rab [#]kyi pha rol tu phyin pa nyis stong lnga brgya pa las/_ji skad du rab kyi rtsal gyis rnam par gnon pa/_gzugs ni 'dod
[\[161b\]]
[\[161b.1\]]chags kyi chos can yang ma yin la/_'dod chags dang bral ba'i chos can yang ma yin no/_/de bzhin du tshor ba dang /_'du shes dang /_'du byed dang /_rnam par shes pa yang 'dod chags kyi chos can yang ma yin la/_'dod chags dang bral ba'i chos can yang ma yin no/_/gzugs dang /_
[\[161b.2\]]tshor ba dang /_'du shes dang /_'du byed dang /_rnam par shes pa rnams kyi 'dod chags ma yin pa'i chos nyid dang /_'dod chags dang bral ba ma yin pa'i chos nyid gang yin pa 'di ni shes rab kyi pha rol tu phyin pa yin no/_/de bzhin du gzugs ni zhe sdang gi chos can yang ma yin la/_zhe sdang
[\[161b.3\]]med pa'i chos can yang ma yin/_gti mug gi chos can yang ma yin la/_gti mug med pa'i chos can yang ma yin no/_/de bzhin du rnam par shes pa'i bar gyi gti mug ma yin pa'i chos nyid dang /_gti mug dang bral ba yang ma yin pa'i chos nyid gang yin pa 'di ni shes rab kyi pha rol tu phyin
[\[161b.4\]]pa yin no/_/rab kyi rtsal gyis rnam par gnon pa gzugs ni kun nas nyon mongs pa dang /_rnam par byang bar 'gyur ba med do/_/de bzhin du tshor ba dang /_'du shes dang /_'du byed dang /_rnam par shes pa yang kun nas nyon mongs pa dang /_rnam par byang bar 'gyur ba med de/_gzugs
[\[161b.5\]]dang /_tshor ba dang /_'du shes dang /_'du byed dang /_rnam par shes pa rnams kyis kun nas nyon mongs pa ma yin pa dang /_rnam par byang ba ma yin pa gang yin pa 'di ni shes rab kyi pha rol tu phyin pa yin no zhes gsungs pa lta bu'o/_/'phags pa bden pa gnyis bstan pa las kyang [#]/_
[\[161b.6\]]'jam dpal mnyam pa nyid gang gis don dam pa [#]rnam par byang ba'i bar du gang dang mnyam pa/_don dam par [#]chos thams cad kyang de dang mnyam mam/_'jam dpal gyis smras pa/_lha'i bu don dam par chos thams cad shin tu 'byung ba med par mnyam pa nyid dang /_don dam par chos thams cad
[\[161b.7\]]shin tu skye ba med par mnyam pa nyid dang /_don dam par chos thams cad dngos po med par mnyam pa nyid kyis don dam par chos thams cad mnyam pa nyid do zhes gsungs so/_/'phags pa sangs rgyas thams cad kyi yul la 'jug pa ye shes snang ba'i rgyan las kyang /_mdor na mi dge ba yid
[\[162a\]]
[\[162a.1\]]la byed pa thams cad ni kun nas nyon mongs pa'i rgyu yin la/_dge ba yid la byed pa thams cad ni rnam par byang ba'i rgyu yin no/_/de la kun nas nyon mongs pa'i rgyu gang yin pa dang /_rnam par byang ba'i rgyu gang yin pa'i chos de dag thams cad ni rang bzhin gyis stong
[\[162a.2\]]ste[#]/_sems can med pa/_srog med pa/_gang zag med pa/_bdag po med pa/_sgyu ma lta bur mtshan nyid med pa ste/_nang nye bar zhi ba yin no/_/gang nang nye bar zhi ba de ni rab tu zhi ba yin no/_/gang rab tu zhi ba de ni rang bzhin yin no/_/gang rang bzhin yin pa de ni nye bar mi dmigs so/_/gang mi dmigs pa de ni gnas med do/_/gang
[\[162a.3\]]gnas med pa de ni mkha' yin no/_/mkha' ni nam [#]mkha'o/_/de chos thams cad nam mkha' dang 'dra bar rab tu shes shing kun nas nyon mongs pa dang /_rnam par byang bar yang tha snyad 'dogs la/_nam mkha'i chos nyid kyang mi spong ngo /_/de ci'i phyir zhe na/_'jam dpal gang la skye ba'am
[\[162a.4\]]'gag par 'gyur ba'i chos de ni 'ga' yang med do zhes gsungs so/_/gal te yang don dam par kun brtags pa'i mtshan nyid kyis stong pa'i chos 'ga' zhig yod par gyur na ni de'i tshe mdo de nyid las 'jam dpal chos thams cad ni gnyis su med pa ste/_mtshan nyid med pa/_gnyis
[\[162a.5\]]su byar med pa/_ming med pa/_mtshan ma med pa/_sems dang /_yid dang /_rnam par shes pa dang bral ba/_ma skyes pa/_ma 'gags pa/_rgyu med pa/_rab tu rgyu ba med pa/_kun du rgyu ba med pa/_yi ge med pa/_sgra skad med pa'o zhes gsungs pa dang /_yang 'jam dpal stong pa zhes bya ba 'di ni
[\[162a.6\]]mngon par zhen pa'i 'dzin pa med pa'i tshig bla dgas yin gyi/_'jam dpal 'di la don dam pa [#]gang stong pa zhes bya ba'i chos ni 'ga' yang mi dmigs so zhes gsungs pa gang yin pa 'di dang yang 'gal bar 'gyur ro/_/gal te de lta na 'phags pa dgongs pa nges par 'grel pa las/_mngon par
[\[162a.7\]]brjod pa ni dngos po med pa can ma yin no/_/[#]dngos po de yang gang zhe na/_'phags pa'i ye shes dang /_'phags pa'i gzigs pas brjod du med pa nyid du mngon par rdzogs par sangs rgyas pa gang yin pa de/_brjod du med pa'i chos nyid de kho na mngon par rdzogs par [#]'tshang rgya bar bya ba'i phyir 'dus byas zhes bya ba dang /_de
[\[162b\]]
[\[162b.1\]]bzhin du 'dus ma byas zhes bya bar ming du btags so zhes bya ba la sogs pa gsungs pa gang yin pa bcom ldan 'das kyi bka' 'phags pa'i ye shes kyi spyod yul so so rang gis rig par bya ba dngos po'i ngo bo nyid du yod par ston par byed pa 'di ji ltar grang [#]zhe na/_'di dang yang mi 'gal ba nyid
[\[162b.2\]]de/_'di ltar 'dir chos kyi dbyings 'phags pa'i ye shes kyi spyod yul chos thams cad bdag med pa'i mtshan nyid kho na dngos po'i sgrar brjod par bzhed de/_dngos po la mngon par zhen pa rnams kyi skrag pa'i gnas yongs su spang ba'i don du de ltar bstan pa'i phyir ro/_/rnam pa gcig tu na
[\[162b.3\]]'phags pa'i ye shes dang chos thams cad de bzhin nyid la gnas pa'i phyir te/_de'i phyir dngos po'i sgra gnas par brjod pas chos kyi dbyings kho na la bya'o/_/sangs rgyas bcom ldan 'das rnams ni 'dul ba'i bsam pa la ltos nas chos kyi dbyings de nyid thabs sna tshogs kyis ston par mdzad
[\[162b.4\]]de/_de skad du 'phags pa lang kar gshegs pa las/_blo gros chen po 'on kyang de bzhin gshegs pa dgra bcom pa yang dag par rdzogs pa'i sangs rgyas rnams ni de bzhin nyid dang /_stong pa nyid dang /_yang dag pa'i mtha' dang mya ngan las 'das pa la sogs pa'i dngos po rnams de
[\[162b.5\]]bzhin gshegs pa'i snying po yin par nye bar bstan pa mdzad nas byis pa rnams bdag med pas skrag pa'i gnas rnam par spang ba'i phyir rnam par mi rtog pa snang ba med pa'i spyod yul de bzhin gshegs pa'i snying po yin par nye bar bstan pas ston par [#]mdzad do/_/blo gros chen po dper na rdza
[\[162b.6\]]mkhan ni rdul phra rab kyi tshogs kyi 'jim pa gcig las/_lag pa dang /_dbyi [#]gu dang /_chu dang /_skud pa'i rtsol ba sbyor bas snod sna tshogs dag byed do/_/blo gros chen po de bzhin du [#]de bzhin gshegs pa rnams kyang rdza mkhan bzhin du chos bdag med pa/_chos thams cad kyi mtshan nyid rnam
[\[162b.7\]]par log pa de nyid thabs dang shes rab la mkhas pa'i tshul sna tshogs kyi sgo nas yi ge dang tshig tha dad pas snying por nye bar bstan pa'am/_bdag med par nye bar bstan pas ston par mdzad do zhes gsungs so/_/de kho na nyid 'di yang rnam pa thams cad du brjod par bya ba ma yin yang tha snyad kyi
[\[163a\]]
[\[163a.1\]]dbang gis 'dus byas ma lus pa'i chos nyid yin pa'i phyir 'dus byas zhes bya bar yang tha snyad gdags la/_de bzhin gshegs pa rnams byung yang rung /_ma byung yang rung /_dus thams cad du gnas pa'i phyir 'dus ma byas zhes bya bar yang ston to[#]/_/de kho na nyid
[\[163a.2\]]ni ngo bo thams cad las 'das pa'i mtshan nyid yin pa'i phyir de gnyi ga'i ngo bo yang ma yin no/_/gdon mi za bar de lta bu yin par khong du chud pa ste/_de lta ma yin na khyed kyi gzhung lugs kyis 'dus ma byas dngos por ji ltar 'gyur/_gang gis na 'di 'dus ma byas zhes kyang bya ste/_khyed
[\[163a.3\]]ni 'dus byas kho na dngos po nyid du 'dod pa'i phyir ro/_/'phags pa dkon mchog 'byung gnas las kyang /_mi gang de bzhin nyid dag 'dus byas dang /_/gnyis pa 'dus ma byas dang rnam gnyis su/_/smra ba bde bar gshegs pas chos bshad pa/_/de dag rtogs par bya phyir spro ba min/_/_
[\[163a.4\]]zhes gsungs so/_/de lta bas na 'di lta ste/_'dus byas dang 'dus ma byas kyi dngos por 'dzin pa 'di ni mthar 'dzin pa yin no/_/yang na nyan thos dang rang sangs rgyas kyi spyod yul dngos po'i rang gi mtshan nyid kyi dbang du mdzad nas byis pa rnams skrag pa'i gnas yongs su spang
[\[163a.5\]]ba'i ched kho nar 'phags pa'i ye shes kyi spyod yul dngos por yod do zhes gsungs kyi/_sangs rgyas dang byang chub sems dpa'i ye shes 'jig rten las shin tu 'das pa'i spyod yul don dam pa pa'i dngos po'i rang gi mtshan nyid ni yod pa ma yin te/_de'i yul ni chos thams
[\[163a.6\]]cad skye ba med pa dang /_'gag pa med pa la sogs pa yin pa nyid kyis yod pa dang med pa'i phyogs dang bral ba'i phyir ro/_/de skad du mdo las kyang /_'jig rten las 'das pa'i ye shes gang zhe na/_nyan thos dang rang sangs rgyas rang dang spyi'i mtshan nyid du lhung ba'i bsam pa la mngon
[\[163a.7\]]par zhen pa rnams kyi yin no/_/'jig rten las shin tu 'das pa'i ye shes gang zhe na/_sangs rgyas dang byang chub sems dpa' rnams kyis snang ba med pa'i chos rab tu rnam par phye bas/_skye ba med pa dang /_'gag pa med par gzigs pa'i phyir yod pa dang /_med pa'i phyogs dang bral ba yin
[\[163b\]]
[\[163b.1\]]no zhes gsungs so/_/nyan thos la sogs pa yang dag pa'i kun rdzob kyis kun du bsdus pa'i phung po tsam rang dang spyi'i mtshan nyid kyi rnam par sgom par byed pa rnams gang zag la bdag med pa tsam la gzud pa'i phyir ye shes de dngos po'i yul can yin no zhes tha snyad 'dogs kyi/_don dam
[\[163b.2\]]par ni ma yin no/_/gal te sangs rgyas dang byang chub sems dpa'i ye shes kyi yul don dam pa pa'i dngos po'i rang gi mtshan nyid gcig tu gyur na ni de'i tshe ye shes de yod pa'i phyogs dang bral bar yang ji ltar 'gyur/_de lta bas na byis pa rnams skrag pa'i gnas yongs su spang ba'i phyir/_
[\[163b.3\]]'phags pa'i ye shes kyi spyod yul dngos por yod do zhes bstan gyi/_don dam pa'i dngos po'i mtshan nyid yod pa'i phyir ni ma yin no/_/de lta ma yin na sangs rgyas dang byang chub sems dpa' rnams kyang ji ltar yod pa'i rnam par rtog pa dang 'brel par mi 'gyur/_ji ltar byis pa rnams
[\[163b.4\]]skrag pa rnam par spang ba'i phyir de [#]gsungs kyi/_don dam pa'i dngos po yod pa'i phyir ni ma yin no zhes bya ba 'di thams cad kyang /_bcom ldan 'das kyis mdo gzhan dag las gtan la phab pa nyid de/_'phags pa lang kar gshegs pa las/_ji skad du bcom ldan 'das la/_
[\[163b.5\]]byang chub sems dpa' blo gros chen po zhes bya bas zhus pa bcom ldan 'das ci'i slad du khyod kyis sems can rnams la yod pa dang med pa nyid du lta ba bzlog [#]nas/_yang 'phags pa'i ye shes kyi spyod yul dngos por bshad pas/_'phags pa'i ye shes kyi spyod yul la mngon par
[\[163b.6\]]zhen pa'i yod pa nyid du lta ba la 'god [#]par mdzad cing /_rnam par dben pa'i chos bstan pa yang med par mdzad pa lags/_bcom ldan 'das kyis bka' stsal pa/_blo gros chen po nga ni 'phags pa'i ye shes kyi spyod yul dngos po'i ngo bo nyid du bstan pas rnam par dben pa'i chos bstan
[\[163b.7\]]pa med par yang mi byed la/_yod pa nyid du lta ba la 'god par yang mi byed kyi/_blo gros chen po 'on kyang nga ni sems can [#]thog ma med pa'i dus na [#]dngos po'i ngo bo nyid kyi mtshan nyid la mngon par zhen pa rnams kyi skrag pa'i gnas yongs su spang ba'i phyir 'phags pa'i ye shes kyi spyod yul
[\[164a\]]
[\[164a.1\]]dngos po'i ngo bo nyid du mngon par zhen pa'i mtshan nyid kyi lta ba'i sgo nas rnam par dben pa'i chos ston par byed do/_/blo gros chen po nga ni dngos po'i ngo bo nyid nye bar ston par mi byed kyi/_blo gros chen po 'on kyang bdag nyid kyis ji lta ba bzhin du rtogs na rnam par dben pa'i
[\[164a.2\]]chos la gnas par 'gyur ba zhes rgyas par gsungs so/_/de lta bas na 'phags pa'i [#]ye shes kyi spyod yul dngos po'i rang gi mtshan nyid du bstan pa gang yin pa [#]'di ni bcom ldan 'das kyis thabs kyis bstan pa kho na yin no/_/de lta bas [#]na bcom ldan 'das kyi yang dag pa'i gsung rab kyi
[\[164a.3\]]tshul nges par ma zin pa brdzun pa la/_mngon pa'i nga rgyal can rnams dngos po'i ngo bo nyid du rtogs par byed pa na/_bcom ldan 'das la yang mi snyan par sgrogs shing bdag nyid kyang 'phung [#]la/_gzhan yang rlag [#]par byed pa yin no/_/'di ltar mdo de nyid las/_dngos po'i ngo bo nyid de lta bu
[\[164a.4\]]la mngon par zhen pa rnams bdag la sogs pa [#]'dzin pa'i phyir mi 'grol ba kho nar gsungs te/_ji skad du/_blo gros chen po gzhan yang tshad ma gsum gyi yan lag gis brgal bar gzas nas/_'phags pa'i ye shes kyis so sor rang gis rtogs par bya ba'i ngo bo nyid gnyis las rnam par
[\[164a.5\]]grol ba dngos po'i ngo bo nyid du yod de zhes bya ba [#]rnam par rtog par byed kyi/_blo gros chen po rnal 'byor pa sems dang yid dang rnam par shes pa'i gnas gyur pa rang gi sems snang ba/_gzung ba dang 'dzin pa'i rnam par rtog pa spangs pa/_de bzhin gshegs pa'i sa 'phags pa'i ye shes
[\[164a.6\]]kyis so so rang gis rtogs pa rnams ni dngos po dang dngos po med par 'du shes mi 'jug go/_/blo gros chen po gal te rnal 'byor pa rnams de lta bu'i yul can rnams la dngos po dang dngos po med par 'dzin pa 'jug par gyur na ni de nyid de dag gi bdag tu 'dzin pa dang /_gso bar 'dzin pa
[\[164a.7\]]dang /_skyes bur 'dzin pa dang /_gang zag tu 'dzin par 'gyur ro zhes gsungs pa lta bu'o/_/gzhan yang gal te don dam par dngos po zhig yod na des na gdon mi za bar rtag pa'am/_mi rtag pa'i ngo bo zhig tu 'gyur grang ste/_dngos po la ni rnam pa'i khyad par gzhan mi srid pa'i phyir
[\[164b\]]
[\[164b.1\]]ro/_/dngos po de la rtag pa dang mi rtag pa'i rnam par dpyod pa'i sgo nas 'jug pa'i shes rab gang yin pa de ni dngos po'i rang gi ngo bo ji lta ba bzhin du rtogs pa dang mthun pa'i phyir yang dag pa'i shes rab kho nar 'gyur gyi/_shes rab kyi pha rol tu phyin pa ltar bcos pa ni ma yin no/_/de'i phyir
[\[164b.2\]]bcom ldan 'das kyis 'phags pa shes rab kyi pha rol tu phyin pa las gsungs pa gang yin pa de dang yang 'gal bar 'gyur te/_de las 'di skad du kau shi ka 'di ni [#]rigs kyi bu dang rigs kyi bu mo de dag shes rab kyi pha rol tu phyin pa nye bar ston pa na shes rab kyi pha rol tu phyin pa ltar bcos pa
[\[164b.3\]]nye bar ston to/_/de la 'di ni shes rab kyi pha rol tu phyin pa ltar bcos pa yin te/_gzugs mi rtag ces bya bar nye bar ston to/_/de bzhin du sdug bsngal ba dang /_bdag med pa dang /_mi gtsang ba zhes bya bar nye bar ston to/_/de bzhin du tshor ba dang /_'du shes dang /_'du byed dang /_
[\[164b.4\]]rnam par shes pa dang /_de bzhin du phung po dang /_khams dang /_skye mched dang /_bsam gtan dang /_tshad med pa dang /_gzugs med pa dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_de
[\[164b.5\]]bzhin gshegs pa'i stobs bcu dang /_mi 'jigs pa dang /_so so yang dag par rig pa dang /_sangs rgyas kyi chos ma 'dres pa dang /_rnam pa thams cad mkhyen pa nyid mi rtag go zhes bya ba dang /_sdug bsngal lo zhes bya ba dang /_bdag med do zhes bya ba dang /_mi gtsang ba zhes bya bar nye
[\[164b.6\]]bar ston par byed do/_/'di skad du gang de ltar spyod pa de ni shes rab kyi pha rol tu phyin pa la spyod do zhes bya bar yang [#]nye bar ston te/_kau shi ka 'di ni shes rab kyi pha rol tu phyin pa ltar bcos pa yin no/_/de la gang shes rab kyi pha rol tu phyin pa ltar bcos pa ma yin pa gang yin [#]zhe na/_de ni 'di skad
[\[164b.7\]]du nye bar ston te/_rigs kyi bu khyod tshur shog_/shes rab kyi pha rol tu phyin pa bsgoms la gzugs mi rtag go zhes bya bar yang dag par rjes su ma lta zhig_/rnam pa thams cad mkhyen pa nyid kyi bar du sdug bsngal ba dang /_bdag med pa dang /_mi gtsang ba zhes bya bar yang dag par rjes su ma lta
[\[165a\]]
[\[165a.1\]]zhig/_de ci'i phyir zhe na/_gzugs ni ngo bo nyid kyis stong pa'o/_/gzugs kyi ngo bo nyid gang yin pa de ni dngos po med pa'o/_/gang dngos po med pa de ni shes rab kyi pha rol tu phyin pa'o/_/shes rab kyi pha rol tu phyin pa gang yin pa de la ni gzugs rtag go zhes bya
[\[165a.2\]]ba'am/_mi rtag go zhes bya ba mi dmigs te/_de la gzugs nyid kyang med na rtag pa'am/_mi rtag par [#]lta ga la 'gyur/_rnam pa thams cad mkhyen pa nyid kyi bar du yang de dang 'dra ste/_de skad du nye bar ston pa na shes rab kyi pha rol tu phyin pa ltar bcos pa nye bar ston pa ma yin no/_/_
[\[165a.3\]]'di skad du nye bar ston te rigs kyi bu khyod tshur shog_/shes rab kyi pha rol tu phyin pa bsgoms la chos gang las kyang yang dag par 'da' bar ma byed la/_chos gang la'ang ma gnas shig_/de ci'i phyir zhe na/_'di ltar shes rab kyi pha rol tu phyin pa la chos gang las yang dag par 'da' bar
[\[165a.4\]]bya ba'am/_chos gang la gnas par bya ba'i chos de yod pa ma yin te/_'di ltar chos thams cad ni ngo bo nyid kyis stong pa'o/_/gang ngo bo nyid kyis stong pa de ni dngos po med pa'o/_/gang dngos po med pa de ni shes rab kyi pha rol tu phyin pa'o/_/shes rab kyi pha rol tu phyin pa gang yin pa
[\[165a.5\]]de la ni chos 'ga' yang blang bar bya ba 'am/_dor bar bya ba'am/_bskyed par bya ba'am/_dgag par bya ba med do/_/de skad du ston pa na shes rab kyi pha rol tu phyin pa ltar bcos pa nye bar ston pa ma yin no zhes gsungs so/_/de lta bas na dngos por smra ba thams cad chos kyi de kho na nyid [#]phyin ci log tu
[\[165a.6\]]ston pa'i phyir shes rab kyi pha rol tu phyin pa ltar bcos pa nye bar ston pa kho na yin gyi/_chos thams cad ngo bo nyid med pa nyid du smra ba rnams ni phyin ci ma log pa nyid yin pas bcom ldan 'das kyis 'thad pa dang bcas pa yin par gsal rab kho nar bstan pa yin no/_/de ltar bcom ldan
[\[165a.7\]]'das kyis mdo de dang de las rnam pa du mar dngos po ma lus pa ngo bo nyid med pa [#]nyid du gsal bar mdzad mod kyi/_ha cang tshig mangs su dogs pas ma brjod de/_phyogs 'ga' zhig bstan to/_/de'i phyir bcom ldan 'das kyi [#]yang dag pa'i gsung rab kyi tshul nges par ma zin pa rnams kyis
[\[165b\]]
[\[165b.1\]]don dam pa'i lugs la rnam par sdang bas re zhig lung gi sgo nas ni chos thams cad ngo bo nyid med par bsgrub [#]par nus pa ni ma yin te zhes smras pa gang yin pa de bsal ba ma [#]yin no/_/de la gal te shes rab nyam chung ba'i phyir de lta bu'i chos nyid zab mo la bdag nyid kyis mos par mi nus su zin kyang /_'on
[\[165b.2\]]kyang rtog pa dang ldan pa rang gi blo gros nyam chung ba'i nyes pa mthong ba rnams kyis de spang bar yang rigs pa ma yin la/_bdag nyid phung bas gzhan dag kyang don chen po las nyams par byas te/_brlag par bya bar ni rigs pa ma yin no/_/de lta na ni rang dang gzhan la 'khu ba byas pa kho nar
[\[165b.3\]]'gyur ro/_/de lta bas na blo gros dang ldan pa dad pa can gyis chos zab mo dag spong ba'i lta ba bor te/_de la yang bcom ldan 'das nyid tshad mar byas shing bdag nyid mi shes pa'i nyes pas de khong du mi chud pa srid do snyam du bsams nas mdo zab mo dag la dad pa bskyed de/_mnyan pa dang /_
[\[165b.4\]]gzung ba dang /_bsgom pa la sogs pa la mngon par brtson par bya'o/_/gzhan dag kyang yang dag par len du gzhug go/_/bdag nyid de la mos par bya ba'i phyir smon lam gdab par yang bya'o/_/de nyid kyi phyir 'phags pa dkon mchog brtsegs pa las/_chos zab mo gang dag la 'di'i blos
[\[165b.5\]]gting mi dpogs pa de la de bzhin gshegs pa kho na tshad mar byas nas sangs rgyas kyi byang chub ni mtha' yas te/_mos pa sna tshogs pa nyid kyi sgo nas de bzhin gshegs pa rnams kyi chos bstan pa la 'jug pas de bzhin gshegs pa nyid kyis mkhyen gyi/_bdag gis ni mi shes so snyam nas
[\[165b.6\]]spong bar ni mi byed do zhes gsungs so/_/de ltar re zhig lung gi sgo nas chos thams cad ngo bo nyid med par bsgrubs pa yin no/_/[#]gang yang skye ba la sogs pa'i rnam par dbye ba ni gnyis su snang ba'i shes pa kho nas byed kyi/_rang rig pa tsam gyis ni ma yin no/_/gnyis su snang ba yang brdzun
[\[165b.7\]]pa'i phyir des rnam par gzhag pa'i ngo bo yang brdzun pa kho na'o zhes bya ba la sogs pa smras pa de la yang brjod par bya ste/_gal te chos thams cad [#]skye ba la sogs pa'i chos nyid shes pa brdzun pa'i ngo bor snang bas rnam par gzhag pa'i ngo bo yin na ni de ji ltar 'di dag don dam par yod par 'gyur/_
[\[166a\]]
[\[166a.1\]]gnyis su snang ba yang brdzun pa nyid yin na ni shes pa'i ngo bo gang don dam par srid par 'gyur ba gzhan ci zhig lus/_shes pa de kho na nyid gzung [#]ba dang 'dzin pa'i rnam pa dang bral ba gzhan ni tshu rol mthong ba rnams kyis yang dag par myong ba med de/_thams cad de kho
[\[166a.2\]]na nyid mthong ba kho na [#]nyid du thal bar 'gyur ro/_/de ni rjes su dpag pa'i sgo nas nges pa yang ma yin te/_de lta bu'i rtags nyid ma grub pa'i phyir ro/_/'di ltar re zhig rang bzhin gyi rtags las byung bas rjes su dpag pa ni mi srid de/_de'i rang bzhin nyid bsgrub par bya ba yin pa'i phyir ro/_/_
[\[166a.3\]]'bras bu'i rtags kyang ma yin te/_gnyis su med pa dang [#]'ga' yang lhan cig rgyu dang 'bras bu'i dngos por ma grub pa'i phyir te/_de ni dbang pos mi sod pa'i phyir ro/_/de las ma gtogs pa'i 'bras bu gzhan yod pa yang ma yin te/_'di ltar khyed kyi ltar na gnyis su med pa de kho na
[\[166a.4\]]'bras bur 'gyur ba zhig na de nyid bsgrub par bya ba nyid kyi skabs yin pa'i phyir de yang tshad mas grub pa ma yin no/_/gnyis su snang ba gang yin pa de ni ri bong gi rwa dang 'dra ba'i phyir 'bras bu ma yin no/_/gang gis na mngon sum dang mi dmigs pas sgrub pa rgyu dang 'bras bu'i dngos po 'grub
[\[166a.5\]]par 'gyur ba don dam par gnyis su med pa'i shes pas kyang 'ga' yang 'dzin pa med do/_/mi dmigs pa yang dgag pa sgrub pa yin pa'i phyir yod pa sgrub pa'i skabs ma yin no/_/gal te 'di snyam du de sgrub par byed pa'i tshad ma ni yod pa nyid de/_'di ltar 'ga' zhig gang gi ngo bo nyid
[\[166a.6\]]dang 'gal ba de ni de'i ngo bos dben pa yin te/_dper na grang ba'i ngo bo la gnod pa'i dro ba grang ba'i ngo bo nyid kyis dben pa lta bu yin la/_rtogs pa'i ngo bo'i chos can yang gnyis kyi ngo bo nyid la gnod pa yin pas khyab par byed pa 'gal ba dmigs pa yin no/_/gtan tshigs gzhi ma
[\[166a.7\]]grub pa yang ma yin te/_spyir dga' ba dang mi dga' ba la sogs pa'i rnam pa nyams su myong ba'i chos can rnam par shes pa zhes bya ba rtogs pa'i ngo bo grub pa'i phyir ro/_/rang gi ngo bo ma grub pa nyid kyang ma yin te/_gzung ba'i rnam pa gcig dang du ma'i ngo bo nyid dang bral ba'i sgo nas ngo bo nyid med pa
[\[166b\]]
[\[166b.1\]]nyid kyis de la ltos nas rab tu brtags pa'i 'dzin pa'i rnam pa yang ngo bo nyid med pa'i phyir ro/_/thams cad dngos po med par yang thal ba yang [#]ma yin te/_byed pa po dang las kyi ngo bo kho na la ltos pa tsam las nye bar brtags pa'i ngo bo yin pa'i phyir brdzun pa 'ba' zhig tu zad kyi/_bdag nyid
[\[166b.2\]]ni ma yin no snyam du sems na de yang rigs pa ma yin te/_gal te spyir don dam par gnyis kyis dben pa tsam zhig sgrub par 'dod na ni de'i tshe grub pa sgrub pa nyid de/_kho bo cag kyang don dam par gnyis brdzun pa'i phyir dben par 'dod pa nyid do/_/'on te ma yin pa'i ngo bo'i [#]don dam pa'i [#]sgo
[\[166b.3\]]nas rnam par shes pa nyid kyi rnam pa dang bral ba nyid du sgrub par 'dod na ni de'i tshe yang grub pa sgrub pa nyid de/_kho bo cag kyang don dam par chos thams cad ma skyes pa'i phyir shes pa thams cad don dam par med pa la gnyis kyi rnam pa yang dag pa dang bral bar 'dod pa'i phyir ro/_/_
[\[166b.4\]]'on te shes pa zhes bya ba'i chos can la gnyis dang bral ba nyid dang /_dngos po'i ngo bo nyid gnyi ga yang sgrub par 'dod na ni de'i tshe dpe la rjes su 'gro ba ma grub pas gtan tshigs ma nges pa nyid yin te/_phyi'i don gyi ngo bo grang ba dang /_tsha ba dag yang dag par ma grub pa'i phyir ro/_/shes pa gcig
[\[166b.5\]]la yang shes pa dang snang ba'i ngo bo dag snang ba'i phyir mi 'gal [#]ba nyid yod pas dpe bsgrub pas stong pa nyid kyang yin no/_/ji ste shes pa gnyis dang bral ba nyid grub na shugs kyis dngos po'i ngo bo nyid kyang 'grub par 'gyur ro snyam du sems na/_blo gros 'di ni ngan pa yin te/_'brel pa med
[\[166b.6\]]pa'i phyir ro/_/'di la gang la gnyis dang bral ba de la gdon mi za bar yang dag [#]pa'i dngos po yod do zhes bya ba'i 'brel ba 'di ci zhig yod de/_de bzlog na gnod pa can gyi tshad ma med pa'i phyir dang /_de lta bu'i dpe ma grub pa'i phyir ro/_/mo gsham gyi bu la sogs pa dang /_gnyis po de
[\[166b.7\]]nyid kyis ma nges par 'gyur ba'i yang phyir ro/_/thug pa med par 'gyur ba'i phyir gnyis la gnyis po gzhan yod pa ni ma yin no/_/grang ba la sogs pa'i reg pas dben pa'i dro ba la sogs pa'i ngo bo bzhin du gnyis kyi ngo bo las ma gtogs pa gang la de dang bral ba nyid du [#]bsgrub par 'gyur
[\[167a\]]
[\[167a.1\]]ba rtogs pa'i ngo bo nyid spyi'i ngo bo chos can gzhan ni yod pa ma yin te/_gnyis po'i bdag nyid kho na rtogs pa'i ngo bo yin pa'i phyir ro/_/'di ltar gang zhig bdag nyid kho na rab tu gsal zhing gsal ba gzhan la mi ltos pa de ni rtogs pa'i mtshan nyid yin no/_/_
[\[167a.2\]]lus dang /_sa dang /_ri dang /_chu bo dang /_rgya mtsho la sogs pa rnam pa sna tshogs phyi rol gyi ngo bo nyid du mdun na snang ba'i don gang yin pa de ni bdag nyid kho nas gsal ba'i phyir rtogs pa'i ngo bo nyid las mi 'da' bar 'jug go/_/de yang brdzun pa'i ngo bo nyid kyis [#]rigs kyi khyim
[\[167a.3\]]du 'jug par spyod pa na rang gi lus dang khyad par med par spyod pa'i mdza' mo lta bur rtogs pa'i ngo bo nyid dang /_kun tu 'khyud pa ltar spyod pas dam pa ma yin pa'i gnyis po dang phrad pas sun phyung ba'i bdag nyid 'di yid brtan du ga la rung /_de'i bdag nyid lta bu'i gnyis kyi ngo bo'i
[\[167a.4\]]mdza' bo dang bral na gang gis na 'di gzhan dang mi phrad [#]cing 'ba' zhig chos can du 'gyur ba'i gnas ni gang du yang mi 'thad do/_/de'i phyir gtan tshigs gzhi ma grub pa kho na yin no/_/mdo sde pa la sogs pa yang yang dag par na shes pa gnyis kyi ngo bo nyid du mi 'dod pa kho na ste/_cha shas
[\[167a.5\]]med pa la de 'gal ba'i phyir ro/_/de'i phyir de gnyis su med pa'i ngo bo nyid du sgrub pa yang ci zhig rab tu bsgrub [#]par 'gyur te/_phyi'i don kyang de dang mi 'gal ba'i phyir ro/_/gal te tshad ma gzhan gyi sgo nas phyi'i dngos po sel bar brjod na ni de dang 'dra ba nyid du rnam par shes pa la yang de ci ste
[\[167a.6\]]nye bar mi brjod/_gang yang byed pa po dang las kyi dngos po kho na la ltos pa las rab tu brtags pa'i ngo bo yin pa'i phyir brdzun pa 'ba' zhig tu zad kyi zhes smras pa gang yin pa de yang nyams su myong ba dang 'gal ba kho na'o/_/'di ltar khyed ni yang dag par na rnam par shes pa gnyis su
[\[167a.7\]]med pa'i rnam pa kho nar 'dod la/_sngon po la sogs pa sems kyi rnam pa sna tshogs kyi phyi rol nyid du rnam par chad par snang ba yang byis pa byed pa po dang las kyi tha snyad [#]bye brag tu mi shes pa rnams kyis kyang rtogs [#]pa'i skyon dang bral ba'i sems la yang [#]gsal rab tu yang dag par myong ngo /_/de'i
[\[167b\]]
[\[167b.1\]]sna tshogs kyi dngos po ltos pa tsam las nye bar brtags pa yin na ni bye brag de byis pa yan chad la gsal rab tu snang bar yang mi 'gyur ro/_/gal te khyed rnam pa'i tshogs yul dang dus kyi gnas skabs nges pas tha dad pa de ltar gsal rab tu nyams su myong ba de yang brdzun pa nyid du khas len na ni
[\[167b.2\]]de'i tshe thar pa 'dod pa khyed rtogs pa'i ngo bo gnyis kyi ngo bos dben pa mi mngon pa'i bdag nyid la yang dben pa'i ngo bo nyid du mngon par zhen cing chags pa gzhan ci zhig yod de/_glang po lus chen po skar khung shin tu chung ngu'i gseb nas byung ba'i mjug ma thogs [#]pa gang yin pa dang 'dra bar
[\[167b.3\]]mkhas pa rnams shin tu yun ring por ya mtshan rmad du 'dzin par byed do/_/de lta bas na bdag nyid kyis shes rab kyi ral gri shin tu rnon pos chags pa de chod la 'or cig_/shes pa'i bdag nyid bden pa'i ngo bo de la ni gang gis na de la de ltar gsal rab tu snang bar 'gyur ba brdzun pa'i bdag
[\[167b.4\]]nyid kyi rnam pa rnams de'i bdag nyid dang /_de las byung ba'i mtshan nyid kyi 'brel pa 'ga' yang med de/_/bden pa dang mi bden pa phan tshun spangs te gnas pa'i mtshan nyid dag ni de'i bdag nyid du 'gal ba'i phyir la/_mi bden pa yang gang las kyang skye bar khas mi len pa'i phyir ro/_/_
[\[167b.5\]]de skye na yang 'di dag dus gcig tu de'i bdag nyid du snang bar ni mi 'gyur te/_rgyu dang 'bras bu dag ni dus dang ngo bo nyid tha dad pa yin pa'i phyir ro/_/'brel pa med par snang bar nges pa'ang rigs pa ma yin te/_ha cang thal bar 'gyur ba'i phyir ro/_/de lta bas na gdon mi za bar rtogs
[\[167b.6\]]pa'i ngo bo dang tha mi dad pa'i rang gi ngo bo'i rnam pa mi bden pa'i bdag nyid rnams snang bar khas blangs pa'i phyir de'i bdag nyid kyi mtshan nyid [#]kyis 'brel par khas blang dgos so/_/de'i phyir gnyi ga'ang brdzun pa nyid du gyur to/_/de lta ma yin na ni ji ltar brdzun pa'i rnam pa rnams dang lhan cig
[\[167b.7\]]rtogs pa'i ngo bo nyid de'i bdag nyid du nyams su myong bar 'gyur/_de bas na bden pa la mngon par zhen pa'i zhags pa 'di 'or cig_/bcom ldan 'das kyis kyang de bzhin gshegs pas chos gang mngon par rdzogs par sangs rgyas pa de la ni bden pa yang med brdzun pa yang med ces
[\[168a\]]
[\[168a.1\]]gsungs so/_/gang yang rigs pa'i sgo nas kyang nus pa ma yin te/_de ltar re zhig mngon sum gyis ni dngos po ma lus pa dben pa rtogs par mi 'gyur te/_de'i yul ni dngos po yin pa'i phyir ro zhes smras pa gang yin pa de la yang brjod par bya ste/_ci skyes bu
[\[168a.2\]]thams cad kyi mngon sum gang yin pa de [#]chos thams cad bdag med par rtogs par mi nus pa nyid yin nam/_'on te khyed lta bu'i [#]mi shes pa'i rab rib kyi ling thog [#]rab tu stug pos shes rab kyi mig nyams par byas pa [#]rnams kyi mngon sum gang yin pa yin/_de la re zhig phyogs dang po ni
[\[168a.3\]]tshad ma med pa'i phyir rigs pa ma yin te/_de la skyes bu thams cad kyi mngon sum rab tu mi 'jug go zhes nges par bya ba la tshad ma ci yang med do/_/rang gi dmigs pa log pa tsam ni 'khrul pa'i phyir te/_dmigs pa'i rig byar gyur pa mi dmigs pa kho na de med par sgrub par byed pa yin
[\[168a.4\]]na gang gi phyir bdag gis mi dmigs pas de de la mi 'jug par rtogs par gyur pa skyes bu thams cad kyi sems kyi rgyud la yod pa'i sems kyi 'jug pa ni tshu rol mthong ba khyed kyi dmigs pa'i rig bya ma yin no/_/gzhan gyi dmigs pa log pa yang ma nges pa'i phyir ro/_/de'i phyir rtog pa dang
[\[168a.5\]]ldan pas mngon sum gyis de rtogs pa med pa kho na'o zhes brjod pa 'di ni rigs pa ma yin no/_/'on te phyogs gnyis pa ltar na de'i tshe grub pa sgrub pa nyid de/_kho bo cag kyang tshu rol mthong ba rnams kyis chos kyi de kho na nyid zab mo de lta bu mngon sum du mthong bar ni khas mi len to/_/'on
[\[168a.6\]]kyang gal te khyed lta bu de kho na nyid de lta bu rtogs pa med du chug kyang rnal 'byor pa dam pa bskal pa mi nyung bar bsod nams dang ye shes kyi tshogs dpag tu med pa bsags pas mtha' dag 'byor par byed pa'i thabs thob pa/_yang dag pa'i don bsgoms pa las byung ba'i yang dag pa'i
[\[168a.7\]]ye shes kyi snang bas sgrib pa'i mun pa mtha' dag bstsal [#]ba rnams kyi mngon sum gyis chos thams cad bdag med par rtogs so zhes bya bar go ci ste mi srid de/_'di la yang rigs pa phyis brjod par bya'o/_/gang yang mngon sum gyi yul ni dngos po yin pa'i phyir ro zhes smras pa gang yin pa de yang ma
[\[168b\]]
[\[168b.1\]]grub pa yin te/_'di ltar tshu rol mthong ba rnams kyi mngon sum gang yin pa de ni rab rib can gyi mngon sum bzhin du gzugs la sogs pa brdzun pa'i yul can yin pa nyid kyis dngos po'i ngo bo nyid yang dag pa pa'i yul can nyid du rigs pa ma yin no/_/de lta ma yin na thams cad de kho na
[\[168b.2\]]nyid mthong bar thal bar 'gyur ro/_/sangs rgyas dang byang chub sems dpa' rnal 'byor pa chen po rnams kyi ye shes gang yin pa de yang dngos po'i yul can du rab tu ma grub ste/_de dag gis dngos po'i ngo bo nyid yang dag pa pa [#]'ga' yang ma gzigs pa'i phyir te/_'phags pa byang chub
[\[168b.3\]]sems dpa'i sde snod las/_ji skad du/_des chos thams cad ngo bo nyid kyis med pa dang /_'gag pa med pa dang /_rang bzhin gyis [#]nye bar zhi ba dang /_shin tu ma skyes pa dang /_ma byung ba dang /_kun du ma byung ba dang /_shin tu yongs su mya ngan las 'das par yang mthong la/_des gang
[\[168b.4\]]gis mthong ba de yang mi mthong rnam par mi mthong ste/_'di ni yang dag pa'i [#]mthong ba dang ji lta ba bzhin gyi mthong ba yin no/_/yang chos thams cad ji lta ba bzhin du mthong ba gang zhe na/_gang 'di mthong ba med pa yin no zhes gsungs pa lta bu'o/_/'phags pa chos yang dag par sdud pa las
[\[168b.5\]]kyang /_chos thams cad mthong ba med pa ni mthong ba dam pa yin no zhes gsungs so/_/de'i phyir mngon sum gyi yul ni yang dag pa pa'i dngos po yin par ma grub po/_/gang yang dngos po med pa ni ji ltar yang rnam par shes pa skyed [#]par byed pa nyid du mi rung ba'i phyir ro zhes smras pa gang yin
[\[168b.6\]]pa de yang rigs pa ma yin te/_kho bo cag kyang dngos po med pa [#]ri bong gi rwa la sogs pa lta bu ni gang yang mngon sum gyi shes pa skyed par byed pa nyid du khas mi len to/_/'on kyang rnal 'byor pa chen po chos thams cad smig rgyu dang sgra brnyan lta bur ji lta ba bzhin du sgom par byed pa rnams kyis/_
[\[168b.7\]]yang dag pa'i don bsgoms pa'i rab kyi mtha' las byung ba'i ting nge 'dzin thob pa'i phyir mthu phul du byung ba bsam gyis mi khyab pa dang ldan pas rnal 'byor pa de dag la gang gis na rnal 'byor pa rnams kyis mngon sum kho nar chos ma lus pa bdag med pa rtogs par 'gyur pa chos ma lus pa
[\[169a\]]
[\[169a.1\]]bdag med pa'i de kho na nyid gsal rab tu mngon sum du byed pa'i ye shes de lta bu nye bar skye ste/_de nyid mthong ba med ces bya'i/_med par dgag pa'i ngo bo ni ma yin no/_/gang yang mngon sum de yang gal te ngo bo nyid dang bcas pa yin na ni zhes bya ba la sogs pa smras
[\[169a.2\]]pa de la yang chos thams cad don dam par ma skyes par ro gcig pa nyid kyi mngon sum yang don dam par ngo bo nyid med pa yin mod kyi/_'on kyang mngon sum la sogs pa rnam par gzhag pa kun rdzob kyi bden pa la brten pa thams cad rnam par mi 'khrugs pa kho na'o/_/dbu ma pa rnams ni chos
[\[169a.3\]]thams cad don dam par ngo bo nyid med kyang /_gang gis na tha snyad thams cad chad [#]par 'gyur ba/_tha snyad kyi sgo nas rnal 'byor pa'i shes pa dang /_so so'i skye bo gzhan gyi [#]shes pa dang /_'phags pa'i gang zag la sogs pa rnam par gzhag pa'i rgyu mi 'dod pa ni ma yin no/_/'on kyang gang la [# ]
[\[169a.4\]]dus thams cad du kun rdzob tu yang rgyu med pa de ni tha snyad du yang mi skye ba nyid de/_dper na ri bong gi rwa la sogs pa lta bu'o/_/gang la yod pa de ni don dam pa [#]ngo bo nyid med kyang skye ste dper na sgyu ma dang gzugs brnyan la sogs pa lta bu'o/_/sgyu ma la sogs pa 'di rten cing 'brel par 'byung ba yin
[\[169a.5\]]yang dngos po nyid du thal ba ma yin te/_grags pa dang tshad mas gnod pa'i phyir ro/_/de dang 'dra bar chos thams cad rten cing 'brel par 'byung ba yin yang dngos po nyid du thal ba ma yin pa kho na ste/_tshad mas gnod pa'i phyir ro/_/de la ji ltar gsang sngags dang /_sman la sogs pa'i dbang gis
[\[169a.6\]]glang po la sogs pa sgyu ma sna tshogs rab tu 'byung ba de bzhin du sems can rnams kyi las dang nyon mongs pa'i dbang gis skye ba la sogs pa yang rab tu 'byung la rnal 'byor pa rnams kyi rang gi bsod nams dang ye shes kyi tshogs kyi dbang gis rnal 'byor pa'i shes pa la sogs pa'i sgyu ma yang rab tu 'byung
[\[169a.7\]]ba kho na ste/_rkyen sna tshogs kyi dbang gis sgyu ma de yang sna tshogs nyid du snang ba'i phyir ro/_/'phags pa shes rab kyi pha rol tu phyin pa las kyang /_/kha cig ni nyan thos kyis sprul pa/_kha cig ni byang chub sems dpas sprul pa/_kha cig ni de bzhin gshegs pas sprul pa/_kha cig ni nyon
[\[169b\]]
[\[169b.1\]]mongs pas sprul pa/_kha cig ni las kyis sprul pa ste/_rab 'byor rnam grangs 'dis na chos thams cad sprul pa lta bu yin no zhes gsungs so/_/so so'i skye bo dag las rnal 'byor pa rnams khyad par ni 'di yod de/_de dag ni sgyu ma'i mkhan po bzhin du sgyu ma de dag yang dag pa ji lta ba bzhin
[\[169b.2\]]du yongs su shes pa'i phyir de kho na nyid du mngon par zhen pa med do/_/de skad du 'phags pa chos thams cad [#]yang dag par sdud pa las kyang /_dper na sgyu ma'i mkhan po 'ga'/_/sprul pa thar par bya phyir brtson/_/gang phyir 'dus de [#]mngon shes pas/_/'di ni sprul pa [#]chags pa med/_/rdzogs
[\[169b.3\]]pa'i byang chub mkhas pa rnams/_/'gro ba de ltar snga nas shes/_/srid gsum sprul pa ltar shes nas/_/'gro ba'i don du go cha gyon/_/zhes gsungs so/_/byis pa gang dag ltad mo pa'i skye bo bzhin du skye ba la sogs pa'i sgyu ma de dag ji ltar snang ba bzhin bden pa nyid du mngon par zhen
[\[169b.4\]]pa de dag ni/_phyin ci log tu mngon par zhen pa'i phyir byis pa dag ces bya'o/_/de'i phyir kun rdzob tu rnal 'byor can gyi rnal 'byor pa'i mngon sum gnas pa'i phyir ri bong gi rwa la sogs pa bzhin du gtan med pa ma yin no/_/de'i phyir mngon sum gyis chos ma lus pa bdag med
[\[169b.5\]]par rtogs pa yod pa nyid pas 'gal ba med do/_/rnal 'byor pa yang don dam par ngo bo nyid med kyang /_so so'i skye bo la sogs pa bzhin du tha snyad kyi sgo nyid nas rnam par gzhag ste/_'phags pa bden pa gnyis bstan pa las/_ji skad du [#]don dam par shin tu ma skyes pa yin pa [#]yang kun rdzob
[\[169b.6\]]tu lam sgom par byed do zhes gsungs pa lta bu'o/_/gang yang don gzhan gyis dben pa'i phyogs la sogs pa 'ga' zhig mngon sum gyis bzung nas de las gzhan pa [#]stong pa mngon sum gyis rtogs par bya bar 'gyur zhes bya ba la sogs pa smras pa de yang rigs pa ma yin te/_tshul 'di ni
[\[169b.7\]]gcig gis gcig stong pa nyid yin gyi/_mtshan nyid stong pa nyid ni [#]ma yin no/_/mtshan nyid stong pa nyid kyis ni don dam par chos thams cad ngo bo nyid med par 'dod [#]de/_don dam par de dag gi rang dang spyi'i mtshan nyid ji ltar rnam par gzhag pa stong pa'i phyir ro/_/dngos po rnams kyi gcig gis
[\[170a\]]
[\[170a.1\]]gcig stong pa nyid gang yin pa de ni don dam pa ma yin gyi/_'on kyang tha snyad kyi bden pa la brten pa yin no/_/'di ltar dngos po thams cad don dam par skye ba med par ro gcig pa'i phyir tha dad pa med pa ma yin mod kyi/_'on kyang byis pa rnams la rmi lam la sogs
[\[170a.2\]]pa'i gnas skabs bzhin du phan tshun tha dad par snang ngo /_/de'i phyir de la grags pa'i ngo bor [#]de dag la don gzhan gyis dben pa'i dngos po 'dzin pa'i sgo nas gcig gis gcig stong pa nyid 'di rnam par gzhag gi_/[#]don dam par [#]ma yin te/_yang dag par na [#]rmi lam dang /_sgyu ma lta bu'i dngos
[\[170a.3\]]po rnams la ngo bo nyid phan tshun tha dad pa med do/_/de nyid kyi phyir bcom ldan 'das kyis 'di ni don dam pa la brten pa ma yin pa nyid kyis thams cad kyi tha chad yin pa'i phyir spang bar bya ba kho nar gsungs te/_'phags pa lang kar gshegs pa las/_ji skad du blo gros chen po gcig gis gcig
[\[170a.4\]]stong pa nyid 'di ni thams cad kyi tha chad yin pas de ni khyod kyis spang bar bya'o zhes gsungs pa lta bu'o/_/chos thams cad kyi mtshan nyid [#]stong pa nyid gang yin pa de [#]ni de dag gi rang dang spyi'i mtshan nyid [#]ji ltar rnam par gzhag pa dmigs pa'i rig byar gyur pa las rnal 'byor pa rnams kyis don dam pa'i
[\[170a.5\]]rnam par mi dmigs pa'i phyir chos thams cad snang ba med pa'i ye shes skye ba'i sgo nas rtogs par rnam par gzhag go/_/de'i phyir gcig gis gcig stong pa nyid thams cad kyi tha chad byis pa'i skye bos kun brtags pa la brten nas glengs mod kyi/_de ni 'brel pa med pa kho na'o/_/gang yang de ni
[\[170a.6\]]rnal 'byor pa'i mngon sum gyis yang dag par rtogs par bya ba kho na'o zhes bya ba'i tshig kyang mkhas pa rnams yongs su mgu bar byed pa ma yin te/_de la rigs pa med pa'i phyir ro [#]zhes smras pa de yang rigs pa ma yin te/_'di la rigs pa yod pa'i phyir ro/_/'di ltar mkhas pa rnams ni mngon
[\[170a.7\]]sum ni rtog pa dang bral zhing ma 'khrul pa yin no zhes mngon sum gyi mtshan nyid 'chad do/_/goms pa'i stobs kyis kyang don yod pa ma yin pa la yang shes pa gsal rab tu skye ste/_dper na 'dod pa dang /_mya ngan dang /_skrag pa dang /_smyo [#]ba la sogs pas nyams pa rnams shin tu goms pa lan
[\[170b\]]
[\[170b.1\]]mang du byas pa'i sgo nas bud med la sogs par gsal rab tu snang ba'i shes pa skye ste/_gang gi phyir de dag gis de dag mdun na 'dug pa bzhin du mthong nas mod la lus la sogs pa'i g.yo ba rnam pa du ma rtsom pa lta bu'o/_/de'i phyir ji skad bshad pa'i de kho na nyid sgom [#]par byed pa kha cig
[\[170b.2\]]kyang de la shes pa gsal rab tu skye'o zhes bya ba srid do/_/gsal rab tu snang ba'i shes pa gang yin pa de ni rtog pa med pa kho na yin te/_mar me bzhin du rtog pa'i rlung gis dkrugs pa'i lus la rnam pa gsal rab pa nyid mi 'thad pa'i phyir ro/_/sbyor ba dag [#]ni kha cig gis gang dang gang rtag tu
[\[170b.3\]]shin tu gus par bsgoms pa de ni de dag las bsgoms pa'i 'bras bu rab kyi mtha' las skyes pa'i 'bras bu shes pa gsal rab tu nyams su myong bar 'gyur te/_dper na 'dod chags la sogs pas nyams pa dag gis bud med la sogs pa bsgom pa lta bu'o/_/kha cig gis kyang yun ring po
[\[170b.4\]]nas rtag tu gus par byas te/_chos thams cad bdag med par bsgoms pas rang bzhin gyi gtan tshigs yin no/_/de la yang tshad ma dang ldan pa'i don gyi [#]yul can gang yin pa de mi slu ba yin te/_dper na tha snyad kyi sgo nas du ba la sogs pa rtags nges pa las byung ba me la sogs pa'i shes
[\[170b.5\]]pa lta bu'o/_/rnal 'byor pa rnams kyi bdag med pa'i shes pa de yang tshad [#]ma dang ldan pa'i don gyi yul can yin pas rang bzhin gyi gtan tshigs kho na yin no/_/'di tshad ma dang ldan pa nyid ni 'og nas bstan par bya'o/_/shes pa gang zhig gang la gsal rab tu snang zhing mi slu bar skye ba de ni de la
[\[170b.6\]]mngon sum gyi tshad ma yin te/_dper na tha snyad du gzugs la sogs pa la/_mig la sogs pa ma nyams pa'i skyes bu'i mig gi rnam par shes pa la sogs pa lta bu'o/_/rnal 'byor pa rnams kyi shes pa chos thams cad bdag med pa'i yul can yang gsal rab cing mi slu ba yin pas
[\[170b.7\]]rang bzhin gyi gtan tshigs so/_/de ltar na rnal 'byor pa rnams kyis chos [#]thams cad bdag med pa'i shes pa ni rigs pas bsgrub par bya ba yin na ci ste mkhas pa rnams yongs su mgu bar byed pa ma yin/_gang yang gal te rnal 'byor pa'i shes pa de yang med pa zhig yin na ni zhes bya ba la
[\[171a\]]
[\[171a.1\]]sogs pa de [#]smras pa de la yang gong du lan btab zin pa nyid de/_dngos po thams cad ri bong gi [#]rwa dang 'dra bar shin tu med pa nyid du ni mi 'dod kyi/_'on kyang sgyu ma la sogs pa bzhin du don dam par med pa nyid do/_/des na tha snyad thams cad ma bkag pa kho na ste/_ji skad
[\[171a.2\]]du kho bo cag tha snyad kyang khas mi len pa ma yin te/_brjod do zhes bshad pa lta bu'o/_/gang yang rjes su dpag pa'i sgo nas kyang dngos po ma lus pa stong pa nyid du sgrub par nus pa ma yin te/_gzhi chos can 'ga' yang ma grub pa'i phyir dang /_dpe la sogs pa yang ma skyes pa'i phyir gtan tshigs
[\[171a.3\]]thams cad gzhi dang rang gi ngo bo ma grub pa kho na'o zhes smras pa de yang 'brel pa med pa yin te/_'di ltar re zhig gal te kho bo cag gis ngo bo nyid med pa nyid du khas blangs pa la khyed thal bar 'gyur bar sgrub na ni de'i tshe 'di thal ba ma yin pa kho na ste/_gang gi phyir kho bo cag gis dngos po
[\[171a.4\]]rnams don dam par ngo bo nyid med pa nyid du khas blangs so/_/de la yang gal te don dam par gtan tshigs dang dpe dang chos can la sogs pa med pa'i phyir rjes su dpag pa [#]dang /_rjes su dpag par bya ba la sogs pa'i tha snyad mi 'jug go zhes thal bar sgrub na ni ji ltar 'dod pa bzhin
[\[171a.5\]]yin pa'i phyir 'di thal ba ma yin pa kho na ste/_kho bo cag kyang rjes su dpag pa dang rjes su dpag par [#]bya ba la sogs pa'i tha snyad 'di thams cad don dam par 'jug pa mi 'dod na [#]gang gis na de med par thal ba zhes bya ste/_thal ba'i mtshan nyid ni mi 'dod par 'gyur ba yin pa'i phyir ro/_/_
[\[171a.6\]]'di ltar kho bo cag ni khyed kyis sun 'byin pa'i bar du yang don dam par ma skyes pa kho nar khas len te/_de'i phyir nyes pa'i go skabs 'ga' yang mi rnyed pa nyid do/_/de nyid kyi phyir slob dpon gyi zhal snga nas/_gal te cung zad cig dmigs na ni mngon sum la sogs pa'i don gyis 'jug
[\[171a.7\]]pa'am/_ldog par bya na de med pa'i phyir kho bo la klan ka med do zhes gsungs so/_/'on te gang zhig don dam par med pa de tha snyad du yang 'jug par mi 'gyur ro zhes thal bar sgrub na ni 'dir yang khyab pa ma grub pa'i phyir thal ba ma yin pa kho na ste/_tha snyad ni gang gis na 'di bdag nyid log na tha
[\[171b\]]
[\[171b.1\]]snyad kyang log par 'gyur ba don dam pa pa'i ngo bo nyid kyis khyab pa ni med do/_/'on kyang 'di ni de las bzlog pa kho nas khyab ste/_tha snyad ni don dam par med pa nyid kyi ngo bo nyid yin pa'i phyir ro/_/rmi lam la sogs pa dag ni [#]don dam pa pa'i ngo bo nyid dang bral ba yang tha snyad sna tshogs 'jug
[\[171b.2\]]pa yang snang ste/_de'i phyir tha snyad 'di thams cad kyang sprul pa dang /_rmi lam la sogs pa dang 'dra bas 'gal ba med do/_/de skad du/_sprul pa yi [#]ni sprul pa dang /_/sgyu ma'i skyes bus sgyu ma sprul/_/dgag pa byed pa ci 'dra bar/_/dgag pa de yang ci 'drar 'gyur/_/zhes bshad do/_/_
[\[171b.3\]]'on te thams cad du bsgrub par bya ba dang /_chos can la sogs pa don dam pa pa'i dngos por gyur pa kho nas rjes su dpag pa la sogs pa'i tha snyad 'dogs pa'i phyir don dam par ngo bo nyid med pas rjes su dpag pa la sogs pa'i tha snyad gdags par mi 'gyur ro zhes nyes pa brjod na ni/_
[\[171b.4\]]'di yang nyes pa med pa kho na ste/_rtsod pa med par thal bar 'gyur ba'i phyir don dam pa pa'i chos can la sogs pas rjes su dpag pa la sogs par [#]tha snyad gdags pa ni gang du yang ma grub bo/_/'on kyang 'jig rten na ji ltar grags pa'i chos can kho na la gnas te/_rab tu smra ba rnams de
[\[171b.5\]]kho na nyid gtan la dbab pa'i phyir rjes su dpag pa la sogs pa'i tha snyad 'jug par byed de/_de skad du/_chos dang chos can rnam gzhag dang /_/tha dad tha dad min ci 'dra/_/de nyid don brtags ma yin gyi/_/'jig rten na ni ji ltar grags/_/de la de bzhin brten nas ni/_/bsgrub bya
[\[171b.6\]]sgrub byed [#]rab gnas pa[#]/_/[#]dam pa'i don la 'jug bya'i phyir/_/mkhas pa rnams kyis sgrub pa dang /_/bsgrub bya yang dag gnas pa brtags/_/zhes bya ba bshad do/_/[#]yang /_dpag bya dpag pa'i 'bras gnas pa/_/yod pa min yang gzung ba dang /_/'dzin pa rig pa ji lta bur/_/_
[\[171b.7\]]rjes su snang bzhin rab [#]bshad do/_/de lta min na sna tshogs kyi/_/ngo bo snang ba'i dngos gcig la/_/rnam pa ji ltar bden 'gyur te/_/gcig pa nyid de nyams par 'gyur/_/zhes bshad do/_/yang 'di ni tha snyad las byung ba'i tshad ma'i mtshan nyid yin no zhes kyang bshad do/_/tshad
[\[172a\]]
[\[172a.1\]]ma'i mtshan nyid 'di thams cad ni de kho na nyid la 'jug par bya ba'i ched [#]kho na yin no/_/de lta ma yin na thams cad don med pa kho nar 'gyur te/_'di ltar tshad ma'i mtshan nyid kyi bstan bcos ma bslabs pa gnag rdzi'i chung ma la sogs pa yan chad lung med
[\[172a.2\]]par yang du ba la sogs pa'i rtags mthong ba'i sgo nas me la sogs pa rtog [#]par 'gyur ba kho na'o/_/de'i phyir kho bo cag kyang de kho na nyid la 'jug par bya ba'i phyir te/_de bzhin nyid [#]du tha snyad kyi sgo nas rjes su dpag pa la sogs pa rab tu 'jug par byed pas nyes pa med pa nyid do/_/_
[\[172a.3\]]gzhan yang tha snyad kyi sgo nas rjes su dpag pa la sogs pa 'jug pa la yang gang la mi rtag pa la sogs pa dngos po'i chos yod pa'i ngo bo [#]sgrub par 'dod pa de la ni gdon mi za bar tha snyad kyi sgo nas dngos por gyur pa'i chos can la sogs pa dgos te/_de la de lta bu'i gzhi med par bsgrub par
[\[172a.4\]]bya ba la sogs pa 'ba' zhig gnas par grub pa ni med do/_/de nyid la de lta bu'i gzhi med na bsgrub par bya ba bkag pa'i phyir gzhi ma grub pa nyid kyi nyes pa rjod [#]par byed pa yin no/_/de la yang chos can ji lta ba bzhin du gyur pa kho na log na gdon mi za bar bsgrub par bya ba la sogs pa'i chos
[\[172a.5\]]rang med na mi 'byung ba bkag pa yin [#]te/_de ma grub na gtan tshigs ma grub pa nyid la sogs pa'i nyes pa rjod [#]par byed pa yin gyi/_rang dgar nye bar brtags pa'i chos can 'ga' zhig log kyang bsgrub par bya ba la sogs pa bkag pa 'ga' yang med pa de la ni ma grub pa nyid la
[\[172a.6\]]sogs pa'i nyes pa brjod pa mi rigs te/_de la 'dod pa'i don 'grub pa la gags byed pa med pa'i phyir ro/_/gang la dngos po'i chos yod pa'i ngo bor sgrub par mi 'dod kyi 'on kyang sgro btags pa'i chos rnam par gcad [#]pa sgrub pa tsam zhig brjod par 'dod pa de la ni ma grub pa nyid la
[\[172a.7\]]sogs pa'i nyes pa brjod pa tha snyad du yang dngos por gyur pa'i chos can mi dgos te/_de ni de'i chos ma yin pa'i phyir ro/_/de la ltos nas kyang de'i chos can nyid du mi 'thad pa'i phyir ro/_/de ma grub tu zin kyang bsgrub par bya ba med na de [#]mi 'byung ba'i gtan tshigs mngon par 'dod pa'i don grub
[\[172b\]]
[\[172b.1\]]pa la gags byed pa med pa'i phyir ro/_/rgol ba'i mngon par 'dod pa'i don 'grub pa la gnod pa byed pa don du gnyer ba'i phyir rgol ba ni chos can 'grub pa'am/_ma grub pa tshol bar byed kyi/_chags pas ni ma yin no/_/gang la chos can ma grub pa la sogs pa glengs kyang rgol ba'i mngon
[\[172b.2\]]par 'dod pa'i don la gnod pa med pa kho na yin pa de la ni de glengs pas ci zhig bya ste/_gleng ba po nyes pa ma yin pa [#]brjod pa nyid kyis phyin ci log gi nyes pa'i rdul gyis gang ba'i nang du rgyug pa 'ba' zhig tu zad de/_cig shos la ni ma yin no/_/de nyid kyi phyir bsgrub par bya ba'i chos dang rjes su
[\[172b.3\]]mthun pa'i chos can rtogs par bya ba'i phyir phyogs kyi mtshan nyid kyi skabs su rigs pa shes pa rnams kyis rang gi chos zhes khyad par brjod do/_/'di ltar gang zhig rang gi 'bras bu thams cad cig car mngon par [#]'grub par mi byed pa de ni mthu thogs pa med pa dang /_rtag pa dang /_gcig pu'i ngo bo nyid ma
[\[172b.4\]]yin te/_dper na mo gsham gyi bu la sogs pa lta bu'o/_/nam mkha' la sogs pa pha rol po mngon par 'dod pa rnams kyang sgra la sogs pa'i 'bras bu cig car du 'grub par mi byed pas khyab [#]par byed pa mi dmigs par bshad pa la/_kha cig na re gtan tshigs 'di ni 'gal ba yang ma [#]yin te/_
[\[172b.5\]]'di ji ltar bsgrub par bya ba dang sgrub par byed pa de bzhin du nam mkha' la sogs pa'i chos can dngos po'i rang gi ngo bor gyur pa med pa yang sgrub par byed pas gtan tshigs 'di gzhi ma grub pa yang yin no zhes zer ro/_/de la yang 'dir [#]nam mkha' la sogs pa'i chos can dngos por gyur pa
[\[172b.6\]]bsal [#]du zin kyang bsgrub par bya ba rnam par bcad pa tsam du 'dod pa la ni gnod pa ci yang med la/_gtan tshigs rnam par bcad pa tsam gyi ngo bo ma grub pa nyid kyang ma yin te/_chos can dngos por gyur pa ma yin yang de gnyis grub pa'i phyir ro/_/de bas log par rtog [#]pa bsal ba'i phyir
[\[172b.7\]]rang dang rjes su mthun pa'i chos can kho na la gnod pa byas na bsgrub par bya ba bkag pa yin gyi/_chos gzhan dang ldan pa'i chos can ni ma yin no zhes ston par mdzad pa na bdag nyid 'dod pa dang /[ #]mngon sum dang /_rjes su dpag pa dang /_yid ches pa dang /_grags pas ma bsal [#]ba rang gi
[\[173a\]]
[\[173a.1\]]ngo bo kho na bstan par bya ba ni rang gi chos can no zhes bya ba 'dir phyogs kyi chos nyid kyi skabs su slob dpon gyis rang gi chos can smos pa mdzad do zhes 'grel pa mdzad pas bshad de/_rgol ba kun gyi bdag nyid kyis/_/bsgrub byar 'dod pa'i chos gang yin/_/chos
[\[173a.2\]]de ldan la gnod yin gyi/_/chos gzhan gyi ni chos can min/_/gzhan du chos can gzhan la ni/_/gnod kyang 'di la ci zhig bkag_/ces rgyas par bshad nas/_log par rtog [#]pa bsal ba'i yul nye bar bstan pa'i phyir smras pa/_cig car sgra sogs rgyu min phyir/_/sngon med ngo bo
[\[173a.3\]]dper gzhan gyis/_/bskyed bya min ltar mkha' sogs min/_/zhes bya ba la sogs pa bshad la/_sun 'byin par byed pas/_smras pa/[# ]mkha' sogs chos can dngos med kyi/_/ngo bo nyid kyang de dang 'dra/_/zhes smras pa ni/_'dod pa bsgrub par bya ba la/_/gnod pa ci yang med
[\[173a.4\]]pa nyid/_/de bzhin mkha' sogs chos can gyi/_/dngos po'i ngo bo'ang med par 'gyur/_/gnyi ga'ang bsgrub bya nyid yin na/_/chos can la ni gnod pa gang /_/bsgrub par bya ba'i chos 'gog pa/_/des ni de la gnod ces brjod/_/zhes gang bshad pa yin no/_/gdon mi za bar 'di ltar shes par
[\[173a.5\]]bya'o/_/de lta ma yin na ji ltar mkhas pa rnams rim dang cig car la sogs pas khyab pa'i don byed pa'i nus pa dang bral ba la sogs pas gzhan gyis kun brtags pa la sogs pa'i dngos po 'gog par byed/_dngos po yod pa la ni ji ltar yang de yang dag par dgag par bya mi nus so/_/_
[\[173a.6\]]med pa la yang gal te gzhi ma grub pa nyid kyi nyes pas 'di bya ba ma yin na/_'o na ni ji ltar yang gang yang dgag par mi 'gyur ro/_/de'i phyir rnal 'byor spyod pa rnams kyis/_de ni gcig na'ang yul min la/_/phra rab rdul du du ma'ang min/_/skad cig ma yin yod ma yin/_/de ni rim dang rim min [# ]
[\[173a.7\]]'gal/_/zhes bya ba la sogs pas phyi rol gyi don la sogs pa ji ltar 'gog par byed/_rdzas dang /_yon tan dang /_las dang /_spyi la sogs pa mu stegs can ngan pas kun brtags pa rnams dgag pa byed par 'dod na yang ji ltar gzhi ma grub pa nyid la sogs pa'i nyes pa 'jug
[\[173b\]]
[\[173b.1\]]par mi 'gyur/_'on te gal te thal bar bsgrub [#]pa kho nas 'di byed pa'i phyir mi 'jug go zhe na/_de'i tshe thal bar sgrub pa tshad ma ma yin pa las ji ltar 'di dag gcig tu med pa'i tha snyad 'grub par 'gyur te/_de ni tshad ma la rag las pa'i phyir ro/_/ji ste thal bar sgrub pa yang tshad ma kho na'o
[\[173b.2\]]zhes bya bar 'dod na ni de'i tshe de la gzhi ma grub pa nyid la sogs pa'i nyes pa ji ste 'jug par mi 'gyur/_rtog pa dang ldan pa ni rigs pa'i stobs kyis 'ongs pa'i nyes pa la sogs pa rang dgas [#]'ga' kho na la sgrub par rigs pa ma [#]yin no/_/'on te phyi rol gyi don la sogs pa dgag pa sgrub
[\[173b.3\]]par 'dod pa la blo'i mtshan nyid kyi chos can dngos por gyur pa yod pa nyid de/_de kho na la phyi rol dang gtso bo la sogs par bskyed par bya ba nyid dgag pa sgrub par byed de/_de'i phyir de la gzhi ma grub pa nyid la sogs pa'i nyes pa mi 'jug pa nyid do zhes bya bar 'dod na/_gal te de lta na gcig
[\[173b.4\]]dang du ma'i rang bzhin gyis dben pa nyid dang /_rim dang rim ma yin pas khyab pa'i don byed pa'i nus pas stong pa nyid ces bya ba la sogs pa'i chos dgag pa'i gtan tshigs rnams/_gal te chos can de la de'i chos nyid rab tu ma grub pa nyid yin na ni de'i tshe ji ltar de'i sgo nas de la mngon par 'dod
[\[173b.5\]]pa'i bsgrub par bya ba'i chos 'grub par 'gyur/_phyogs kyi chos ma yin yang bsgrub par bya ba med na mi 'byung ba [#]tsam kho na'i gtan tshigs ni bsgrub par bya ba yang dag par 'grub par nus pa ma yin te/_de lta na ni mig gi yul nyid kyang sgra zhes bya ba'i chos can la mi rtag pa nyid ji ste sgrub par mi
[\[173b.6\]]'gyur/_ji ste de dag de la rab tu grub pa nyid du khas len na ni de'i tshe phyi rol dang gtso bo la sogs pa bzhin du blo nyid nus pa dang /_gcig dang du ma la sogs pa dngos po la khyab par byed pa'i chos dang bral ba'i phyir ngo bo nyid med pa nyid du rab tu bsgrubs par 'gyur te/_de dag ni de'i chos yin
[\[173b.7\]]pa'i phyir ro/_/chos gzhan yang gzhan la sgrub pa ma yin la/_nus pa la sogs pas stong pa'i dngos po yang ci yang mi 'grub bo/_/de lta ma yin na de las phyi rol dang /_gtso bo la sogs pa yang ngo bo nyid med pa nyid du 'grub par mi 'gyur ro/_/de yang ngo bo nyid med pa nyid du rab tu [#]sgrub na
[\[174a\]]
[\[174a.1\]]ni gzhi ma grub pa nyid la sogs pa'i nyes pa de yang de'i so na 'dug pa kho na yin la/_rang gi phyogs nyams par thal ba yang ma yin no/_/blo la phyi rol dang gtso bo la sogs pas bskyed par bya ba nyid dgag pa bsgrubs su zin kyang gzhan gyis kun brtags pa gtso bo
[\[174a.2\]]la sogs pa rang gi [#]ngo bo dgag pa ni mi 'grub pa kho na ste/_de'i rnam pa ni gzhan yin pa'i phyir ro/_/de ma grub na gzhan gyis kun brtags pa'i gtso bo la sogs pa med do zhes bya ba'i yul can med pa'i tha snyad du yang ji ltar 'gyur te/_chos gzhan yang dag par
[\[174a.3\]]grub na gzhan dag la gzhan du tha snyad 'jug par rigs pa ni ma yin no/_/mi shes pa kha cig gis so sor brtags pas 'gog pa la sogs pa 'dus ma byas gsum po gang gi yang skyed [#]par byed pa nyid du ma gyur pa gang dag yang dag par dngos por kun brtags pa de dag
[\[174a.4\]]dgag par bsgrub par bya ba la yang ji ltar blo chos can du 'gyur te/_pha rol po dag de la des bskyed par bya ba nyid kyi chos khas mi len pa'i phyir ro/_/de'i phyir de dgag pa ni nam yang 'grub par mi 'gyur ba nyid do/_/ji ste thog ma med pa'i rang gi sa bon yongs su smin pa las yang dag
[\[174a.5\]]par byung ba'i rnam par rtog pas yongs su bsgrubs pa/_byis pa rnams kyis [#]phyi rol dang dngos po nyid du nye bar brtags pa blo la yod pa nyid chos can yin te/_de'i phyir de la brten nas gtso bo la sogs pa 'gog par byed do/_/de ni don dam par ngo bo nyid med kyang rnam par 'khrul pa'i dbang
[\[174a.6\]]gis phyi rol lta bu dang /_gtso bo la sogs pa dang /_tha mi dad pa lta bu dang /_nus pas stong pa la sogs pa'i chos mtha' dag dang ldan pa lta bur rtog go/_/de la gtso bo la sogs pa'i ngo bo nyid dgag pa sgrub pa la gtso bo la sogs pa dgag pa bsgrub par bya ba dang /_sgrub pa dag gzhi
[\[174a.7\]]gcig pa nyid kyang grub pa kho na yin te/_'di ltar de nyid byis pa rnams kyis phyi rol dang /_gtso bo la sogs pa nyid du nye bar bzung ba [#]rgol ba dang phyir rgol ba dag kyang rab rib can gyis zla ba gnyis su mthong ba bzhin du de dang tha mi dad par sems pa kho nas tha snyad 'dogs pa'i phyir ro/_/_
[\[174b\]]
[\[174b.1\]]de ni blos kun brtags pa yin yang de'i rnam pa nyid kyis blo zhes nye bar 'dogs te/_'di dngos su ni blo'i ngo bo yang ma yin te[#]/_de ni de dang mtshan nyid mi mthun pa'i ngo bo nyid du snang ba'i phyir ro/_/de'i phyir de ngo bo nyid med pa nyid du rab tu bsgrubs kyang blo ngo bo nyid med pa nyid du thal ba ni ma yin
[\[174b.2\]]te/_de la phyi rol dang gtso bo la sogs pa'i ngo bo nyid dgag pa tshad mas sgrub par byed kyi/_de nyid dgag pa'i phyir gtan tshigs sbyor ba ma yin no/_/gang la phyi rol gyi chos can sgra la sogs pa dngos por gyur pa yod pa de la yang [#]mi rtag pa la sogs pa'i chos rab tu sgrub pa la blo la yod pa'i
[\[174b.3\]]chos can phyi rol gyi sgra la sogs pa dang /_tha mi dad pa [#]nye bar brtags pa de nyid la kun du brten par byed pa yin te/_phyi rol gyi sgra la sogs pa yul dang /_dus dang gnas skabs tha dad par nges pa dag ni rgol ba dang /_phyir rgol ba'i blo la rang gi ngo bor mngon sum du mi snang ba'i phyir ro/_/'di
[\[174b.4\]]la cha shas med pa nyid kyis bsgrub par bya ba dang /_sgrub pa la sogs pa'i chos kyi bye brag rnams mi srid pa'i yang phyir ro/_/de'i phyir rjes su dpag par bya ba dang /_rjes su dpag pa la sogs pa'i tha snyad 'di thams cad ni blo la yod pa'i chos can kho na la brten nas 'jug pa nyid de/_rnam
[\[174b.5\]]pa gzhan mi srid pa'i phyir ro zhes bya bar 'dod na/_gal te de lta yin na/_'o na don dam par ngo bo nyid med kyang kun brtags pa'i chos can la brten nas dgag pa la sogs pa rab tu sgrub par byed pa la yang gzhi ma grub pa nyid la sogs pa'i nyes pa mi 'jug na ci ste nan gyis kho bo cag la klan ka
[\[174b.6\]]tshol bar byed/_ji ltar khyed don dam pa la 'jug par bya ba'i phyir gtso bo la sogs pa dgag par kun brtags pa'i chos can kho na la bsgrub par bya ba dang /_sgrub pa'i sems pa rgyas par byed pa de bzhin du kho bo cag kyang gzugs dang sgra la sogs pa grags pa dag la/_yod pa dang med pa la
[\[174b.7\]]sogs pa'i ngo bo nyid du sgro btags pa dgag par byis pa rnams la de dag sgyu ma dang /_smig rgyu dang /_rmi lam dang /_gzugs brnyan dang mtshungs pa nyid du ston par byed do/_/de la ji ltar brtags pa'i chos can la dngos po'i ngo bo nyid du sgro btags [#]pa la sogs pa bkag tu zin kyang rgol ba dang phyir
[\[175a\]]
[\[175a.1\]]rgol ba dag la snang ba'i phyir ma grub pa nyid la sogs pa'i nyes pa mi 'jug pa de bzhin du gzugs la sogs pa yang gnag rdzi'i chung ma yan chad kyi skye bo la snang ba'i phyir ji ltar ma grub pa nyid du 'gyur/_snang ba ni gang gis na de log na ldog [#]par 'gyur ba bden pa'i ngo bo nyid kyis khyab
[\[175a.2\]]pa yang ma yin te/_brdzun pa yang snang ba'i phyir ro/_/de lta ma yin na skye bo thams cad de kho na nyid mthong bar 'gyur te/_de kho na 'ba' zhig snang ba'i phyir ro/_/ji ltar kun brtags pa'i chos can de la yang ngo bo nyid med pa yang dag par 'grub par bya ba'i phyir nus pa dang bral ba la sogs pa'i
[\[175a.3\]]chos nye bar 'god pa des khyab pa nyid kyis gtso bo la sogs pa la de rab tu grub par [#]byed pa de bzhin du kho bo cag yang dag pa nyid du kun brtags pa'i dngos po thams cad la de rab tu bsgrub pa'i phyir yang dag pa la nus pa med pa la sogs pa smos pa yang ci ste sgrub par mi byed gzhan yang rtog [#]pa
[\[175a.4\]]dang ldan pa rnams kyis [#]khas len pa ni dpyad pa'i 'og tu yin la/_de'i [#]bdag nyid gtan la phab na rigs pa yin no/_/dpyod pa'i dus na ni ma yin te/_de'i phyir de gtan la ma phab pa'i phyir dang /_dpyod pa yang de gtan la dbab pa'i don yin pa'i phyir ro/_/de'i phyir tshad mas de kho na nyid gtan
[\[175a.5\]]la 'bebs pa'i dus na su yang grub pa'i mtha' khas len pa med pas de'i tshe gang la gzhi ma grub pa'i sgo nas chos can ma grub pa la sogs pas rgol bar byed de/_'on te de kho na nyid 'di rgol ba bdag nyid kyis sngar tshad mas gtan la phab nas gzhan dag la de bsgrub par 'dod pas zhugs pa yin pas de'i phyir
[\[175a.6\]]de grub pa'i mtha' khas len pa'i snga na gnas pa kho na yin no zhes bya bar 'dod na de yang rigs pa ma yin te/_bdag nyid rtogs par byed pa'i dus na grub pa'i mtha' khas mi len pa'i phyir ro/_/sngar grub pa'i mtha' khas ma blangs pa'i rgol ba bdag nyid tshad ma gang kho nas de kho na nyid rtogs
[\[175a.7\]]par gyur pa de nyid kyis gzhan la rtogs par byed na ji ltar grub pa'i mtha' khas blangs pa zhes bya/_'di bdag nyid sngar tshad mas de kho na nyid gtan la phab na gzhan dag la grub pa'i mtha' kho nas rtogs par byed pa yang ma grub la/_gzhan rtog pa dang ldan pa yang de'i tshig tsam gyis tshad ma med pa'i
[\[175b\]]
[\[175b.1\]]don yid ches par yang mi 'gyur ro/_/de bas na bdag nyid gtan la 'bebs pa'i dus bzhin du gzhan la ston pa'i dus na yang 'dra ba'i phyir thams cad du tshad ma kho nas de kho na nyid gtan la phab na su yang grub pa'i mtha' khas len pa med pa'i phyir ji ltar de'i sgo nas chos can ma grub pa la sogs
[\[175b.2\]]pa rjod [#]par byed/_tshad ma yang dag pa'i stobs kyis rgol ba'i mngon par 'dod pa'i bsgrub par bya ba grub kyang /_grub pa'i mtha' khas blangs pas de la de gnod par byed do zhes zer ba 'di la gzhan rigs pa ci zhig yod/_dngos po'i de kho na nyid bsam pa la ni grub pa'i mtha' las
[\[175b.3\]]yang dag par grags pa'i chos can la su yang rten [#]par mi byed de/_de lta bu'i chos can ni rgol ba dang /_phyir rgol ba dag la gang du yang ma grub pa'i phyir ro/_/'di ltar sangs rgyas pa la sogs pa sgra la sogs pa'i chos can 'byung ba las gyur pa la sogs pa ji lta bur mngon par
[\[175b.4\]]'dod pa de lta bur bye brag pa la sogs pa ni ma yin te/_de dag gis de nam mkha'i yon tan nyid la sogs pa nye bar brtags pa'i phyir ro/_/de'i phyir chos can de lta bu ma grub na su yang gang du yang sgrub pa 'jug par mi 'gyur ro/_/'on te chos can de lta bu grub na ni de'i chos kyang gnyi ga la grub pa
[\[175b.5\]]kho na yin pas rtsod par mi 'gyur ro/_/de lta bas na de kho na nyid rtogs par 'dod pa thams cad ni gzhung lugs kyis bsgrubs pa'i chos can gyi bye brag spangs te/_gnag rdzi yan chad la grags pa 'di nyid la brten nas bsgrub par bya ba dang /_sgrub pa'i sems pa rgyas par byed do/_/de'i phyir
[\[175b.6\]]grub pa'i mtha' la brten nas gzhi ma grub pa la sogs pas gleng ba ni 'brel pa med pa kho na'o/_/gang la tha snyad du yang chos can la sogs pa rab tu ma grub pa la sogs pa de la 'di gleng ba rigs pa kho na yin gyi/_kho bo cag la ni [#]gzugs la sogs pa tha snyad du yang rab tu ma grub pa ma yin no/_/_
[\[175b.7\]]gang yang 'on te pha rol pos khas blangs pa'i gtan tshigs la sogs pas rang gi phyogs grub par byed na zhes bya ba la sogs pa smras pa de yang khas mi len pa'i phyir sun 'byin pa ma yin pa kho na'o/_/'di ltar kho bo cag ni tha snyad kyi sgo nas gnyi ga la yang dag par grub pa'i gtan tshigs la sogs pa
[\[176a\]]
[\[176a.1\]]kho nas 'di rab tu sgrub par byed de/_de bzhin du 'og nas bstan par bya'o/_/gang yang chos thams cad dben pa dang /_rtags gang dang yang lhan cig tu gang du yang 'brel bar ma grub ste/_de ni [#]shin tu lkog tu gyur pa'i phyir ro zhes smras pa de yang rigs pa ma yin te/_
[\[176a.2\]]bsgrub par bya ba'i chos can nyid kyang grub la/_bsgrub par bya ba'i chos dang rtags kyang lhan cig tu 'brel nas bsgrub par bya ba dang /_sgrub pa'i dngos po 'jug pa ni ma yin te/_de la rtsod pa mi srid pa'i phyir ro/_/'on kyang spyir [#]chos can 'ga' kho na la de grub la bsgrub par bya ba'i chos gzhan la
[\[176a.3\]]the tshom za na de med na mi 'byung ba'i rtags [#]bstan pas chos can la spyir yang dag par grub pa'i bsgrub par bya ba'i chos rab tu grub par byed do zhes bya ba ni rigs pa yin no/_/de bzhin du 'dir yang sgyu ma dang /_smig rgyu dang /_rmi lam dang /_dri za'i grong khyer la sogs pa'i [#]spyir chos can 'ga' kho na
[\[176a.4\]]la de grub pas don dam par ngo bo nyid med pas gcig dang du ma'i rang bzhin la sogs pa'i chos la khyab par byed pa rab tu grub pa kho na yin la/_de yang kho bo cag gzhan du gzugs la sogs pa rtsod pa'i gzhir 'gyur ba [#]dag la des khyab pa'i chos nye bar bstan pas rab tu sgrub par byed pas
[\[176a.5\]]nyes pa med pa nyid do/_/gang yang re zhig 'bras bu dang rang bzhin gyi gtan tshigs dag ni chos thams cad ngo bo nyid med par rab tu bsgrub par nus pa ma yin te/_de gnyis ni dngos po sgrub pa'i phyir ro zhes smras pa de yang rigs pa ma yin te/_'di gnyis don dam pa pa'i dngos po'i ngo bo [#]nyid
[\[176a.6\]]sgrub pa nyid du ni gang du yang rab tu ma grub pa'o[#]/_/'on te 'di dag sgrub pa'i ngo bor zhugs pa'i phyir dngos po sgrub pa nyid rjod na ni de'i tshe ngo bo nyid med pa yang gang gi tshe sbyor ba dgod pa'i bye brag 'gas sgrub pa'i ngo bo nyid kyis rab tu sgrub par byed pa de'i tshe de gnyis ci ste mi srid rang bzhin gyi gtan
[\[176a.7\]]tshigs kho na 'bras bu'i gtan tshigs la sogs par sbyor ba dgod pa'i bye brag gis rnam pa mang por spros so/_/de nyid kyi phyir mkhas pa rnams kyis mdor na phyogs chos de'i chas khyab pa ni gtan tshigs zhes spyir gtan tshigs kyi mtshan nyid bshad do/_/de'i phyir 'dir yang sbyor ba dgod pa'i bye brag
[\[176b\]]
[\[176b.1\]]gi sgo nas rang bzhin la sogs pa'i gtan tshigs ci rigs pa yin pas 'gal ba med pa nyid yin te/_de bzhin du 'og nas bstan par bya'o/_/de la don dam par chos thams cad skye ba med pa dang /_rang bzhin med pa nyid yin mod kyi/_'on kyang de dag la tha snyad kyi bden pa la brten pa
[\[176b.2\]]'di gnyi ga yang yod pa kho na yin pas ji ltar gcig [#]tu de gnyis mi srid pa yin/_yang dag pa'i rang bzhin dang 'bras bu'i gtan tshigs kho nar 'gyur dgos so zhes bya ba 'di la ni rgyu ci yang med de/_'di ltar gzugs brnyan zhes bya ba'i 'bras bu brdzun pa yang rang gi rgyu rjes su dpag
[\[176b.3\]]par bya ba la gtan tshigs su dmigs pa kho na'o/_/me long la sogs pa'i ngos su gzugs brnyan zhes bya ba gzugs gzhan nyid gcig 'byung ngo zhes bya bar yang [#]rigs pa ma yin te/_thogs pa dang bcas pa rnams yul gcig pa nyid du mi 'thad pa'i phyir ro/_/gzugs de nyid de ltar
[\[176b.4\]]dmigs so zhes bya bar [#]yang mi rung ste/_de ni de lta bu'i yul dang dbyibs la sogs pa dang 'brel ba'i rang bzhin dang bral ba'i phyir ro/_/'di ltar gzugs brnyan rnams ni me long la sogs pa'i rten la yod pa'i yul dang dbyibs la sogs pa'i bye brag gi rjes su byed par [#]dmigs na
[\[176b.5\]]gzugs dag ni de ltar gnas pa'i ngo bor yang ma yin no/_/gzhan gyi rnam pa ni gzhan 'dzin par rigs pa ma yin te/_ha cang thal bar 'gyur ba'i phyir ro/_/rnam par shes pa nyid [#]gzugs brnyan gyi rnam par snang ba'i phyir de rnam par shes pa'i ngo bo nyid du dngos por yod do zhes bya bar yang
[\[176b.6\]]rigs pa ma yin te/_'di ltar shes pa ni sngon po la sogs pa lus can gyi bye brag tu ma gyur pa cha shas med pa nyid kyi yul na mi gnas shing sna tshogs kyi rnam pa dang bral ba'o zhes brjod la/_gzugs brnyan ni de dang mtshan nyid mi mthun pa'i ngo bor snang ba'i phyir de de'i ngo bo nyid du bden par
[\[176b.7\]]lta ga la 'gyur/_ji ltar khyed kyi [#]sum cu pa la sogs pa las/_gang zag la sogs pa'i ngo bo nyid med par bsgrub [#]pa'i phyir gang kun brtags pa'i ngo bo yin pa de ni brdzun pa kho na ste/_dper na mo gsham gyi bu la sogs pa lta bu'o/_/bdag la sogs pa yang kun brtags pa'i ngo bo
[\[177a\]]
[\[177a.1\]]yin no zhes sbyor ba dgod pa'i sgo nas rang bzhin gyi gtan tshigs smos pa de bzhin du gzhan [#]yang gzhan dag gis brtags pa'i chos mi dmigs so zhes ci ste brjod par mi bya/_ji ltar slob dpon dag gis brjod pa de bzhin du chos thams cad la ngo bo nyid med par bsgrub par
[\[177a.2\]]khyab par byed pa mi dmigs pa'i mtshan nyid kyi chos ci ste mi brjod de/_de bzhin du 'og nas bstan par bya'o/_/gang yang rang bzhin mi dmigs pa mi srid do zhes smras pa de la gong du lan btab pa nyid de/_tshul 'di ni gcig gis gcig stong pa nyid yin na 'di yang bsgrub par mi 'dod do/_/_
[\[177a.3\]]'o na ci zhe na mtshan nyid stong pa nyid yin no/_/gang yang 'gal ba dmigs pa la sogs pa mi srid pa kho na'o zhes bya ba la sogs pa smras pa de yang 'brel pa med pa nyid de/_'di ltar chos thams cad dben pa dang 'ga' yang lhan cig 'gal ba la sogs par ma grub mod kyi/_'on kyang sgyu ma dang
[\[177a.4\]]nam mkha'i pad+mo la sogs pa dag la spyir ngo bo nyid med pa nyid dang lhan cig 'gal ba la sogs pa rab tu grub pa kho na'o/_/de lta ma yin na khyed gzhan gyis kun brtags pa'i dbang phyug la sogs pa ngo bo nyid med pa nyid du sgrub par yang ji ltar 'gyur/_de'i phyir spyir ngo bo nyid med pa tsam gyis
[\[177a.5\]]tha snyad du 'gal ba la sogs pa yang dag par grub na phyis chos thams cad la don dam par bsam par 'gal ba la sogs pa'i chos nye bar bstan pas yang dag pa pa'i ngo bo nyid med par bsgrub pa'i phyir 'di la 'gal ba ci zhig yod/_de dang 'gal ba la sogs pa kho na dngos po nyid
[\[177a.6\]]du thal bar rigs pa ma yin te/_don dam pa'i ngo bo nyid med pa'i chos kyis yang dag pa'i dngos po gsal ba'i ngo bo dag ni gang du yang yang dag pa'i dngos po'i rang gi ngo bo nyid du mi gnas pa'i phyir ro/_/'on te gnas na ni 'di dag gi de dang 'gal ba la sogs pa nyid rab tu mi 'grub
[\[177a.7\]]bo/_/de'i phyir chos thams cad ngo bo nyid med pa nyid dang lhan cig 'gal ba la sogs pa yang dag par grub na de dang 'gal ba la sogs pa kho na dngos po nyid du thal bar 'gyur ro zhes brjod par mi bya'o/_/'gal ba la sogs pa tha snyad kho nar grub pa yin gyi/_yang dag par ni ma yin
[\[177b\]]
[\[177b.1\]]no/_/'di ltar skye bo dag mar me la sogs pa'i mtshan nyid kyi dngos po brtan pa ma yin pa'i ngo bo nyid du yongs su gcod pa na brtan pa'i rnam pas dben pa nyid du yongs su gcod par byed de/_de rnam par ma bcad na de yongs su gcod par mi 'thad pa'i phyir ro/_/gang la gang zhig
[\[177b.2\]]yongs su gcod pa gang rnam par gcad pa med na med pa de dag ni de la phan tshun yongs su spangs te gnas pa'i mtshan nyid kyis 'gal bar rnam par gzhag go/_/yod pa dang med pa dang /_rim dang rim ma yin pa [#]la sogs pa 'gal ba dag la yang tshul de bzhin du blta bar bya'o/_/_
[\[177b.3\]]grang ba'i reg pa la sogs pa rgyu ma tshang ba med pa yin pa las me la sogs pa'i dngos po nye ba [#]na yang med par mthong ba'i phyir de gnyis ni lhan cig mi gnas pa'i mtshan nyid kyi 'gal bar rnam par gzhag go/_/'gal ba de kho na rab tu grub kyang mar me la sogs pa gcig [#]tu dngos po
[\[177b.4\]]nyid du mi 'thad de/_sgyu ma la sogs pa brdzun pa yang skye ba dang 'jig pa la sogs pa'i chos snang ba'i phyir ro/_/slob dpon rnams kyis ni don dam pa la 'jug par bya ba'i phyir de bzhin du mar me la sogs pa dag la yang rtag pa dang mi rtag pa la sogs pa chos rnams kyi 'gal ba ji
[\[177b.5\]]ltar snang ba bzhin du rnam par gzhag go/_/mar me la sogs pa phyi rol gyi don gyi ngo bo'am shes pa'i ngo bo yang dag par ni ma grub ste/_gnyi ga'i ngo bo yang de dag nyid kyis bsal ba'i phyir ro/_/gang gis na 'di dag yang dag [#]pa pa'i dngos po'i ngo bo nyid dang lhan cig 'gal ba mngon
[\[177b.6\]]sum du rtogs par 'gyur ba don dam pa [#]pa'i dngos po'i rang gi ngo bo ni cung zad kyang pha rol ma yin pa mthong ba rnams kyis mthong ba'i lam du mi 'jug go/_/lhan cig mi gnas pa'i mtshan nyid kyi 'gal ba gang yin pa de yang kun rdzob pa kho na yin te/_dngos po rnams ni bdag nyid kho
[\[177b.7\]]nas 'jig gi gzhan gyis ni ma yin no/_/'jig pa don gzhan zhig byed na ni 'jig pa'i rgyu rnams cung zad kyang mi byed pa'i phyir ro/_/don gzhan du gyur pa ma yin na yang de'i 'jig pa'i rgyu rnams kyis mi byed de/_de ni dngos po'i rgyu kho na las byung [#]ba'i phyir ro/_/'on te 'jig pa ni dngos
[\[178a\]]
[\[178a.1\]]por gyur pa ma yin pa'i phyir de nyid dang [#]gzhan nyid du rnam par brtags pa rigs pa ma yin no snyam du sems na/_de'i tshe 'di shin tu yang 'jig pa'i rgyu rnams kyis mi byed de ngo bo nyid med pa'i phyir ro/_/de'i phyir cung zad kyang mi byed pa'i me la sogs pa ji
[\[178a.2\]]ltar yang dag par na 'gal ba yin par 'gyur/_'on kyang me 'di ni grang ba la sogs pa gong nas gong du nus pa med pa'i mtshan nyid skad cig ma [#]rab dang mchog skyed par byed pa kho na la me la sogs pa 'gal ba zhes tha snyad 'dogs pa 'ba' zhig tu zad de[#]/_de nyid kyi phyir
[\[178a.3\]]slob dpon dag gis 'gal ba'i tshul zhes bshad kyis 'gal ba nyid ces ni ma yin no/_/de'i phyir 'gal ba 'di yang tha snyad pa'i dngos po kho na [#]la brten nas brjod kyi/_yang dag pa pa ni ma yin te/_me dang grang ba la sogs pa'i phyi rol gyi don gyi [#]ngo bo yang dag pa ma grub pa'i
[\[178a.4\]]phyir la/_shes pa'i rnam pa'i ngo bo yang brtags pa yin pa'i phyir ro/_/shes pa gcig la grang ba dang tsha bar snang ba dag srid pa'i phyir yang ji ltar 'gal te/_de gnyis ni cig car so sor myong ba'i phyir ro/_/rnam par shes pa rigs mthun pa du ma ni cig car mi skye ba'i phyir ro/_/_
[\[178a.5\]]de lta bas na grang ba la sogs pa'i dngos po rmi lam la sogs pa bzhin du brdzun pa kho na dag cig snang bas de'i phyir 'di dag la yang dag par na 'gal ba med pa nyid do/_/khyab par bya ba dang khyab par byed pa'i dngos po yang shing dang shing sha pa la sogs pa'i dngos po tha snyad pa kho na
[\[178a.6\]]la brten nas kun brtags pa'i spyi dang khyad par gyi dngos po rnam par gzhag pas rnam par 'jog pa yin te/_dngos su ni [#]gang khyab par byed par 'gyur ba shing nyid la sogs pa spyi dang zhes bya ba ni yang dag par cung zad kyang med do/_/khyad par gda' ba la sogs pa gang dag yin pa
[\[178a.7\]]de dag kyang phyi rol gyi don gyi ngo bo yang ma yin la/_shes pa'i rnam pa'i ngo bo nyid yang dag pa par yang [#]ma grub mod kyi/_'on kyang mkhas pa de kho na nyid kyi don btang snyoms su gzhag pa rnams kyis glang po che'i lta stangs lta bur byas te/_rmi lam la sogs pa na seng ldeng la sogs pa'i
[\[178b\]]
[\[178b.1\]]khyad par brdzun pa rnam pa sna tshogs nyams su myong ba lta bu'i shing la sogs pa'i dngos po'i brdzun pa kho na la kun du brten nas [#]de kho na nyid la 'jug par bya ba'i ched du don dam pa la 'jug pa dang mthun pa'i phyir khyab par bya ba dang /_khyab par byed pa'i dngos po rnam par
[\[178b.2\]]gzhag pa nyid [#]'ba' zhig tu zad do/_/de bzhin du rgyu dang 'bras bu'i dngos po nyid sa bon dang myu gu la sogs pa kun rdzob pa kho na la brten nas tha snyad 'dogs par byed kyi/_yang dag pa pa ni ma yin te/_sa bon la sogs pa yang dag pa pa ma grub pa'i phyir dang /_rmi lam
[\[178b.3\]]la sogs pa na de lta bu brdzun pa yang snang ba'i phyir ro/_/sad pa na yang sgyu ma la sogs pa rgyu dang 'bras bur gyur pa bden par gyur pa ma yin pa yang dmigs pa'i phyir ro/_/de bas na tha snyad kyi sgo nas rgyu dang 'bras bu'i dngos po la sogs pas dngos po rnams ngo bo nyid dang bcas
[\[178b.4\]]pa nyid du khyab mod kyi/_'on kyang de las de dag don dam pa pa'i ngo bo nyid du ni mi 'grub ste/_khyab par byed pa yod pa las khyab par bya ba nges par rab tu grub [#]pa ni ma yin no/_/'on kyang dngos po dag la dngos po'i ngo bo nyid la yang dag par khyab par byed pa rgyu dang 'bras bu'i
[\[178b.5\]]dngos po la sogs pa 'di log na sgyu ma la sogs pa bzhin du de dag gi dngos po'i ngo bo nyid yang dag par kun brtags pa ldog par 'gyur ba nyid do/_/de bas na 'gal ba la sogs pa rnam par gzhag pa 'di thams cad de kho na nyid la 'jug par nus pa'i phyir mkhas pa rnams
[\[178b.6\]]kyis de kho na nyid bstan pa'i phyir dang /_mu stegs can gyis kun brtags pa'i tshad ma la sogs pa de kho na nyid kyi rjes su mi mthun pa nyid du brjod pa'i phyir de spangs nas yang dag pa'i tshad ma'i mtshan nyid kyi bstan bcos mdzad do/_/'di ltar mu stegs can kha cig ni ril gyis
[\[178b.7\]]bdag la sogs pa'i dngos po de kho na nyid brdzun pa bsgrub par 'dod cing thams cad mkhyen pa nyid dang /_'dod chags dang bral ba nyid dang /_las dang 'bras bur 'brel ba la sogs pa kun rdzob pa [#]rnam par gzhag pa sel bar 'dod pas tshad ma'i mtshan nyid phyin ci log kho na byed de[#]/_
[\[179a\]]
[\[179a.1\]]de'i phyir mkhas pa rnams kyis de bkag nas gang zag dang chos la bdag med pa'i de kho na nyid la 'jug pa dang mthun pa/_las dang 'bras bur 'brel pa la sogs pa kun rdzob pa rnam par gzhag pa gnas pa'i rgyu mngon sum la sogs pa'i tshad ma'i mtshan nyid
[\[179a.2\]]yongs su dag pa nyid mdzad do/_/de yang bcom ldan 'das kyis yongs su gnang ba kho na yin pas de'i phyir kho bo cag tshad ma'i mtshan nyid rnam par dag cing don dam pa'i rjes su mthun pa khas len pa nyid do/_/de'i phyir 'gal ba la sogs pa'i tha snyad khas blangs pa tsam
[\[179a.3\]]gyi sgo nas dngos po'i ngo bo khas blangs par [#]thal bar 'gyur ba gang yin pa de ni ma nges pa kho na yin te/_de khas blangs su zin kyang dngos po'i ngo bo yang dag pa ma grub pa'i phyir ro/_/'dis ni gal te rjes su dpag pa'i 'brel pa rab tu grub par bya ba'i phyir mngon sum tshad mar khas
[\[179a.4\]]len na ni de'i tshe dngos por [#]grub pa nyid de/_'di ltar mngon sum gyi tshad ma'i mtshan nyid ni rtog pa dang bral zhing ma nor ba zhes bya ba yin no/_/ma nor ba'i shes pas gtan la phab pa'i dngos po'i ngo bo nyid [#]dag kyang ji ltar rjes su dpag pas bsal [#]bar bya nus/_de sel na ni mngon
[\[179a.5\]]sum la gnod pa byas par 'gyur ro/_/de la gnod na ni rjes su dpag pa yang legs par mi gnas par 'gyur ro/_/rjes su dpag pas mngon sum de nyid las 'brel pa thob nas yang de nyid la gnod pa byed do zhes bya ba 'di las [#]rigs pa gzhan ci zhig yod par 'gyur/_'on te
[\[179a.6\]]mngon sum du grub pa'i don la rjes su dpag pas gnod par [#]mi byed na ni de'i tshe thob par bya ba thob pa nyid kyi phyir dngos por smra ba rnams legs par gnas pa kho na yin no [#]zhes smras pa gang yin pa de yang bsal ba yin te/_'di ltar mngon sum ni slob dpon rnams kyis rnam pa gnyis
[\[179a.7\]]su rnam par phye ste/_rnal 'byor pa rnams kyi [#]dang phal pa dag gi'o/_/de la phal pa dag gi mngon sum gang yin pa de ni don dam pa pa'i dbang du byas nas ma nor ba zhes mi bya'o/_/de ltar ma yin na thams cad rnal 'byor pa kho nar 'gyur gyi tshu [#]rol mthong ba ni ma yin no/_/rnal
[\[179b\]]
[\[179b.1\]]'byor pa'i mngon sum las phal ba'i mngon sum bye brag yod par yang mi 'gyur bas tha snyad kyi sgo nas rmi lam la sogs pa bzhin du ji ltar grags pa'i don la mi slu ba tsam las de ma 'khrul ba zhes bya bar zad do/_/nyan thos la sogs pa'i rnal 'byor pa'i mngon sum gang yin
[\[179b.2\]]pa de ni gang zag la bdag med pa tsam mngon sum du byed par zhugs pa'i phyir de la mi slu ba nyid kyis mngon sum gyi tshad ma yin gyi/_rnam pa thams cad kyi de kho na nyid spyod yul gyi phyir ni ma yin no/_/bcom ldan 'das rnams kho na'i mngon sum gang yin pa de ni rnam pa thams
[\[179b.3\]]cad kyi de kho na nyid spyod yul yin pa'i phyir dngos su de mi slu ba kho na yin pas rnam pa thams cad kyi de kho na nyid kyi dbang du byas te ma nor ba yin te/_de nyid rnam pa thams cad kyi de kho na nyid la mi slu bas dngos su ma nor ba yin te/_des na sangs rgyas bcom ldan 'das rnams kyis chos thams
[\[179b.4\]]cad mtshan nyid med par rab tu mkhyen to/_/rnam pa thams cad mkhyen pa'i ye shes de dngos po nyid du thal ba yang ma yin te/_de yang chos thams cad kyi nang du 'dus pa'i phyir de dag gis [#]mtshan nyid med pa nyid du mngon par rdzogs par sangs rgyas pa'i phyir te/_'phags pa
[\[179b.5\]]shes rab kyi pha rol tu phyin pa las ji skad du [#]mngon sum gyi mtshan nyid ni rnam pa thams cad mkhyen pa'i ye shes yin te/_de yang de bzhin gshegs pa rnams kyis mtshan nyid med pa zhes bya bar mngon par rdzogs par sangs rgyas so zhes gsungs pa lta bu'o/_/de la mngon sum
[\[179b.6\]]gyi spyod yul gyi don tha snyad pa rmi lam la sogs pa bzhin du brdzun par snang ba la yang byis pa rnams kyis dngos su don dam pa [#]pa'i ngo bo la sogs par sgro btags pa gang yin pa de la rjes su dpag pas gnod par byed kyi/_mthong ba la sogs pa'i don tha snyad [#]la yang gnod par byed pa ni
[\[179b.7\]]ma yin no/_/de'i phyir gang la [#]ma 'khrul pa de ni mngon sum yin pas/_de la rjes su dpag [#]pas gnod pa med do/_/bden pa'i ngo bo la sogs par sgro btags pa gang la gnod pa de ni de la ma 'khrul pa ma yin pas mngon sum la skur pa 'debs par thal ba ma yin no/_/rjes su
[\[180a\]]
[\[180a.1\]]dpag pas tshu rol mthong ba'i mngon sum las 'brel pa thob kyang don dam pa [#]pa'i ngo bo nyid du thob pa ni ma yin no/_/'on kyang kun rdzob pa kho nar yin te/_pha rol ma yin pa mthong ba rnams kyis dngos po'i ngo bo nyid yang dag pa pa mngon sum du so sor
[\[180a.2\]]mi myong ba'i phyir ro/_/des na [#]dngos po rnams kyi ngo bo nyid kun rdzob pa la yang gnod pa ni mi byed kyi/_'on kyang de [#]la bden pa'i rnam pa nyid du sgro btags pa sel ba'i phyir rab tu sgrub par byed pa kho na yin no/_/de'i phyir dngos por smra ba don med pa la don du gyur par mngon pa'i nga
[\[180a.3\]]rgyal can rnams ji ltar legs par gnas pa zhes bya bar 'gyur/_rnam pa gcig tu na gal te rjes su dpag pas tha snyad kyi sgo nas mngon sum kho na las 'brel pa thob nas gnas thob pa dang shing gnyis drud pa las me byung ba bzhin du mngon sum de nyid la yang dag par gnod pa byed par
[\[180a.4\]]gyur na gnod pa byed du zad de/_kho bo cag la ni de tsam gyis cung zad kyang mi 'dod par bsgrub [#]pa med do/_/'di ltar 'gro ba'i chos thams cad ji lta ba bzhin rab tu rnam par 'byed pa'i shes rab kyi me'i bud shing nyid du gyur la/_de brdzun pa'i bud shing 'di thams cad bsregs te/_rnam
[\[180a.5\]]par 'byed pa'i me rab tu zhi bas mya ngan las 'das pa'i mchog rtog pa nye bar zhi ba'i mtshan nyid rtogs par 'gyur ba ni 'dod pa kho na ste/_de skad du/_'gro ba'i chos kun rnam shes kyi/_/me yi bud shing yin par 'dod/_/de dag ji bzhin rnam 'byed pa'i/_/me yis bsregs nas [# ]
[\[180a.6\]]nyer zhir 'gyur/_/zhes bshad pa lta bu'o/_/de'i phyir de kho na nyid kyi ye shes skyes na rjes su dpag pa'i mtshan nyid kyi rnam par rtog pa ldog par gyur cing rten [#]med mod kyi/_'on kyang mi 'dod par 'gyur ba ni ma yin no/_/de nyid kyi phyir bcom ldan 'das kyis 'phags pa dkon mchog
[\[180a.7\]]brtsegs pa las/_yang dag par so sor rtog [#]pa rnam par rtog pa dang bcas pa nyid yin yang 'bras bu rnam par mi rtog pa'i ye shes skye ba'i phyir 'bras bu che ba nyid du shing gnyis drud pa las byung ba'i me'i dpes rab tu ston par mdzad do/_/gzhan yang gang 'di skad du gal te
[\[180b\]]
[\[180b.1\]]chos thams cad ngo bo nyid [#]med pa grub par bya ba'i phyir gtan tshigs yod pa'i chos shig ston na ni de'i tshe de las bzlog pa sgrub pa'i phyir gtan tshigs 'gal ba yin no/_/'on te med pa'i chos shig yin na ni de'i tshe med pa dang dngos po med par phan tshun 'brel pa med pa'i phyir ji ltar na sgrub
[\[180b.2\]]pa nyid yin/_'on te gnyi ga'i chos shig yin na ni de yang ma nges pa yin pa'i phyir/_gtan tshigs ma yin pa kho na'o zhes brgal ba gang yin pa de yang 'brel pa med pa kho na ste/_'di ltar 'di ni rigs pa shes pa rnams kyis yod pa dang /_med pa dang /_gnyi ga'i chos rnams
[\[180b.3\]]don dam par yod pa bsgrub pa la gtan tshigs nyid du mi srid do zhes brjod pa yin gyi/_spyi'i chos ngo bo nyid med pa la sogs pa'i mtshan nyid sgrub pa la ni ma yin no/_/de lta na ni gzhan gyis [#]kun brtags pa dbang phyug la sogs pa'i ngo bo med par sgrub pa la [#]yang klan ka 'di thams
[\[180b.4\]]cad ci ste 'byung bar mi 'gyur/_de la ji ltar dbang phyug la sogs pa la dngos po la khyab par byed pa'i chos nus pa la sogs pa bkag pas dngos po'i de kho na nyid du sgro btags pa 'gog par byed pa la yang med pa'i chos 'brel ba med pa ma yin pa de bzhin du kho bo cag rgyu dang
[\[180b.5\]]'bras bu'i dngos po la sogs pa khyab par byed pa bkag pas dngos po'i chos yang dag par sgro btags pa dgag pa sgrub par byed pa la yang bsgrub par bya ba dang /_sgrub pa dag ci'i phyir 'brel pa med/_de lta ma yin na gtso bo la sogs pa gang yang dgag par bya bar mi
[\[180b.6\]]'gyur te/_'di ltar re zhig dngos po'i ngo bo nyid [#]yod pa la ni der [#]bya bar mi nus pa kho na'o/_/med pa la yang gal te 'brel ba med pa'i phyir 'di mi nus [#]na 'di gang la nus par 'gyur/_dngos po med pa zhes bya ba gang yang dag pa pa'i 'brel par 'gyur ba ni 'ga' yang med de/_
[\[180b.7\]]khyab par byed pa bkag pas khyab par bya ba ldog pa tsam ston par byed pa 'ba' zhig tu zad do/_/ji ltar dngos po yod pa la yang chos dang /_chos can gyi dngos po 'di thams cad kun brtags pa kho nar rnam par 'jog pa de bzhin du dngos po med pa la yang ci ste rnam par mi gzhag/_
[\[181a\]]
[\[181a.1\]]gzhan yang gang dag la nam yang dngos po'i rang gi ngo bo'i mtshan nyid kyi dngos po'i bdag nyid don dam pa pa 'ga' yang rab tu ma grub la/_de ma grub na ni [#]de bzhin du gyur pa'i dngos po'i mtshan nyid yin pa'i phyir dngos po med pa yang ma grub pa kho na yin
[\[181a.2\]]te/_de'i phyir de dag la yang dag par na chos yod pa dang med pa dang gnyi ga'i mtshan nyid kyi gtan tshigs 'ga' yang gang du yang [#]mi srid pa'i phyir ji ltar de dag la des brgal zhing brtag [#]pa'i rigs te/_dngos po thams cad ni sgyu ma la sogs pa lta bur yod pa dang med pa
[\[181a.3\]]dang gnyi ga'i ngo bo nyid las yang dag par 'das pa yin no/_/de'i phyir de dag ni yod pa dang dgag pa sgrub pa'i phyir gtan tshigs rang dang mthun pa'i phyir ji ltar grags pa rgol ba dang phyir rgol ba dag la yang dag par grub pa de med na mi 'byung ba kho na smos par byed pa yin no/_/_
[\[181a.4\]]de lta bas na 'di la chos dang /_chos can dang 'gal ba dang /_khyab par bya ba dang /_khyab par byed pa dang /_rang bzhin dang 'bras bu la sogs pa ji ltar snang ba bzhin rnam par gzhag pa thams cad mi 'gal ba nyid do/_/de'i phyir mkhas pa rnams kyis lta ba 'di la kha cig chos dang
[\[181a.5\]]chos can 'gal ba la sogs pas phyir rgol bar byed pa gang yin pa de thams cad ni de dag gi tha snyad dang /_don dam pa'i tshul ma rig pa'i phyir brdzi [#]bar mi 'gyur ro zhes bya bar gzur [#]bar bya'o/_/gang yang de ni tshig tsam gyis 'grub par yang mi 'gyur te zhes bya ba la sogs pa
[\[181a.6\]]smras pa de yang khas mi len pa'i phyir sun 'byin pa ma yin pa nyid de/_kho bo cag kyang tshig tsam gyis chos thams cad ngo bo nyid med par sgrub pa yang ma yin la/_thal bar sgrub pa tsam gyis kyang ma yin no/_/'o na ci zhe na/_yang dag pa'i tshad ma nyid kyis sgrub bo/_/'di ltar
[\[181a.7\]]dngos po rnams la don dam pa'i ngo bo nyid gcig [#]yod par gyur na rnam pa gnyis kho nar 'gyur te/_thams cad rgyu dang rkyen la rag las te/_skye ba'i phyir mi rtag pa'i ngo bo nyid yin te/_dper na mdo sde pa dang /_rnal 'byor spyod pa pa rnams 'dod pa lta bu zhig gam/_rang bzhin gyis
[\[181b\]]
[\[181b.1\]]yang dag par grub pa'i bdag nyid kyi phyir brten [#]pa'i khongs su gtogs pa zhig yin te/_dper na mu stegs can la sogs pa dag gis [#]bdag la sogs pa [#]kun brtags pa lta bu zhig yin grang /_rtag pa dang mi rtag pa dag ni phan tshun spangs te gnas pa'i mtshan nyid yin pa'i phyir
[\[181b.2\]]phung po gsum pa ni med do/_/ngo bo nyid 'dir rnam pa gnyi ga yang don dam pa par mi rung ste/_de sgrub par byed pa'i tshad ma med pa'i phyir dang /_gnod par byed pa yang srid pa'i phyir ro/_/'di ltar mngon sum mam/_rjes su dpag pa zhig sgrub par byed pa'i tshad ma yin par 'gyur
[\[181b.3\]]grang na/_de la dngos po'i ngo bo nyid dang po ni gnyi gas kyang yang dag par 'grub pa med do/_/'di ltar rgyu dang 'bras bu'i dngos po grub na/_de 'grub par 'gyur ba zhig na/_rgyu dang 'bras bu'i dngos po de yang re zhig mngon sum gyi sgo nas ni don dam par mi 'grub bo/_/de ni dbang
[\[181b.4\]]po las byung ba'i mngon sum mam/_rang rig pa'i mngon sum gyis 'grub grang tshu rol mthong ba rnams rnal 'byor pa'i mngon sum gyis tha snyad mi 'dogs pa'i phyir dang /_yid kyi mngon sum gang la yang ma grags pa'i phyir de dag gis ni de 'grub par ni mi bsam mo/_/_
[\[181b.5\]]de la re zhig dbang po'i mngon sum gyis ni de mi 'grub ste/_de don gzhan yul nyid du nye bar brjod pa'i phyir la/_don gzhan rgyu dang 'bras bur gyur pa yang don dam par shes pas 'dzin par mi rung ba'i phyir ro/_/'di gang gis na rnam par shes pas rang gi ngo bo bzhin du
[\[181b.6\]]gzhan yang shes par 'gyur ba gzhan gyis ngo bo ni gzhan ma yin la/_gzhan dang gzhan ma yin pa dag ni phan tshun 'gal ba'i phyir ro/_/de'i rnam par skyes pa tsam gyis rnam par shes pas gzhan rig go zhes bya bar yang rigs pa ma yin te/_ha cang thal bar 'gyur ba'i
[\[181b.7\]]phyir ro/_/de lta na ni bum pa la sogs pa gang cung zad rnam pa gzhan gyi rjes su byed pa 'byung ba de thams cad kyang phan tshun du ngo bo nyid 'dzin par 'gyur ro/_/de'i rnam pa can gang yin pa ni shes pa'i ngo bo yin no zhes khyad par brjod kyang rnam par shes pa la ni gang gis na [#]'dra ba
[\[182a\]]
[\[182a.1\]]can gyi rnam par shes pa kho nas gzhan rig par 'gyur gyi/_bum pa la sogs pas ni ma yin no zhes rnam par dbye bar 'gyur ba'i khyad par ni 'ga' yang mi 'gyur te/_'di ltar de dag shes pa'i ngo bo nyid yin yang rang gi ngo bor gnas pa'i phyir gzhan
[\[182a.2\]]la cung zad kyang mi byed par 'dra ba'i phyir ro/_/khyad par med na don byed pa don du gnyer ba rnams kyis dngos po rnams rang dga'i rjes su byed pa'i khyad par tsam gyis rnam par sbyar kyang so sor nges pa'i don byed pa'i rang bzhin rnams ni gang du yang thams cad sgrub par mi nus te/_ha
[\[182a.3\]]cang thal bar 'gyur ba'i phyir ro/_/zlos gar mkhan dang /_zla ba dang /_gyad la lta ba lta bu mang po rnams gcig la lta ba de'i rnam par shes pa dag la yang phan tshun 'dra ba srid pa'i phyir dang /_shes pa'i ngo bo nyid du mtshungs pa'i phyir de dag kyang phan tshun mngon sum nyid du thal bar
[\[182a.4\]]'gyur ro/_/de las byung ba yin na zhes khyad par gzhan brjod kyang don gzhan mngon sum nyid du gtad par yang [#]nus pa ma yin te/_khyad par 'dod pa tsam gyis nye bar brtags pa yin pas khyad par rab tu ma grub pa'i phyir ro/_/gzhan yang gzhan du gyur pa mngon sum
[\[182a.5\]]nyid du grub na ni shes pa'i khyad par de dang 'dra ba dang /_de las byung ba'i mtshan nyid 'grub par 'gyur ba zhig na/_gang gi tshe shes pas gzhan ji ltar 'dzin zhes rnam par spyod [#]pa byed pa na don gzhan mngon sum nyid du ma grub pa kho na yin na de'i tshe ji ltar na [#]ma grub pa'i ngo bo'i [#]khyad par
[\[182a.6\]]gyis [#]grub pa'i lam gyi [#]khyad par dag sgrub par 'gyur te zhes bshad pa lta bu'o/_/rnam par shes pa'i skad cig mtshungs pa de ma thag pa'i rkyen don mthun pa'i stobs las byung ba las skye ba [#]phyi ma phyi ma rnams kyang shes pa'i skad cig snga ma snga [#]ma la ltos nas de las byung ba dang 'dra bar [#]srid
[\[182a.7\]]pa'i phyir [#]snga ma rnams shes pa phyi ma'i gzung [#]ba nyid du thal ba bzlog dka' ba nyid do/_/gzhan yang re zhig gang dag phyi rol gyi don yan lag can la sogs pa'i dngos po mngon sum du 'dod pa de dag gi lta ba la yang de ji ltar rang gi grub pa'i mtha' las nye bar brtags pa de bzhin du mngon
[\[182b\]]
[\[182b.1\]]sum du snang ba myong ba med de/_/nam yang yan lag can du rtogs pa de'i rnam pa can gyi shes pa mngon sum du myong ba ni med kyi/_rtag tu lag pa la sogs pa'i yan lag gi tshogs du ma'i rnam pa can gyi shes pa so sor myong ba'i phyir ro/_/sngon po la sogs pa'i yon tan la sogs pa
[\[182b.2\]]yan lag can la yod pa'i rnam pa can gyi shes pa nyams su myong ba yang med de/_rten mngon sum nyid ma yin na de la yod pa'i yon tan la sogs pa 'ba' zhig mi 'dzin pa'i phyir ro/_/'chi ltas dang /_mig sngon dang /_mig ser dang /_rab rib la sogs pas mig nyams pa rnams
[\[182b.3\]]dang /_yul ring ba dang nye ba la sogs pa na gnas pa rnams dngos po gcig la yang rnam pa phan tshun mi mthun pa du ma can gyi rnam par shes pa skye ba'i phyir sems dag la phyi rol gyi yan lag can la sogs par gtogs pa'i 'dra ba yod pa yang ma yin te/_de tha dad par thal bar 'gyur
[\[182b.4\]]ba'i phyir de snyed kyi [#]'di'i ngo bo nyid dam/_yon tan la sogs pa skyes pa ni med do/_/yon tan la sogs pa'i chos 'gal ba dang ldan pa yang gcig pa nyid yin na ni sna tshogs kyang gcig pa nyid du thal la/_gags byed pa med pa'i phyir yon tan la sogs pa'i chos mtha' dag kyang
[\[182b.5\]]thams cad kyi mngon sum nyid du thal ba yin no/_/rmi lam la sogs pa dag na sngon po la sogs pa'i yon tan dang ldan pa'i don gzhan de lta bu med kyang sngon po la sogs par snang ba'i shes pa de lta bu so sor myong bas 'khrul pa nyid kyi phyir yang rnam pa'i dbang gis don gzhan 'dzin par rnam
[\[182b.6\]]par gzhag [#]par rigs pa ma yin no/_/gang dag sngon po la sogs pa'i don rdul phra rab bsags pa'i bdag nyid mngon sum du smra ba de la yang nyes pa mtshungs pa nyid de/_dngos po phra mo yan lag med pa rnam pa du ma can gyi shes pa so sor mi myong ba'i phyir dang /_tshogs pa gcig pa rnams
[\[182b.7\]]yul nyid du khas len pa'i phyir dang /_rtag tu rmi lam la sogs pa bzhin du rags par snang ba'i shes pa so sor myong ba'i phyir dang /_'dus pa can dag las 'dus pa don gzhan ma yin pa'i phyir dang /_'dus pa rnam par rtog pas nye bar brtags pa yang dngos po med pa'i phyir ro/_/_
[\[183a\]]
[\[183a.1\]]rags par 'khrul pa dngos po du ma 'dab chags su gnas pa 'dzin pas nye bar bskyed pa nyid yin na ni de'i tshe [#]shes pa yang 'khrul pa'i phyir tshad ma ma yin par thal te/_'di ltar gal te rags par 'khrul pa 'di yid kho nas kun [#]brtags pa zhig yin na ni de'i
[\[183a.2\]]tshe 'di [#]gsal bar mi snang ba nyid du thal bar 'gyur te/_rnam par rtog pa'i yul ni dus thams cad du mi gsal ba nyid kyi phyir ro/_/'on te dbang po'i shes pa'i khongs su gtogs pa zhig yin na ni de'i tshe rdul phra rab rnams rtag tu mi 'dzin pa kho nar thal ba yin te/_dus thams
[\[183a.3\]]cad du de'i rnam pa can gyi rnam par shes pa mi skye ba nyid kyi phyir ro/_/rags par 'khrul pa de 'dzin pa sngon du 'gro ba nyid du yang 'grub par mi 'gyur te/_dang po kho nar rags par 'khrul pa skye bar khas len pa'i phyir ro/_/tshad ma gzhan gyi sgo nas rdul phra rab dag grub na rags par
[\[183a.4\]]'khrul pa de 'dzin pas byas pa nyid du 'grub par 'gyur ba zhig na/_de ma grub na rags par 'khrul pa 'di de 'dzin par [#]byas so zhes bya bar lta ga la 'gyur/_rmi lam la sogs pa na rdul phra rab 'dzin pa med kyang rags par 'khrul pa mthong ba'i phyir 'di de 'dzin pa sngon du 'gro ba
[\[183a.5\]]nyid du rigs pa ma yin no/_/mya ngam dag na dngos po chung ngu yang thag ring po nas chen po nyid dang ldan par snang ba dang /_thag ring ba dang nye ba'i bye brag gis gsal ba dang mi gsal bar snang ba'i bye brag tu yang mi 'gyur te/_dngos po de gcig pa nyid kyis rnam pa de lta bu mi srid pa'i
[\[183a.6\]]phyir ro/_/gzhan yang gal te rnam pa rnams yang dag pa nyid du 'dod na de'i tshe ri mo brkyang [#]ba la sogs pa dag la shes pa'i rnam pa sna tshogs yin pa'i phyir rnam pa bzhin du tha dad par thal bar 'gyur ro/_/gang gis na rnam pa sna tshogs nyid gzhung gzugs pa'i phyir shes pa du ma skye
[\[183a.7\]]bar rtogs pa [#]legs par 'gyur ba rnam par shes pa yul la bkram pa lta bur 'dug par yongs su 'dzin par skye ba yang med de/_lus can ma yin pa la yul na gnas pa mi srid pa'i phyir dang /_yul na mi gnas pa rnams kyang byang dang /_shar la sogs pa'i phyogs kyi bye brag tu
[\[183b\]]
[\[183b.1\]]skye bar mi rung ba'i phyir ro/_/de ltar mi skye na yang yul la bkram pa lta bur snang ba mi srid pa'i phyir ro/_/shes pa gcig dang ngo bo tha dad pa ma yin pa'i phyir shes pa'i ngo bo bzhin du rnam pa rnams ngo bo nyid gcig par thal ba yang yin no/_/tha dad pa yin na ni de dag kyang don bzhin du
[\[183b.2\]]shes pas 'dzin par mi 'thad de/_don gzhan yin pa'i phyir ro/_/de 'dzin par bya ba'i phyir rnam pa gzhan dang gzhan du rtog na yang rnam pa rnams thug pa med par 'gyur ro/_/rnam pa gzhan dang gzhan myong ba yang nam yang med do/_/'on te de dag brdzun pa'i phyir de nyid rang gzhan
[\[183b.3\]]nyid du bsam par rigs pa ma yin no snyam du sems na/_'o na de'i tshe de'i dbang gis don gzhan rnam par gzhag par rigs pa ma yin te/_de dag yang dag pa ma yin pa'i phyir ro/_/gzung ba'i rnam pa yang brtags pa kho nar 'gyur ro/_/gzhan yang gal te shes pa'i 'dra ba bdag
[\[183b.4\]]nyid thams cad kyi [#]yin na ni de'i tshe don bzhin du shes pa yang blun po'i [#]ngo bo nyid du 'gyur ro/_/rnal 'byor pa gzhan gyi sems shes pa rnams kyang 'dod chags dang bcas pa la sogs pa nyid du thal bar 'gyur te/_gzhan gyi sems 'dod chags dang bcas pa nyid la sogs pa 'dzin pa'i
[\[183b.5\]]phyir ro/_/phyogs gcig gis 'dra ba yang ma yin te/_gcig la cha shas dang bcas pa nyid du thal bar 'gyur ba'i phyir ro/_/ldog pa'i tha dad par nye bar brtags pas byas pa'i phyogs gcig pa nyid [#]yin na ni thams cad la dngos po la sogs pa'i [#]'dra ba srid pa'i phyir thams cad kyang thams cad
[\[183b.6\]]rig par byed par 'gyur la 'dra ba yang brtags par 'gyur gyi don dam pa pa ni ma yin no/_/de'i phyir 'dra ba'i sgo nas shes pa ngo bo gzhan 'dzin par rigs pa pa ma yin te de mi srid pa'i phyir ro/_/'dra ba [#]yod du zin kyang 'on kyang don gzhan mngon sum nyid du ni rigs pa ma yin te/_yul ni rgyu yin pa
[\[183b.7\]]nyid kyis shes pa nyams su myong ba'i phyir dus de'i tshe na mi nye ba'i phyir ro/_/nye ba yin na yang de mi 'dzin pa nyid de/_shes pa bdag nyid la yod pa'i 'dra ba kho na myong ba'i phyir dang /_gnyis pa don la yod pa'i rnam pa mi snang ba'i phyir ro/_/snang na yang de la yang [#]brgal zhing brtags pa mtshungs
[\[184a\]]
[\[184a.1\]]pa'i phyir ro/_/gal te de'i rnam pa can gyi shes pa nyams su myong ba gang yin pa 'di nyid 'di 'dzin pa yin no snyam du sems na brtags pa'i [#]sgo nas yin du zad de/_'di tsam gyis dngos po de lta bu'i ngo bor [#]'gyur ba ni med de/_ha cang thal bar 'gyur ba'i phyir ro/_/bram
[\[184a.2\]]ze'i khye'u la me zhes nye bar brtags [#]kyang sreg pa dang 'tshed pa la sogs pa la rnam par sbyor ba ni med do/_/rnam pa'i dbang gis don gzhan rnam par 'jog na yang de rjes su dpag pa kho nar 'gyur gyi/_mngon sum gyis [#]ni ma yin no/_/gang gis [#]na de rtogs par 'gyur ba don gzhan nye bas rnam pa
[\[184a.3\]]la khyab pa yang ma yin te/_rmi lam la sogs pa dag na don gzhan med kyang rnam pa de lta bu srid pa'i phyir ro/_/don gzhan ni shin tu lkog tu gyur pa'i phyir de shes pa de'i rnam pa can no zhes bya bar yang 'grub par mi 'gyur ba nyid do/_/rgyu zhes bya ba ni bdag nyid kyi rnam pa gtod par [#]'bras bu
[\[184a.4\]]skyed par byed pa kho na yang ma yin te/_rang gi rnam par shes pa la sogs pa la mig la sogs pas 'khrul pa'i phyir dang /_sgra la sogs pa shes pa'i mjug thogs su mig gi rnam par shes pa la sogs pa skye ba'i phyir mig gi rnam par shes pa la sogs pa yang sgra la sogs par snang bar
[\[184a.5\]]'gyur ro/_/de ltar na re zhig snang ba dang ldan pa'i shes pas don gzhan 'dzin par rigs pa ni [#]ma yin no/_/snang ba med pas kyang ma yin te/_de ni thams cad la khyad par med pa'i phyir ro/_/gal te de'i tshe nye ba'i phyir rnam par shes pas gzhan 'dzin par byed pa yin no zhes bya bar rtog na/_
[\[184a.6\]]de'i tshe rnam par shes pa thams cad don nye ba ma lus pa'i yul can du 'gyur te/_thams cad la de yod par khyad par med pa'i phyir ro/_/de'i phyir [#]thams cad kyis thams cad mthong bar 'gyur ro/_/rna ba la sogs pa'i rnam par shes pa yang gzugs la sogs pa'i yul can du 'gyur te/_de'i
[\[184a.7\]]tshe nye bar khyad par med pa'i phyir ro/_/de'i phyir 'di ni sngon po shes pa'o/_/ser po shes pa'o zhes bya ba'i rnam par dbye bar yang mi 'gyur te/_rnam par dbye ba'i rgyu khyad par 'ga' yang khas mi len pa'i phyir ro/_/de khas len na ni de nyid 'dra ba las [#]khas blangs par 'gyur ba [#]yin no/_/_
[\[184b\]]
[\[184b.1\]]rtog [#]pa'i ngo bo tsam du khyad par [#]med pa'i shes pa'i bdag nyid la ni 'dra ba ma gtogs par bye brag tu 'byed pa gzhan yod pa ma yin te/_de la yang nyes pa bshad zin to/_/'o na de yang nye ba tsam gyi sgo kho na nas shes pas don gzhan myong bar byed pa ma yin gyi/_'o na ci zhig [#]ce na/_de las byung
[\[184b.2\]]ba'i sgo nas yin no [#]zhe na/_de yang rigs pa ma yin te/_shes pa'i dus na de'i yul rgyu med pa'i phyir dang /_med pa yang 'dzin par mi rung ba'i phyir dang /_rgyu dang 'bras bu'i dngos po dus mnyam par mi rung ba'i phyir dang /_su yang khas mi len pa'i phyir ro/_/mig gi dbang po la sogs pa yang
[\[184b.3\]]de'i rgyu yin pa nyid kyis 'dzin par thal bar 'gyur ro/_/yul dang dus mnyam pa tshogs pa gcig la rag las pa kho na rnam par shes pas 'dzin gyi/_gzhan ni ma yin no zhes bya bar rtog na yang mig la sogs pa yang 'dzin par thal ba yang bzlog dka' ba nyid do/_/gal te dbang po yul ma yin pa'i
[\[184b.4\]]phyir mi 'dzin to zhe na/_de nyid yul ma yin pa nyid du mi 'gyur te/_yul gyi mtshan nyid du gyur pa'i phyir ro/_/gzung ba nyid kyang yul gyi ngo bo las gzhan ma yin te/_des na gang gi phyir yul ma yin pa de'i phyir yul ma yin no zhes smras par 'gyur ro/_/de ltar na shes pa rnam pa med pas kyang
[\[184b.5\]]don gzhan 'dzin par [#]rigs pa ma yin no/_/gzhan gyi rnam pa can gyis kyang ma yin te/_rnam par gzhag pa med par thal bar 'gyur ba'i phyir ro/_/de lta na ni rna ba'i rnam par shes pas kyang gzugs la sogs pa 'dzin par 'gyur ro/_/don gzhan lkog tu gyur pa'i phyir rnam pa gzhan nyid
[\[184b.6\]]kyang 'grub par mi 'gyur ro/_/gang gis na don gzhan 'dzin par 'gyur ba rnam pa gzhan yang yod pa ma yin te/_de'i phyir rgyu dang 'bras bur gyur pa don gzhan 'ga' yang rab tu ma grub pas don dam par rgyu dang 'bras bu mngon sum du ma grub pa yin no/_/de'i phyir yang dag par na/_des
[\[184b.7\]]dben de yi rnam pa can/_/mngon sum rnam pa gnyis kyis ni/_/rgyu dang 'bras bu'i [#]dngos por nges/_/zhes smras pa gang yin pa de yang ma grub pa yin no/_/gal te 'di snyam du/_blo rnam pa dang bcas pa dang /_cig shos kyi don gzhan yongs su gcod par [#]mi rung ba'i phyir rgyu dang 'bras
[\[185a\]]
[\[185a.1\]]bu'i dngos po nges par bya ba'i tshad ma med du zin kyang 'on kyang shes pa gnyis med par smra ba la cung zad kyang gnod pa med de/_rigs pa smra ba de'i ltar na dngos po thams cad sems tsam gyi lus gtso bo yin no/_/de la [#]don gzhan mngon sum du rigs pa ma yin du chug
[\[185a.2\]]kyang /_shes pa nyid rang [#]rig pa'i mngon sum gyis rtogs par bya ba yin la/_de yang rgyu dang 'bras bur gyur pa grub pa yin pas rgyu dang 'bras bu'i dngos po ni mngon sum du grub pa kho na yin no snyam du sems na de yang rung ba ma yin te/_de kho na nyid ni ji lta ba bzhin ma myong ba'i phyir
[\[185a.3\]]dang /_ji ltar myong ba'i de kho na nyid ma yin pa'i phyir ro/_/'di ltar khyed ni rnam par shes pa gzung ba dang 'dzin pa'i rnam pa can du ma gyur pa dngos por yod par 'dod na de ni de lta bur myong ba med de/_dus thams cad du gzung ba dang 'dzin pa'i rnam pa thams cad dang ldan pa'i shes pa myong ba'i phyir
[\[185a.4\]]ro/_/de lta ma yin na thams cad de kho na mthong bar 'gyur ro/_/shes pa de ni ji ltar myong ba de ltar gnas pa yang ma yin te/_gcig la gnyis kyi ngo bo nyid 'gal ba'i phyir ro/_/gal te de ni 'khrul pas de lta bu shes so zhe na/_'khrul pa 'di gang yin/_gal te shes pa de nyid yin
[\[185a.5\]]na ni/_'o na de mngon sum ma yin te/_mngon sum gyi mtshan nyid ni ma 'khrul pa yin pa'i phyir la/_de rtag tu bdag nyid la bdag nyid kho nas 'khrul pa'i phyir ro/_/gnyis kyi bdag nyid du yang de'i bdag nyid snang ba'i phyir gnyis med pa'i ngo bo nyid nyams par thal ba kho na yin te/_gnyis
[\[185a.6\]]dang gnyis ma yin pa dag ni phan tshun 'gal ba'i phyir ro/_/'khrul pa don gzhan yin yang de dang [#]rang rig pa'i mthar thug pa nyid yin pas des gnyis med pa de ltar shes pa ni ma [#]yin no/_/gal te mngon sum ni rtog pa'i ngo bo nyid tsam zhig yin no zhe na/_'o na ni mngon sum rang gi mtshan
[\[185a.7\]]nyid kyi yul can ma yin te/_rtog [#]pa'i ngo bo nyid ni spyi'i mtshan nyid kyi yul can yang yin pa'i phyir ro/_/gzhan yang rtog [#]pa'i ngo bo nyid ces bya ba ni rang gis gsal ba'i bdag nyid la bya ba ni [#]gzung ba dang 'dzin pa'i rnam pa dag kyang rang gis gsal ba'i phyir rtog [#]pa'i ngo bo nyid kho na yin no/_/de dag
[\[185b\]]
[\[185b.1\]]kyang brdzun pa nyid yin na ni de dang 'dra bar de de dang tha mi dad pa rtog [#]pa'i ngo bo nyid kyang brdzun pa'i ngo bo [#]yin na ji ltar mngon sum gyi tshad mas yang dag par 'grub pa'i dngos po'i ngo bor 'gyur/_khyad par rnams brdzun pa nyid yin na ni rtog [#]pa'i ngo bo nyid spyi [#]yang dngos por yod pa mi srid pa
[\[185b.2\]]nyid de/_spyi ni khyad par dag kho na la gzhan rnam par bcad nas tha snyad 'dogs pa'i phyir ro/_/de lta na shes pa'i de kho na nyid ji lta ba bzhin mi myong ba'i phyir 'dis [#]rang rig pa'i mngon sum nyid [#]du mi rigs so/_/shes pa rang rig pa'i mngon sum nyid yin du zin kyang 'on kyang de las rgyu
[\[185b.3\]]dang 'bras bu'i dngos po ni mi 'grub ste/_rang gi bdag nyid gcig pa nyid kyis rgyu dang 'bras bur gyur pa'i ngo bo nyid gnyis 'gal ba'i phyir ro/_/ltos pa'i bye brag gis gnyi ga'i ngo bo [#]brtags na yang /_ltos pa don gzhan yin pa nyid kyis rang rig pa'i mngon sum nyid ma yin na/_
[\[185b.4\]]de ma grub pa'i phyir de la ltos nas rnam par gzhag pa gnyi ga'i ngo bo yang mngon sum nyid du rig pa ma yin no/_/shes pa rgyu dang 'bras bu'i ngo bo don gzhan du gyur pa dag kyang dus tha dad pa'i phyir shes pa gcig la myang [#]ba med do/_/bdag nyid kho nar yongs su gtugs [#]pa'i phyir 'di dag phan tshun
[\[185b.5\]]rang gi ngo bo myong ba yang ma yin na shes pa gang zhig la de gnyis mngon sum du myong ba nyid du 'gyur/_de gnyis shes pa gcig la mi myong na ni gang gis kyang 'brel pa gzung bar mi nus so/_/shes pa gcig la snang ba yin du zin kyang 'di ni rgyu'o/_/'di ni 'bras bu'o zhes mngon
[\[185b.6\]]sum du de gnyis de yod pa nyid kyi 'brel pa gzung bar ni [#]mi nus te/_de ni rnam par mi rtog pa'i phyir ro/_/kun tu 'brel pa ma bzung bar yang rgyu dang 'bras bu'i dngos po gzung [#]bar mi 'gyur te/_ha cang thal bar 'gyur ba'i phyir ro/_/don dam par de'i rjes la thob pa gtan la 'bebs pa'i shes
[\[185b.7\]]pas kyang de gnyis rung bar rigs pa ma yin te/_des de dag nyams su ma myong ba'i phyir ro/_/gzhan gyis nyams su myong ba gzhan gyis gtan la 'bebs pa ni ma yin te/_ha cang thal bar 'gyur ba'i phyir ro/_/rgyud gcig yin pa'i phyir gcig gis nyams su myong bar brtags pa yang
[\[186a\]]
[\[186a.1\]]rigs pa ma yin te/_rgyud gcig pa nyid du brtags pa dngos po med pa'i phyir ro/_/rgyud can tha dad pa rnams kyang phan tshun myong ba med pa'i phyir ro/_/gtan la 'bebs pa'i shes pa'i dus na yang rgyu dang 'bras bu dag 'das pa'i phyir ro/_/de'i phyir rang rig pa'i mngon
[\[186a.2\]]sum gyi sgo nas kyang rgyu dang 'bras bu yang dag pa pa mi 'grub bo/_/ji ste gal te rgyu dang 'bras bu mngon sum du nyams su ma myong na ji ltar de la dran pa'i ngo bo skye bar 'gyur snyam na/_de yang rigs pa ma yin te/_rmi lam la sogs pa dag na don nyams su ma myong yang dran pa srid pa'i phyir dang [#]/_de yang
[\[186a.3\]]rang gi ngo bor mthar thug pas don dam par gzhan nyams su myong bar mi 'grub ste/_ji skad du sngar bshad pa bzhin no/_/de ltar na re zhig mngon sum gyi sgo nas ni [#]de 'grub par rigs pa ma yin no/_/rjes su dpag pa'i sgo nas kyang ma yin te/_ji skad bshad pa'i tshul gyis mngon sum
[\[186a.4\]]du nyams su myong ba'i chos can 'ga' yang ma grub pa'i phyir gang la de'i dngos po rab tu bsgrub par bya/_gtan tshigs thams cad kyang rang gi ngo bo dang gzhi ma grub pa yin no/_/dpe'i chos can yang ma grub ste/_thams cad du brgal zhing brtag pa mtshungs pa'i phyir ro/_/gzhan yang re
[\[186a.5\]]zhig 'bras bu'i gtan tshigs kyis ni de'i dngos po bsgrub par nus pa ma yin te/_gcig la gcig brten pa'i nyes par 'gyur ba'i phyir ro/_/rgyu dang 'bras bu'i dngos po grub na 'bras bu'i gtan tshigs su 'gyur la/_'bras bu'i gtan tshigs yang dag par grub na rgyu dang 'bras bu'i dngos
[\[186a.6\]]po grub [#]pas gcig la gcig brten pa nyid du gsal rab pa nyid do[#]/_/rang bzhin gyi gtan tshigs kyang chos can ma grub pa'i phyir gang du 'jug par 'gyur/_chos can grub tu bcug [#]na yang rgyu dang 'bras bu'i dngos po don dam pa pa bsgrub par bya ba la gang du yang gtan tshigs la khyab pa ni ma
[\[186a.7\]]grub ste/_thams cad du brgal zhing brtag pa mtshungs pa'i phyir ro/_/gzhan yang khyed kyis rgyu dang 'bras bu nyid yang dag par bsgrub [#]par bya ba'i phyir 'di lta ste de yod na yod pa nyid ces bya ba 'di nye bar brjod pa yin na de yang 'khrul pa yin te/_de'i rgyu dang dus mnyam pa na yod pa 'gro ba ma
[\[186b\]]
[\[186b.1\]]lus pa yod na yod pa nyid yin yang de'i rgyu can nyid du mi srid pa'i phyir ro/_/'on te yang rgyun kho na la rjes su 'gro ba dang ldog pa dag gis de yod na yod pa nyid du [#]nges pa'i gtan tshigs nyid du brjod kyi/_skad cig ma la ni ma yin no zhe na/_de yang 'dir rgyu dang 'bras bu don dam pa pa
[\[186b.2\]]grub pa'i skabs yin pa'i phyir rigs pa ma yin te/_skad cig ma ma gtogs par don dam pa pa'i rgyun ma grub pa'i phyir ro/_/'bras bu'i skad cig ma gang zhig rgyu'i skad cig ma gang zhig yod na yod par rtog pa de ni de dang dus mnyam pa na yod pa'i thams cad du gtogs pa'i
[\[186b.3\]]skad cig ma ma lus pa yod na yod pa yang yin te/_ji ltar de rang gi rgyu'i skad cig ma yod na mthong la/_de med na ma mthong ba de bzhin du de'i rgyu'i skad cig ma dang dus mnyam pa na [#]yod pa thams cad du gtogs pa'i skad cig ma ma lus pa yod na yang mthong la/_de med par yang ma mthong
[\[186b.4\]]bas de de'i rgyu can nyid du yang ci ste mi 'gyur/_gzhan yang de yod na yod pa'i phyir zhes bya ba 'dir de [#]zhes bya ba'i sgras ni chos can gzhan rgyur gyur pa la snyegs na de yang re zhig don dam par mngon sum du ma grub ste/_ji skad du sngar bshad pa bzhin no/_/rjes su dpag pas kyang chos can
[\[186b.5\]]yod par grub pa mi srid de/_yod par sgrub pa la gtan tshigs thams cad nyes pa gsum las mi 'da' ba'i phyir ro/_/'di ltar chos can ma grub na re zhig yod pa'i chos ni gtan tshigs su mi srid do/_/med pa'i chos kyang [#]'gal ba'i phyir rigs pa ma yin no/_/gnyi ga'i chos ni
[\[186b.6\]]'khrul pa yin te/_mi mthun pa'i phyogs la yang yod pa'i phyir ro/_/gang zhig gis bsgrub par bya ba'i rnam pa gzhan yang yod pa ma yin no/_/de ma grub na cig shos kyi de yod na yod pa nyid kyang ma grub ste/_de ni de la ltos pa'i phyir ro/_/'bras bu'i sgrub pa yang de dang 'dra ba kho nar
[\[186b.7\]]mi srid pa yin no/_/des na 'dir rang bzhin gyi gtan tshigs kyi sgo nas ni rgyu dang 'bras bu'i dngos po mi 'grub bo/_/mi dmigs pa'i sgo nas kyang ma yin te/_de thams cad ni dgag pa sgrub pa kho na yin pa'i phyir ro/_/gang yang rgyu dang 'bras bu'i dngos po sgrub pa ni
[\[187a\]]
[\[187a.1\]]mngon sum du [#]mi dmigs pa yin no zhes bshad pa de la yang mi dmigs pa zhes bya ba'i sgra ni de las gzhan pa dmigs pa'i bdag nyid kyi mngon sum kho na yin par dgongs kyi/_rjes su dpag pa ni ma yin no/_/de yang ji ltar tshad ma ma yin pa de ltar sngar bshad
[\[187a.2\]]zin pa [#]pa nyid do/_/gzhan yang dmigs pa'i rig byar gyur pa mi dmigs pa gang zhig gang yod na yang dag par dmigs pa de ni de'i 'bras bu yin no zhes rjes su 'gro ba'i sgo nas rgyu dang 'bras bu'i dngos po 'grub par brjod pa de la yang don dam par the tshom za ba kho na yin te/_ci de [#]kho
[\[187a.3\]]na yod na yod pa zhig yin nam/_'on te mi snang ba sha za la sogs pa nye bas sam/_'on te yul thag ring po na gnas pa'i dngos po gzhan zhig nye ba'i stobs kyis zhes the tshom za ba yin no/_/dmigs pa'i rig byar gyur pa mi dmigs pa'i sgo nas ni de yul gzhan nas 'ong ba
[\[187a.4\]]dang snga nas yod pa nyid 'gog par 'gyur gyi/_gzhan gyi [#]'bras bu nyid ni ma yin no/_/de yod na yod pa nyid ni 'dod rgyal bar yang 'gyur te/_zla ba la sogs pa yul thag ring po na gnas pa yang mig gi rnam par shes pa la sogs pa'i rgyu'i dngos por khas mi len pa ni ma yin no/_/_
[\[187a.5\]]gang yang de'i rgyu gzhan dag nus pa yin pa las gang zhig med na gang med pa de ni [#]de'i 'bras bu yin no zhes ldog pa'i sgo nas de 'grub par bshad pa de la yang don dam par na the tshom za ba las mi ldog pa nyid de gzhan sha za la sogs pa'am/_yul thag ring po na gnas pa 'ga' zhig
[\[187a.6\]]med na yang de med par the tshom za ba'i phyir ro/_/de med na med pa 'dod rgyal ba nyid du yang srid pa'i phyir te/_ma chung mar len pa'i lugs can gyi yul nas skye ba'i 'bra [#]go/_/ma chung mar len pa med na med pa bzhin no/_/'on te yang gzhan dag de'i rgyur nus pa yin pa las
[\[187a.7\]]zhes khyad par du byas pa'i phyir the tshom za bar mi 'gyur ro snyam na/_gzhan dag de'i rgyu nyid du nus pa'i khyad par ma grub pa'i phyir de ni rigs pa ma yin te/_de ni [#]de nyid bsgrub par bya ba nyid kyi skabs yin pa'i phyir ro/_/rgyu dang 'bras bu dag la the tshom za ba yin na de nyid nges par bya ba'i
[\[187b\]]
[\[187b.1\]]phyir de'i rgyu dag nus pa yin pa las shes rab tu ma grub pa'i khyad par smos pa mkhas pa rnams ji ltar nges par byed par 'gyur te/_de la rjes su 'gro ba dang ldog pa'i sgom gtogs pa gzhan du gang gis na de'i khyad par 'grub par 'gyur ba de'i rgyu'i dngos por nges pa ni med de/_de la
[\[187b.2\]]yang thug pa med pa'i nyes pa [#]yin no/_/de yod na yod pa nyid du grub kyang lhan cig byed pa'i dngos po ngo bo nyid tha dad pa bzhin du de gzhan las kyang skye bar dogs pa gang gis bzlog par 'gyur/_ma mthong ba tsam gyis ni de med par nges par rigs pa ma yin te/_ha cang thal bar
[\[187b.3\]]'gyur ba'i phyir ro/_/tshu rol mthong ba rnams la ni gang gis na gzhan las de mi 'byung ba nges par yang 'gyur ba ma lus pa gsal bar mthong ba ni med do/_/gal te gzhan las kyang de 'byung na ni rgyu'i tha dad pa la tha dad par byed pa ma yin par 'gyur ro zhe na/_ma yin te de'i ngo bo
[\[187b.4\]]nyid dang /_mtshan nyid mi mthun pa lhan cig byed pa dag las kyang mi skye bar thal bar 'gyur ba'i phyir ro/_/gal te de la yang khyad par tha dad pa dag kho na la lhan cig byed pa'i rkyen rnams nye bar sbyor gyi/_'bras bu kho na la ni ma yin no zhe na/_ma yin te/_khyad par rnams don dam
[\[187b.5\]]par de dang tha mi dad pa'i phyir ro/_/gal te cha shas kyis kyang [#]bskyed par bya ba nyid yin no snyam na ma yin te/_gcig la cha shas med pa'i phyir ro/_/gal te khyad par rnams ni ldog pa'i bye brag tu nye bar brtags pa yin pa'i phyir de [#]nyid dang gzhan nyid du bsam par rigs pa ma yin no
[\[187b.6\]]zhe na/_'o na ni de dag khyad par rnams la byed pa ma yin te/_'ga' yang brtags pa dag gis rgyu nyid du mi rung ba'i phyir ro/_/tshogs pa kho nas skyed [#]pa dang /_tha dad par byed pa yin gyi/_so so re re nas [#]ni ma yin no zhes bya bar yang rigs pa ma yin te/_tshogs pa can las [#]ma
[\[187b.7\]]gtogs par tshogs pa ma grub pas tshogs pa rnams re re zhing [#]rgyur khas len pa'i phyir ro/_/de lta bas na don dam par rgyu dang 'bras bu'i dngos po 'grub par bya ba'i tshad ma cung zad kyang med de/_rgyu dang 'bras bu'i dngos po kun rdzob pa kho na yin pa la slob dpon rnams kyis rjes su 'gro
[\[188a\]]
[\[188a.1\]]ba dang ldog pa'i sgo nas rgyu dang 'bras bu'i dngos po ji ltar grags pa bzhin du grub pa nye bar brjod kyi/_don dam par ni ma yin no zhes bya bar gzung bar bya'o/_/de ltar na re zhig mi rtag pa'i ngo bo nyid don dam pa pa yang dag par grub par bya ba'i tshad ma cung zad
[\[188a.2\]]kyang med de/_sgra la sogs pa gzhan gyis kun brtags pa ni tshad ma ma yin pa'i phyir la[#]/_tshad ma ma [#]yin pa ni tshad ma 'di gnyis po kho na'i nang du 'dus pa'i phyir ro/_/rtag pa'i ngo bo nyid yang dag par grub par bya ba'i tshad ma yang med de/_'di ltar de yang mngon sum gyi sgo nas ni mi 'grub
[\[188a.3\]]ste/_de yang snga ma bzhin du shes pa rnam pa dang bcas pa la sogs pas 'dzin par mi rung ba'i phyir ro/_/bdag la sogs pa rtag pa'i dngos po ni gang du yang ji ltar rang gi grub pa'i mtha' las nye bar brtags pa bzhin mngon sum gyi sems la snang bar mngon pa med do/_/de mngon
[\[188a.4\]]sum gyi sems kyi yul nyid yin na ni de yod pa tsam gyis yod pa nyid yin pa'i phyir dus thams cad du yod par thal ba yin te/_gzhan dag gis khyad par du byar med pa ni de la ltos par mi rung ba'i phyir dang /_rgyu ma yin pa yang yul nyid du mi 'thad pa'i phyir ro/_/de'i rnam par shes pas rnam par
[\[188a.5\]]shes par bya ba'i ngo bo nyid yin pas yul [#]nyid du nye bar brtags na yang de'i rnam par shes pa yang de dang 'dra ba kho nar rtag pa nyid du thal ba yin te/_des rnam par shes par bya ba'i ngo bo nyid rjes su 'brangs [#]na de yang rjes su 'brang ba'i phyir ro/_/de lta ma yin na des rnam
[\[188a.6\]]par shes par bya ba'i ngo bo nyid rjes su 'brang bar mi rung ste/_des rnam par shes par bya ba nyid ni de la ltos pa'i phyir ro/_/de ni rjes su dpag pa'i sgo nas kyang mi 'grub ste/_de dang rtags 'ga' yang lhan cig 'brel par ma grub pa'i phyir ro/_/'di ltar re zhig 'bras bu'i gtan
[\[188a.7\]]tshigs ni mi srid de/_de las rim dang cig car dag gis 'bras bu 'ga' yang mi skye ba'i phyir ro/_/mngon sum ma yin pa'i don dang ni 'ga' yang lhan cig rgyu dang 'bras bu'i dngos por gzung [#]bar mi nus pa'i phyir ro/_/rgyu dang 'bras bu'i dngos po ni rjes su 'gro ba dang ldog pas yang dag
[\[188b\]]
[\[188b.1\]]par rtogs par bya ba yin na/_bdag la sogs pa ni gang du yang 'bras bu bde ba la sogs pa la rjes su 'gro bar ma grub ste/_de ma tshang ba med pa yin yang /_res 'ga' bde ba la sogs pa mi skye ba'i phyir ro/_/ldog pa yang ma yin te/_de ni rtag pa nyid kyis ldog pa med pa'i
[\[188b.2\]]phyir ro/_/rang bzhin gyi gtan tshigs kyang de yod pa bsgrub pa mi srid de/_gzhi chos can 'ga' yang ma grub pa'i phyir dang /_yod pa de bsgrub pa la gtan tshigs thams cad snga ma bzhin du nyes pa gsum las mi 'da' ba'i phyir ro/_/chos can gzugs la sogs pa grag [# ]
[\[188b.3\]]pa gang yin pa de dag kyang don dam par ma grub pa'i phyir ro/_/de dag ni res 'ga' ba nyid yin pa'i phyir tha snyad kyi sgo nas kyang rtag pa nyid dang /_de la ltos pa nyid du 'thad par dka' ba'i phyir ro/_/mi dmigs pas kyang de yod par grub [#]par nus pa ma yin te/_de ni dgag pa grub [# ]
[\[188b.4\]]par nus pa yin te/_de ni dgag pa sgrub pa yin pa'i phyir ro/_/gzhan yang re zhig rang bzhin mi dmigs pa ni mi srid de/_de ni med pa'i tha snyad sgrub pa yin no/_/dbang pos mi sod pa'i don dang 'ga' yang lhan cig 'gal ba dang khyab par bya ba dang /_khyab par byed pa dang /_
[\[188b.5\]]rgyu dang 'bras bu'i dngos po'ang ma grub pa'i phyir 'gal ba dmigs pa la sogs pa yang mi srid do/_/tshad ma gnyis las ma gtogs pa tshad ma gzhan yang med do zhes/_gzhan du gtan la phab pa yin no/_/de lta bas na dngos po'i ngo bo nyid brtag [#]pa la yang sgrub par byed pa'i tshad
[\[188b.6\]]ma cung zad kyang med pas de'i phyir rtog pa dang ldan pas de la yang don dam pa pa'i yod par tha snyad mi bya'o/_/sbyor ba dag ni gang zhig gang la don dam par gang yod par grub par bya ba'i tshad ma cung zad kyang med pa de ni rtog pa dang ldan pas yang dag par de bzhin du gzung bar mi bya ste/_dper na sngo
[\[188b.7\]]bsangs [#]la sogs pa'i yon tan dang ldan pa nyid du [#]mo gsham gyi bu dag lta bu'o/_/dngos po'i ngo bo nyid yang dag pa pa ji skad bshad pa gnyi ga yang yang dag par grub par bya ba la yang tshad ma cung zad kyang med pas khyab par byed pa mi dmigs pa yod pa'i tha snyad 'gog pa'i 'bras bu can
[\[189a\]]
[\[189a.1\]]yin te/_rtog pa dang ldan pa rnams kyi yod pa'i tha snyad ni tshad mas khyab pa'i phyir ro/_/gtan tshigs ma grub pa yang ma yin no zhes bya ba ni rgyas par rab tu bsgrubs zin to/_/khyab par bya ba dang khyab par byed pa'i dngos po mi 'thad pa dang /_rtog pa dang mi ldan pa
[\[189a.2\]]nyid du thal ba dang bzlog [#]na gnod pa can gyi tshad ma yod pas de'i phyir gtan tshigs ma nges pa nyid kyang ma yin la/_mthun pa'i phyogs nyid la yod pa'i phyir 'gal ba nyid kyang ma yin no/_/ji ste gal te yod pa dang med pa'i tha snyad la tshad mas khyab po zhes bya bar khas len par gyur na
[\[189a.3\]]de'i tshe dngos po grub pa kho nar 'gyur te/_'di ltar khyab par bya ba [#]dang /_khyab par byed pa'i dngos po ni gang du yang rjes su 'gro ba nges pa med par ldog pa tsam gyi sgo nas 'grub par mi srid do/_/ldog pa nges pa yang rjes su 'gro ba nges pa med par mi srid de/_gang zhig gang yod na
[\[189a.4\]]yod pa ma yin pa de ni ji ltar de log pa na ldog par 'gyur te/_'brel pa med pa'i phyir ro/_/de lta bas na gdon mi za bar tshad mas khyab pa'i rjes su 'gro bar 'dod pa dang dngos po yod pa'i tha snyad khas blang bar bya'o/_/de khas blangs na ni 'ga' zhig tu gang la 'di yod pa kho na yin no
[\[189a.5\]]zhes yod pa'i tha snyad tshad ma yod pa'i rjes su byed pa can rab tu grub pa de nyid kho bo cag gi dngos po rab tu grub pa yin no zhe na/_de ni rigs pa ma yin te/_'di ltar yod pa'i tha snyad tshad mas khyab tu zin kyang tshad ma tsam gyi sgo nas ni 'di nges par don dam pa pa'i dngos por yod pa'i yul
[\[189a.6\]]can du mi 'grub ste/_khyab par byed pa nye ba ni khyab par bya ba'i khyad par nges par gtan la 'bebs par nus pa ma yin te/_de ni gzhan la yang srid pa'i phyir ro/_/de lta ma yin na shing nyid kyis kyang shing sha pa la sogs pa'i khyad par rnams nges par rtogs par 'gyur ro/_/'di ni mi [# ]
[\[189a.7\]]mthun pa nyid ma yin nam/_/'di ltar shing nyid ni khyad par ma lus pa'i thun mong yin pa'i phyir de ba la [#]sogs pa'i khyad par nges par gtan la 'bebs par nus pa ma yin la/_tshad ma ni dngos po'i ngo bo 'das nas gzhan gang la yang mi srid do/_/de lta na ni de dngos po med pa la yang 'jug
[\[189b\]]
[\[189b.1\]]pa'i phyir tshad ma nyid nyams pa kho nar 'gyur ro/_/de lta bas na tshad ma thams cad ni dngos pos mngon par khyab pa kho na yin la/_des khyab pa'i tshad ma'i stobs kyis byung ba'i tha snyad 'jug na yang tshad mas [#]rtogs pa'i dngos po kho na la 'jug pas de'i phyir 'di shing nyid la sogs
[\[189b.2\]]pa bzhin du thun mong nyid du [#]lta ga la yin zhe na/_de ni mi rung ste tshad ma 'jig rten gyi kun rdzob kyi don gyi yul can yang yod do zhes sngar bstan zin to/_/de lta ma yin na [#]gal te tshad ma thams cad don dam pa pa'i dngos po'i yul can zhig tu gyur na ni thams cad de kho na nyid mthong ba kho nar
[\[189b.3\]]'gyur te/_de'i phyir de kho na nyid mthong bar 'dod pa rnams 'phags pa'i lam bsgom [#]pa sgrim pa don med pa nyid du 'gyur ro/_/smra ba po rnams de kho na nyid la rtsod [#]par yang mi 'gyur te/_thams cad don dam pa rtogs pa nyid kyis yid gnyis med pa'i phyir ro/_/tshad ma'i mtshan nyid
[\[189b.4\]]kyi bstan bcos byed pa yang don med par thal bar 'gyur te/_de'i 'bras bu ni rnam par rmongs pa zlog pa yin pa'i phyir la/_de kho na nyid rtogs par bya ba la yang thams cad kyis rnam par rmongs pa'i go skabs thag bsrings pa'i phyir ro/_/mtshan nyid byed pa rnams kyis de'i mtshan
[\[189b.5\]]nyid phan tshun 'gal bar byed par yang mi 'gyur la/_grub pa'i mtha' tha dad par yang mi 'gyur te/_de kho na nyid kyi ngo bo gcig yin pa'i phyir ro/_/de lta bas na tha snyad pa'i tshad ma [#]don dam pa pa'i dngos po'i yul can ma yin pa yang [#]tha snyad kyi tshad ma srid pa'i phyir tshad ma thams cad don dam
[\[189b.6\]]pa pa'i dngos pos khyab pa nyid ni ma yin no/_/don dam pa pa'i dngos po'i yul can nyid ma yin yang rmi lam la sogs pa bzhin du ji ltar 'dod pa'i don yang dag par 'thob pa tsam gyi sgo nas tha snyad pa'i mtshan ma rnam par gzhag go/_/de'i yul la [#]ni don dam pa pa zhes ming du 'dogs
[\[189b.7\]]kyang brtsad pa med do/_/'on kyang lus can rnams dngos po rnams kyi ngo bo ji lta ba bzhin du rtogs pas 'khor ba'i btson ra nas thar bar 'gyur ba [#]de nyid de dag gi ma rig pa'i yul las bzlog pa'i ngo bo yin pa'i phyir dang yang dag pa'i ye shes kyi spyod yul yin pa'i phyir don dam pa'o
[\[190a\]]
[\[190a.1\]]zhes bya bar rnam par gzhag go/_/skye bo rnams kyis mngon par 'dod pa'i don byed pa sgrub par rung ba'i don thob pa [#]tsam gyi sgo nas ni grol bar mi 'gyur te/_thams cad rnam par grol ba nyid du thal bar 'gyur ba'i phyir ro/_/de lta bas na tshad ma ni mi slu ba'i
[\[190a.2\]]shes pa yin no zhes bya ba 'di ni tshad ma'i mtshan nyid du [#]thun mong ba yin no/_/des ni yod pa'i tha snyad la khyab kyang de nges par yang dag pa pa'i don gyi yul can nyid du rab tu mi 'gyur ba'i [#]phyir ji ltar de la yang dag pa pa'i dngos po yang dag par 'grub/_'di la gnod pa can gyi tshad ma med
[\[190a.3\]]pa'i tha snyad sgrub pa 'di yang yod pa nyid de/_'di ltar gang dag don dam par rang dang /_gzhan dang /_gnyi ga las skye ba dang /_rgyu med pa las skye ba dang bral ba de dag ni yang dag par na ngo bo nyid [#]med pa yin te/_dper na nam mkha'i pad+ma la sogs pa lta bu'o/_/rang dang gzhan gyis
[\[190a.4\]]yang dag par yod par smras pa'i dngos po thams cad kyang de dang 'dra ba kho na yin no/_/gtan tshigs 'di ni ma grub pa yang ma yin te/_'di ltar re zhig grangs can la sogs pa gang dag rgyu nyid 'bras bu'i bdag nyid du rnam par gnas so zhes rjod [#]par byed cing /_dngos po rnams dang kho
[\[190a.5\]]na las skye bar nye bar brjod pa de dag ni thang cig rig [#]pa ma yin pa kho na ste/_dngos po yod pa dang med pa ni bdag nyid kyi rgyu nyid du mi 'thad pa'i phyir te/_'di ltar dngos pos bdag nyid skyed na grub pa'am/_ma grub pa zhig skyed par 'gyur grang na/_de la re zhig ma grub pa ni mi skyed
[\[190a.6\]]de/_de ni de'i tshe med pa'i phyir ci zhig gang gi [#]skyed pa por 'gyur/_mo gsham gyi bu la sogs pa bdag nyid kyi ngo bo yongs su ma grub pa ni rang gi ngo bo nyid skyed par nus pa ma yin no/_/grub pa yang skyed par byed pa ma yin te/_bye brag med pa nyid kyis de'i bdag nyid kyang grub pa'i phyir
[\[190a.7\]]ci zhig gang gis bskyed par 'gyur/_gang zhig grub na gang ma grub pa de ni de'i ngo bo nyid du rigs pa ma yin te/_ha cang thal bar 'gyur ba'i phyir ro/_/phan gdags par bya ba dang /_phan 'dogs par byed pa nyid dag yin na bskyed par bya ba dang /_skyed par byed pa'i dngos por rigs kyi/_ngo bo
[\[190b\]]
[\[190b.1\]]nyid [#]de grub na phan gdags par bya ba'i [#]ngo bo phra rab kyang cung zad med pa'i phyir 'di ji ltar na bskyed [#]par bya ba nyid du 'gyur/_'on te de khyad par du byar med pa yin yang bskyed par bya ba nyid rgyu med pa can kho nar nye bar rtog par byed pa [#]na ni de'i tshe shes pa yod pa la yang ci'i [#]phyir kun tu ma brtags/_
[\[190b.2\]]khyad par med pa'i phyir de dang 'dra ba nyid du nang gi skye mched la sogs pa dag la yang der rtog [#]par ma byed cig_/de nyid kyi phyir mkhas pa rnams kyis nang gi skye mched ni rang las skye bar rigs pa ma yin te/_yod pa'i phyir shes pa yod pa [#]bzhin no zhes thal bar bsgrub pa 'di nye bar brjod pa
[\[190b.3\]]'dir thal ba'i don mi shes pa kha cig 'di la dpe ma grub pa nyid dang gtan tshigs 'gal ba nyid rjod [#]par byed pa gang yin pa de ni de dag gis yongs su ma shes pa'i nyes pa kho na yin te/_'di ltar gzhan dag la phan tshun 'gal ba yang dag par brjod par 'dod pas pha rol la grub pa shes
[\[190b.4\]]pa yod pa la sogs pa kho na rjes su zlos pa yin gyi/_bdag nyid la yang dag par grub pa'i dngos po la cung zad kyang mi 'dod par thal bar byed pa ma yin no/_/shes pa yod pa yang gzhan dag la yang dag par ma grub pa ma yin no/_/de'i phyir dpe ma grub pa nyid kyang ma yin la/_/gtan
[\[190b.5\]]tshigs 'gal ba nyid kyang ma yin te/_rang gi rgyud kyis rtag pa dang /_gcig pa nyid kyi rnam grangs ngo bo bsgrub pa la/_de lta bu'i gtan tshigs dang dpe ma grub pa'i phyir ro/_/de ni gzhan dag phan tshun ma 'brel ba nyid du brjod pa ni bsnyad pa tsam zhig brjod par 'dod par zad kyi/_rang
[\[190b.6\]]gi rgyud kyis dngos po'i chos rab tu sgrub pa ni ma yin no/_/de rab tu sgrub na de la 'gal ba nyid brjod par rigs te/_de la [#]ni gtan tshigs dang dpe dag rab tu ma grub pa'i phyir de brjod pa 'brel pa med pa kho na yin no/_/'on te dngos po'i bdag nyid yongs su grub kyang phan pa nyid 'ga'
[\[190b.7\]]zhig khas len na ni de'i tshe de dang phan pa tha dad pa de rang las skye bar mi 'gyur te/_phan pa don gzhan du gyur pa kho na skye ba'i phyir ro/_/ji ste tha dad pa ma yin na ni phan pa yang de dang 'dra ba nyid du grub pa kho na yin pas de ji ltar grub par 'gyur te/_de'i phyir de la yang rgyu mngon par brjod
[\[191a\]]
[\[191a.1\]]dgos so/_/gzhan yang rgyu dang 'bras bu zhes bya ba 'di shing dang ljon pa bzhin du rnam grangs kyi ngo bor brjod pa [#]ni 'jig rten na de ltar ma grags so/_/de'i phyir gdon mi za bar 'di 'jug pa'i rgyu mtshan tha dad pa'i rgyu cung zad cig nye bar bstan dgos na rgyu dang 'bras
[\[191a.2\]]bu dag gcig pa nyid du khas len na de nye bar bstan par yang mi nus so/_/'on te mngon par gsal ba'i gnas skabs dang yongs su 'gyur ba'i gnas skabs rgyu'i 'og tu 'byung ba 'bras bu yin no zhes ston te/_'di ltar des na de rnam par gzhag pa tha dad pa'i rgyu yod pa kho na'o
[\[191a.3\]]snyam du sems na de yang rigs pa ma yin te/_gal te mngon par gsal ba dang yongs su 'gyur ba snang ba de dag gcig tu de dang tha dad pa nyid gcig yin na ni de'i tshe dngos po gzhan kho na las skye bar khas blangs par 'gyur ro/_/'on te tha dad pa ma yin na ni de'i tshe rgyu dang 'bras bu dag
[\[191a.4\]]'chol pa'i nyes pa de'i [#]so na 'dug pa nyid do/_/gcig la cig car gsal ba dang mi gsal ba la sogs pa 'gal ba'i chos dang [#]ldan par yang ji ltar rung bar 'gyur/_de bas dang phan tshun 'gal ba'i phyir tha dad pa dang tha dad pa ma yin pa'i phyogs kyang rigs pa ma yin pa nyid de/_phan
[\[191a.5\]]tshun spangs te gnas pa'i mtshan nyid kyi chos dag ni cig shos dgag pa/_gzhan sgrub pa med na med pa yin pa'i phyir gnyi ga ma yin pa'i phyogs su rtog [#]pa yang rigs pa dang ldan pa ma yin no/_/gzhan yang gal te de'i rgyur mngon par 'dod pa'i dngos po sngon gyi ngo bo ma bor ba kho nar de'i
[\[191a.6\]]'og tu mngon par gsal ba la sogs pa'i [#]gnas skabs su gyur na ni de'i tshe [#]gnas skabs 'chol bar thal bar 'gyur te/_de'i phyir rtogs par byed pa gcig [#]la ltos nas bum pa la sogs pa snang ba dang mi snang bar yang 'gyur la/_rgan po la sogs pa'i gnas skabs na yang byis pa la
[\[191a.7\]]sogs pa'i gnas skabs gsal rab tu dmigs par 'gyur ro/_/'on te bor ba'i phyogs yin na ni de'i tshe cha shas med pa'i ngo bo yin pa'i phyir sngon gyi bdag nyid [#]thams cad zhig na rjes su 'gro ba'i rang gi ngo bo 'ga' yang med pa'i phyir dang /_phyis mngon par gsal ba'i gnas skabs su yang [# ]
[\[191b\]]
[\[191b.1\]]rdzas gzhan skyes pa'i phyir bdag las skye ba ma yin par gyur cing mngon par gsal ba dang 'gyur ba yang 'ga' yang med do/_/gzhan yang [#]gsal ba yang mi snang ba gzhan du gyur ba'i mtshan nyid yin pa'i phyir mngon par gsal ba dang /_yongs su 'gyur ba 'di gnyi ga yang gzhan du
[\[191b.2\]]gyur pas rab tu phye ba las kun brtags pa yin no/_/de nyid gzhan du 'gyur bar rung ba yang ma yin te/_'gal ba'i phyir ro/_/'di ltar dngos po'i de nyid yongs su gcod pa na gzhan nyid rnam par bcad nas yongs su gcod la/_gzhan nyid kyang de nyid [#]rnam par bcad nas yongs su
[\[191b.3\]]gcod de/_de las bzlog pa rnam par ma bcad na de yongs su gcod par mi rung ba'i phyir ro/_/gang la gang zhig yongs su gcod pa gang rnam par bcad pa med na/_med pa de dag ni de la phan tshun spangs te gnas pa'i mtshan nyid yin no/_/gang dag phan tshun spangs te gnas pa'i mtshan
[\[191b.4\]]nyid yin pa [#]de dag kyang chos can gcig la ldan par mi 'gyur te/_dper na sems la lus can dang lus can ma yin pa'i bye brag [#]lta bu'o/_/de nyid dang gzhan nyid kyang de dang 'dra bas de'i phyir 'di gnyis gcig la ldan par lta ga la 'gyur/_chos 'gal ba dang ldan pa yang gcig pa nyid
[\[191b.5\]]yin na ni thams cad rdzas gcig pa nyid du 'gyur te/_de'i phyir cig car du bcings pa dang /_thar pa dang /_'chi 'pho ba dang /_skye ba la sogs par 'gyur ro/_/de lta ma yin na gcig ces ming du 'dogs pa tsam kho na byas par 'gyur te/_'di la ni brtsad pa med do/_/de lta bas na dngos
[\[191b.6\]]po'i gnas skabs kyi bye brag gang sngon gyi gnas skabs dang mtshan nyid mi mthun par kun tu rtog pa de ni ngo bo nyid mtshan nyid gzhan yin na gzhan gang yin pa de ji ltar [#]de'i yin/_gzhan yang gal te 'di'i ngo bo nyid gang phyis dmigs pa de sngon yang yang dag par yod na ni de'i tshe de la 'di
[\[191b.7\]]ji ste dmigs par mi 'gyur/_'on te 'di mi snang ba'i ngo bo yin pa'i phyir sngon mi dmigs so zhe na ni/_de'i rgyu'i dngos po yang de dang 'dra ba kho nar mi dmigs pa'i ngo bo nyid du thal ba yang [#]yin la/_dmigs par 'dod pa'i ngo bo nyid 'di yang sngon bzhin du phyis kyang mi dmigs par 'gyur ro[#]/_/_
[\[192a\]]
[\[192a.1\]]ji ste bsgribs pa'i phyir mi dmigs so zhe na/_de'i tshe phyis kyang sgrib par byed pa de'i so na 'dug pa'i phyir rtag tu mi dmigs par thal ba nyid do/_/'o ma la sogs pa cha shas rnam [#]pa brgyar gzhigs kyang zho la sogs pa'i ngo bo nyid la sgrib par byed pa de dmigs
[\[192a.2\]]pa'i rig byar gyur pa de [#]dmigs pa'i gags byed par 'gyur ba gang yin pa ni cung zad kyang [#]med do/_/gzhan yang gal te dngos po'i bdag nyid rang bzhin gyis brtan pa'i ngo bo nyid gcig yin na ni de ji ltar gzhan nyid du 'gyur ba nyams su myong bar 'gyur/_'on te mi brten [#]pa'i ngo bo
[\[192a.3\]]nyid gcig yin na ni de'i tshe 'jig pa'i ngang can yin pa'i phyir 'di rjes su 'gro ba med par rnam par 'jig par 'gyur gyi/_yang gzhan nyid du 'gyur ba nyams su myong ba ni ma yin no/_/de lta bas na mngon par gsal ba dang yongs su 'gyur ba dag rung ba ma yin pa'i phyir de'i sgo nas
[\[192a.4\]]rang las skye bar kun brtags pa gang yin pa de yang rigs pa ma yin pa nyid do/_/rang las skye ba glo bur ba nyid gcig [#]yin na yang dngos po rnams yul dang dus la sogs pa nges pa'i ngo bo nyid la rgyu ci zhig yod de/_dngos po yang dag par ltos pa med pa la ni de lta bu'i nges pa srid par
[\[192a.5\]]rigs pa ma yin no/_/ji ste gzhan la ltos na ni pha rol las skye bar 'gyur te/_phan pa med pa la ltos pa mi 'thad pa'i phyir de yang 'og nas dgag par bya'o/_/ltos par bya ba yang rtag tu nye ba'i ngo bo yin pa'i phyir dus thams cad du skye ba nyid du thal ba yin no/_/de ltar na re zhig tha
[\[192a.6\]]snyad du yang rang las skye ba mi srid do/_/gzhan las kyang ma yin te/_'di ltar de las dngos po skye bar 'gyur na rtag pa'am mi rtag pa'i ngo bo zhig las 'gyur grang na/_re zhig rtag pa las ni tha snyad du yang rigs pa ma yin te/_de ni rim dang rim ma yin pa dag gis don byed par mi
[\[192a.7\]]'thad pa'i phyir ro/_/rgyu nus pa thogs pa med par yod pa yang 'bras bu res 'ga' mi skye bar mi 'gyur la/_'bras bu rgyu ma tshang ba med pa yang res 'ga' mi 'byung bar mi 'gyur na gang gi phyir rim gyis de'i don bya ba byed par 'gyur te/_gzhan dag gis khyad par du byar med pa ni de la
[\[192b\]]
[\[192b.1\]]ltos par mi 'thad pa'i phyir ro/_/lhan cig byed pa'i rgyu dang 'brel ba'i rang bzhin rjes su 'brang na ni de dang 'dra ba lhan cig byed pa rnams kyang rtag tu rjes su 'brang bar thal ba yin no/_/ji ste rjes su mi 'brang na ni de'i rtag pa nyid nyams par 'gyur ro/_/de'i phyir 'di yang lhan cig
[\[192b.2\]]byed pa'i rkyen la ltos pa ma yin no/_/rgyu rtag pa la rag las te skye ba'i 'bras bu yang rkyen gzhan las [#]ltos pa ma yin te/_de ni med pa'i phyir ro/_/med bzhin du yang de dang 'brel ba'i bdag nyid kyi dngos po 'thob pa'i phyir blos kun brtags pa'i ltos par rnam par 'jog mod kyi/_'on
[\[192b.3\]]kyang de mngon par 'grub par bya ba la rgyu nus pa thogs pa med pa gang yin pa de nyid la des phan 'dogs pa nyid kyis ltos par bya'i/_gzhan la ni ma yin no/_/de'i phyir rtag par 'dod pa'i dngos po rtag tu phan 'dogs pa nyid du nye bar mthu thogs pa med pa nyid bor te/_de las gzhan pa
[\[192b.4\]]la ci ste ltos/_'bras bu lhan cig byed pa'i rkyen rnams la ltos su chug na yang /_'on kyang de'i rgyu dbang phyug la sogs pa gang yin pa de mthu thogs pa med pa yin na go ji ste btang snyoms su 'dug ste gang gis na de skye bar mi 'dod bzhin du yang nan gyis drangs te skye bar mi byed/_de lta
[\[192b.5\]]na des bdag nyid kyi mthu nye bar bstan par 'gyur gyi/_gzhan du ni ma yin no/_/de lta bas na rim can ma yin pa las dngos po rim gyis skye bar mi 'gyur ro/_/gal te 'di snyam du 'bras bu rgyu'i chos thams cad kyi rjes su byed pa nyid ni ma yin te/_de nyid [#]tha dad pa ma yin par thal
[\[192b.6\]]bar 'gyur ba'i phyir ro/_/de'i phyir gdon mi za bar de gnyis rnam pa 'ga' zhig tha dad par 'gyur dgos so/_/des na rgyu rim can ma yin pa las kyang 'bras bu rim dang ldan pa mi 'gal ba kho na'o snyam du sems na/_de ni [#]rigs pa ma yin te/_'bras bu rgyu'i chos thams cad kyi
[\[192b.7\]]rjes su byed par ni mi smra'o/_/'on kyang re zhig gdon mi za bar 'bras bu rgyu la yod pa'i rjes su 'gro ba dang /_ldog pa'i rjes su byed par ni 'gyur dgos te/_rgyu dang 'bras bu'i dngos po'i rgyu ni 'di tsam du zad pa'i phyir ro/_/'bras bu 'ga' [#]yang dngos po rtag pa la yod pa'i ldog
[\[193a\]]
[\[193a.1\]]pa'i rjes su byed pa ni med de/_rtag pa la ldog pa med pa'i phyir ro/_/de lta ma yin na ni mi rtag pa kho nar 'gyur gyi/_rtag pa ni ma yin no/_/rjes su 'gro ba'i rjes su byed pa yang ma yin te/_de ma tshang ba med par nye yang res 'ga' 'bras bu [#]mi skye ba'i
[\[193a.2\]]phyir ro/_/gang zhig gang la yod pa'i rjes su byed pa 'gro ba dang ldog pa dag gis rjes su mi byed pa de ni de'i 'bras bur rigs pa ma yin te/_ha cang thal bar 'gyur ba'i phyir ro/_/'bras bu yod pa ni ltos par rigs pa yang ma yin te/_de ni bdag nyid thams cad kyis grub
[\[193a.3\]]zin pas thams cad la re ba med pa'i phyir ro/_/de ltar na [#]re zhig rtag pa la rim gyis don byed pa'i mthu rigs pa ma yin no/_/cig car yang ma yin te/_de'i don byed pa'i rang bzhin de lta bu zhig yang rjes su 'brangs na 'bras bu'i skyed pa dang 'bral bar mi rung ba'i phyir ro/_/ji ste
[\[193a.4\]]mi 'bral [#]na ni de'i rtag pa nyid nyams pa yin no/_/'on te yang 'di'i nus pa'i rang bzhin dus phyis kyang rjes su 'brang mod kyi/_'on kyang re zhig des 'bras bu thams cad sngar bskyed [#]zin pa gang yin pa de ni yang bskyed par nus pa ma yin pa kho na ste/_de ni skyes zin pa'i phyir ro/_/gzhan
[\[193a.5\]]de dang 'dra ba gang yin pa de ci ste mi skyed ces brgal zhing brtag par 'os pa yang ma yin te/_de la des mi nus pa'i phyir ro/_/nus pa yin na ni sngar bskyed zin pa kho nar 'gyur ro snyam du sems na/_de ni rigs pa ma yin te/_des sngar bskyed zin pa'i 'bras bu mi skyed
[\[193a.6\]]du chug kyang /_'on kyang 'di'i skyed par nus pa'i rang bzhin rjes su 'brang ba ni rnam par nyams par 'gyur te/_gang zhig gang gi tshe gang skyed [#]par mi byed pa ni de'i tshe de la mthu thogs pa med pa yin no zhes brjod par rigs pa ma yin no/_/de'i phyir 'di ni sngar yang dus phyis bzhin du
[\[193a.7\]]skyed par byed pa ma yin pa kho nar 'gyur te/_skyed par byed pa ma yin pa'i gnas skabs dang khyad par med pa'i phyir ro/_/'dis dus phyis kyang sngon bzhin du skyed par byed pa nyid du yang 'gyur ro/_/de lta ma yin na chos 'gal ba dang ldan pa'i phyir 'di'i gcig pa nyid rnam par [#]nyams
[\[193b\]]
[\[193b.1\]]par 'gyur ro/_/de lta bas na de cig car don byed pa yang ma yin no/_/rim dang cig car dag las ma gtogs pa gang gis na don bya ba byed par 'gyur ba'i rnam pa gzhan yang yod pa ma yin te/_/de dag ni phan tshun yongs su gcod pa rnam par bcad pa med na med pa nyid kyis phan
[\[193b.2\]]tshun spangs te gnas pa'i mtshan nyid dag gang yang rung ba zhig dgag pa gzhan sgrub [#]pa med na med pa yin pa'i phyir ro/_/de ltar na re zhig gzhan rtag pa las skye bar rigs pa ma yin no/_/mi rtag pa las kyang ma yin te/_'di ltar mi rtag pa ni dngos po skad cig mar gnas pa'i
[\[193b.3\]]chos can kho na yin par rigs te/_bskal par gnas pa ni khyad par med pas sngon bzhin du phyis kyang 'jig par mi rung ba'i phyir ro/_/de'i phyir 'bras bu skye ba na 'das pa las 'gyur te/_dper na bye brag tu smra ba rnams kyis rnam par smin pa'i rgyu 'das pa las kyang 'bras bu nye bar
[\[193b.4\]]brjod pa'am/_ma 'ongs pa las te dper na/_de dag nyid kyis [#]ma 'ongs pa'i skye ba yang bskyed par bya ba skyed par byed pa yin no zhes nye bar brtags pa lta bu'am/_da ltar gyi byed pa las kyang [#]yin grang na/_de la re zhig 'das pa las zhes bya ba ni rigs pa ma yin te/_'das pa ni med
[\[193b.5\]]pa'i phyir ro/_/de las skye bar khas len na ni 'di rgyu med pa nyid du yang 'gyur ro/_/'di ltar 'das pa zhes bya ba ci la bya/_gang rang gi ngo bo las nyams pa yin grang /_de lta ma yin na de lta bzhin du ma nyams pa'i bdag nyid yin pa'i phyir ji ltar 'das par 'gyur/_nyams
[\[193b.6\]]pa'i ngo bo nyid gang yin pa de yang rang gi ngo bo yod pa ma yin pa'i phyir ji ltar 'bras bu nye bar skyed par 'gyur te/_don byed pa ni rang gi ngo bo la rag las pa'i phyir ro/_/'on te byed pa la sogs pa zhig pa nyid kyis de 'das pa zhes bya'i/_rang gi ngo bo nyams pas ni ma yin no zhe na/_
[\[193b.7\]]de lta na ni yang byed pa zhig pa de las 'bras bu skye bar ni rigs pa ma yin no/_/de lta ma yin te/_'bras bu nye bar skyed na [#]ji ltar byed pa zhig par 'gyur/_dngos po'i ngo bo gcig la byed pa dang /_byed pa ma yin pa'i bya ba dag kyang rigs pa ma yin te/_tha dad par thal bar 'gyur
[\[194a\]]
[\[194a.1\]]pa'i phyir dang cha shas med pa'i phyir ro/_/byed pa ni 'phen pa tsam du 'gyur gyi/_rab tu 'byin pa ma yin pa yang ma yin te/_khyad par med pa'i phyir 'phen pa'i dus nyid du de rab tu 'byin par yang 'gyur ro/_/de lta ma yin na sngon bzhin du phyis kyang der
[\[194a.2\]]mi 'gyur ro/_/gzhan yang byed pa zhes bya ba gang yin pa de gal te nus pa'i ngo bo'am/_bya ba'i ngo bo zhig [#]yin par 'gyur grang na/_ngo bo de dag gnyi ga yang gal te dngos po las don gzhan tha dad pa zhig yin na ni de'i tshe de ji ltar zhig ces brjod par bya/_gal te rang gi ngo bo
[\[194a.3\]]nyams pa [#]yin na ni de'i tshe dngos po thams cad rtag tu yod pa nyid du smra ba nyams par 'gyur ro/_/don gzhan de zhig kyang dngos po'i rang gi ngo bo rnam par ma g.yos pa zhig pa nyid du 'grub par mi 'gyur te/_lha sbyin shi yang mchod sbyin rang gi ngo bo las ma nyams pa'i ngo bo yang
[\[194a.4\]]shi zhes bya ba ni ma yin no/_/'on te byed pa gzhan zhig pa'i phyir de zhig pa yin no zhe na/_de ni rigs pa ma yin te/_thug pa med par 'gyur ba'i phyir byed pa la byed pa gzhan yod pa ni ma yin te/_de la yang brgal zhing brtag pa mtshungs pa'i phyir ro/_/de'i phyir gang yang 'jig par
[\[194a.5\]]'grub par mi 'gyur ro/_/byed pa don gzhan nyid yin na yang dngos po rgyu ma yin pa nyid du 'gyur te/_byed pa kho na las 'bras bu skye ba'i phyir ro/_/de'i phyir dngos po med pa nyid du thal ba yin te/_dngos po'i mtshan nyid ni don byed nus pa yin pa'i phyir ro/_/byed pa don gzhan du gyur pa
[\[194a.6\]]gnyi ga'i ngo bo de yang 'bras bu nye bar skyed pa na gal te byed pa rang gi ngo bor gyur pa kho nas skyed do zhes bya bar 'dod na ni de'i tshe [#]dngos po yang de bzhin du skyed par 'gyur ba nyid pas don gzhan du rtogs pas ci zhig bya/_don gzhan du gyur pa zhes bya ba'i phyogs yin na ni de'i tshe de las [#]yang byed
[\[194a.7\]]pa gzhan du rtog na thug pa med par 'gyur ba'i phyir gang yang rgyu nyid du grub [#]par mi 'gyur ro/_/dngos po phan par mi byed pa'i phyir 'di'i byed pa 'di yin no zhes bya ba'i 'brel ba yang mi 'grub ste/_'brel pa ni thams cad du phan 'dogs pa kho nas rab tu phye ba'i phyir ro/_/'on te de la dngos
[\[194b\]]
[\[194b.1\]]po phan pa nyid du khas len na ni de'i tshe gal te dngos po byed pa'i bdag nyid du gyur pa'i dbang gis byed pa la phan 'dogs na de'i tshe 'bras bu la yang ci ste de bzhin du phan 'dogs par mi 'gyur/_gang gis na byed pa don gzhan du byed bar rtog par [#]byed/_byed pa dngos po yod pa
[\[194b.2\]]tsam la rag las pa yin na ni rgyu ma tshang ba med pa'i phyir rtag tu nye ba yin te/_'jig pa yang 'grub par mi 'gyur ro/_/'on te don gzhan du gyur pa yin na ni de'i tshe 'di dang yang lhan cig 'brel par ma grub po/_/de'i phyir byed pa rnams kho na phan tshun sbyor ba'i phyir dngos po ni
[\[194b.3\]]gyi nar 'dug pa nyid du 'gyur ro/_/skad cig ma rnams ni skyes ma thag tu mi gnas pa'i phyir byed par bya ba'i ngo bor yang rigs pa ma yin pa nyid do/_/skad cig ma ma yin pa rnams kyang nam mkha' bzhin du rtag tu [#]gnas pa'i ngo bor gcig pa'i phyir bya ba dang ldan par rigs pa ma
[\[194b.4\]]yin pa nyid pas gang la yang bya ba zhes bya ba med do/_/de lta bas na dngos po'i ngo bo nyid kho na nus pa dang byed pa la sogs pa'i sgrar brjod kyi/_don gzhan ni ma yin no/_/byed pa dngos po las tha mi dad pa gnyi ga'i ngo bo de [#]zhig ste/_rang gi ngo bo nyams pa'i mtshan nyid yin na
[\[194b.5\]]dngos po yang de dang tha mi dad pa yin pa'i phyir rang gi ngo bo nyams pa yin pas ji ltar 'das pa yod pa nyid du 'grub par 'gyur/_dngos po'i rang gi ngo bo bzhin du byed pa yang mi 'jig par thal bar 'gyur ba'i phyir byed pa zhig pa nyid du 'grub par yang mi 'gyur ro/_/ji ste yang
[\[194b.6\]]byed pa de nyid [#]gzhan dag nyid du brjod par bya ba ma yin pa kho na'o snyam du rtog par byed de[#]/_de'i tshe btags par [#]yod pa nyid kyis dngos po med pa'i phyir de'i dbang gis dus gsum rnam par gzhag pa yang dag [#]par mi 'gyur ro/_/dngos por yod pa ni rnam pa gang gis kyang brjod
[\[194b.7\]]par bya ba ma yin pa nyid du 'thad pa ma yin te/_thams cad brjod par bya ba ma yin pa nyid du thal bar 'gyur ba'i phyir ro/_/de lta bas na 'das pa dngos po med pa'i phyir de las 'bras bu skye ba ma yin no/_/ma 'ongs pa las kyang ma yin te/_de yang 'das pa bzhin du med pa'i
[\[195a\]]
[\[195a.1\]]phyir te 'di ltar bdag nyid du ma red [#]pa'i phyir ma 'ongs pa zhes bya ba na de lta bu nam mkha'i pad+ma dang 'dra ba gang yin pa de las ni 'bras bu skye bar rigs pa ma yin no/_/'on te byed pa ma thob pa nyid kyis de ma 'ongs pa zhes bya na ni de'i tshe de las shin tu yang 'bras
[\[195a.2\]]bu skye bar mi rigs pa nyid de/_byed pa ma thob pa'i [#]phyir ro/_/dngos po thams cad rtag tu yod pa nyid yin na go ji ste 'ga' zhig gis res 'ga' byed pa thob par mi 'gyur te/_de 'thob [#]pa'i rgyu rnams ma tshang ba med pa'i phyir ro/_/byed pa dngos po las don gzhan du gyur pa yang ma
[\[195a.3\]]yin no zhes sngar bstan zin to/_/don gzhan ma yin pa nyid yin na ni tha dad pa ma yin pa'i phyir byed pa bzhin du rang gi ngo bo yang ma thob pa'i phyir ma 'ongs pa nyid yod pa nyid du 'grub par yang mi 'gyur la/_dngos po'i rang gi ngo bo bzhin du de dang tha mi dad pa'i byed pa yang rtag tu yod pa'i phyir
[\[195a.4\]]rtag tu ma thob pa nyid du yang 'grub par mi 'gyur ro/_/de lta bas na ma 'ongs pa med pa'i phyir de las [#]'bras bu skye ba ni ma yin no/_/da ltar gyi las zhes bya ba'i phyogs kyang ma yin te/_'di ltar de las 'bras bu yang dag par skye na dus mnyam pa'am/_dus tha dad pa zhig tu skye bar
[\[195a.5\]]'gyur grang na/_re zhig dus mnyam pa ni ma yin te/_'bras bu skye ba'i sngon rol na rgyu yang ri bong gi rwa bzhin du med pa nyid kyis nus par mi rung ba'i phyir ro/_/gang gi tshe rgyu bdag nyid kyi dngos por red pa nyid kyis nus pa yin pa de'i tshe ni 'bras bu yang de dang dus mnyam par yod pa
[\[195a.6\]]nyid kyis grub pa kho na yin pas de la de cung zad kyang mi byed pa'i phyir ro/_/rgyur tha snyad gdags pa yang rigs pa ma yin te/_dper na 'bras bur mngon par 'dod pa de nyid rgyu ma yin pa bzhin no/_/de lta ma yin na rgyu dang 'bras bu dag 'chol pa kho nar 'gyur ro/_/dus tha dad
[\[195a.7\]]pa zhes bya ba'i phyogs kyang ma yin te/_'di ltar gal te [#]'bras bu sngon gyi dus na yod pa yin na de lta na ni ma 'ongs pa kho na las 'byung bar 'gyur te/_de yang rigs pa ma yin par sngar bstan zin to/_/'on te skad cig ma gzhan gyis chod pa'i 'og tu yin na ni de'i tshe de 'das pa kho
[\[195b\]]
[\[195b.1\]]na las 'gyur te/_de yang rigs pa ma yin no zhes sngar bshad zin to/_/ji ste ma chod pa yin na ni de gnyis bdag nyid thams cad kyis ma chod pa'i phyir dus mnyam pa nyid du thal bar 'gyur ro/_/gal te 'di snyam du 'bras bu ma chod par skye mod kyi/_'on kyang dus mnyam pa
[\[195b.2\]]nyid du thal ba ma yin te/_skad cig ma gnyis pa la 'bras bu yod par khas blangs pa'i phyir la/_de'i tshe yang [#]skad cig ma yin pa'i phyir rgyu mi gnas pa yin no/_/'dir bcom ldan 'das kyis 'di yod na 'di 'byung zhes rgyu dang 'bras bu'i [#]dngos po ston par mdzad pas rnam par
[\[195b.3\]]rtog pa gsum por nas rnam par rtog pa bzhi pa zhal gyis bzhes so/_/'di ltar yang rnam par rtog pa ni 'bras bu rgyu'i sngon rol na yod par 'gyur ba'am/_rgyu dang 'bras bu lhan cig yod pa'am/_skad cig ma gzhan gyis chod pa'am/_ma chod par skad cig ma gnyis pa la yod ces bya ba bzhi 'byung bar 'gyur ro/_/_
[\[195b.4\]]de la sngon gyi dus na yod pa ni rgyu yod na 'byung ba ma yin te/_de ni dang po nyid nas grub zin pa'i phyir ro/_/dus mnyam du skyes pa [#]yang rgyu yod na 'byung ba ma yin te/_/de yang yod pa'i phyir te/_'di ltar dus mnyam pa nyid ni 'bras bu med pa'i dus na rgyu yang med la/_rgyu yod na 'bras bu yang yod pa yin no/_/skad cig ma gsum pa la
[\[195b.5\]]sogs pa na yod pa yang rgyu yod na 'byung ba ma yin te/_skad cig ma gnyis pa kho na la rgyu zhig pa nyid kyis med pa'i phyir ro/_/de lta bas na skad cig ma gnyis pa yod pa'i 'bras bu kho na rgyu yod na 'byung ba yin te/_'di ltar skad cig ma dang po la yod pa'i rgyu ni de'i gnas skabs na
[\[195b.6\]]yod pa kho na yin la/_de dang ma chod pa nyid du skad cig ma gnyis pa la 'bras bu yod par nyams su myong ba la 'di yod na 'di 'byung zhes bya'o/_/'bras bu'i dus na rgyu yod par thal ba yang ma yin te/_skad cig ma nyid kyis de'i tshe de med pa'i phyir ro/_/rgyu zhig pa las 'bras
[\[195b.7\]]bu skye bar yang thal ba yang [#]ma yin te/_skad cig ma dang po'i gnas skabs na rgyu ma zhig pa'i phyir la/_de nyid las ma chod par 'bras bu skye ba'i phyir ro/_/de lta ma yin na skad cig ma gsum pa la 'bras bur 'gyur ro snyam du sems na/_de yang rigs pa ma yin te/_'di
[\[196a\]]
[\[196a.1\]]ltar gal te bar na dus gzhan phra rab kyang med pa'i phyir rgyu yod pa dang 'bras bu dus gzhan gyis ma chod pa nyid du 'dod na ni de'i tshe bdag nyid mi tshugs [#]la/_ci dus gcig pa nyid du thal bar 'gyur ram/_'on te ma yin zhes dpyod cig_/dngos po cha
[\[196a.2\]]shas med pa dus gzhan gyis ma chod pa gnyis la ni dus gcig pa ma gtogs par rnam pa gzhan yod pa ma yin te/_de gnyis bdag nyid thams cad kyis ma chod pa'i phyir ro/_/bar du 'byung ba'i dus [#]gzhan med na gdon mi za ba skad cig ma snga ma dang phyi ma dag reg pa kho nar
[\[196a.3\]]'gyur te/_de'i phyir skad cig ma thams cad skad cig ma gcig [#]kho na'i nang du 'dus pas rdul phra rab rnams bdag nyid thams cad kyis sbyor na gong bu rdul phran tsam [#]nyid du thal ba dang 'dra bar bskal pa yang skad cig ma tsam nyid du thal ba yin no/_/de'i phyir ji ltar kha cig dngos
[\[196a.4\]]po rnams kyi yul gyi rim par snang ba ni tshad mas gnod pa'i phyir kun rdzob pa kho nar 'dod pa ltar dus kyi rim pa yang rmi lam la sogs pa dag na bskal pa la sogs par snang ba bzhin du de dag 'dra bar 'gyur ro/_/sbyor ba ni gang dag dus gzhan gyi [#]bdag nyid thams cad ma chod pa de
[\[196a.5\]]dag la sngon gyi dus nyid dang phyi ma'i dus nyid med de/_dper na rwa g.yas pa dang g.yon pa dag lta bu'o/_/rgyu dang 'bras bu dag kyang dus gzhan gyis bdag nyid thams cad kyis ma chod pa rang bzhin gyi gtan tshigs yin no/_/'on te phyogs gcig gis ma chod pa yin gyis bdag nyid
[\[196a.6\]]thams cad kyis ma yin no zhes bya bar rtog na/_de'i tshe skad cig ma cha shas dang bcas pa nyid du thal ba yin te/_des na dus kyi mtha'i mtshan nyid skad cig ma nyams par 'gyur ro/_/'on te yang 'bras bu skye ba'i dus na rgyu med pa'i phyir med pa dang lhan cig bdag nyid thams cad dam
[\[196a.7\]]phyogs gcig gis ma chod ces bya ba la sogs pa'i bsam pa mi 'jug pa kho na'o snyam na/_de yang rigs pa ma yin te/_de'i tshe bar na [#]dus gzhan mi srid pa'i phyir rgyu med pa de [#]nyid rigs pa ma yin no/_/gal te yang 'bras bu skye ba'i dus na rgyu med na ni de'i tshe 'bras bu rgyu med pa can kho nar
[\[196b\]]
[\[196b.1\]]'gyur ro/_/rgyu zhig pa las 'bras bu 'dod par 'gyur gyi/_da ltar gyi las ni ma yin te/_med na da ltar nyid du mi rung ba'i phyir dang /_da ltar nyid yin na ni de'i tshe de med par 'gal ba'i phyir ro/_/yod pa nyid du khas len na yang ji ste ma chod pa la sogs pa'i bsam pa 'jug par mi
[\[196b.2\]]'gyur/_ji ste yang 'bras bu skye ba'i dus na rgyu yod pa kho na yin la/_'bras bu yod pa'i dus na ni med pa yin te/_de'i phyir ma chod pa la sogs pa'i bsam pa mi bya'o zhe na/_de yang rigs pa ma yin te/_skye ba ni yod pa las don gzhan ma yin pa'i phyir ro/_/'di ltar khyed ni rgyu
[\[196b.3\]]dang bar med pa kho nar 'bras bu yod pa skye ba yin no zhes brjod do/_/bar med par yod do zhes smra ba dag gis kyang ma chod pa cung zad cig khas blangs pa kho na yin no/_/de lta ma yin na bar med pa zhes bya ba'i sgra'i don ci zhig yin par 'gyur/_bar med pa dang ma chod pa dang reg pa zhes bya
[\[196b.4\]]ba la sogs pa ni don tha dad pa ma yin pa'i phyir de khas blangs na shugs kyis rgyu dang 'bras bu dag dus gcig pa nyid du khas blangs par 'gyur te/_yod pa dus gzhan gyis ma chod pa gnyis la gnas skabs gzhan mi srid pa'i phyir ro/_/gzhan yang rgyu zhig pa las 'bras bu skye bar thal na ni mi
[\[196b.5\]]rung bas khyed kyis de yongs su spangs te/_de ltar gyi rgyu las ma chod par 'bras bu skye bar khas blangs pa yin no/_/de la ni ci bdag nyid thams cad kyis ma chod dam/_'on te phyogs gcig gis zhes bya ba'i [#]bsam pa 'di 'jug pa nyid de/_de la rnam pa gzhan mi srid pa'i phyir ro/_/_
[\[196b.6\]]de lta bas na rgyu ni 'bras bu'i skad cig ma dang ma chod pa kho na yin la/_de yang phyogs gcig gis kyang ma yin[#]/_bdag nyid thams cad kyis kyang ma yin no [#]zhes smra bas ci zhig smras par 'gyur zhe na/_ma chod pa zhes yin la/_ma chod pa yang ma yin no zhes bya bar 'gyur te/_shin tu legs
[\[196b.7\]]par smras pa 'di lta bu gzhan su zhig smra bar 'os/_gzhan yang gal te 'bras bu yod pa'i dus na rgyu med pa yin na ni de'i tshe rgyu ma zhig pa kho na las 'bras bu 'byung ngo zhes brjod par mi bya ste/_de'i tshe rgyu ma zhig pa 'ga' yang med pa'i phyir ro/_/gang gi tshe rgyu ma zhig pa de'i tshe 'bras bu med
[\[197a\]]
[\[197a.1\]]pa'i phyir de ji ltar ma zhig pa las 'byung bar 'gyur/_gal te 'di snyam du ji ltar dngos po rang zhig nas med pa lhan cig ma chod pa yin yang dus gcig pa nyid ma yin pa dang /_ji ltar grib ma dang /_nyi ma dag dang [#]'bab chu'i rgyun dag la chu'i rgyun snga phyi dag
[\[197a.2\]]med pa yin [#]yang yul gcig pa nyid ma yin pa de bzhin du 'dir yang rgyu dang 'bras bu dag yang dag par med pa yin yang dus mnyam pa nyid du mi 'gyur ro snyam du sems na [#]de yang rigs pa ma yin te/_'di la yang brgal zhing brtag [#]pa mtshungs pa'i phyir ro/_/'di ltar de la yang dngos
[\[197a.3\]]po dang dngos po med pa dag phyogs gcig gis ma chod pa yin na ni de'i tshe cha shas dang bcas pa nyid du thal ba yin no/_/gal te bdag nyid thams cad kyis yin na ni de'i tshe dus gcig pa nyid yin no/_/de bzhin du grib ma dang /_nyi ma dang /_chu'i rgyun dag kyang bdag nyid thams cad kyis ma
[\[197a.4\]]chod pa yin na ni yul gcig pa nyid du 'gyur ro/_/phyogs gcig gis ma chod na ni cha shas dang bcas pa nyid du thal ba yin no/_/kho bo cag la ni dngos po dang dngos po med pa la sogs pa 'di thams cad don dam par ma grub ste/_de ni dngos po dang dngos po med pa la sogs pa spros pa'i
[\[197a.5\]]dra ba mtha' dag dang bral ba'i phyir ro/_/gang la ma chod pa la sogs pa yang dag [#]par 'gyur ba dngos po med pa zhes bya ba ni tha snyad du yang 'ga' yang [#]med do/_/'on kyang dus phyi mar dngos po'i rang gi ngo bo dgag pa tsam la [#]gdags pa de ltar byas te/_de yang bar med par ci yang mi 'byung
[\[197a.6\]]ste/_med pa 'ba' zhig tu zad do/_/dgag pa tsam ni ci yang ma yin pa'i phyir de dang lhan cig don dam pa pa'i ma chod pa la sogs pa'i bsam pa mi 'jug pa'i phyir ro/_/rgyu dang 'bras bu dag ni don dam par dngos po nyid du khas blangs pa'i phyir phyogs gcig gis ma chod pa la sogs pa'i bsam
[\[197a.7\]]pa 'jug pa nyid do/_/'phags pa sA [#]lu ljang pa'i mdo las/_bcom ldan 'das kyis srang mda'i mthon dman gyi dpes rgyu dang 'bras bu ma chod pa nyid du gsungs pa gang yin pa de ni chad par lta ba spangs pa'i phyir rgyu dang 'bras bu'i dngos po kun rdzob pa kho na yin par lta'i/_don dam pa ni [#]ma
[\[197b\]]
[\[197b.1\]]yin te/_don dam par srang mda' ma grub pa'i phyir ro/_/'di ltar gal te srang mda' yan lag can gyi ngo bo zhig dpe nyid du ston na ni de ma grub ste/_gcig la cig car mthon dman la sogs pa phan tshun 'gal ba'i bya ba [#]gnyis dang ldan par mi rung ba'i phyir ro/_/de ni rdul phra rab
[\[197b.2\]]bsags pa'i bdag nyid du yang ma grub ste/_rdul rnams cha shas med pa nyid kyis bsags pa mi rung ba'i phyir ro/_/cha shas dang bcas pa nyid yin na ni dngos po med pa nyid du thal bar 'gyur ro/_/'on te srang mda' rnam par shes pa snang ba'i ngo bo zhig sten [#]na ni de yang kun brtags pa'i
[\[197b.3\]]ngo bo kho na yin pa'i phyir brdzun pa nyid yin pas ji ltar dngos po yod par 'gyur/_rnam par shes pa yang lus can ma yin pa'i phyir steng dang 'og tu 'gro ba med do/_/'dis ni grib ma dang /_nyi ma dang /_chu la sogs pa yang lan btab pa yin no/_/bcom ldan 'das kyis 'phags pa
[\[197b.4\]]lang kar gshegs pa la sogs pa'i mdo las/_rgyu dang 'bras bu'i dngos po bkag pa'i phyir srang mda' la sogs pa'i dpe rgyu dang 'bras bu'i dngos po kun rdzob pa kho na la rtogs par bya'o/_/gang yang bcom ldan 'das kyis 'di yod na 'di 'byung zhes bya ba 'dis rnam par rtog pa gsum
[\[197b.5\]]bor te/_rnam par rtog pa bzhi pa kho na zhal gyis bzhes so zhes smras pa de la yang brjod par bya ste/_ci 'di yod na 'di 'byung zhes bya ba'i bka' 'di kho nas phyogs gsum bstsal [#]ba dang /_phyogs bzhi pa zhal gyis bzhes pa bstan tam/_'on te rigs pas yin/_gal te bkas [# ]
[\[197b.6\]]yin no zhe na/_de ni rigs pa ma yin te/_grib ma dang /_myu gu dag dang /_mar me dang /_'od dus mnyam pa yod pa dag kyang /_mar me la sogs pa 'di yod na/_'od la sogs pa 'di 'byung ngo [#]zhes bya ba'i tha snyad 'di mi 'gal ba'i phyir ro/_/'di ltar sgra 'dis ni 'bras bu yod pa rgyu
[\[197b.7\]]yod pa la rag las pa yin no zhes bya ba 'di tsam zhig bstan pa yin gyi/_'bras bu yod pa'i dus na rgyu med pa ni ma yin no/_/dngos po rnams tshad ma gzhan gyis don dam [#]par skad cig ma nyid du grub na yongs su rtogs pa de lta bu der 'gyur gyi/_bkas ni ma yin no/_/'jig rten gyi
[\[198a\]]
[\[198a.1\]]grags pas ni [#]ma yin te/_'di ltar 'jig rten na grib ma dang myu gu la sogs pa dus mnyam pa na yod pa rnams kyang rgyu dang 'bras bu'i dngos por [#]shes pa nyid do/_/'on te rigs pas bya ba'i phyogs yin na/_'o na ni de'i tshe bcom ldan 'das kyi bka' nye bar
[\[198a.2\]]dgod par mi bya ste/_de ni don 'di la khungs ma yin pa'i phyir ro/_/rigs pa kho na zhig brjod par bya dgos par 'gyur na de yang brjod par mi nus te/_'di ltar ji ltar rigs pas rnam par rtog pa gsum mi srid pa de bzhin du rnam par rtog pa bzhi pa yang don dam par mi srid do zhes
[\[198a.3\]]de ni rgyas par bstan zin to/_/gang dag grags pa las 'das te/_/bdag la sogs pa'i rdzas rtag pa dang /_rang dbang la sogs pa'i yon tan can du rtogs [#]par byed cing /_las dang 'bras bu 'brel pa la sogs pa kun rdzob pa yang rnam par sel bar byed pa de dag gi lta ba
[\[198a.4\]]yongs su spang ba'i phyir bcom ldan 'das kyis rkyen nyid 'di pa tsam sgyu ma la sogs pa bzhin du gnas pa kun rdzob pa kho na la brten nas 'di yod na 'di 'byung ngo zhes gsungs kyi/_bka' 'di las rnam par rtog pa gsum bstsal ba dang /_rnam par rtog pa bzhi pa la brten par rtogs [# ]
[\[198a.5\]]pa ni ma yin no/_/de ltar na don dam par gzhan las kyang skye bar rigs pa ma yin no/_/de'i phyir dngos po rnams kyi skye ba 'di thams cad ni sgyu ma 'byung ba bzhin du ma brtags na dga' ba ste brdzun pa kho na yin no/_/de skad du/_ma zhig pa las 'bras 'byung du/_/de tshe 'bras 'byung ci yang
[\[198a.6\]]med/_/'on [#]te zhig las 'bras 'byung na/_/de tshe 'bras bu gang las 'byung /_/sa bon 'gags dang ma 'gags las/_/'bras bu 'byung bar mi srid do/_/skye ba sgyu ma skye ba bzhin/_/'di dag thams cad de yis brjod/_/de'i phyir slob dpon kha cig gis don dam par nang
[\[198a.7\]]gi skye mched rkyen gzhan dag las mi skye ste/_gzhan yin pa'i phyir zhes bya ba la sogs pa bshad pa gang yin pa'i gtan tshigs de yang ldog pa la the tshom za ba nyid ma yin te/_mi mthun pa'i phyogs la ji skad bshad pa'i gnod pa can gyi tshad ma srid pa'i phyir yod pa ni mi rtag pa nyid sgrub pa
[\[198b\]]
[\[198b.1\]]dang 'dra'o/_/blun pa nyid la sogs par sgrub [#]pa la ni gzhan nyid mi mthun pa'i phyogs la gnod pa can gyi tshad ma cung zad kyang med pas de la ni 'di ma nges pa nyid du 'gyur gyi/_skye ba dgag pa bsgrub par bya'i[#]/_mi mthun pa'i phyogs la gnod pa can gyi tshad ma yod pa la ni ma yin no/_/tha
[\[198b.2\]]snyad du ni gzhan nyid tsam grub pa'i phyir gtan tshigs ma grub pa nyid kyang ma yin te/_gtan tshigs la sogs pa yang dag [#]pa'i dngos por gyur pas tha snyad gdags par ni gang du yang ma grub bo zhes sngar bstan zin to/_/de'i phyir kha cig 'di la ma nges pa dang /_ma grub pa nyid kyi rjod [# ]
[\[198b.3\]]par byed pa gang yin pa de ni 'brel pa med pa nyid [#]yin no/_/mu stegs can [#]rnams gzhan la sogs pa'i tha snyad kyi rgyu ni dngos su gzhan nyid la sogs pa'i dngos po de lta bu kho na yin par brjod pa de dag la slob dpon gyis/_dngos po rnams kyi rang bzhin ni/_/rkyen la sogs pa yod ma
[\[198b.4\]]yin/_/zhes bya ba la sogs pa sun dbyung bar bshad de/_de'i phyir de [#]gzhung lugs kyis gzhan nyid ma grub pas gzhan las mi skye'o zhes bstan par 'gyur ro/_/gang dag gzhan la sogs pa'i sgra brtags pa'i spyod yul gyi don can yang brgyud pas dngos po mthar thug pa kho na rjod [#]par byed
[\[198b.5\]]pa de dag kyang dngos po'i rang bzhin du rkyen la yod na skye ba ma yin no zhes dgongs nas sun dbyung [#]ba yin te/_ji ltar rkyen la sogs pa la yod na don dam par dngos po rnams kyi rang bzhin skye ba med pa de bzhin du rgyas par bstan ma thag pa yin no/_/de'i phyir gang gi tshe dngos po thams
[\[198b.6\]]cad don dam par gzhan las skye ba mi 'thad pa kho na yin pa de'i tshe rkyen la sogs pa yang ma skyes pa'i phyir ma grub pa yin pas yang dag par na gang la sgra 'di mthar thug par 'gyur ba gzhan du gyur pa'i dngos po ni ci yang med do/_/de'i phyir yang dag par de lta bu'i tha snyad ma [#]grub tu
[\[198b.7\]]zin kyang /_'on kyang dngos po la ni gnod pa med pa kho na'o zhes smras pa gang yin pa de'i rigs pa ma yin pa nyid do/_/grangs can gtso bo dbang phyug dang bcas par smra ba gang dag dngos po rnams gtso bo dbang phyug dang bcas pa las skye bar nye bar brjod pa na rang dang gzhan las de [#]nye bar
[\[199a\]]
[\[199a.1\]]brjod pa de dag gi phyogs ni so sor bshad pa'i nyes pas sun phyung ba'i phyir rigs pa ma yin pa nyid do/_/gzhan gang dag res 'ga' rang dga'i dbang gis gnyi ga las skye bar brjod par 'gyur ba de dag kyang nyes pa gnyi gas sun phyung ba'i phyir bstsal [#]ba kho na
[\[199a.2\]]yin no/_/de'i phyir kha cig na re gnyi ga'i bdag nyid kyi dngos po tshad ma dang 'gal ba ni sus kyang cung zad kyang khas ma blangs te/_de'i phyir khyed ni de las skye ba sun 'byin par sems pa de kho nas bdag nyid rmongs te/_tshegs su gyur pa 'ba' zhig tu zad do zhes smras pa gang yin pa de [#]ni
[\[199a.3\]]des rang dang gzhung lugs yongs su ma shes pa dang /_sgra'i don ma rig pa nyid yin pas de'i phyir tshig de ni mkhas pa rnams kyis khyad du gsad [#]par bya ba kho na yin no/_/gzhan dag ni tsher ma la sogs pa rno ba la sogs pa'i dpes dngos po thams cad yang dag par rgyu med pa kho nar
[\[199a.4\]]skye bar nye bar brjod de/_de la de dag gi dngos po rnams rgyu med par skye ba don dam pa par bsgrub par bya ba la dpe ma grub ste/_don dam pa par chos thams cad ma skyes pa'i phyir ro/_/de kun rdzob par bsgrub par bya ba la yang ma grub pa nyid de/_'di ltar tsher ma la sogs pa rang gi
[\[199a.5\]]sa bon la sogs pa las 'byung bar mngon sum 'dis rnam par nges la/_de nyid kyis de dag gi rno ba la sogs pa yang nges pas gang yang rgyu med par skye ba med do/_/'di ltar dngos po 'di thams cad la lar res 'ga' 'byung bas ltos pa dang bcas par yongs su nges pa
[\[199a.6\]]nyid de/_ltos pa med pa rnams ni rtag tu khyad par med pas res 'ga' ba nyid du mi 'thad pa'i phyir ro/_/de dag gi ltos par bya ba gang yin pa de nyid rgyu yin te/_phan pa med pa la ltos par mi 'thad pa'i phyir ro/_/de la phan pa nyid du grags pa gang yin pa de nyid de dag gi [#]rgyu
[\[199a.7\]]yin no zhes bya bar grub bo/_/rgyu med pa nyid [#]yin na ni khyad par med pa'i phyir tsher ma la sogs pa dag la rno ba la sogs pa [#]nges par mi 'gyur te/_de'i phyir thams cad kyang thams cad kyi bdag nyid du 'gyur ro/_/sa bon dang myu gu la sogs pa rgyu dang 'bras bu'i dngos po yang 'jig
[\[199b\]]
[\[199b.1\]]rten na mngon sum kho nar grub pa'i phyir/_dam bcas pa la mngon sum gyis gnod pa yang yin la/_gzhan dag la gtan tshigs las bsgrub par bya ba la nges par skye bar khas blangs pa'i phyir rang gi tshig dang 'gal ba yang yin no/_/de lta ma yin na gtan tshigs sbyor ba don
[\[199b.2\]]med pa kho nar 'gyur ro/_/dam bcas pa tsam gyis ni 'dod pa'i don 'grub pa ma yin te/_thams cad kyis thams cad 'grub par thal bar 'gyur ba'i phyir ro/_/de lta bas na rgyu med par smra ba 'di ni tha snyad du yang mngon sum la sogs pas [#]gnod pa'i phyir mkhas pa rnams kyis
[\[199b.3\]]thag bsrings te spang bar bya ba nyid do/_/gtan tshigs la sogs pa sgyu ma la sogs pa bzhin du gnas pa ma brtags na dga' ba ji ltar grags pa ma bkag pa'i phyir skye ba med par smra ba la ni mngon sum la sogs pa'i gnod pa med do/_/chos can ma grub pa la sogs
[\[199b.4\]]pa'i nyes pa ni sngar bsal ba nyid do/_/de ltar na mthun pa'i phyogs la yod pa'i phyir gtan tshigs ma grub pa nyid kyang ma yin la/_'gal ba nyid kyang ma yin no/_/nam mkha'i me tog la sogs pa ma skyes pa [#]ni rang bzhin dang bcas pa nyid du nyams su myong ba med pas skye bas de dag
[\[199b.5\]]la khyab pa'i phyir de yang dag par ldog na de yang ldog par 'gyur bas ma nges pa nyid kyang ma yin no/_/skye ba 'jug pa ni gcig tu de la yang dag par sgrub par [#]nus pa ma yin te/_rmi lam la sogs pa na bu la sogs pa mi bden pa yang skye bar snang ba'i phyir ro/_/de ni [#]rnam par shes pa de nyid de
[\[199b.6\]]lta bur snang ngo zhes bya bar rigs pa yang ma yin la/_de la yang dag par na de'i rnam pa mi srid pa'i phyir ro [#]zhes sngar bstan zin to/_/gzhan ni gzhan gyi ngo bor snang bar yang rigs pa ma yin te de nyid dang gzhan nyid dag ni 'gal ba'i phyir ro/_/skye ba des ngo bo nyid dang bcas pa
[\[199b.7\]]la khyab kyang skye ba la nges par ngo bo nyid dang bcas pa yang dag par ni mi 'grub ste/_khyab par byed pa [#]nye na gdon mi za bar khyab par bya ba thams cad nye ba nyid du nges pa ma yin no zhes sngar bstan zin te/_de ni thun mong yin pa'i phyir ro/_/yang dag par na gang la yang [#]skye ba 'jug
[\[200a\]]
[\[200a.1\]]pa med do zhes kyang rab tu bsgrubs zin to[#]/_/gang dag yang dngos po rnams ni rkyen dag las mi skye'i/_'o na zhe na/_de dag gis gsal [#]bar byed pa 'ba' zhig tu zad de/_de'i phyir gtan tshigs ma nges pa nyid yin no snyam du sems pa de yang sngar bsal
[\[200a.2\]]ba spyir bstsal [#]ba'i phyir spangs pa nyid do/_/gal te rkyen dag las dngos po gsal bar 'gyur na rang gi mtshan nyid rgyas pa'i ngo bo 'am/_de'i sgrib pa yang dag par zad pa'i bdag nyid dam/_dbang po legs par byed pa'am/_yul de la rnam par shes pa skye ba'i mtshan nyid gcig tu 'gyur
[\[200a.3\]]grang zhes rnam par brtags te/_de la re zhig phyogs dang po ni ma yin te/_rtag pa nyid nyams par thal bar 'gyur ba'i phyir ro/_/gal te rang gi ngo bo ma rgyas pa ni rang gi ngang gis 'jig la gsal bar byed pa'i rkyen las so/_/ngo bo nyid [#]rgyas pa gzhan zhig skye bar 'gyur na de'i tshe
[\[200a.4\]]de las rang gi mtshan nyid rgyas par 'gyur ro/_/de lta ma yin te/_rang gi ngo bo snga ma ma 'gags na gcig la rgyas pa dang ma rgyas pa phan tshun 'gal ba'i rang bzhin gnyis 'chol par khas blangs par 'gyur ro/_/rang gi ngo bo sngon med pa zhig mi skye [#]na yang gsal bar byed pa'i rkyen
[\[200a.5\]]don med par 'gyur la/_dngos po rnams kyi skye ba yang sngar rgyas par bstsal [#]ba'i phyir rigs pa ma yin pa nyid do/_/sgrib pa yang dag par zad pa'i bdag nyid kyang ma yin te/_med pa'i ngo bo de ni dngos po med pa nyid kyis gang gis kyang byed par mi srid pa'i phyir ro/_/dngos po'i
[\[200a.6\]]ngo bo la yang bya ba sngar bsal ba'i phyir ro/_/de [#]don gzhan du gyur pa zhig byed pa yin na ni rkyen rnams ji ltar dngos po'i gsal bar byed pa yin na don gzhan du ma gyur pa ni byed par mi srid pa nyid de/_de ni sngon nyid nas yod pa'i phyir ro/_/dngos po rtag pa la ni/_rang bzhin gyi
[\[200a.7\]]khyad par 'ga' zhig ma bshig pa'am/_ma bskyed [#]par sgrib par byed pa nam yang rigs pa ma yin te/_ha cang thal bar 'gyur ba'i phyir ro/_/yul de la rnam par shes pa skye ba'i gags [#]byed pa nyid kyis sgrib par byed par rigs pa yang [#]ma yin te/_de rang gi yul rnam par shes pa skyed
[\[200b\]]
[\[200b.1\]]par nus pa'am/_de'i rnam par shes pas rnam par shes par bya ba'i rang bzhin zhig yin na ni shes pa rgyu ma tshang ba med pa la gang gis kyang gags [#]byed mi nus pa'i phyir ro/_/'on te 'di mi nus pa'am de'i rnam par shes pas rnam par shes par bya ba'i rang bzhin ma yin na ni de'i tshe
[\[200b.2\]]bdag nyid kyis rgyu ma tshang ba'i phyir yul de la rnam par shes pa mi skye ba'i phyir 'di yul de la rnam par shes pa skye ba'i gags [#]byed pa nyid kyis sgrib par byed par [#]rigs pa ma yin no/_/sgrib [#]pa yang dag par zad pa bzhin du [#]skye ba la gags [#]byed pa med pa la sogs pa'i ngo bo yang byed par
[\[200b.3\]]mi rigs pa nyid do/_/de nyid kyi phyir mi nus pa'i phyir ram/_de'i rnam par shes pas rnam par shes par bya ba'i rang bzhin ma yin pa'i phyir gsal bar byed pa'i rkyen dag ni [#]de la sgrib par byed pa zlog [#]tu zin kyang /_yul de la rnam par shes pa skye bar rigs pa ma yin pa nyid do/_/ji ste
[\[200b.4\]]nus par khas len na ni/_de'i tshe sgrib par byed pa yod kyang de la rgyu ma tshang ba med pa'i phyir rnam par shes pa rtag tu skye bar 'gyur bas [#]gsal bar byed pa rnams kyi byed pa don med pa yin no/_/de lta bas na rtag pa rnams la cung zad kyang mi byed pa'i phyir 'ga' yang sgrib par byed par rigs
[\[200b.5\]]pa ma yin gyi/_mi rtag pa rnams [#]ni rgyu'i khyad par kho na res 'ga' zhig rnam par shes pa bskyed [#]par mi nus pa'i skad cig ma gzhan skyed pa nyid kyis sgrib par byed pa yin pa'i phyir ro/_/dbang po legs par byed pa zhes bya ba'i phyogs kyang ma yin te/_legs par byed pa de'i rang gi ngo
[\[200b.6\]]bor gyur pa zhig byed na ni mi rtag pa nyid du thal bar 'gyur te/_snga ma bzhin no/_/legs par byed pa don gzhan du gyur pa zhig byed na ni de legs par byed par rigs pa ma yin te/_de la cung zad kyang mi byed pa'i phyir ro/_/de lta ma yin na ni ha cang thal bar 'gyur ro/_/dngos po gang la
[\[200b.7\]]gang gis kyang cung zad kyang byed par mi srid ces [#]sngar bstan zin to/_/dbang po legs par yin du chug kyang gal te gsal bar bya ba'i bdag nyid kyi dngos po de dag [#]nyid kyis/_dbang po de'i rnam par shes pa bskyed par mi nus pa'am/_de'i rnam par shes pas rnam par shes par bya ba'i rang bzhin zhig
[\[201a\]]
[\[201a.1\]]ma yin na ni de'i tshe de la rnam par shes pa skye bar mi 'gyur ba nyid pas legs par byed pa don med pa kho nar 'gyur ro/_/'on te nus pa'am de'i rnam par shes pas rnam par shes par bya ba'i rang bzhin zhig [#]yin na ni de'i tshe dbang po legs par byed pa'i sngon rol du
[\[201a.2\]]yang de la rnam par shes pa skye bar thal bas de legs par byed pa don med pa nyid do/_/de nyid kyi phyir yul de la rnam par shes pa skye ba'i mtshan nyid kyang ma yin te/_'di ltar gal te gsal bar bya ba'i dngos po de bdag nyid kyis mi nus pa'am/_de'i rnam par shes pas rnam par shes par bya
[\[201a.3\]]ba'i rang bzhin ma yin na ni de'i tshe rnam par shes pa de bskyed kyang /_de ni de'i yul nyid du mi 'gyur ro/_/'on te nus pa'am de'i rnam par shes pas rnam par shes par bya ba'i rang bzhin yin na ni de'i tshe de'i rang gi ngo bo bzhin du de yod pa tsam gyis rnam par shes pa 'byung ba'i phyir rtag tu nye ba
[\[201a.4\]]kho na yin pas gsal [#]bar byed pa rnams rnam par shes pa skyed [#]par byed pa ma yin no/_/gzhan yang khyed kyi lugs kyis dngos po'i rigs thams cad rtag tu gnas pa'i ngo bo nyid yin pas gsal ba dang /_gsal bar byed pa dang /_gsal bar bya ba yang dus thams cad du [#]gnas pa'i
[\[201a.5\]]phyir gsal ba la sogs par rnam par gzhag par [#]rigs pa ma yin te/_gsal bar byed pa rnams cung zad kyang mi byed pa'i phyir ro/_/[#]dngos po thams cad dus thams cad du gsal ba la sogs pa [#]thal ba yang bzlog dka' ste/_rtag tu rgyu ma tshang ba med pa nye ba'i [#]phyir ro/_/gzhan yang
[\[201a.6\]]gsal ba ni dngos po rtag pa kho na la kun brtags pa yin na rtag pa zhes bya ba yang nus pa thams cad kyis stong pa'i phyir dngos por mi 'thad pa nyid pas des gtan tshigs ma nges pa nyid lta ga la yin/_'di ltar gang zhig nus pa thams cad kyis stong pa de ni dngos po med pa yin te/_
[\[201a.7\]]dper na mo gsham gyi bu la sogs pa lta bu ste/_dbang phyug la sogs pa rtag par 'dod pa mtha' dag kyang de bzhin no/_/de yang [#]rim dang cig car dag gis don byed par 'gal ba'i phyir nus pa thams cad kyis stong pa nyid du sngar bstan zin to/_/de'i phyir rigs mthun pa la srid
[\[201b\]]
[\[201b.1\]]pas gtan tshigs 'di ma grub pa nyid kyang ma yin la/_'gal ba nyid kyang ma yin no/_/mo gsham gyi bu la sogs pa yang dngos po nyid du thal bar 'gyur ba'i phyir ma nges pa nyid kyang ma yin no/_/'di lta ste nus pa ma lus pa dang bral ba 'di kho na dngos po med pa'i mtshan nyid yin la/_de
[\[201b.2\]]ni 'dus ma byas la yang yod pa'i phyir 'di ji ltar dngos po nyid yin/_des na gang dag so sor brtags pas 'gog pa la sogs pa nus pa thams cad kyis stong pa mo gsham gyi bu la sogs pa dang khyad par med pa la yang dngos po nyid du yongs su rtog par byed pa de dag gi rtog pa de ni rigs
[\[201b.3\]]pa ma yin pa nyid de/_de la de'i rgyu 'ga' yang med pa'i phyir ro/_/'di ltar ji ste so sor brtags pas 'gog pa la sogs pa de 'ga' zhig gi rnam par shes pa'i yul nyid du 'gyur na ni de'i tshe gdon mi za bar de de'i rgyu'i dngos por khas blang bar bya [#]dgos te/_rgyu ma yin pa ni yul nyid du mi
[\[201b.4\]]rung ba'i phyir ro/_/rgyu'i khyad par kho na rang gi rnam par gtod pas rnam par shes pa la phan 'dogs pa nyid du 'gyur ba na yul yin no zhes 'dzer te/_de lta yin na ni de'i rtag pa nyid nyams par thal ba yin te/_de ni tha snyad du yang rim dang cig shos dag gis don byed par mi 'thad pa'i phyir
[\[201b.5\]]ro/_/'on te de phan pa med bzhin du yang de'i shes pas shes par bya ba'i ngo bo nyid ma [#]yin pa'i phyir yul nyid du rtog par byed na ni de'i tshe de'i shes pas shes par bya ba'i rang bzhin rjes su 'brang na de'i shes pa yang de [#]'dra ba nyid du rjes su 'brang ba'i phyir rtag par thal bar 'gyur ro/_/ji ste mi
[\[201b.6\]]'brang na ni de'i rtag pa nyid nyams pa yin no/_/'on te yang de ni tha na thams cad mkhyen pa'i thugs kyang rung /_'ga'i yul gyi dngos por yang nye bar mi 'gyur ro zhes rtog par byed na de'i tshe de la rtog pa dang ldan pa rnams dngos po yod par tha snyad 'dogs par rigs pa ma yin te/_der
[\[201b.7\]]tha snyad gdags pa'i rgyu de shes pa med pa'i phyir ro/_/gang gis na de las rnam par dbye bar rtogs par 'gyur ba ri bong gi rwa la sogs pa nye bar brjod pa thams cad dang bral ba'i ngo bo las kyang de khyad par du brjod dgos te/_dngos po med pa las rab tu rnam par ma [#]phye ba'i ngo bo nyid ni dngos po
[\[202a\]]
[\[202a.1\]]nyid du rtogs par nus pa ma yin no/_/de la bdag nyid kyi rang gi ngo bo 'dzin pa'i mtshan nyid kyi khyad par yod do zhes brjod par yang rigs pa ma yin te/_dngos po med pa la yang nus pa thams cad dang bral ba'i bdag nyid kyi ngo bo 'dzin pa yod pa'i phyir ro/_/_
[\[202a.2\]]mo gsham gyi bu la sogs pa dang khyad par med pa de lta bu la yang dngos po [#]dngos po zhes ming du 'dogs na ni brtsad pa med do[#]/_'on kyang mo gsham gyi bu la sogs pa la yang rgyu med par [#]ci ste mi brjod ces ni smra'o/_/de lta bas na 'di lta ste 'dus ma byas yod pa nyid du smra ba 'di ni bzang
[\[202a.3\]]po ma yin no/_/de nyid kyi phyir 'phags pa lang kar gshegs pa las kyang /_blo gros chen po 'di lta ste nam mkha' dang 'gog pa dang mya ngan las 'das pa ma byas pa'i dngos por sgro 'dogs pa ni yod pa ma yin pa la sgro 'dogs pa'o zhes gsungs so/_/gang gzhan dag rtag pa dang mi rtag pa nyid la sogs par
[\[202a.4\]]brjod par bya ba ma yin pa gang zag la sogs pas bsgrub pa gnyi ga yang ma nges pa nyid yin no zhes smras pa de yang rigs pa ma yin te/_dngos po yod pa la ji ltar yang brjod par bya ba ma yin pa nyid mi srid pa'i phyir ro/_/'di ltar rtag pa dang mi rtag pa phan tshun spangs te gnas pa'i mtshan
[\[202a.5\]]nyid dag ni cig sgrub pa dang /_dgag pa dang [#]/_gzhan dgag pa dang /_sgrub pa med na med pa yin pa'i phyir cig dgag pa gang yin pa de nyid dngos po gzhan sgrub pa yin pa'i phyir ji ltar na dngos po brjod par bya ba ma yin [#]zhes bya ba nyid yin/_de lta ma yin na khyad par med pa'i phyir thams
[\[202a.6\]]cad brjod par bya ba ma yin pa kho nar [#]'gyur ro/_/de lta bas na rang dang gzhan gyis smras pa'i dngos po'i bye brag ma lus pa dag gzhom pa'i phyir bdag nyid chen po rnams kyis/_rdo rje'i gzegs ma thogs pa med pa [#]bzhi po 'di dag rab tu gsungs pa'i phyir lam 'di thams cad kyis 'gal
[\[202a.7\]]bar mi bya ba nyid de/_rang las ma yin gzhan las min/_/gnyis las ma yin rgyu med min/_/dngos po gang dag gang na yang /_/skyes pa [#]nam yang yod ma yin/_/zhes bshad pa yin no/_/de ltar na chos thams cad yang dag par na [#]bdag med par rab tu bsgrubs pa yin no/_/de nyid kyi
[\[202b\]]
[\[202b.1\]]phyir bcom ldan 'das kyis 'phags pa shes rab kyi pha rol tu phyin pa las/_dngos po rnams la rtag pa dang mi rtag par 'dzin pa bkag pa yin te/_de bzhin du khungs kyi mdo rnams kyang sngar bstan pa nyid yin no/_/de bzhin du gzhan yang gal te gzugs rtag go zhes bya bar brjod na
[\[202b.2\]]shes rab kyi pha rol tu phyin pa la mi spyod do/_/de ci'i phyir zhe na/_gzugs de nyid kyang de ltar yod pa ma yin na rtag par 'gyur ba lta ci zhig smos kyang ci dgos zhes gsungs te/_de bzhin du rnam pa thams cad mkhyen pa'i ye shes nyid kyi mthar thug pa'i bar du sbyar bar bya'o/_/de lta
[\[202b.3\]]bas na 'dir gang [#]gzhan las 'bras bu skye ba la go 'gal ba ci zhig yod na/_gang gis na de las kyang 'bras bu skye ba 'gog par byed/_'di la ni gnod pa can gyi tshad ma yang med do zhes bya ba la sogs pa smras pa de thams cad kyang lan btab pa yin no/_/gang yang 'bras bu yod pa
[\[202b.4\]]skye bar dgag par bya ba la/_khyed la gnyi ga la grub pa'i gtan tshigs dang dpe med do zhes bya ba la sogs pa smras pa de yang rigs pa ma yin te/_'di ltar yod pa zhes bya ba ci zhes bya/_cha shas med pa la cha shas kyis 'grub pa mi srid pa'i phyir gang bdag nyid thams cad kyis yongs su
[\[202b.5\]]grub pa'i ngo bo zhig [#]yin grang na/_yongs su grub pa'i ngo bo gang yin pa de ni gzhan dag gis sngon med pa'i khyad par byar yod pa ma yin no/_/gang zhig gzhan dag gis sngon med pa'i khyad par byar med pa de ni nam yang gang gis kyang mi skyed de/_dper na nam mkha'i pad+ma la sogs pa lta
[\[202b.6\]]bu'o/_/yod par mngon par 'dod pa de yang de dang 'dra ba'i phyir ji ltar gtan tshigs la sogs pa mi srid pa yin no/_/rnam par gcad [#]pa tsam zhig bsgrub [#]par bya ba yin pa'i phyir dang /_gtan tshigs su yang de lta bu ston pa'i phyir la/_de dag kyang chos can dngos por ma gyur pa la yang
[\[202b.7\]]mi 'gal ba'i phyir ro/_/de'i phyir gzhi ma grub pa nyid la sogs pa'i nyes pa ma yin te/_'di ni sngar bstan zin pa kho na'o/_/bsgrub par bya ba dang /_sgrub pa'i chos dag mthun pa'i phyogs kyi rjes su 'gro ba'i phyir gtan tshigs 'gal ba nyid kyang ma yin no/_/tha snyad kyi sgo nas khyad par
[\[203a\]]
[\[203a.1\]]du byar yod pa nyid kyis skye ba la khyab pa'i phyir khyab par byed pa log na khyab par bya ba mi srid pas ma nges pa nyid kyang ma yin te/_'di ltar gang zhig gzhan dag gis khyad par du byed pa de ni rang bzhin yin la[#]/_gzhan gang yin pa de ji ltar de'i yin/_sngon
[\[203a.2\]]gnas pa'i rang bzhin gang yin pa de ni rgyu nye ba'i sngon rol nas gnas pa'i phyir de ji ltar rgyu dag las grub pa zhes bya ste/_de lta bas na ma nges pa nyid ma yin no/_/ji ste gal te khyad par du byar yod pa nyid kyis skye ba la khyab na 'o na ni med pa skye bar 'gyur ro zhe na [#]tha snyad kyi sgo nas yin du
[\[203a.3\]]zad de/_de yang dag par ni ma yin no/_/'di ltar gal te rang bzhin gyis med pa'i ngo bo nyid gcig yin na de ji ltar dus phyis kyang yod pa'i ngo bo nyid du 'gyur te/_yod pa dang med pa dag ni phan tshun 'gal ba'i phyir ro/_/gang zhig gang yongs su spangs te gnas pa'i mtshan nyid
[\[203a.4\]]kyi chos de ji ltar chos de dang ldan pa'i chos can dang nye bar ldan par 'gyur te/_dper na lus can ma yin pa'i chos su gtogs pa nam mkha' la lus can nyid lta bu'o/_/skye ba zhes yang dag par bsgrags pa yod pa'i ngo bo yang med pa'i ngo bo nyid yongs su spangs te gnas pa'i mtshan
[\[203a.5\]]nyid yin pas de ji ltar don dam par med pa dang nye bar [#]ldan par 'gyur/_gal te 'di snyam du med pa zhes bya ba gang zhig skye ba'i bya ba dang ldan pas skye bar nye bar brjod pa ni cung zad kyang med do/_/'on kyang dngos po'i bdag nyid nus pa so sor nges pa'i rgyu 'ga' zhig gi mjug thogs su
[\[203a.6\]]'byung bar yang dag par snang ba gang yin pa 'di sngon byung bar gyur pa ma yin pas de'i rgyus 'di med pa skye'o zhes 'jig rten na skye ba'i khyad par dang ldan pa lta bur rnam par rtog pa dang /_mngon par brjod pa'i mtshan nyid kyi tha snyad 'di rab tu 'jug go/_/tha snyad kyi zur tsam gyis dngos
[\[203a.7\]]po la gnod pa ci yang med de/_kho bo cag kyang med pa zhes bya ba gang zhig yod pa dang ldan par brjod pa'i chos gzhan ni cung zad kyang yod par mi 'dod do/_/gal te [#]yod par 'gyur na ni de'i tshe med pa nyid du mi 'gyur ba [#]gang zhig phyis 'byung ba'i rang bzhin de ni gzhan kho na yin na gzhan gang
[\[203b\]]
[\[203b.1\]]yin pa de ji ltar de'i yin/_de lta bas na med pa skye'o zhes bya ba la sogs pa ni dngos po rnams ma byung ba las [#]byung ba tsam kho na zhig sgrub pa 'ba' zhig tu zad do snyam du sems na/_de ni rigs pa ma yin te/_'dir ni dngos po'i rang bzhin dpyad pa'i skabs yin pa'i phyir te/_byed pa
[\[203b.2\]]dgag pa tsam brjod par 'dod pa ni ma yin no/_/de la gal te dngos po 'di rgyu nye ba'i sngon rol du byung bar gyur pa ma yin na de'i tshe de'i rang bzhin gang zhig yin par brjod par bya/_ji ste de'i tshe de 'ga' yang med pa nyid yin na gang gi tshe rang bzhin du mngon par brjod par bya'o snyam du sems
[\[203b.3\]]na/_de ni rung ba ma yin te/_gal te dngos po'i bdag nyid 'ga' yang med na de'i tshe de'i rang bzhin med pa kho na yin no zhes gsal rab tu brjod par 'gyur ro/_/de lta ma yin na 'di med pa nyid du zhes bya bas ci zhig smras par 'gyur te/_'di ltar sngon med do zhes bya ba'i dgag pa 'di ni
[\[203b.4\]]dngos po'i bdag nyid gang phyis 'byung ba de kho na [#]yin la/_de yang sngon med pa'i ngo bo 'di'i rang bzhin ma gtogs par ji ltar nye bar brtags/_'di sngon byung bar gyur pa ma yin no zhes med pa skye ba'i tha snyad kyi rgyu rkyen brdzun pa 'di yang ji ltar yang dag par brjod do/_/de ltar na ma byung ba la
[\[203b.5\]]'byung bar sgrub pa yang med pa yod pa dang ldan pa kho nar bsgrub [#]par 'gyur te/[ #]gzhan ma yin gyi/_gzhan ma byung ba las byung ngo zhes brjod [#]na 'brel pa ma yin no/_/de'i phyir dngos po rnams sngon med pa la phyis yod par brjod [#]pa dag gi de dang 'gal ba'i chos yang dag pa pa dang ldan par khas
[\[203b.6\]]blangs pa kho nar 'gyur ro/_/'gal ba'i chos dang ldan pa'i rang bzhin yang yang dag par 'thad pa ma yin te/_thams cad kyang thams cad kyi rang bzhin nyid du thal bar 'gyur ba'i phyir ro/_/gal te gcig la rim gyis yod pa dang med pa mi 'gal ba kho na'o zhe na/_de ni rigs pa ma yin te/_dus
[\[203b.7\]]mnyam pa la yang de mi 'gal bar thal bar 'gyur ba'i phyir ro/_/'on te 'di dag dus mnyam par 'gal ba nyid yin na ni de'i tshe rim gyis kyang ci'i phyir mi 'gyur te/_khyad par med pa'i phyir ro/_/chos can tha dad pa la ni mtshan nyid 'gal ba dag mi 'gal ba nyid kyis/_chos can
[\[204a\]]
[\[204a.1\]]gcig la ni rim gyis kyang ma yin te/_'di ltar cig car chos 'gal ba du ma dang ldan na gcig pa nyid nyams par thal bar 'jug par 'gyur ba de bzhin du rim gyis kyang de dang ldan na de 'jug par 'gyur ba nyid do/_/da lta ma yin na gzhan dag gis gtso bo
[\[204a.2\]]la sogs pa rim gyis chen po la sogs par 'gyur ba'i tshogs kyi ngo bor yongs su 'gyur ba'am/_mngon par gsal bar nye bar brtags pa la yang gsal ba dang mi gsal ba la sogs pa chos 'gal ba dang ldan par ji ste brjod/_dbang phyug la sogs pa rim gyis dngos po nye bar skyed par
[\[204a.3\]]byed pa la yang nus pa dang mi nus pa la sogs pa 'gal bar brjod par yang ji ltar 'gyur/_gang dag gis ri dang lus dang rdo rje la sogs pa brtan pa'i ngo bo nyid du kun brtags nas 'di dag gi gnas skabs tha dad pa'i sgo nas grang ba dang dro ba la sogs pa'i khyad par rim gyis 'byung ba rnam
[\[204a.4\]]par 'jog par byed pa de dag la yang 'di dag skad cig ma nyid du bsgrub par 'dod pa rnams kyis ji ltar grang ba dang dro ba la sogs pa rim gyis 'byung ba'i chos rnams kyang 'gal bar rjod [#]par byed/_gal te 'di snyam du dngos po rnams ma byung ba las 'byung ba dang /_byung nas kyang med par
[\[204a.5\]]snang ba nyid de/_de'i phyir gcig la rim gyis yod pa dang med pa dag mi 'gal ba nyid du rnam par gzhag go snyam du sems na/_de ni rigs pa ma yin te/_'di ltar zangs la sogs pa la yang sra ba dang /_snyi ba dang /_grang ba dang /_dro ba la sogs pa rim gyis snang ba'i phyir de la yang
[\[204a.6\]]de mi 'gal ba nyid du thal bar 'gyur ro/_/de'i phyir de'i sgo nas 'di dag brtan pa ma yin pa'i phyir ngo bo nyid du sgrub pa gang yin pa de yang 'thad par mi 'gyur ro/_/gzhan yang kho bo cag kyang lta ba de lta bu ni spong bar mi byed de/_sgyu ma dang rmi lam la sogs pa brdzun pa yang ma byung
[\[204a.7\]]ba las 'byung ba dang /_byung nas kyang med par snang ba'i phyir ro/_/'on kyang rang bzhin gyis yod pa dang med pa la ni rim gyis kyang yod pa dang med pa 'gal ba nyid do/_/de skad du/_gal te rang bzhin gyis yod na/_/de ni med pa nyid mi 'gyur/_/rang bzhin gzhan du 'gyur bar ni/_/nam
[\[204b\]]
[\[204b.1\]]yang 'thad pa ma yin no/_/zhes bshad do/_/de bzhin du gtsug lag gi tshigs su bcad pa/_gang la ngo bo nyid ni yod min pa/_/dngos po med de ji ltar gzhan rkyen can/_/ngo bo nyid med gzhan gyis ci zhig skyed/_/gtan tshigs de ni bde bar gshegs pas bstan/_/ces
[\[204b.2\]]bya ba yin no/_/'phags pa lang kar gshegs pa las kyang /_'dod chags la sogs pa sngar yod par khas blangs te/_yang med par khas len pa rnam par 'jig par byed pa nyid du 'gyur ro/_/gal te rgyu dang 'bras bu'i dngos po yang dag pa nyid du gyur na de'i tshe der smra ba rnams
[\[204b.3\]]yang dag [#]pa'i lam gyi rjes su song ba'i phyir lta ba de thar ba'i lam dang mthun pa kho nar 'gyur gyi mi mthun pa ni ma yin no/_/de'i phyir 'phags pa lang kar gshegs pa las gsungs pa gang yin pa de dang ji ltar 'gal bar mi 'gyur te/_rgyu 'bras lta ba ngan pa yis/_/mu stegs
[\[204b.4\]]thams cad rnam par rmongs/_/de phyir yod med phyogs smras pa[#]/_/de dag la ni thar pa med/_/ces gang gsungs pa yin no/_/yang de nyid las/_ma byung ba las gang byung zhing /_/byung nas kyang ni rnam 'jig pa/_/rkyen las yod dang med pa yang /_/nga yi bstan la de mi gnas/_/zhes
[\[204b.5\]]gsungs so[#]/_/de la rgyu dang rkyen gyi nus pa nges pa'i sgo nas kyang yang dag par na med pa skye bar nges par rigs pa ma yin pa nyid de/_rang bzhin ni gzhan du bya bar mi nus pa'i phyir ro/_/nus pa so sor nges pas ni rang bzhin 'gal ba nyid du bya bar nus pa ma yin te/_de byed na ni
[\[204b.6\]]ri bong gi rwa la sogs pa yang skye bar thal bar 'gyur ro zhes mkhas pa rnams brjod de/_de'i phyir rgyu'i nus pa nges pa'i phyir rnam par gzhag pa nges par 'gyur ro zhes smras pa gang yin pa de 'brel pa med pa yin no/_/gal te 'di dag med pa skye ba kun rdzob pa la yang ji ltar
[\[204b.7\]]'gal bar [#]mi 'gyur snyam du sems na/_de ni rigs pa ma yin te/_dngos po kho na la 'gal ba rnam par 'jog pa'i phyir brdzun pa la de rnam par 'jog pa 'brel pa med pa nyid do/_/de lta ma yin na rigs pa dang ldan pa'i phyir skye ba de don dam pa pa kho nar 'gyur gyi/_kun rdzob pa ni
[\[205a\]]
[\[205a.1\]]ma yin no/_/gzhan yang kho bo cag gi [#]dngos po rnams kyi skye ba kun rdzob pa sgyu ma la sogs pa bzhin du gnas pa gang yin pa de kho na la sgro btags pa'i rnam par 'gog pas 'gal ba brjod pa'i sgo nas brdzun pa nyid du bsgrubs kyi/_gzhan la ni ma yin
[\[205a.2\]]te/_de ni rgyas par 'og nas bstan par bya'o/_/de lta bas na dngos po rnams yod pa yang yang dag pa pa'i skye bar mi 'thad la/_med pa yang ma yin gyi/_'di dag gi skye ba sgyu ma bzhin du brdzun pa kho na rab tu ston par zad de/_de'i phyir dngos po thams cad sgyu ma lta bu kho
[\[205a.3\]]nar rnam par gnas so/_/de nyid kyi phyir bcom ldan 'das kyis blo gros chen po yod pa dang med pa ma skyes pa'i phyir chos thams cad ni ma skyes pa'o zhes rnam pa du mar yod pa dang /_med pa skye ba bkag pas ma skyes pa nyid du gsungs so/_/gang yang bcom ldan 'das kyis
[\[205a.4\]]kun brtags pa'i ngo bo nyid kho na las dgongs te/_yod pa dang med pa skye ba 'gal bar rnam par gzhag gi de kho na nyid las [#]ni ma yin no zhes smras pa de la yang brjod par bya ste/_gal te dngos po'i bdag nyid don dam par ma skyes pa la yang de kho na nyid du skyes so zhes kun
[\[205a.5\]]brtags pa'i ngo bo nyid gang yin pa de kun brtags pa'i ngo bo nyid [#]yin par 'dod na ni de'i tshe 'di rigs pa ma yin no/_/'on te dngos po rnams kyi rang bzhin 'di ni yang dag par skyes pa kho na yin mod kyi/_'on kyang de gzung ba dang 'dzin pa'i rnam pa'i ngo bor ma skyes pa'i phyir de nyid
[\[205a.6\]]de'i kun brtags pa'i ngo bo nyid yin no snyam du sems na/_gal te de lta na go ji ltar [#]kun brtags pa'i bdag nyid kyis yod pa dang med pa yang [#]skye bar 'gal ba de bzhin du don dam pa pa'i bdag nyid du [#]skye ba de la yang 'di ci ste 'gal bar mi 'gyur/_de kho na nyid du skye ba la yang yod
[\[205a.7\]]pa dang med pa'i rnam pa ma gtogs par rnam pa gzhan gyi sgo nas skye ba med pa'i phyir 'di ni gyi na'o/_/de nyid kyi phyir 'di ni [#]gang zhig rten cing 'brel par 'byung ba de ni don dam par rang bzhin gyis stong pa yin te/_dper na sgyu ma la sogs pa lta bu'o/_/gtan tshigs ma nges pa nyid kyang ma
[\[205b\]]
[\[205b.1\]]yin te/_bzlog na ji skad bshad pa'i gnod pa can gyi tshad ma srid pa'i phyir ro/_/rgyu dang rkyen la ltos te/_skye ba nyid yin na ni rang bzhin byas pa can du 'gyur gyi/_yang dag pa pa ni ma yin te/_ma byas pa ni gzhan la ltos par mi 'thad pa'i phyir ro/_/byas pa gang yin pa de ni rang bzhin
[\[205b.2\]]gyis ngo bo nyid dang bcas pa ma yin te/_rang bzhin ni mi 'gyur ba nyid kyis sus kyang gzhan du byar mi nus pa'i phyir ro/_/de'i phyir yang dag pa pa nyid yin na ma byung ba las byung ba dang /_byung nas kyang med pa phan tshun 'gal ba'i phyir 'brel pa med do zhes sngar bstan pa yin no/_/de
[\[205b.3\]]bas na ma nges pa nyid kyang ma yin no/_/de nyid kyi phyir/_rang bzhin rgyu dang rkyen dag las/_/'byung bar rigs pa ma yin te/_/rgyu dang rkyen las byung na ni/_/rang bzhin byas pa can du 'gyur/_/rang bzhin dag ni ji lta bur/_/byas pa can zhes bya bar [#]'gyur/_/rang bzhin byas pa
[\[205b.4\]]ma yin pa/_/pha rol la yang ltos pa med/_/ces bshad do/_/de nyid kyi phyir/_mdo las/_dngos po rtag pa dang mi rtag pa'i ngo bor nye bar rtog pa'i phyir mtha' gnyis su lta bar thal bar 'gyur bar bstan te/_dpal phreng seng ge'i nga ro'i mdo las/_ji skad du/_bcom
[\[205b.5\]]ldan 'das 'di gnyis ni mtha' gnyis su lta ba zhes bgyi ste/_'di lta ste/_chad par lta ba dang /_rtag par lta ba'o/_/bcom ldan 'das gal te 'dus byas thams cad mi rtag go zhes bgyi bar lta na de ni 'di'i chad par lta bar 'gyur/_/de ni 'di'i yang dag pa ma lags pa'i lta bar
[\[205b.6\]]'gyur lags so/_/bcom ldan 'das mya ngan las 'das pa rtag go zhes bgyi bar lta na de ni 'di'i rtag par lta bar 'gyur/_de ni 'di'i yang dag pa ma lags pa'i lta bar 'gyur lags so zhes gsungs so/_/slob dpon gyis kyang /_dngos po yod par khas len pa/_/rtag pa dang ni
[\[205b.7\]]chad pa yi/_/lta bar rab tu thal 'gyur te/_/rang bzhin rtag pa'am mi rtag 'gyur/_/zhes bya ba la sogs pa bshad do/_/de'i phyir mthun pa'i phyogs la srid pas gtan tshigs 'gal ba nyid kyang ma yin te/_gang zhig mi mthun pa'i phyogs kho na la srid pa de ni 'gal bar 'gyur
[\[206a\]]
[\[206a.1\]]gyi/_mthun pa'i phyogs la srid pa la ni ma yin no/_/sgyu ma la sogs pa dngos por 'thad pa yang ma yin te/_de ni shes pa dang /_shes bya dang /_mtshan nyid mi mthun pa'i ngo bo nyid yin pa'i phyir ro zhes sngar bstan zin to/_/shes pa dang shes bya dag
[\[206a.2\]]las dngos po'i ngo bo gzhan yang yod pa ma yin no/_/de la nam mkha'i me tog la sogs pa ma skyes pa'i ngo bo nyid dang bcas par ma mthong du zin kyang rten cing 'brel par 'byung ba ni yang dag pa'i ngo bo nyid dang bcas par 'gyur ro zhes bya ba 'di la yang 'brel pa med pa'i phyir de'i sgo
[\[206a.3\]]nas 'di 'gal ba nyid du bsgrub par mi nus te/_khyab par byed pa 'jug pa ni khyab par bya ba sgrub par byed pa ma yin no/_/gang yang sgyu ma la sogs pa brdzun pa la ni rten cing 'brel par 'byung ba nyid [#]ma grub pa kho na ste/_de'i phyir dpe sgrub pa ma tshang ba yin no zhes smras pa de yang
[\[206a.4\]]'brel ba med pa yin te/_gal te don dam pa pa'i ngo bo nyid las bsams te/_sgyu ma la sogs pa ma skyes pa nyid du brjod [#]na ni de ni 'dod pa nyid de/_kho bo cag kyang don dam pa pa'i skye ba las bsams te/_gtan tshigs su [#]ston pa ni ma yin gyi/_'on kyang gnyi ga la grub pa
[\[206a.5\]]ji ltar snang ba kho na las yin no/_/'di ltar grub pa'i mtha' la brten nas gtan tshigs dang chos can la sogs pa ston par byed pa ni ma yin no zhes sngar bstan zin to/_/'on te sgyu ma la sogs pa tha snyad du yang ma skyes so zhes bya bar 'dod na de skad du smra ba de ni 'jig rten kho na zlog [# ]
[\[206a.6\]]par byed pa yin pas kho bo cag ni 'di bzlog par 'bad pa med do/_/yid rnal du gnas pa su zhig sgyu ma la sogs pa'i rkyen gsang sngags dang sman la sogs pa mthong bzhin du yang skye ba ma mthong ngo zhes smras te/_'di ni mkhas pa rnams kyi bzhad gad kho nar 'gyur bas de'i phyir khyad
[\[206a.7\]]du gsad [#]pa ni 'os so/_/de ltar na gtan tshigs ma grub pa nyid kyang ma yin no/_/bcom ldan 'das kyis kyang /_rkyen las skyes pa gang yin de ma skyes/_/de la [#]ngo bo nyid kyi skye ba'ang med/_/rkyen la rag las gang de stong par bshad/_/gang zhig stong nyid shes te bag yod yin/_/_
[\[206b\]]
[\[206b.1\]]zhes gsungs so/_/'phags pa blo gros rgya mtshos bstan pa las kyang /_gang dag rten [#]nas byung de dag_/ngo bo nyid kyis ci yang med/_/gang dag ngo bo nyid med pa/_/de dag gang du'ang 'byung ba med/_/ces gsungs so/_/slob dpon gyis kyang /_gang zhig rten nas byung ba der[#]/_/_
[\[206b.2\]]de ni ngo bo nyid kyis zhi/_/de lta bas na bskyed bya dang /_/skye ba nyid kyang zhi ba yin/_/zhes bshad do/_/yang rten cing 'brel te 'byung ba gang /_/de ni stong pa nyid du bshad/_/de ni rgyur byas gdags pa ste/_/de nyid dbu ma'i lam yin no/_/zhes bshad do/_/gang yang gal te zhig pa la
[\[206b.3\]]sogs pa'i rnam par rtog pa don dam pa pa'i skye ba la gnod [#]par 'gyur na zhes bya ba la sogs pa smras pa de yang rigs pa ma yin te/_'di ltar gnod pa zhes bya ba ci zhes bya/_gal te brdzun [#]pa nyid du bsgrub pa yin no zhe na/_de ni kho bo cag 'dod pa kho na yin no/_/de nyid kyi phyir 'di kun
[\[206b.4\]]rdzob pa zhes bya'i[#]/_rigs pas grags pa [#]nyid yin na ni don dam pa pa kho nar 'gyur gyi/_kun rdzob pa ni ma yin no[#]/_/'on te gnod pa grags pa ni [#]sel ba yin no zhe na/_de yang rigs pa ma yin te/_sgyu ma la sogs pa tshad mas gnod pa brdzun pa'i ngo bo yang 'jig rten na ma grags pa ni
[\[206b.5\]]ma yin no/_/des na [#]rnam par shes pa 'khrul pa dngos por yod pa kho na de ltar sgyu ma la sogs pa'i ngo bor 'jig rten na grags so zhes brjod par yang rigs pa ma yin te/_gcig la rnam pa sna tshogs pa nyid 'gal bar [#]shes pa la sgyu ma la sogs pa'i ngo bo de lta bu mi srid pa'i phyir
[\[206b.6\]]la/_'jig rten na yang de dag shes pa'i ngo bo nyid du ma grags pa'i phyir ro/_/sgyu ma la sogs pa shes pa'i ngo bo nyid yin du chug na yang /_'on kyang shes pa nyid de dang tha mi dad par de ltar brdzun pa'i rnam pa nye bar 'dzin par snang ba'i phyir de dang 'dra bar de yang brdzun pa kho na yin no/_/_
[\[206b.7\]]de lta ma yin na bden pa dang mi bden pa'i ngo bo dang 'brel ba dag [#]ci zhig yod/_de'i phyir 'di la 'khrul pa med do/_/ji ste gnod pa 'gal ba yin zhe na/_de yang rigs pa ma yin te/_gal te de la bdag nyid kyis 'gal ba med na ni de ji ltar tshad mas bya bar nus/_'on te rang
[\[207a\]]
[\[207a.1\]]gi 'gal ba nyid yod pa [#]yin la/_gal te de yang tshad mas sgrub par byed pa yin no zhe na/_sgrub la rag las te[#]/_ci zhig mi 'dod par 'gyur/_gal te 'gal ba rnams snang ba nyid du mi 'gyur ro zhe na/_'di ni lan btab zin to/_/gzhan yang shes bya nang
[\[207a.2\]]gi yin par smra ba rnams kyi ltar na shes pa gnyis med pa la gnyis kyi rnam pa rgya mtsho dang /_ri dang /_sa dang chu bo la sogs pa de'i cha yin pa nyid du nye bar brjod na [#]ji ltar gcig la [#]'gal ba dag snang ba rjes su byed par 'gyur/_gang dag shes bya nang gi la [#]yin par smra ba de dag gis kyang
[\[207a.3\]]gdon mi za bar rnam par shes pa [#]'khrul par cung zad cig kyang khas blang dgos so/_/de lta ma yin na thams cad kyang de kho na nyid mthong ba kho nar 'gyur la phyir rgol ba rnams dang rtsod par yang mi 'gyur ro/_/de'i phyir 'chi ltas dang /_mig sngon dang /_mig ser la sogs pas mig
[\[207a.4\]]nyams pa rnams la lus la sogs pa 'gal ba gnyis la [#]sogs pa'i ngo bor ji ltar snang bar 'gyur te/_shes pa'i bdag nyid bden pa'i ngo bo la ni gang gis na 'di dag de la snang bar 'gyur ba rnam pa brdzun [#]pa de dag 'brel pa ci yang med de/_bden pa dang mi bden pa dag 'gal
[\[207a.5\]]ba'i phyir la/_'gal ba yang khyed kyi gzhung lugs kyis mi snang ba'i phyir ro/_/de'i phyir thams cad de kho na nyid mngon sum du mthong ba kho nar 'gyur bas thar par 'dod pa rnams de kho na nyid sgom par 'bad pa don med pa nyid du 'gyur ro/_/gal te 'di snyam du 'khrul pa'i rnam par shes
[\[207a.6\]]pa rnam pa sna tshogs su snang ba la 'gal ba nyid du snang mod kyi/_'gal bar rnam par mi gzhag ste/_de'i yul ni dngos po yin pa'i phyir ro/_/dngos po'i stobs kyis zhugs pa'i rjes su dpag pas dngos po nyid du khas len pa kho na la 'gal ba rjod [#]par byed kyi/_brdzun par 'dod pa la ni ma
[\[207a.7\]]yin no/_/de lta ma yin na rjes su dpag pa de dngos po'i stobs kyis zhugs pa nyid du mi 'gyur ro/_/des na rnam par shes pa 'khrul pa dang ldan pa'i rnam pa brdzun pa rnams kyang snang bar 'gyur ro/_/de la de nyid dang gzhan nyid la sogs pa 'gal ba brjod par yang mi byed do snyam du sems
[\[207b\]]
[\[207b.1\]]na/_gal te de ltar na rgyu dang 'bras bu'i dngos po kun rdzob pa la yang ci'i phyir 'gal ba rjod [#]par byed de/_brdzun pa de la yang dngos po'i [#]stobs kyis zhugs pa'i rjes su dpag pa'i yul nyid mi srid pas 'di la yang 'gal ba rjod [#]par ma byed cig_/de brjod na yang gdon mi za bar kho bo cag
[\[207b.2\]]gi 'dod pa kho na grub kyi/_khyed kyi ni ma yin te/_'di ltar de la 'gal bar brjod [#]pa khyed kyis de brdzun pa nyid kho nar bsgrub [#]par 'gyur gyi/_snang ba sel ba ni ma yin te/_brdzun pa yang [#]grags pa dang mi 'gal ba'i phyir ro[#]/_/de brdzun pa nyid du sgrub na yang kho bo cag gi phyogs kho nar gzhung
[\[207b.3\]]btsugs par 'gyur te/_'di ltar kho bo cag kyang rgyu dang /_'bras bu rnams yul dang /_dus dang /_rgyu dang /_rkyen gyi khyad par la ltos pa nyid yin [#]yang tshad mas gnod par [#]brdzun pa nyid kyi phyir kun rdzob pa nyid du rnam par 'jog la/_de la khyed kyang [#]de bzhin du 'gal ba brjod [#]pa nyid
[\[207b.4\]]kyis gzhan dag dngos por 'dzin pa zlog par byed pa nyid kyis ci zhig mi 'dod par byas te/_'on kyang nyes pa ma yin pa brjod pa nyid kyis khyed kho na la gnod par 'gyur ro/_/kho bo cag ni 'di la tshad ma 'jug par mi byed pa yang ma yin te/_de lta ma yin na 'di ji ltar kun rdzob pa nyid bsgrub [# ]
[\[207b.5\]]par 'gyur/_'di ltar kho bo cag ni gang dag rgyu dang 'bras bu'i dngos po ji ltar grags pa kho na la yang dag par khas blangs pa de dag gi log par sgro 'dogs pa rnam par bzlog pa'i phyir 'di kho na la tshad mas rab tu sbyar gyi/_gzhan la ni ma yin no/_/de la ni tshad ma sbyar kyang mngon sum gyis
[\[207b.6\]]gnod pa mi 'jug ste/_tshad mas dngos po'i de kho na nyid ji lta ba bzhin du gnas pa sgrub pa kho nar byed kyi/_/grags pa sel ba ni ma yin no/_/de lta ma yin na de tshad ma nyid du mi 'gyur ro/_/dngos po rnams kyi ngo bo nyid don dam pa par brtags pa gang yin pa de la tshad mas gnod la/_de ni
[\[207b.7\]]mngon sum du grub pa yang ma yin na[#]/_de ji ltar de la gnod na mngon sum gyis gnod pa yin/_mngon sum gyi mtshan nyid ni ma nor ba yin na ma nor ba ni tshad mas gnod pa'i yul du yang rigs pa ma yin te/_ha cang thal bar 'gyur ba'i phyir ro/_/des na dam bcas pa 'di la
[\[208a\]]
[\[208a.1\]]mngon sum gyis gnod pa yang med do/_/de lta ma yin na phyi rol gyi don gsal bar snang [#]yang mngon sum du grub pa'i phyir mngon sum dang 'gal bas de [#]gcig dang du ma'i rang bzhin dang bral ba'i sgo nas ngo bo nyid med pa nyid du bsgrub par mi bya bar 'gyur ro/_/rab rib can
[\[208a.2\]]la sogs pa la skra dang /_sha sbrang la sogs pa yod pa ma yin pa snang ba yang mngon sum dang 'gal ba'i phyir brdzun pa nyid du sus kyang khas mi blang bar bya bar 'gyur ro/_/de lta bas na rang dang 'tsham pa'i rgyu dang rkyen thog ma med pa nas brgyud de 'ongs pa'i skye ba 'di thams cad ni yul dang /_
[\[208a.3\]]dus dang rgyu'i khyad par la ltos pa yin yang sgyu ma [#]'byung ba bzhin du kun rdzob pa kho nar rnam par gzhag go/_/gang zhig ji ltar grags pa bzhin du rnam par 'jog pa ni gal te dus mnyam pa'am/_dus tha dad pa rnam par 'jog kyang 'on kyang 'gal ba med de/_de la skad cig ma nyid [#]ma
[\[208a.4\]]yin pa la sogs pa'i nyes pa 'jug par yang mi 'gyur te/_brdzun pa la 'gal ba mi 'jug pa'i phyir ro/_/sgyu ma dang rmi lam lta bu'i chos rnams la yang dag par na skad cig ma nyid dang /_skad cig ma nyid ma yin pa la sogs pa'i chos mi rung ba'i [#]phyir te/_de skad du 'phags pa
[\[208a.5\]]shes rab kyi pha rol tu phyin pa las/_gal te gzugs rtag ces bya ba'am/_mi rtag ces bya bar spyod na shes rab kyi pha rol tu phyin pa la mi spyod do/_/de ci'i phyir zhe na/_gzugs de nyid de ltar yod pa ma yin na de rtag pa'am/_mi rtag par lta ga la zhig tu [#]'gyur zhes gsungs te/_de
[\[208a.6\]]bzhin du rnam pa thams cad mkhyen pa nyid kyi bar du rgyas par bsgre'o/_/gang yang gzhan 'ga' las 'du byed rnams skad cig ma nyid du gsungs pa de ni bag med pa dag 'du byed dag las yang dag par yid 'byung [#]bar byas nas rim gyis bdag med pa'i de kho na nyid la gzud pa'i ched yin
[\[208a.7\]]te/_de nyid kyi phyir/_de ltar cung zad skye ba med/_/'di la cung zad 'gag pa'ang med/_/skye ba dang ni 'jig pa'i lam/_/dgos [#]pa'i don du nye bar ston/_/skye ba shes pas 'jig pa shes/_/'jig pa shes pas mi rtag shes/_/mi rtag nyid la 'jug shes pas/_/dam pa'i chos la
[\[208b\]]
[\[208b.1\]]'jug pa yin/_/zhes bshad do/_/'on te 'di snyam du sgyu ma la sogs pa bzhin du myu gu la sogs pa la sa bon la sogs pa'i nus pa khas blangs na de'i tshe dngos po khas blangs pa kho nar 'gyur te/_'di ltar sa bon la sogs pa kun rdzob ces bya ba de ni gdon mi za bar nye bar brjod [#]pa
[\[208b.2\]]thams cad dang bral ba'i mtshan nyid ri bong gi rwa la sogs pa las rnam par log par nye bar brjod [#]dgos so/_/de lta ma yin na khyed kyis ji ltar 'jig rten dang lung la sogs pa dang 'gal ba spang bar [#]'gyur/_kho bo cag ni nus pa ma lus pa dang bral ba'i mtshan nyid ri bong gi rwa la sogs
[\[208b.3\]]pa las rnam par log pa gang yin pa de nyid la dngos po zhes brjod do/_/gal te khyed de la yang kun rdzob tu yod pa zhes ming du 'dogs par byed na ni dga' mgur 'dogs la rag ste/_dngos po rnams ni kun rdzob dang don dam pa'i sgra dag tu brjod kyang don byed nus pa tha dad pa nyid du 'brang ba
[\[208b.4\]]ni med do snyam du sems na/_de yang rigs pa ma yin te/_'di ltar rmi lam la sogs pa na glang po dang /_rta dang /_me dang /_sa dang /_khyu mchog la sogs pa don bya ba sna tshogs byed pa nyid du snang ba brdzun pa'i dngos po gang dag lus phan tshun tha dad pa'i rjes su song zhing yul dang dus kyi gnas
[\[208b.5\]]skabs tha dad pa lta bur yang dag par mngon pa de dag kyang ci nye bar brjod pa thams cad dang bral ba'i mtshan nyid ri bong gi rwa la sogs pa las rnam par log pa'i lus shig yin nam/_'on te ma yin/_de la gal te rnam par log pa'i lus shig yin na ni 'o na ni [#]de dag kyang dngos po nyid du thal
[\[208b.6\]]bar 'gyur ro/_/'on te rnam par ma log pa'i lus shig yin no zhe na ni de'i tshe khyed kyi grags pa dang 'gal ba ji ltar spong bar 'gyur/_/ji ste 'di skad du de dag ji ltar snang ba de bzhin du rnam par gnas pa'i ngo bo nyid ma yin mod kyi/_/'on kyang de dag shes pa'i ngo bo nyid du rten cing 'brel bar
[\[208b.7\]]'byung ba'i phyir dngos por yod pa kho na'o zhes brjod [#]na de yang rigs pa ma yin te/_gal te de dag shes pa'i ngo bo nyid kho na yin na ni de'i tshe ci ste lus la sogs pa'i bye brag gi rjes su song ba yod pa ma yin pa shin tu 'gal ba'i rang gi ngo bor snang bar 'gyur/_gzhan ni gzhan gyi ngo bor snang
[\[209a\]]
[\[209a.1\]]par rigs pa ma yin te/_de nyid dang gzhan nyid dag [#]ni 'gal ba'i phyir ro zhes bshad zin to/_/'di ltar shes pa'i ngo bo ni shel dag pa lta bu cha shas med pa yul na mi gnas po [#]sngon po la sogs pa'i ngo bo sna tshogs su snang bar ma gyur pa yin par 'dod na rmi lam la
[\[209a.2\]]sogs pa na ni rta dang glang po che la sogs pa'i dngos po dag de'i ngo bor yang dag par ma byung ste/_de dang 'gal ba'i [#]rnam pa dang ldan pa'i phyir ro/_/de lta ma yin na de ltar snang ba nyid du mi 'gyur ro/_/de'i phyir kho bo cag ni gang dag shes pa'i ngo bo nyid las 'das te log pa'i rnam par
[\[209a.3\]]snang ba brdzun pa nyid kyis 'jig rten par 'dod cing kun brtags pa'i ngo bo nyid du yang brjod par [#]de dag kho na dngos po'i mtshan nyid du 'khrul pa'i yul nyid du rjod par byed kyi/_shes pa'i ngo bo nyid ni ma yin no/_/de yang de dang tha mi dad pa'i bdag nyid du snang ba'i phyir bden pa'i ngo bor ma grub
[\[209a.4\]]bo/_/ji ste 'di skad du dngos po'i bag [#]tu grags pa de dag kyang tshad mas ji lta ba de bzhin du gsal ba'i phyir yang dag par dngos po'i [#]ngo bor rnam par mi gzhag ste/_dper na g.yor mo'i mi la mi nyid lta bu'o/_/des na yang dag pa po'i [#]dngos po'i lus su ma gyur pa brdzun pa gang yin pa
[\[209a.5\]]de ni yang dag par na nyes par [#]brjod pa ma lus pa dang bral ba ri bong gi rwa la sogs pa las log pa dang ma log pa la sogs pa'i bsam pa mi 'jug pa kho na'o zhes brjod na gal te de lta na kun rdzob pa'i ngo bo nyid ji skad du nye bar brjod pa ji skad bshad pa'i tshad mas brdzun par yang dag
[\[209a.6\]]par grub pa'i ngo bo la yang de bzhin du de lta bu'i bsam pa ma byed cig_/sgyu ma dang /_rmi lam la sogs pa dang khyad par med pa tshad mas dngos po'i ngo bo gsal rab tu gsal ba de lta bu la yang don dam par brjod do zhes ming du 'dogs par byed na ni dga' mgur thogs la dga' ston
[\[209a.7\]]yang byed la rag go/_/'on kyang ming du 'dogs par byed pa tsam gyi sgo nas ni dngos po rnams ngo bo gzhan du [#]nye bar len pa med pas na [#]yang 'or cig ces smras pa gang yin pa de dang mtshungs so/_/slob dpon rnams kyis ni gang dag don dam pa'i tshul gyis [#]rgya mtsho shin tu zab mo la 'jug par mi
[\[209b\]]
[\[209b.1\]]nus pa de dag la rtag pa dang chad pa la sogs par lta ba dam pa ma yin pa'i dri ma bkru ba'i phyir byis pa'i skye bo gzud pa'i don du don dam pa'i mtshan nyid bsod nams dang ye shes kyi tshogs dang mthun pa ji ltar grags pa don bya ba byed pa gang yin pa de ni 'dir don dam par yod pa'o zhes bya ba
[\[209b.2\]]'di bshad kyi/_gcig tu nges pa'i don dam pa yang dag par shes par bya ba'i phyir ni ma yin no zhes bya bar rtogs par bya ste/_de ni don dam par med pa'i phyir ji ltar sngar bshad pa bzhin no/_/de nyid kyi phyir rnam 'grel las/_ji lta ba de lta yin du zad do zhes bshad do/_/'phags pa dpal
[\[209b.3\]]phreng [#]seng ge'i nga ro'i mdo las kyang /_gang mi rtag pa de ni brdzun pa slu ba'i chos can no/_/gang brdzun pa slu ba'i chos can de [#]ni mi bden pa'o zhes gsungs so/_/lung las kyang dge slong dag 'di tsam zhig ni bden pa yin te/_dge slong dag 'di lta ste/_mya ngan las 'das pa
[\[209b.4\]]slu ba'i chos med pa'o/_/dge slong dag 'du byed thams cad ni brdzun pa slu ba'i chos so zhes gsungs so/_/ji ste gal te dngos po rnams don dam par ngo bo nyid med kyang yul dang dus la sogs pa nges par snang na ni/_de'i tshe [#]'o na ni de'i tshe ri bong gi rwa la sogs pa yang ji ltar snang bar
[\[209b.5\]]mi 'gyur zhe na/_de'i phyir 'di'i lan ni khyed kyis kyang brjod [#]dgos te/_rab rib can la sogs pa la skra la sogs pa brdzun pa snang ba dang mtshungs pa la ci ste skra la sogs pa brdzun pa kho na snang gi ri bong gi rwa la sogs pa ni ma yin/_'on te rab rib la sogs pa'i rgyu dang rkyen
[\[209b.6\]]rnams kyi nus pa so sor nges pa'i phyir de ltar so sor nges par brjod na ni de'i tshe dngos po med pa yin na [#]yang ji ltar rgyu dang rkyen rnams kyi nus pa so sor nges par 'gyur zhes brjod par 'gyur ro/_/'on te mthong ba'i phyir de bzhin du 'gyur ro [#]zhes brjod na ni de bzhin du gzhan la yang rgyu dang
[\[209b.7\]]rkyen gyi nus pa so sor nges pa las ji ste de ltar rnam par gzhag pa las nges par mi 'dod/_'di tsam gyis ni [#]dngos po nyid du thal bar 'gyur ba yang ma yin te/_rab rib can dag gis mthong ba'i skra la sogs pa la yang dngos po nyid du thal bar 'gyur ro zhes sngar bshad zin to/_/de
[\[210a\]]
[\[210a.1\]]lta ma yin na rab rib can gyis [#]dmigs pa'i skra la sogs pa brdzun pa la yang ji ltar rgyu dang rkyen rnams kyi nus pa so sor nges par 'gyur/_/rab rib can gyis [#]skra la sogs pa ni shes pa'i ngo bo nyid du yang bden par rigs pa ma yin no zhes sngar bshad pa nyid
[\[210a.2\]]do/_/gzhan yang shes pa'i ngo bo bden pa nyid du grub pa yin na ni skra la sogs pa yang de dang tha mi dad pa'i phyir bden pa nyid du rtogs par nus par gyur ba [#]zhig na/_de nyid ma grub ste ji ltar sngar bshad pa bzhin no/_/skra la sogs pa ni brdzun pa nyid du 'jig rten pa dang tshad mas
[\[210a.3\]]rab tu grub pa kho na'o/_/de'i phyir shes pa yang skra la sogs pa brdzun pa'i ngo bo dang tha mi dad pa'i phyir de dang 'dra ba nyid du brdzun pa kho na yin pas ji ltar skra la sogs pa de'i ngo bor bden pa nyid du 'gyur/_gang dag gal te dngos po thams cad don dam par ma skyes pa yin na de
[\[210a.4\]]bzhin du kun rdzob tu yang skye bar mi 'gyur ro/_/gang dag don dam par ma skyes pa de dag la kun rdzob tu yang skye ba med de dper na ri bong gi rwa la sogs pa lta bu'o [#]zhes zer ba de dag gi yang sgyu ma la sogs pas ma nges pa yang yin la/_bsgrub par bya ba las bzlog na gnod pa can
[\[210a.5\]]gyi tshad ma nye bar ma [#]bstan pa'i phyir gtan tshigs mi mthun pa'i phyogs las ldog pa la the tshom za ba yang yin no/_/dpe tsam gyis ni 'dod pa'i don 'grub pa ma yin te/_gzhal bya nyid la sogs pa gnyi ga'i phyogs la khyab pa nyid kyang srid pa'i phyir don dam par med pa kun rdzob tu yang
[\[210a.6\]]med pa nyid yin na ni kun rdzob kyi bden pa rab tu [#]'jig par thal bar 'gyur te/_de'i phyir su yang phyin ci log tu mi 'gyur ro/_/thal bar sgrub pa nyid yin na yang khyab pa ma grub pa'i phyir gtan tshigs ma nges pa nyid yin no/_/ri bong gi rwa la sogs pa kun rdzob tu yang skye bar mi snang ba
[\[210a.7\]]gang yin pa de ni de lta bu'i las la sogs pa'i tshogs pa med pa yin gyi/_don dam [#]pa'i ngo bo nyid dang bral bas ni ma yin te/_gang gis na nges pa med par 'gyur ba dngos po rnams kyi ngo bo kun rdzob pa yang rgyu dang rkyen tshogs pa la mi ltos pa nyid du khas len par byed pa ni ma yin no/_/rgyu dang [#]rkyen
[\[210b\]]
[\[210b.1\]]la rag las pa tsam gyi sgo nas dngos po nyid du thal ba yang ma yin te/_sgyu ma la sogs pa brdzun pa yang rgyu dang rkyen [#]tshogs pa yod pa dang /_med pa las 'jug pa dang /_ldog pa mthong ba'i phyir ro/_/mthong ba tsam gyi sgo nas ni dngos po de bzhin du 'gyur ba yang med do zhes bstan zin to[#]/_/_
[\[210b.2\]]mkhas pa rnams kyi mu bzhi pa'i skye ba dang bral ba nyid kyis dngos po rnams de kho na nyid du skye ba med par bsgrubs pas ngo bo nyid med par gsal rab tu bsgrubs kyang kha cig tshad ma'i lam ma rtogs pa nyid kyis gzhan du sun 'byin pa gang yin pa de gsal bar 'dod na re zhig tshad ma'i
[\[210b.3\]]de [#]kho na nye bar bstan par bya ste/_gang dag don dam par mu bzhi pa'i skye ba dang bral ba de ni de kho na nyid du ngo bo nyid med pa kho na yin te dper na nam mkha'i pad+ma la sogs pa lta bu'o/_/rtsod pa'i gzhir gyur pa'i [#]dngos po thams cad kyang yang dag par na de dang 'dra ba nyid do zhes bya ba 'di la yang
[\[210b.4\]]kha cig na re gcig las gcig mi skye'o zhes bya bar ji ltar rtogs/_tshad ma log pa tsam gyis ni dngos po'i ngo bo nyid [#]ldog pa med de/_de ni de'i rgyu ma yin pa'i phyir dang /_de'i bdag nyid ma yin pa'i phyir ro/_/'on te su yang khas mi len pa'i phyir de [#]dgag par mdzad [#]do zhe na/_de ni
[\[210b.5\]]rigs pa ma yin te/_kha cig dbang phyug la sogs pa gcig kho na las 'gro ba skye bar 'dod pa'i phyir ro zhes zer na/_de ni rigs pa ma yin te/_'di ltar gcig las gcig kho na skye na rtag pa'i ngo bo las sam/_mi rtag pa'i ngo bo las skye bas [#]'gyur grang na/_re zhig rtag
[\[210b.6\]]pa'i ngo bo las ni ma yin te/_de ni de mi skyed pa'i gnas skabs dang khyad par med pa nyid kyis sngon dang phyi ma'i dus bzhin du bar du yang skyed par byed pa nyid du 'gal ba'i phyir ro/_/'on te skyed na ni de bzhin du sngon dang phyi ma'i dus su yang skyed par thal ba yin te/_skyed par [#]byed pa'i
[\[210b.7\]]rang bzhin rjes su 'brang ba'i phyir ro/_/rjes su mi 'brang na ni de'i rtag pa nyid nyams pa yin pas rim dang cig shos dag gis 'di'i skyed par byed pa nyid rgyas par bsal ba yin no/_/de'i phyir re zhig rtag pa las skye bar rigs pa ma yin no/_/mi rtag pa las kyang ma yin te/_de las kyang
[\[211a\]]
[\[211a.1\]]sngar dus mnyam pa dang /_cig shos dag tu skye ba spyir bsal ba'i phyir ro/_/rtag pa dang mi rtag pa dag las ma gtogs pa gang las de skye bar 'gyur ba gzhan yang yod pa ma yin no/_/gzhan dag gis 'gro ba'i rgyu dbang phyug la sogs pa'i ngo bo cig kho nar
[\[211a.2\]]khas blangs [#]pa gang yin pa de las kyang de dag gi so bo [#]bo gcig las 'bras bu gcig kho na skye bar khas blangs pa ma yin te/_'gro ba ngo bo [#]du ma de'i 'bras bu nyid du 'dod pa'i phyir ro/_/de'i phyir gcig las gcig kho na skye ba ma yin no zhes bya ba'i skabs su dbang phyug la sogs pa
[\[211a.3\]]'khrul pa'i yul nyid du ston pa gang yin pa de ni 'das [#]skabs kyi don mngon par mi shes pa kho na sgrogs par byed pa yin no/_/dbang phyug la sogs pa ni rgyu'i dngos por yang yod pa ma yin te/_de ni gzhan dag gis rtag pa'i ngo bo nyid du nye bar brtags pa'i phyir la/_rtag pa yang
[\[211a.4\]]nus pa thams cad dang bral ba nyid du sngar bsgrubs zin to/_/'on te yang gzhan dag gis de mi rtag pa kho nar kun tu rtog par byed pa yin na ni de'i tshe de las kyang 'bras bu gcig kho na skye bar rigs pa ma yin te/_'di ltar de las ji ltar rnam pa tha dad pa'i rgyud la yod pa'i 'bras bu
[\[211a.5\]]'ga' zhig cung zad skye bar 'gyur na de'i tshe de'i rigs mthun pa'i skad cig ma gzhan gyi nying mtshams sbyor ba med pa'i phyir skad cig ma gnyis pa kho na la yang dag par chad par 'gyur ro/_/de lta na rtag tu de'i rigs mi mthun pa'i 'bras bu nye bar bskyed pa'i dus na skad cig ma snga ma snga
[\[211a.6\]]ma [#]thams cad rigs mthun pa'i skad cig ma phyi ma la nying mtshams sbyor ba med pa nyid kyi phyir dbang phyug ces bya ba mi rtag pa'i phyir [#]ngo bo yang 'gro ba'i rgyur nye bar rtog par 'gyur ba de gang gang [#]zhig yin par 'gyur/_ji ste yang de ni skad cig ma dang po'i ngo bo yin pa'i phyir skad cig ma gcig
[\[211a.7\]]gi rang gi ngo bo kho nar nye bar brjod [#]na de yang rigs pa ma yin te/_rgyu med pa de skye bar mi srid pa'i phyir ro/_/yang na de dang 'dra ba kho nar 'gro ba thams cad rgyu med pa nyid du 'gyur ro/_/de lta bas na de rgyur 'gyur ba gang yin pa ni sngon nam/_phyis kyang cung zad kyang med do/_/yod na ni
[\[211b\]]
[\[211b.1\]]de'i skad cig ma gcig tsam gyis ngo bo nyid [#]nyams par 'gyur ro/_/'di'i thog ma med pa nyid kyang sngar bsal zin to/_/'on te de'i rgyu gzhan kho na zhig nye bar rtog na de'i tshe de nyid des bskyed par bya ba'i 'bras bu [#]yang yin par ci ste mi brtag_/de med na 'grub par mi 'gyur ram/_
[\[211b.2\]]ci nas gang gi phyir 'di rtog par byed/_'on te yang 'di ni rgyud tha dad pa ma yin pa la yod pa'i rgyu thog ma med pa nas rgyud de zhugs pa kho na yin gyi/_gzhan gang yang rgyud gzhan la yod pa'i skyed par byed pa ni ma yin no zhes nye bar rtog par byed na de la yang yang dag par na dus ma [# ]
[\[211b.3\]]mnyam pa dang /_cig shos dag tu de las rigs mthun pa'i skad cig ma yang skye bar rigs pa ma yin no zhes sngar bstan zin to/_/de nyid kyi phyir dang /_rgyu'i tha dad pa tha dad par byed pa ma yin pa nyid du thal bar 'gyur ba 'og nas 'byung ba'i phyir de las 'bras bu du ma skye ba yang
[\[211b.4\]]rtogs par bya'o/_/mig la sogs pa gzhan dag kyang gal te 'bras bu gcig skyed par nges par khas len no[#]/_de'i tshe long ba dang /_'on pa la sogs pa'i dngos por thal bar bzlog dka' ste/_'di ltar gang gi tshe mig la sogs pa'i dbang pos rang gi rnam par shes pa nye bar
[\[211b.5\]]skyed par byed pa de'i tshe de las rigs mthun pa'i skad cig ma gzhan mi skye ba'i phyir skad cig ma gnyis pa la thams cad long ba la sogs pa'i dngos por thal bar 'gyur ro/_/ji ste yang tshogs pa kho na 'bras bu rnam par shes pa [#]skyed par byed pa yin no/_/de'i phyir gcig las
[\[211b.6\]]'bras bu [#]gcig kho na mi skye ste/_mig dang /_rna ba dang /_yid la byed pa dag las mig gi rnam par shes pa la sogs pa skye ba yang mthong ngo zhe na/_de yang rigs pa ma yin te/_de lta na ni rgyu [#]tha dad pa tha dad par byed pa ma yin par 'gyur ro/_/'di ltar [#]bum pa la sogs pa
[\[211b.7\]]snam bu la sogs pa las rang bzhin tha dad pa gang yin pa de ni rgyu'i tha dad pas [#]byas pa yin gyi/_rang bzhin gyis [#]ni ma yin no/_/de lta ma yin na dngos po rnams rgyu med pa kho nar 'gyur ro/_/de la gal te rgyu'i tha dad pa yod kyang 'bras bu tha dad par mi 'gyur na ni de'i tshe 'khrul pa'i
[\[212a\]]
[\[212a.1\]]phyir 'bras bu tha dad pa dang tha dad pa ma yin pa rgyu'i tha dad pa dang tha dad pa ma yin pas byas pa ma yin par 'gyur ro/_/tha dad pa dang tha dad pa ma yin pa dag las gzhan pa'i dngos po [#]'ga' yang med pa'i phyir thams cad rgyu med par thal bar 'gyur ro/_/'di
[\[212a.2\]]ltar tshogs pa rnams ni tshogs pa can dag las gzhan ma yin no/_/de dag tshogs pa las logs shig tu bya bar mi nus mod kyi/_'on kyang rang bzhin phan tshun tha dad cing re res skyed par nus pa de dag las 'bras bu 'byung na ci ste tha mi dad pa kho na 'byung bar 'gyur/_gal te thams
[\[212a.3\]]cad 'bras bu gcig kho na la nus kyi du ma la ni ma yin no zhe na/_de ni rigs pa ma yin te/_de ltar na ni skad cig ma rigs mthun pa'i nying mtshams [#]sbyor ba'i phyir skad cig ma gnyis pa la mig la sogs pa'i rgyud rnam par chad par 'gyur ro/_/gal te de dag skad cig ma
[\[212a.4\]]rigs mthun pa'i bskyed par bya ba la yang nus pa yod do [#]zhe na/_gal te [#]don gzhan du gyur pa zhig yin [#]na ni de'i phyir de'i tshe nus pa kho na rgyur 'gyur gyi dngos po ni ma yin no/_/'brel pa yang 'grub par mi 'gyur te/_de dag nus pa la phan pa mi byed pa'i phyir ro/_/de la phan pa
[\[212a.5\]]byed na ni nus pa tha dad pa gzhan dang gzhan la ltos na thug pa med par 'gyur ro/_/'on te de dag rang gi ngo bor gyur pa kho nas nus pa la phan pa byed na ni de'i tshe 'bras bu la yang de bzhin du ji ste mi byed/_de lta bas na nus pa ni [#]dngos po'i ngo bo nyid las tha dad pa ma yin pa kho na'o/_/_
[\[212a.6\]]de'i phyir 'di dag nus pa gang kho nas rigs mthun pa'i 'bras bu nye bar skyed pa de kho nas mig gi rnam par shes pa la sogs pa thun mong ba yang skyed pa'i phyir ji ltar 'bras bu 'di dag tha dad par 'gyur/_'on te 'bras bu gcig ni tshogs pa la [#]rag las pa yin la/_gzhan ni re
[\[212a.7\]]re la rag las pa yin te/_de'i phyir tha dad par 'gyur ba kho na'o snyam na/_de yang rigs pa ma yin pa nyid de/_tshogs pa can rnams re re zhing rgyur gyur pa'i phyir tshogs pa la rag las pa yang re [#]re la rag las pa kho na yin no/_/de'i phyir rgyu tha dad pa ma yin pas 'bras bu rigs
[\[212b\]]
[\[212b.1\]]mthun pa dang mi mthun pa tha dad pa nyid du mi 'gyur ro/_/gang dag rgyu'i tha dad pa tha dad par byed par mi 'gyur ro zhes bya ba thal ba'i don gang yin/_gal te dum bur skyed par byed par mi 'gyur ro zhes bya ba'i don yin na ni de'i tshe dngos po'i ngo bo la cha shas med pa'i phyir cha shas su skye bar mi 'dod
[\[212b.2\]]pa nyid pas ji ltar thal ba yin te/_de'i mtshan nyid ni mi 'dod par byed pa yin pa'i phyir ro/_/'on te [#]khyad par du byed par mi 'gyur ro zhes bya ba'i don 'di yin no zhe na/_de ni ma [#]grub ste/_rgyu dag gis 'bras bu'i dngos po rigs mi mthun pa du ma las log pa dang ldan pa skyed pa'i phyir ro zhes zer ba de ni rigs
[\[212b.3\]]pa ma yin te/_gcig la cha shas su skyed par byed pa [#]nyid du mi 'gyur ro zhes thal bar brjod pa ni ma yin no/_/'on kyang khyed dngos po rnams kyi phan tshun ldog pas byas pa'i khyad par du 'dod pa gang yin pa de ni rgyu sna tshogs pa nyid kyis byas la/_gal te 'dir rgyu sna tshogs par khas
[\[212b.4\]]blangs te 'bras bu sna tshogs ma yin par khas len par byed na de'i tshe 'khrul pa'i phyir dngos po rnams kyi tha dad pa rgyu'i sna tshogs [#]pa nyid kyis byas par mi 'gyur ro zhes thal ba brjod [#]do/_/gang yang de dag gi dngos po rigs mi mthun pa du ma las ldog par byed pa'i mtshan nyid 'bras bu'i [# ]
[\[212b.5\]]khyad par nyid du nye bar brjod [#]pa de yang 'brel pa med pa nyid de/_'di ltar gal te de dag bdag nyid khyad par du gyur pa gang kho nas 'bras bu khyad par can nye bar skyed pa na de ni rigs mi mthun pa dag las ldog par byed pa de nyid kyis rigs mthun pa'i skad cig ma yang nye bar bskyed nas
[\[212b.6\]]ldog par byed par 'gyur na de'i tshe des bskyed par bya ba'i 'bras bu rigs mthun pa dang mi mthun pa dag phan tshun ldog pa nyid du mi 'gyur te/_ldog par byed pa'i rgyu tha dad pa med pa'i phyir ro/_/'on te rgyu de dag so so rang nyid ldog par byed pa'i ngo bo yin pa'i phyir rigs mthun pa'i 'bras bu la
[\[212b.7\]]tha dad par byed pa nyid du 'gyur ro zhe na/_de'i tshe de dang 'dra par thun mong gi 'bras bu la yang de dag ci ste tha dad par byed pa nyid ma yin te/_de la yang thams cad re re zhing rgyur gyur pa'i phyir ro/_/gcig skyed par byed pa'i rang bzhin gang yin pa de las ldog pa gzhan [#]dag ni gcig skyed/_
[\[213a\]]
[\[213a.1\]]par byed par mi 'gyur te/_de ni [#]skyed par byed pa'i rang bzhin las ldog pa'i phyir don gzhan bzhin no/_/gzhan nyid ni de skyed par byed pa'i ngo bo ma yin pa'i phyir ro/_/ji ste yang de dag phan tshun ldog pa'i ngo bo yin mod kyi/_'on kyang de dag la skyed par byed pa'i ngo bo las
[\[213a.2\]]ldog pa ni med do/_/gzhan la de skyed par byed pa'i ngo bo med do zhes ni mi smra'i[#]/_'on kyang gcig gis skyed par byed pa'i ngo bo gang yin pa de gzhan gyi ma yin no zhes smra'o/_/gzhan yang rang gi ngo bo kho nas skyed par byed pa yin gyi/_gzhan gyi ngo bos ni ma yin te/_de nyid ma yin pa'i phyir ro/_/_
[\[213a.3\]]de dag bdag nyid ji lta ba bzhin du tha dad pa yang yin la rang gi ngo bos skyed par byed pa yang [#]yin no zhes bya ba 'di la 'gal ba ci zhig yod/_ngo bo cig med pa ni de'i ngo bor mi 'gyur gyi/_de mi bya ba ni ma yin na/_de kho nas 'bras bu 'di bya dgos so zhes bya ba 'di la rigs pa ci yod snyam du sems na/_
[\[213a.4\]]lan 'di ni grangs can kho na la brjod na mdzes par 'gyur ro/_/de dag ni 'gro ba tha dad pa dang tha dad pa ma yin pa'i ngo bo kho na nye bar brjod do/_/de'i phyir der 'dzin pa rnam par bzlog pa'i ched du slob dpon gyi [#]dngos po rnams tha snyad kyi sgo nas tha dad par ston par mdzad pa rnams kyis thams cad nye bar
[\[213a.5\]]brjod pa yin gyi/_'di gang dag yang dag par na rten cing 'brel bar 'byung ba don gcig pa yang ma yin/_don tha dad pa yang ma yin par 'dod pa de dag gi phyir bshad pa ni ma yin te/[ #]de dag gi ltar na sgyu ma dang mtshungs pas yang dag par na dngos po thams cad la tha dad pa dang tha dad pa med
[\[213a.6\]]pa'i ngo bo nyid gang du yang ma grub pa'i phyir ro/_/gzhan yang gal te dngos po rnams la yang dag pa'i ngo bo gnyis te gcig ni skyed par byed pa'i mtshan nyid yin la cig shos ni rang gi ngo bo'i bdag nyid yin par gyur na de'i tshe 'di gzhan rang gi [#]ngo bo las log kyang skyed par byed pa'i ngo bo las
[\[213a.7\]]log pa ni ma yin no zhes bya ba'i lan 'di mdzes par 'gyur ba zhig na[#]/_gang gi tshe thams cad skyed par byed pa'i rang gi ngo bo kho na yin pa de'i tshe phan tshun log na de skyed par byed pa'i ngo bo nyid las log pa yin pa'i phyir ji ltar gcig skyed par byed pa yin [#]par 'gyur/_'on te de dag gi
[\[213b\]]
[\[213b.1\]]rang bzhin 'di 'dra ste/_tha dad kyang gang gcig skyed par byed pa yin no/_/rang bzhin la ni brgal zhing brtag par 'os pa ma yin no zhe na/_rkang pa brkyang ste 'dug na de kho na nyid dpyod pa la rgyab kyis phyogs pa'i blo can tha snyad tsam gyi rjes su 'brang ba rnams dga' mgur 'dug la rag ste/_gang dag
[\[213b.2\]]de kho na nyid dpyod pa la zhugs pa'i blo gros can de dag ni de ltar 'dug par rigs pa ma yin no/_/de lta ma yin na dbang phyug la sogs pa yang gcig yin yang rang bzhin gyi khyad par dang ldan pa'i phyir 'gro ba sna tshogs kyi rgyur rim dang cig car du mi 'gal ba kho na ste/_de'i ngo bo nyid de lta bur
[\[213b.3\]]rang bzhin gyis grub pa yin no/_/rang bzhin la ni brgal zhing brtag par 'os pa ma yin no zhes der smra ba rnams de skad du smra ba la lan ci zhig brjod par bya/_gang yang de kho nas 'bras bu de bya dgos so zhes bya ba 'di la rigs pa ci yod ces zer ba de la yang ji ltar me la rag las te skye ba'i du ba
[\[213b.4\]]brgya byin gyi spyi bo las kyang 'byung na rgyu med pa nyid du thal ba'i mtshan nyid kyi rigs pa brjod pa de bzhin du 'dir yang de nyid ci ste nye bar mi brjod de/_tha snyad kyang tshogs pa gcig gi khongs su gtogs pa ni 'bras bu gcig skyed par byed par [#]mi 'gal la/_tshogs pa gzhan du gtogs pa
[\[213b.5\]]rnams ni 'gal lo zhes bya ba 'di dang khyad par ci yang med do/_/'di la yang 'di skad du me la sogs pa de kho nas 'bras bu de bya dgos kyi/_/brgya byin gyi spyi [#]bo la sogs pa gzhan dag gis ni ma yin no zhes bya ba 'di la rigs pa ci yod[#]/_tshogs pa tha dad pa yang yin la rang gi ngo bos skyed par
[\[213b.6\]]byed pa yang yin no zhes bya ba 'di la 'gal ba ci yod ces rjod [#]par 'gyur ro/_/de la ji ltar tshogs pa gcig la rag las te skye ba'i 'bras bu tshogs pa gzhan las kyang skye ba yin na des bskyed [#]par bya ba'i rang bzhin du ma nges pa'i phyir rgyu med pa nyid du brjod pa de bzhin du tshogs pa
[\[213b.7\]]gcig [#]la yang de nyid kyi tshe rnam par shes pa la sogs pa rgyu gcig la rag las te/_skye ba yang de dang mtshan nyid mi mthun pa'i rgyu gzhan las skye ba yin na ci ste rgyu med pa nyid du thal bar mi brjod de/_'on te yang rgyu rnams bdag nyid ji lta ba bzhin du nye bar sbyor bas byas pa'i rang
[\[214a\]]
[\[214a.1\]]bzhin gyi khyad par ma 'chol ba'i phyir rgyu'i tha dad pa tha dad par byed pa 'gal [#]ba nyid de/_'di ltar mig la sogs [#]pa rang bzhin tha dad pa dag las 'bras bu mig gi rnam par shes pa la sogs pa skye ba na dngos su tha dad pa ma yin yang rtogs pa'i bdag nyid dang gzugs
[\[214a.2\]]la sogs pa yul so sor nges pa dang /_de'i rnam par gyur par skye ste/_de yang rjes su 'gro ba dang ldog pa dag gis mtshungs pa de ma thag pa'i rkyen las rtogs pa'i ngo bo nyid du 'gyur gyi/_mig la sogs pa dag las ni ma yin no zhes bya bar nges so/_/de bzhin du yul las ni de dang 'dra ba nyid
[\[214a.3\]]do/_/dbang po las ni yul 'dzin pa so sor nges pa'o/_/de ltar na dbang po dang yul dag las ni rtogs pa'i ngo bo nyid ma yin la dbang po dang mtshungs pa de ma thag pa'i rkyen dag las kyang yul gyi ngo bo nyid ma yin yul dang mtshungs pa de ma thag pa'i rkyen dag las kyang yul 'dzin pa so sor nges
[\[214a.4\]]pa ma yin no zhes rnam par gzhag pa nges pa rgyu'i tha dad pa tha dad par byed pa nyid du 'gyur ba kho na ste/_rgyu tha dad pa dag las khyad par tha dad pa dag 'byung ba'i phyir ro [#]snyam du sems na/_de tha snyad kyi sgo nas byis pa'i skye bo thams cad gzud pa'i phyir brjod na ni rigs pa kho na yin no/_/don dam
[\[214a.5\]]par ni ma yin/_'di ltar khyad par gang yin pa de dag gal te brtags pa ma yin pa kho na'am/_ldog pa'i bye brag gis brtags pa'i ngo bo zhig yin par 'gyur [#]grang /_gal te phyogs dang po ltar yin na ni de'i tshe rnam par shes pa dmigs pa'i bdag nyid la sogs pa dag las ngo bo tha mi dad pa'i
[\[214a.6\]]phyir de dang 'dra ba kho nar du ma nyid du thal ba yin la/_dmigs pa'i bdag nyid la sogs pa yang rnam par shes pa nyid bzhin du gcig pa nyid du 'gyur ba bzlog [#]par mi 'gyur ro/_/rnam par shes pa rtogs pa'i ngo bo nyid las gzhan ma yin pa'i phyir de dang 'dra ba nyid du gzugs las mi skye ba nyid du
[\[214a.7\]]yang thal bar 'gyur ro/_/de dang 'dra ba nyid las tha dad pa ma yin pa'i phyir yang gzugs las skye bar smras par 'gyur ro/_/de'i phyir gcig la dus gcig tu phan tshun 'gal ba skye ba dang mi skye ba dag ji ltar mi 'gal/_ji ste nyes pa 'dir gyur na mi rung zhes khyad par 'di dag rnam par shes pa las
[\[214b\]]
[\[214b.1\]]don tha dad par gyur pa yin pa kho nar rtog na de'i tshe rnam par shes pa rgyu med pa nyid du 'gyur te/_gzhan kho na la mig la sogs pa nye bar sbyor ba'i phyir ro/_/de'i phyir rtag tu yod pa la sogs par thal ba yin no/_/ji ste brtags pa zhes bya ba'i [#]phyogs yin no zhe na/_de'i tshe rnam par shes pa rgyu
[\[214b.2\]]med pa nyid du 'gyur te/_brtags pa'i bdag nyid dag kho na la mig la sogs pa nye bar sbyor ba'i phyir ro/_/brtags pa'i bdag nyid dag la yang 'ga' yang nye bar sbyor ba med pas thams cad rgyu med pa nyid du thal bar 'gyur ro/_/de lta bas na don dam par du ma las 'bras bu gcig skye bar
[\[214b.3\]]rigs pa ma yin no/_/gcig las du ma yang ma yin te/_'dir yang snga ma bzhin du rgyu'i tha dad pa tha dad par byed pa nyid ma yin par thal bar 'gyur ba'i phyir ro/_/'di ltar gal te mig bdag nyid kyi khyad par gang kho nas rigs mthun pa'i skad cig ma skyed pa de nyid kyis rang gi rnam par shes pa
[\[214b.4\]]nye bar skye na ni de'i tshe rgyu tha dad pa ma yin yang 'bras bu tha dad pa'i phyir ji ltar 'bras bu'i tha dad pa dang tha dad pa ma yin pa dag rgyu med par mi 'gyur/_de la ni gang gis na 'bras bu gzhan skyed par 'gyur ba bdag [#]nyid kyi khyad par gzhan yang yod pa ma yin te/_dngos po thams cad ni cha shas med
[\[214b.5\]]pa'i phyir ro/_/de'i phyir rgyus rang gi ngo bo 'phos nas 'bras bu nye bar mi skye [#]mod kyi/_'on kyang rgyu'i bdag nyid de la khyad par med pa'i phyir des byas pa'i 'bras bu la khyad par med par mi 'gyur ro/_/gcig las du ma skye ba dang /_du ma las gcig skye zhes bya ba mthong ba ma yin nam/_de'i
[\[214b.6\]]phyir de ji ltar spang bar nus she na/_'di ni rung ba ma yin te/_kho bo cag kyang 'di ma mthong ngo zhes ni mi sgrub po/_/mthong ba tsam ni tshad ma yang ma yin te/_rmi lam la sogs pa bzhin du brdzun pa 'di thams cad kyang snang ba'i phyir ro/_/'on kyang gang dag ji ltar mthong ba de kho na nyid du khas len pa
[\[214b.7\]]de dag gi log par sgro 'dogs pa bsal [#]ba'i phyir chos thams cad rmi lam lta bu nyid du sgrub pas 'gal ba med pa nyid do/_/gzhan yang mig gi rnam par shes pa la sogs pa gang du ma las skye ba mthong bar 'gyur ba don dam pa pa'i dngos po'i ngo bo ni gcig tu [#]cung zad kyang ma grub pa nyid de/_
[\[215a\]]
[\[215a.1\]]'di ni dus thams cad du sna tshogs kyi rnam pa nyid du snang ba'i phyir ro/_/sna tshogs kyi ngo bo yang gcig pa nyid yin na ni thams cad rdzas gcig par thal bar 'gyur ro/_/gcig ma grub pa de bstsags [#]pa'i ngo bo yin pa'i phyir du ma [#]grub pa kho na gcig dang du ma don dam
[\[215a.2\]]pa'i dngos po skye ba gang du mthong bar 'gyur/_du ma las du ma skye'o zhes bya ba'i phyogs gzhan yang yod par rigs pa ma yin te/_'di ltar ji ste 'bras bu re re la rgyu thams cad kyis byed na ni de'i tshe du ma las gcig skye ba'i phyogs nyid du 'gyur te/_de la yang nyes pa smras zin to/_/'on
[\[215a.3\]]te 'bras bu gcig kho na la re res nye bar sbyor na ni de'i tshe gcig las gcig skye ba'i phyogs nyid du 'gyur te/_de la yang [#]sun dbyung ba smras zin te/_de bas na gtan tshigs ma grub pa ma yin no/_/mtha' bzhi las [#]ma gtogs pa gang las skye bar 'gyur ba'i phyogs gzhan yang yod pa
[\[215a.4\]]ma yin no/_/rtag pa'i dngos po yang thams cad sngar bsal zin pas de bas na ma nges pa yang ma yin no/_/mthun pa'i phyogs la yod pa'i phyir 'gal ba yang ma yin no/_/slob dpon gyis kyang kun rdzob tu rgyu dang 'bras bu'i ngo bor gnas pa la tha snyad du gcig las du ma skye ba dang du ma
[\[215a.5\]]las gcig skye bar ji ltar grags pa bzhin mthong ba'i phyir dang /_mig la sogs pa yang rjes su 'gro ba dang ldog pa'i sgo nas mig gi rnam par shes pa la sogs pa skye ba'i [#]bye brag rtogs nas byis pa'i skye bo gzud pa'i phyir 'bras bu'i gtan tshigs bstan par bya ba'i tshe rgyu tha dad na tha dad
[\[215a.6\]]par 'gyur bar smras kyi/_don dam par ni ma yin par rig par bya ste/_don dam par de ma grub pa'i phyir ji ltar sngar dpyad pa bzhin no/_/de bas na gang [#]ji skad du gang dag rgyu gcig las 'bras bu du ma skye bar rigs pa ma yin la zhes bya ba la sogs pa smras pa de dag thams cad kyi lan kyang
[\[215a.7\]]so sor btab zin to/_/gang dag rten cing 'brel par 'byung ba'i phyir zhes bya ba'i gtan tshigs 'di ni ma nges pa la sogs par smra ba [#]de dag gi lan kyang sngar smras zin to/_/gang yang smra ba ji ste don dam par dngos po rnams ngo bo nyid dang bcas pa ma yin na ni de'i tshe kun rdzob tu yang mi 'gyur
[\[215b\]]
[\[215b.1\]]te zhes bya ba la sogs pa smras pa de dag thams cad kyi lan kyang sngar smras zin to/_/gang yang smra ba gcig dang du ma dang bral ba'i mtshan nyid kyi gtan tshigs ma grub pa la sogs pa smras pa de dag thams cad kyi lan kyang sngon gyi slob dpon gyis blan zin to/_/'on kyang kha cig 'di la zhe sdang
[\[215b.2\]]ba'i phyir brdzun pa nyid du skyon brjod [#]pa de log par rtogs pa yin par brjod par bya'o/_/de la 'dir thal bar [#]sgrub na gtan tshigs ma grub pa yang ma yin te/_'di ltar ji ste pha rol bo dag gis dngos po rnams gcig dang du ma dang bral bar khas ma blangs su zin kyang /_'on kyang des khyab pa'i
[\[215b.3\]]chos khas blangs pa'i phyir shugs kyis ni [#]de yang khas blangs pa kho na yin te/_de la [#]re zhig gang gis dbang phyug la sogs pa rtag [#]pa dang gcig pu'i ngo bo nyid du kun brtags pa de dag gis ni de dag 'bras bu rim gyis 'byung ba la nye bar sbyor ba nyid kyi chos su khas blangs pa'i phyir shugs kyis
[\[215b.4\]]na gcig gi ngo bo nyid dang bral ba yang khas blangs pa nyid de/_ngo bo gcig la skyed par [#]byed pa'i gnas skabs dang khyad par med pa nyid kyis dus snga ma bzhin du dus phyis kyang skyed par byed pa nyid du mi rung ba'i phyir ro/_/'on te skyed par byed pa nyid yin na ni sngon gyi gnas skabs dang mtshan nyid mi mthun pa'i ngo
[\[215b.5\]]bo nyid yin pa'i phyir gcig pa nyid nyams pa [#]yin no/_/'di ni yang dag par na du ma nyid du yang rigs pa ma yin te/_de kho na nyid du na dus mnyam pa dang cig shos dag tu rang dang gzhan gyi rgyud kyi nying mtshams sbyor ba med par sngar bsgrubs zin pa'i phyir ro/_/gang dag gis nam mkha' la
[\[215b.6\]]sogs pa 'dus ma byas gsum po ngo bo nyid gcig pa 'bras bu la nye bar sbyor ba med pa nyid du khas blangs pa de dag gis kyang de dag shes pa rim gyis 'byung ba'i shes bya'i ngo bo nyid du khas blangs pa'i phyir shugs kyis na ngo bo gcig pa [#]dang bral ba khas blangs pa nyid de/_de dag shes pa re
[\[215b.7\]]re zhing de'i [#]shes pas shes par bya ba'i ngo bo nyid tha dad par 'gyur ba'i phyir ro/_/mi 'gyur na ni khyad par med pa'i phyir sngon bzhin du phyis kyang de'i shes pas shes par bya ba'i ngo bo nyid du mi 'thad do/_/de'i phyir 'di dag gcig gi ngo bo nyid du rigs pa ma yin no/_/du ma'i ngo bo nyid kyang ma yin no
[\[216a\]]
[\[216a.1\]]zhes sngar bsgrubs zin pa nyid do/_/kha cig gis dus dang skyes bu dang [#]gtso bo dang tshangs pa la sogs pa 'gro ba sna tshogs pa rnam par gzhag pa'i rgyu rtag pa dang ngo bo gcig par kun brtags pa gang dag yin pa de dag kyang de dag gis rim mam/_cig car dngos po'i
[\[216a.2\]]tshogs bden [#]pa dang brdzun pa sna tshogs kyi ngo bo nye bar 'dzin pa nyid kyi chos su khas blangs pa'i [#]phyir shugs kyis na gcig pa nyid dang bral ba khas blangs pa nyid de/_ngo bo nyid [#]gcig pa dag ni de ltar 'gro ba sna tshogs kyi ngo bo nye bar 'dzin pa nyid du rigs pa dang ldan pa ma yin no/_/de dag gcig
[\[216a.3\]]pa nyid du ma grub na du ma nyid du yang rigs pa ma yin pa kho na ste/_de ni de bsags pa'i ngo bo yin pa'i phyir ro/_/gang dag gis gang zag ces bya ba'i dngos po rtag pa dang mi rtag pa'i ngo bo dag tu brjod par bya ba ma yin pa nyid du kun brtags par gyur pa de dag gis kyang /_'di gcig dang du ma
[\[216a.4\]]dang bral ba nyid du dngos su khas blangs pa nyid de/_gcig gi ngo bo nyid dang ldan pa yang /_rtag pa nyid du brjod par bya ba ma yin pa nyid du rigs pa ma yin la/_ngo bo nyid [#]gzhan dang gzhan du nyams su myong ba yang skad cig ma nyid du brjod par bya ba ma yin pa nyid du rigs pa dang ldan pa ma yin no/_/_
[\[216a.5\]]mi rtag pa'i ngo bo lus dang sa dang ri la sogs pa bdag nyid so sor yan lag can gyi rdzas gcig pa nyid du kun [#]brtags pa gang yin pa de yang yan lag gi rdzas su [#]yul tha dad pa du ma la khyab par byed pa nyid la sogs pa'i chos su khas blangs pa'i phyir/_gcig pa nyid dang bral bar khas blangs
[\[216a.6\]]pa kho na ste/_de yan lag re re la ngo bo nyid tha dad pa med na ni de la khyab par byed pa nyid du yang 'thad pa ma yin no/_/cha shas med pa la bsgribs pa dang ma bsgribs pa la sogs pa'i chos 'gal ba dang ldan par yang 'thad pa ma yin no/_/gang dag gi lus la sogs pa rdul phran [# ]
[\[216a.7\]]bsags pa tsam [#]yin pa'i phyir rdul phra rab rnams so so re re gcig pa nyid du kun brtags pa de dag gis kyang sbyor ba dang bstsags [#]pa la sogs pa'i chos su khas blangs pa'i phyir shugs kyis na gcig pa nyid dang bral ba nyid kyang khas blangs pa kho na yin te/_cha shas med pa'i ngo bo rnams la gang
[\[216b\]]
[\[216b.1\]]gis na sbyor ba la sogs pa nyams su myong bar 'gyur ba phyogs gcig ni yod pa ma yin la phyogs gcig gis sbyor ba med pa rnams dang bstsags [#]pa med pa rnams la/_yul rgyas par khebs par gnas par yang mi rung ngo /_/yan lag rnams ngo bo nyid gcig par rigs pa dang
[\[216b.2\]]ldan pa yang ma yin te/_de dag ni yan lag 'dus pa tsam yin pa'i phyir ro/_/rdul phra rab dang yan lag can gyi rdzas 'di gnyi ga yang du ma'i ngo bo nyid du yang rung ba ma yin te/_de ni gcig 'dus pa'i ngo bo yin pa'i phyir gcig pa nyid ma grub na/_de yang de la [#]ltos te rnam par
[\[216b.3\]]gzhag pa yin pas mi 'grub pa'i phyir ro/_/de ltar rgyu dang 'bras bu'i rdzas gcig dang du ma'i ngo bo dang bral bar grub na de la brten nas nye bar brtags pa yon tan dang /_las dang /_spyi dang /_khyad par dang /_'du ba rnams rab tu mi 'grub pa nyid de/_de dag ni de'i gzhan gyi dbang yin
[\[216b.4\]]pa'i phyir ro/_/de ltar na re zhig shugs kyis shes bya thams cad gcig dang du ma'i rang bzhin gyis stong pa kho nar khas blangs so zhes bstan pa yin no/_/shes pa yang ngo bo nyid gcig par nye bar brtags mod kyi/_'on kyang de yul ngo bor sna tshogs 'dzin pa nyid kyi chos su khas
[\[216b.5\]]blangs pa'i phyir shugs kyis na ngo bo nyid gcig pa dang bral ba khas blangs pa kho na ste/_'di ltar shes pa ni gdon mi za bar rnam pa dang bcas par khas blangs [#]dgos so/_/de lta ma yin na yul gyi rnam pas ma bsgyur ba'i lus 'di yul 'dzin par rnam par gzhag par mi 'thad
[\[216b.6\]]pa nyid do/_/rnam pa dang bcas pa nyid du khas len na ni 'di ngo bo nyid gcig pa dang bral ba bsal [#]ba kho nar khas blangs pa nyid de/_shes pa'i ngo bo sna tshogs pa [#]yin pa'i phyir ro/_/sna tshogs dang gcig pa nyid dag kyang 'gal ba'i phyir shes pa thams cad dngos po sna tshogs kyi yul
[\[216b.7\]]can du khas blangs pa yin te/_'di ltar rnam par shes pa lnga'i tshogs dag ni rang gi sde pa rnams bstsags [#]pa la dmigs pa kho nar 'dod do/_/rnam par shes pa drug pa yang sems dang sems las byung ba la dmigs la/_ri mo brkyang [#]ba la sogs pa la lta [#]ba na/_rnam par [#]shes pa
[\[217a\]]
[\[217a.1\]]rnam pa sna tshogs pa can nyams su myong ba'i phyir shes pa thams cad rnam pa sna tshogs can du rab tu grub pa kho na'o/_/de la rnam pa sna tshogs nyid gzhung gzugs pa'i phyir shes pa du ma skye bar rtog pa yang legs pa ma yin te/_de dag ni lus can ma yin pa
[\[217a.2\]]nyid kyi [#]yul la bkram pa ltar gnas pa med pa'i phyir ro/_/de ltar mi gnas na yang rnam pa sna tshogs nyid 'thad pa ma yin no/_/yon tan dang las la sogs pa dang ldan pa'i rdzas la sogs pa yang shes pas cig car 'dzin par khas blangs pa'i phyir gzhan dag gis kyang shes
[\[217a.3\]]pa yul sna tshogs can du khas blangs pa nyid do/_/gang dag rdzas kyi rnam grangs la sogs pa'i bye brag gis dngos po thams cad nor bu gzi lta bur rtogs par byed pa de dag gis kyang de'i yul can gyi [#]sems kyi yul nyid dngos po'i ngo bo du mar 'dod pa kho na'o/_/gang dag yul
[\[217a.4\]]'byung ba bzhi gnas pa'i bdag nyid kho na yin par nye bar rtog par byed pa de dag gis kyang shes pa dngos po du ma'i yul can nyid du khas blangs pa nyid do/_/gang dag gi yul snying stobs dang /_rdul dang /_mun pa'i ngo bo kho na yin par khas blangs pa de dag gis kyang shes pa'i yul
[\[217a.5\]]nyid dngos po du ma'i ngo bo yin par khas blangs pa kho na ste/_yul nyid dngos po gsum gyi bdag nyid du khas blangs pa'i phyir ro/_/gang dag yid kyi rnam par shes pa 'das pa la sogs pa'i yul can ni dmigs pa med pa kho nar smra ba de dag gi lugs kyis kyang ming gi rnam pa dang ldan
[\[217a.6\]]pa'i phyir rnam pa gcig pa de rigs pa ma yin pa nyid de/_yi ge'i ngo bo du mar snang ba'i phyir ro/_/rmi lam la sogs pa'i shes pa yang sngon po la sogs pa rnam pa sna tshogs snang ba nyid du myong ba'i phyir ngo bo nyid gcig par rigs pa ma yin pa kho na'o/_/'gro ba rnam par shes pa tsam
[\[217a.7\]]gyis [#]ngo bor smra ba gang dag gis rnam par shes pa thams cad phyi rol yang dag pa'i yul can ma yin pa'i phyir rang rig pa'i phyir [#]mthar thug pa'i de [#]kho nar khas blangs pa de dag gis kyang thog ma med pa nas rnam par 'khrul pa'i bag chags yongs su smin pa'i dbang gis rnam par shes pa thams cad
[\[217b\]]
[\[217b.1\]]gzugs la sogs pa log [#]pa sna tshogs su [#]snang bar skye bar khas blangs pa'i phyir rnam par shes pa ngo bo gcig pa ma [#]yin par khas blangs pa yin no/_/de'i phyir rnam par shes pa yang lta ba gang la yang ngo bo nyid gcig par ma grub bo/_/de ma grub na ngo bo nyid du yang ma grub bo
[\[217b.2\]]zhes sngar bshad pa nyid do/_/de nyid kyi phyir rang gi rgyud kyis bsgrub pa la yang gtan tshigs ma grub pa nyid ma yin te/_ji skad bshad pa'i tshul gyis rgol ba dang phyir rgol ba gnyi ga la yang chos thams cad gcig dang du ma dang bral ba tsam du grub pa'i phyir ro/_/rnam par
[\[217b.3\]]bcad pa tsam zhig [#]yin pa la ni bsgrub par bya ba dang /_sgrub pa dang rjes su mthun pa'i chos can dngos por gyur pa ma yin pa rigs pa nyid do zhes sngar bstan zin to/_/des na rang dang gzhan gyi gzhung lugs la gnas pa rnams kyis nye bar brtags pa'i chos can la yang bsgrub pa'i
[\[217b.4\]]chos rnam par bcad pa tsam gyis ji skad bshad pa gnyi ga la grub pa nyid do/_/gang yang gtan tshigs 'di ji ltar grub/_gal te mi dmigs pa'i sgo nas yin na ni de yang mi dmigs pa gzhan las grub na thug pa med par thal ba yin no/_/mngon sum gyi sgo nas dmigs pa med
[\[217b.5\]]pa grub pa nyid kyang ma yin te/_de ni de'i yul ma yin pa'i phyir ro zhes smras pa de yang bstsal [#]ba nyid de/_ji skad bshad pa'i tshul gyis gtan tshigs rab tu sgrub pa'i phyir ro/_/'di ltar re zhig bdag la sogs pa dbang pos mi sod pa gang dag [#]yin pa de dag ni des khyab pa 'bras bu
[\[217b.6\]]rim can la sbyor ba nyid la sogs pa'i chos khas blangs pa'i phyir gcig dang du ma dang bral ba nyid kyang rab tu bsgrubs pa kho na'o/_/ji ste chos can de nyid ma grub na/_gang la de dang bral ba 'di sgrub snyam du sems na de ni rigs pa ma yin te/_dngos po de lta bu'i dgag pa la thams cad du
[\[217b.7\]]chos can brtags pa kho na yin pa'i phyir te/_de kho na'i chos mi dmigs pa yin no zhes sngar bstan zin to/_/de lta ma yin na khyed la yang de dgag pa de la gtan tshigs don byed pa'i nus pa dang bral ba'i mtshan nyid ji ltar grub ces bya ba'i klan kar ji ste mi 'gyur/_pha rol po dag
[\[218a\]]
[\[218a.1\]]gis kun brtags pa'i chos can de la 'bras bu rim can de lta bu khas blangs pa kho na'i phyir de la khyab par byed pa'i chos grub pa de'i lugs la brten pa nyid kyis na chos can de kun brtags pa yin pa'i phyir ro/_/rjes su dpag pa'i sgo nas rtogs kyang thug pa
[\[218a.2\]]med par thal ba ma yin te/_de dag [#]ni bdag nyid kyis tshad ma yin pa'i phyir ro/_/tha snyad kyi sgo nas bsgrub par bya bas sgrub pa la khyab pa yang grub pa nyid do zhes sngar bshad zin pa'i phyir ro/_/chos can gzugs la sogs pa lkog tu ma gyur pa gang dag yin pa de dag kyang ngo bo
[\[218a.3\]]nyid gcig pa dang bral ba mngon sum kho nar gyur pa yin te/_'di dag rtag tu rnam pa sna tshogs su snang ba nyid kyis bye brag med par ngo bo nyid gcig par so sor myong ba med pa'i phyir ro/_/ngo bo nyid gcig dang bral ba grub na ngo bo nyid du ma dang [#]bral ba yang mngon sum kho nar grub pa
[\[218a.4\]]yin te/_du ma nyid ni gcig tshogs pa'i ngo bo yin pa'i phyir ro/_/tha snyad kyi sgo nas mngon sum la sogs pa'i tshad ma med pa nyid kyang ma yin no zhes sngar bstan zin to/_/'on te yang don dam par med pa gang yin pa de ni kun rdzob tu yang med la/_cung zad kyang myong ba yang med de/_
[\[218a.5\]]dper na ri bong gi rwa lta bu'o/_/mngon sum yang de dang 'dra'o snyam du sems na/_de yang 'di ltar 'brel ba med pa'i phyir gtan tshigs 'di ma nges pa nyid do zhes pas sngar lan btab zin pa kho na'o/_/ji ste sgro btags pa'i bdag nyid kyi ngo bo gang yin pa de ni de nyid du rtogs par 'gyur gyi/_
[\[218a.6\]]yang dag par na de med par ni ma yin te/_smig rgyu la chur shes pa lta bu'o/_/mngon sum thams cad kyang sgro btags pa'i bdag nyid kyi ngo bo kho na yin pas ji ltar des gcig dang du mas dben pa nyid rtogs par 'gyur snyam du sems na/_de ni 'dir sgyu ma mkhan gyi mngon sum dang /_
[\[218a.7\]]rjes su dpag pa'i shes pas ma nges pa nyid yin te/_'di ltar sgyu ma mkhan gyi shes pa glang po che la sogs pa'i rnam par sgro btags pa can yang yang dag par na de'i ngo bo nyid du mngon par zhen pa med do/_/der mngon par zhen pa med pas yang dag par na des dben pa nyid rtogs pa nges par
[\[218b\]]
[\[218b.1\]]skye ba'i rgyu nyid kyis de'i yul can du rnam par gzhag go/_/de dang 'dra bar rtog pa dang ldan pa rnams kyi mngon sum 'khrul pa'i rgyu mtshan yang dag par bstsal [#]ba sgro btags pa'i rnam pa can gzhan yang skye ba na yang dag par de'i ngo bo nyid du mngon par zhen pa med par nges pa'i rgyu nyid kyis des
[\[218b.2\]]dben pa'i yul can du rnam par gzhag pa nyid do/_/de bzhin du rjes su dpag pa'i shes pa dngos po'i spyi'i mtshan nyid kyi rnam par sgro btags pa can yang dngos po'i de kho na nyid ji lta ba bzhin rtogs pa'i ngo bo nyid yin pa'i phyir de'i yul can yin no/_/de'i phyir tshad ma yin pas gtan
[\[218b.3\]]tshigs ma nges pa nyid yin no/_/gang yang de ni de'i yul can [#]ma yin pa'i phyir ro zhes smras pa gang yin pa de yang rigs pa ma yin pa nyid de/_dngos po rnams rta'i rwa lta bur khas blangs pa ni ma yin no/_/'o na ci zhe na/_sgyu ma la sogs pa'i ngo bo nyid lta bur yin te/_de dag kyang sgyu ma la
[\[218b.4\]]sogs pa bzhin du mngon sum kho na'o/_/gcig dang du ma'i rang bzhin dang bral bar gzung mod kyi/_skye bo dam pa ma yin pa'i bstan bcos mnyan pa la sogs pa 'khrul pa'i rgyu mtshan gyi sgro 'dogs pa nye bar skyed [#]pa kha cig gis gtan la mi phebs kyi/_gzhan dag gis ni gtan la
[\[218b.5\]]phebs na ji ltar mi dmigs pa'i sgo nas gcig dang du ma dang bral ba yang dag par [#]grub/_rnam pa gcig tu na sna tshogs kyi rnam pa la sogs pa'i rtags kyi sgo nas thams cad [#]du gcig pa nyid dang bral ba grub na du ma nyid dang bral ba yang grub pa yin te/_de ni de'i tshogs 'di [#]bdag nyid
[\[218b.6\]]yin pa'i phyir ro/_/gcig dang du ma nyid dag gis ni rnam pa thams cad la khyab ste/_de dag ni phan tshun spangs te gnas pa'i mtshan nyid yin pa'i phyir ro/_/'di ltar skye bo tha snyad du bum pa la sogs pa yul la sogs pa yongs su chad pa dang 'brel pa zla med par gyur pa/_gcig tu
[\[218b.7\]]tha snyad gdags su rung ba yongs su gcod pa na de las bzlog pa zla dang bcas pa la sogs pa'i ngo bo rnam par bcad nas yongs su gcod la/_de bzhin du rdzas kyi rigs du ma'i tshogs dngos po du mar tha snyad gdags su rung ba yongs su gcod pa na yang de las bzlog pa zla med pa'i [#]rnam par bcad nas
[\[219a\]]
[\[219a.1\]]yongs su gcod do/_/gang zhig yongs su gcod pa gang rnam par bcad [#]pa med na med pa de gnyis ni phan tshun spangs te gnas pa'i mtshan nyid yin no/_/gang dag phan tshun spangs te gnas pa'i mtshan nyid gang [#]yin pa de dag ni rnam pa thams cad la khyab par byed pa dag yin no/_/gang
[\[219a.2\]]dag rnam pa thams cad la khyab par byed pa de dag ni phung po gzhan sel bar byed pa [#]dag yin te/_dper na lus can dang lus can ma yin pa la sogs pa'i bye brag dag lta bu'o/_/gcig pa nyid dang du ma dag nyid [#]kyang de dang 'dra la khyab par byed pa log pas kyang khyab par bya ba ldog par nges pas
[\[219a.3\]]de'i phyir gtan tshigs mi mthun pa'i phyogs las ldog pa la the tshom za ba ma yin te/_phung po gzhan mi srid pa'i phyir ro/_/des na gang la la dag na re khyab par bya ba dang khyab par byed pa'i dngos po rang la ma grub pa'i phyir gtan tshigs ma grub pa yin no/_/de bzhin du chos can gang kho na
[\[219a.4\]]la [#]khyab par bya ba'i dngos po grub pa de [#]kho na la khyab par byed pa log pas khyab par bya ba la [#]ldog par ma grub bo zhes zer ba de dag thams cad la lan btab pa kho na yin no/_/'di ltar khyab par bya ba dang khyab par byed pa'i dngos po la sogs pa thams cad ni kun rdzob kyi bden pa la brten nas
[\[219a.5\]]phyir gzhag go zhes sngar bstan zin to/_/khyab par byed pa nye na gdon mi za bar khyab par bya ba bye brag rtogs pa yang ma yin no zhes de yang sngar bstan pa nyid do/_/de'i phyir tha snyad kyi sgo nas gcig dang du ma'i ngo bo dag gis ngo bo nyid dang bcas pa tsam la khyab mod kyi/_'on kyang de las don
[\[219a.6\]]dam pa [#]pa'i ngo bo nyid du nges pa ni ma yin te/_bum pa la sogs pa gcig dang du ma'i rang bzhin can kun rdzob pa yang snang ba'i phyir ro/_/khyad par du na khyab par byed pa dang khyab par bya ba'i dngos po 'grub pa ni tha snyad pa'i chos can la brten pa yin la/_khyab par byed pa ldog pa ni don
[\[219a.7\]]dam pa la brten par [#]rtsod pa'i gzhir gyur pa'i chos can thams cad la spyir sgrub pa'i phyir 'di gnyis chos can gcig la brten pa nyid lta ga la yin/_chos can gcig la brten pa nyid yin du chug na yang /_'on kyang ltos pas tha dad pa'i phyir nyes pa med pa kho na ste/_'di ltar khyab par byed pa dang
[\[219b\]]
[\[219b.1\]]khyab par bya ba'i dngos po grub pa ni tha snyad kyi bden pa la brten pa yin la/_khyab par byed pa ldog pa ni don dam pa'i bden pa la brten pa nyid [#]yin pas 'gal re skan/_gang yang bsgrub [#]par bya ba dang sgrub pa dag ci med par dgag pa'i ngo bo zhig yin nam/_'on te ma yin pa'i ngo bo
[\[219b.2\]]yin/_phyogs dang po ltar yin na ni de gnyis go bar bya ba dang go bar byed pa nyid du 'thad pa ma yin te/_ngo bo med pa'i phyir dang /_'brel pa med pa'i phyir dang /_'thad [#]pa med pa'i phyir ro/_/nye bar brjod pa thams cad dang bral ba'i mtshan nyid gang yin pa de ni cung zad go bar yang [#]mi
[\[219b.3\]]byed la/_go bar yang mi 'gyur te/dper na rta'i rwa lta bu'o/_/ji skad bshad pa'i bsgrub par bya ba dang sgrub pa dag kyang nye bar brjod pa thams cad dang bral ba'i mtshan nyid yin no/_/gang dag phan tshun 'brel ba med pa de dag kyang go bar bya ba dang go bar byed pa'i ngo bo ma yin te/_dper
[\[219b.4\]]na ri gangs can dang 'bigs byed dag lta bu'o/_/bsgrub par bya ba dang sgrub par byed pa [#]dag kyang phan tshun 'brel pa med pa yin no/_/gang dang gang zhig tha dad pa med pa'i ngo bo dag la yang go bar bya ba dang go bar byed pa'i dngos po med de/_dper na shing dang shing [#]ljon pa dag lta bu'o/_/_
[\[219b.5\]]bsgrub par bya ba dang sgrub par byed pa dag kyang tha dad pa med pa yin no/_/'on te ma yin pa'i ngo bo zhes bya ba'i phyogs yin na ni/_de'i tshe gcig dang du ma'i rang bzhin dang bral ba dngos po'i ngo bo don byed par rung bar khas blangs par 'gyur bas mi 'dod par 'gyur ba ma yin no zhes smras pa
[\[219b.6\]]de yang rigs pa ma yin te/_rnam par rtog pa 'di ni gzhan gyis kun brtags pa dbang phyug la sogs pa dgag pa la yang thams cad du mtshungs pa nyid do/_/'di ltar dbang phyug la sogs pa de ni gdon mi za bar khyab par byed pa'i chos bkag pa kho nas dgag par bya dgos te/_shin tu
[\[219b.7\]]lkog tu gyur pa de mngon sum du dgag par mi nus pa'i phyir ro/_/de'i phyir klan ka thams cad der yang ci ste 'byung bar mi 'gyur/_gang yang /_de ni gcig na yul min la/_/tha dad rdul du du ma'ang min/_/zhes bya ba dang /_de bzhin du/_dngos rnams gang du rnam [#]dpyad na/_/de yi ngo bor yang
[\[220a\]]
[\[220a.1\]]dag med[#]/_gang gi phyir na de dag la/_/gcig dang du ma'i ngo bo med/_/ces bya ba la sogs pas phyi'i don la sogs pa kun brtags pa 'gog pa de la yang klan ka 'di ci ste 'byung bar mi 'gyur/_gal te yang ngo bo nyid med pa la go bar byed pa nyid med na de'i tshe rta'i rwa
[\[220a.2\]]go bar byed pa ma yin pa nyid kyang ci ste nye bar dgod/_khyod kyi nye bar brjod pa thams cad dang bral ba'i mtshan nyid gang yin pa de ni cung zad kyang go bar mi byed ces bya ba la sogs pa'i sbyor ba de nyid la yang bsgrub par bya ba dang /_sgrub par byed pa dgag pa'i ngo bo dag ji ltar go bar bya ba dang /_
[\[220a.3\]]go bar byed pa'i dngos po yin/_de lta bas na sbyor ba 'di [#]mtshon cha'i thabs bslab pa [#]nyes par byed pa bzhin du rang la gnod par byed pa nye bar bkod pa 'ba' zhig tu zad pas sbyor ba la te por mkhas pa yang ma yin no/_/thams cad kyi dngos po thams cad rtag tu gtan la 'bebs par thal
[\[220a.4\]]bar 'gyur ba'i phyir rtags dngos por gyur pa kho na go bar byed pa nyid du ni su yang mi 'dod de/_gdon mi za bar gang yang rung ba la rtags gang yang rung ba bzhin [#]go bar byed par gnas pa'i phyir ro/_/de lta bas na rtags [#]nges pa kho na mngon sum du go bar byed pa yin te/_
[\[220a.5\]]bsgrub par bya ba'i rnam pa la nges pa skyed pa'i [#]phyir ro/_/rtags ni nye bar 'dogs pa'i sgo kho na nas go bar byed par gzhag go zhes bya bar rig ste/_des na rtags ngo bo nyid [#]med pa yin yang de'i rnam par nges pa ni 'dod pa'i bsgrub par bya ba'i rnam pa gtan la 'bebs pa skye ba'i rgyu yin pa'i
[\[220a.6\]]phyir go bar byed pa nyid du nye bar brtags pas nyes pa med do/_/thams cad du rtags dngos por gyur pa kho na dgod pa yang ma yin te/_nam mkha' la sogs pa dgag pa la rtags nyid brtags pa kho na yin no zhes sngar bstan zin pa'i phyir ro/_/gang yang 'brel pa med pa'i phyir ro zhes
[\[220a.7\]]smras pa gang yin pa de la yang gal te 'brel pa [#]dngos por gyur pa zhig gtan tshigs nyid du brjod par 'dod na ni de'i tshe gtan tshigs ma nges pa ma [#]yin te/_dngos po la yang la lar de lta bu'i 'brel pa ma grub pa'i phyir ro/_/de ni gzhan dag gis gnyis la brten pa nyid dang /_ngo bo nyid
[\[220b\]]
[\[220b.1\]]phan tshun 'byar ba'i rgyu can nyid du nye bar brtags pa'i phyir la/_grub zin pa gnyis ni ngo bo nyid phan tshun 'byar bar 'thad pa yang ma yin te/_rang gi ngo bo nyid la [#]gnas pa'i phyir ro/_/'byar na ni gnyi ga gcig pu nyid du 'gyur te/_de ni 'gal lo/_/gcig pa [#]nyid yin na ni 'di
[\[220b.2\]]gnyis la brten par mi 'gyur ro/_/de la [#]'brel pa can dag las don gzhan yin na ni rang gi ngo bo nyid la gnas pa'i phyir ji ltar 'brel ba'i ngo bo nyid yin/_don gzhan ma yin pa nyid yin na ni 'brel pa can tsam du zad pa'i phyir 'brel pa brtags pa kho na yin par 'gyur gyi dngos po
[\[220b.3\]]ni ma yin no/_/'brel pa de las byung ba'i mtshan nyid du brjod pa gang yin pa de yang brtags pa kho na yin te/_rgyu dang 'bras bu dag cig car mi srid pa'i phyir ro/_/mi nye ba dag la ni 'brel pa yod pa ma yin no/_/gzhan yang [#]gang gi tshe 'bras bu yongs su grub pa'i ngo bo yin pa de'i tshe
[\[220b.4\]]de ltos pa med pa nyid kyis gzhan la rag [#]ma las pa kho na yin pas gang dang yang 'brel pa med do/_/de yongs su ma grub pa nyid yin na yang rang gi rgyu dang 'brel pa can yin [#]pa'i dus na mi nye ba'i phyir de dang 'brel ba med do/_/de lta bas na rtog pa kho nas dngos po rnams sbyor bar
[\[220b.5\]]byed de/_rang gi rgyu las grub pa'i phyir/_/'bras bu rag las med na yang /_/grub pa gzhan rag ma las pa'ang /_/'bras bu rang gi rgyu dag las/_/rtog [#]pa yis ni 'brel bar byed/_/'bras min ji ltar yang ci zhig_/ces kyang bshad do/_/de'i bdag nyid kyi mtshan nyid kyi [#]'brel pa
[\[220b.6\]]yang yang dag pa pa ma yin te/_de ni gnyis la [#]brten pa'i phyir la/_de'i bdag nyid yin na yang gnyis nyid mi rung ba'i phyir ro/_/gnyis nyid med na yang 'brel ba can dag med pa'i phyir gang zhig gang dang 'brel ba yin/_de lta bas na 'brel pa thams cad rtog pas bkod pa'i bdag nyid yin
[\[220b.7\]]pa'i phyir dngos po med pa la 'jug na yang nyams pa med pa nyid pas gtan tshigs ma grub pa nyid do/_/gzhan yang gal te 'brel ba med pa kho na yin na ni ji ltar tha dad pa med pa'i phyir zhes gtan tshigs gzhan smos par byed/_tha dad pa med pa nyid yin na ni de'i bdag nyid kyi 'brel pa
[\[221a\]]
[\[221a.1\]]kho na bstan par gyur to/_/gal te dngos po kho na la de'i bdag nyid kyi 'brel pa yin gyi gzhan la ni ma yin no zhe na/_de ni rigs pa ma yin te/_de'i bdag nyid ni tha dad pa med pa'i rnam grangs yin pa'i phyir la/_de ni ngo bo nyid med pa dag kyang bdag med pa nyid du mtshungs
[\[221a.2\]]pas 'gal ba med pa kho na'o/_/de lta ma yin na tha dad pa med pa'i phyir zhes bya ba yang brjod par mi bya bar 'gyur ro/_/de la tha dad pa med pa'i phyir zhes bya ba'i gtan tshigs 'di gal te don dam pa'i dbang du byas nas brjod na ni de'i tshe ma nges pa yin te/_byas pa dang mi rtag pa lta bu
[\[221a.3\]]don dam par tha dad pa med pa yin yang go bar bya ba dang go bar byed pa'i dngos po mthong ba'i phyir ro/_/'on te tha snyad du yang 'di la tha dad pa med do zhes bya bar 'dod na ni de ma grub ste/_ldog pa'i bye brag gis nye bar brtags pa'i tha dad pa yod pa'i phyir ro/_/'di ltar sgra la sogs pa'i chos
[\[221a.4\]]can byas pa ma yin pa la sogs pa las log pa nyid du nges pa na/_rtag pa la sogs pa las log par nges par 'gyur bas yang dag par tha dad pa med kyang ldog pa'i bye brag la ltos nas byas pa nyid dang /_mi rtag pa nyid dag tha dad par rnam par gzhag par nye bar brtags te go bar bya
[\[221a.5\]]ba dang /_go bar byed pa'i dngos po rnam par gzhag go/_/de bzhin du dngos po rnams yang dag par na gzugs brnyan la sogs pa bzhin du gcig dang du ma'i rang bzhin las ldog pa na don dam pa pa'i ngo bo nyid las kyang ldog par nges pas de'i phyir ldog pa'i bye brag la ltos pas byas
[\[221a.6\]]pa'i tha dad pa yod pa'i phyir go bar bya ba dang /_go bar byed pa'i dngos por 'gyur ro/_/yang ji ltar dngos po rtag pa don byed pa'i nus pa las log pa nyid kyis dngos po'i ngo bo nyid las log pa nyid du sgrub pa ltar gzhan la yang de dang 'dra bas 'gal ba med pa nyid do/_/gang yang gal te
[\[221a.7\]]'di gnyis kyis tha dad pa [#]ldog pa'i bye brag gis byas pa zhig yin na de'i tshe dngos po nyid du 'gyur te/_sngon po dang ser po'i bdag nyid [#]lta bu'o zhes smras pa de yang 'brel pa med de/_byas pa dang mi rtag pa nyid la sogs pas ma nges pa'i phyir ro/_/byas pa nyid dang mi rtag pa nyid dag
[\[221b\]]
[\[221b.1\]]gis tha dad pa ldog pas byas zhes te/_'di tsam gyis de gnyis dngos por ni mi 'gyur ro/_/ji ltar rtag pa'i dngos po dag [#]la don byed pa'i nus pa dang bral ba dang /_ngo bo nyid med pa ldog pas byas pa'i bye brag yod kyang dngos po nyid du mi 'gyur ba ltar gzhan la yang de dang 'dra bas
[\[221b.2\]]'di ni gyi na'o/_/gang yang sngon po dang ser po'i bdag nyid dag lta bu'o zhes dpe de [#]nyid du smras pa de yang don dam pa pa'i dngos po'i ngo bo nyid du ma grub pa'i phyir rigs pa ma yin pa nyid do/_/gang yang ma yin pa'i phyogs la nyes pa smras pa de yang rigs pa ma yin pa kho na ste/_ma yin pa'i
[\[221b.3\]]tshul du brjod ces te/_'di tsam gyis ni 'ga' yang gang du [#]yang don dam pa pa'i dngos po nyid du ma grub ste/_nam mkha' la sogs pa brtags pa lus can ma yin pa la sogs pa'i tshig tu brjod kyang dngos po med pa'i phyir rigs pa ma yin pa nyid do[#]/_/de la blo la yod pa'i chos can sngar
[\[221b.4\]]bshad pa gang yin pa de yang ma yin pa'i tshul gyis de skad du [#]brjod mod kyi/_'on kyang 'di yang dag pa pa'i dngos po nyid du rigs pa dang ldan pa ma yin no/_/dngos po yod par smra ba rnams la yang gang gis na grub pa sgrub pa nyid du 'gyur ba gcig dang du ma'i rang bzhin dang bral ba'i dngos
[\[221b.5\]]po yang dag pa de ni cung zad kyang med de/_de ni rtog pa'i yul yang ma yin pa'i phyir dang /_gcig dang du ma dag gis kyang rang bzhin thams cad la khyab par sngar bsgrub [#]pa'i phyir ro/_/don dam par ngo bo nyid med pa sgyu ma la sogs pa dang khyad par med pa de lta bu la yang dngos po zhes
[\[221b.6\]]ming du 'dogs na ni cung zad kyang gnod pa med de/_khyed gnyis [#]la khas blangs pa'i phyogs nyams pa'i sgo nas gnod pa 'ba' zhig tu zad de/_de'i phyir gtan tshigs ma nges pa nyid ma yin no/_/'gal ba nyid kyang ma yin te/_gzugs brnyan la sogs pa mthun pa'i phyogs la yod pa'i
[\[221b.7\]]phyir ro/_/gzugs brnyan la sogs pa'i dngos po ni gcig dang du ma'i rang bzhin don dam pa par rung ba ma yin te/_de yang yang dag par na shes pa dang shes bya'i ngo bo nyid du yang dag par ma grub bo zhes sngar bstan zin to/_/'di ltar gcig dang du ma'i rang bzhin dang bral ba'i mtshan nyid
[\[222a\]]
[\[222a.1\]]kyi gtan tshigs bdag med par bsgrubs [#]pa ltar chos can dngos po med pa yang de dang 'dra bas chos can las bzlog pa bsgrub [#]pa'i phyir gtan tshigs 'gal ba yin no zhes smras pa gang yin pa de ni gcig tu tshad mas mngon par mi shes pa nyid 'ba' zhig tu zad de/_gal
[\[222a.2\]]te chos can dngos po'i ngo bor bsgrub [#]par 'dod par 'gyur na ni de'i tshe de las ldog pa sgrub pa'i phyir gtan tshigs 'gal bar yang 'gyur ba zhig na/_gang gi tshe de ngo bo nyid med pa nyid du grub pa la [#]sgrub par byed pa de'i tshe ji ltar rgol ba'i 'dod pa grub [#]kyang gtan tshigs 'gal ba nyid du 'gyur/_rang
[\[222a.3\]]bzhin med pa nyid du sgrub pa la ni dngos po'i ngo bo chos can nyid du yang mi 'gyur te/_rjes su mthun pa ma yin pa'i phyir ro zhes sngar bstan zin to/_/de'i phyir bsgrub par bya ba dang sgrub pas [#]ji skad bshad pa la chos can dngos por gyur pa ma yin pa kho nar 'dod pa'i phyir 'di ltar gtan tshigs de
[\[222a.4\]]las bzlog pa bsgrub pa nyid yin/_dngos po'i ngo bo nyid du sgrub pa la ni de las [#]bzlog pa sgrub par 'gyur ro/_/'di'i ji ltar gtan tshigs 'di bdag med pa sgrub par byed pa ltar chos can dngos po med pa yang de dang 'dra'o zhes brjod pa 'di yang 'brel pa med pa yin te/_bdag med pa dang
[\[222a.5\]]dngos po med pa dag la ni gang gis ni [#]chos gnyis grub par brjod pas gtan tshigs 'gal ba nyid du brjod par 'gyur ba ldog pas kyang phan tshun tha dad pa yod pa ma yin te/_de gnyis ni rnam grangs kyi ngo bo yin pa'i phyir ro/_/de'i phyir ji ltar bdag med pa sgrub par byed pa de bzhin du bdag med
[\[222a.6\]]pa sgrub par byed do zhes smras par 'gyur te/_mngon par brjod pa la mkhas pa de lta bu lta [#]su zhig la yod par 'gyur/_de lta bas na chos thams cad don dam par ngo bo nyid [#]med pa nyid du grub pa kho na yin no/_/gtan tshigs 'di ni bcom ldan 'das nyid kyis bka' stsal te/_dper na me
[\[222a.7\]]long ngos la ni/_/gcig dang gzhan nyid spangs pa'i gzugs/_/snang yang de na yod min ltar/_/dngos la ngo bo nyid de bzhin/_/zhes bshad pa gang yin pa'o/_/de'i phyir rang bzhin med par bsgrub par bya ba la gtan tshigs cung zad kyang med do zhes smras pa gang yin pa de yang lan btab
[\[222b\]]
[\[222b.1\]]pa yin no/_/gang yang gal te rnam par shes pa yang chos gzhan bzhin du ngo bo nyid med pa yin na de'i tshe de yang brdzun pa'i phyir rnal 'byor pa rnams kyis de las gzhan pa'i chos bzhin du spong bar byed par 'gyur ro/_/de byed na ni rnal 'byor ba yang med/_rnal 'byor pa'i shes pa yang
[\[222b.2\]]med/_des de kho na nyid [#]rtogs pa'ang med/_sangs rgyas bcom ldan 'das rnams kyi [#]mi gnas pa'i mya ngan las 'das pa yang med/_rnam pa thams cad mkhyen pa'i ye shes kyang med de/_de'i phyir rnam par gzhag pa thams cad zhig par 'gyur zhes bya ba la sogs pa smras pa de yang
[\[222b.3\]]rigs pa ma yin te/_gal te thal ba 'di de las bden par mngon par zhen pa spong ba'i sgo nas [#]spong ba yin par brjod pa yin na ni dga' dgur brjod la rag go/_/de ltar 'dod pa'i phyir thal ba ni [#]ma yin pa nyid de/_de'i mtshan nyid ni mi 'dod par byed pa yin pa'i phyir ro/_/'on te thal ba
[\[222b.4\]]rnam pa thams cad du yongs su 'dor ba yin par brjod na ni de'i tshe gtan tshigs ma nges pa nyid yin te/_bsgrub par bya ba las bzlog pa gnod pa can gyi tshad ma med pa'i phyir ro/_/brdzun zhes te de rnam pa thams cad du spang bar bya'o zhes bya ba [#]'di la rgyu ci yang med de/_sgyu ma brdzun pa nyid
[\[222b.5\]]yin yang dgos pa'i dbang gis sgyu ma mkhan rnams bzhin du brten pa'i phyir ro/_/brdzun pa gang dag nam yang rang dang gzhan gyi don du nye bar sbyor bar mi 'gyur ba de dag ni rnal 'byor pa rnams kyis thams cad du yongs su dor ba'i mtshan nyid kyi spang bar brjod do zhes bya bar rigs kyi/_gang
[\[222b.6\]]dag mngon sum mam/_brgyud pas rang dang gzhan la dgos pa'i yon tan can de dag snying brtse ba chen po can gzhan la phan pa bskyed [#]pa'i thabs thob pa rnams kyis ji ltar dus thams cad du yongs su spong bar 'gyur/_de lta bas na zhing yongs su dag pa dang gzugs kyi sku sprul pa la
[\[222b.7\]]sogs pa gang cung zad gzhan la dgos pa nyid du 'gyur ba de thams cad ni bcom ldan 'das rnams kyis phyin ci log spangs pa'i sgo nas spangs kyang 'khor ba ji srid par mi ldog pa nyid de/_de dag gis sgyu ma mkhan bzhin du thams cad brdzun pa nyid du thugs su chud kyang /_gzhan la phan
[\[223a\]]
[\[223a.1\]]pa'i thabs yin pa'i phyir rnam par mi 'dor ro/_/'di dag la phyin ci log la chags pa yang med de/_yang dag pa ji lta ba bzhin rtogs pa'i phyir ro/_/de skad du 'phags pa chos yang dag par sdud pa las kyang /_dper na sgyu ma'i mkhan po 'ga'/_/sgyu ma thar
[\[223a.2\]]par bya phyir brtson/_/gang phyir dpe [#]'di sngon shes pas/_/sgyu ma la ni 'di mi chags/_/de bzhin srid gsum sgyu ma ltar/_/rdzogs pa'i byang chub mkhas pas mkhyen/_/'gro ba'i don du go bgos te/_/'gro ba snga nas mkhyen pa yin/_/zhes gsungs so/_/dngos po nyid kho na blang
[\[223a.3\]]ba'i rgyu yang ma yin la/_dngos po med pa nyid yongs su dor ba'i rgyu yang ma yin te/_'di ltar nyan thos dngos po'i 'du shes can rnams kyang bden pa dang po gnyis ni rnam par spong la/_bden pa gsum pa ni dngos po med kyang len to/_/rnal 'byor pa thugs rjes non pa'i yid kyis gzhan gyi
[\[223a.4\]]don gyi ched du glang po che la sogs pa brdzun pa sprul pa yang rnam pa sna tshogs bsgrub bo/_/de la snying brtse ba chen pos [#]gzhan gyi dbang gis gzhan la phan pa dang bde ba ma lus pa'i thabs byas pa/_shes rab kyi snang ba phul du phyin pas kun tu rmongs pa'i mun pa ma lus par bsal ba/_gzhan
[\[223a.5\]]la phan par bzhed pa'i blo gros dang ldan pa rnams ni phyin ci log ma lus par [#]spangs kyang sngon gyi smon lam gyi dbang gis sems can dang /_las dang /_nyon mongs pa dang /_nam mkha'i mthar thug pa ji tsam par gnas par 'dod pa kho na'o/_/'di ltar dngos po thams cad don dam par ngo bo
[\[223a.6\]]nyid med pa kho na yin yang sgyu ma bzhin du rang gi rgyu dang rkyen tshogs pa'i gzhan gyi dbang kho na las 'byung ngo /_/rgyu dang ldan pa zhes [#]de dag dngos po yod par 'gyur ba ni ma yin te/_rjes su 'gro ba ma grub pa'i phyir dang /_sgyu ma la sogs pas kyang 'khrul pa'i phyir ro/_/brdzun pa yang gang
[\[223a.7\]]zhig la rang dang 'tsham pa'i rgyu rgyud pa med [#]pa de ni tha snyad du yang 'byung ba med do zhes sngar bshad zin to/_/de'i phyir ji ltar sgyu ma la sogs pa rang gi rgyu tshogs pa'i gzhan gyi dbang gis 'byung ba de bzhin du rnal 'byor pa rnams kyi ye shes la sogs pa'i sgyu ma ma brtags na dga' ba dag
[\[223b\]]
[\[223b.1\]]kyang 'byung ba kho na'o/_/de la rnal 'byor pa'i ye shes la sogs pa'i sgyu ma'i rgyu ni bsod nams dang ye shes kyi tshogs kyi [#]bdag nyid ji lta ba'i rjes su mthun pa yin no/_/bcom ldan 'das rnams kyis mi gnas pa'i mya ngan las [#]'das pa'i rgyu ni mdor na thugs brtse ba dang /_shes rab
[\[223b.2\]]dag yin te/_de dag thugs brtse bas ni mya ngan las 'das pa de gcig pu zhi bar thugs su chud kyang nyan thos la sogs pa bzhin du mngon sum du mi mdzad do/_/shes rab kyis ni kun nas nyon mongs pa ma lus pa'i rgyu kun tu rmongs pa'i go skabs thag bsrings pa'i phyir 'khor bar gtogs
[\[223b.3\]]pa'i nyes pa'i dri mas ma sbags pa'i sgo nas 'khor bar mi ltung bas 'di dag [#]gnyi ga la mi gnas par grub pa kho na'o/_/de nyid kyi phyir thabs dang shes rab zung du 'brel par rgyu ba ni mi gnas pa'i mya ngan las 'das pa'i rgyu yin pa'i phyir byang chub sems dpa' rnams kyi lam zhes bya ste/_de
[\[223b.4\]]dang bral ba rnams nyan thos la sogs pa'i sar ltung ba'i phyir te/_ji skad du shA ri'i bu gzhan yang byang chub sems dpa' rnams kyi lam stong pa nyid dang mtshan ma med pa yod de/_shes rab kyi pha rol tu phyin pa dang bral ba thabs la [#]mkhas pas yongs su ma zin pa de dag ni yang dag pa'i
[\[223b.5\]]mtha' mngon sum du byas na nyan thos sam/_rang sangs rgyas su 'gyur ro zhes gsungs pa lta bu'o/_/snang ba dang bcas pa'i ye shes la sogs pas ni [#]'jig rten ji lta ba bzhin du gzigs te/_de yang 'di ltar rnal 'byor pa'i ting nge 'dzin mthu bsam gyis mi khyab pa dang ldan pa'i
[\[223b.6\]]phyir dngos po'i rigs ji ltar snang ba ma lus pa lag mthil du skyu ru ra'i 'bru bzhag pa bzhin du don dam pa dang kun rdzob kyi bden pa'i rnam par rnam pa thams cad mngon sum kho nar thugs su chud do/_/de'i phyir bcom ldan 'das kyis rnam pa thams cad mkhyen pa'i ye shes su rnam par
[\[223b.7\]]gzhag go/_/rnal 'byor pa rnams kyis [#]'jig rten las 'das pa'i ye shes dam pa spros pa thams cad dang bral ba/_chos ma lus pa snang ba med pa/_yang dag pa'i don bsgom pa rab kyi mtha' las skyes pa gang yin pa des ni de kho na nyid thugs su chud par 'gyur bar sprul pa bzhin du [#]tha
[\[224a\]]
[\[224a.1\]]snyad du thams cad yod pa'i phyir dngos po'i rigs ji ltar thams cad mkhyen pa [#]la sogs pa'i rnam par [#]gzhag pa zhig pa med de don dam par ni ma yin no/_/de nyid kyi phyir bcom ldan 'das ma las/_bcom ldan 'das gal te chos thams cad sprul pa lta bu lags
[\[224a.2\]]na de bzhin gshegs pa dang sprul pa [#]yang khyad par ci mchis/_bcom ldan 'das kyis bka' stsal pa/_khyad par ci yang med de/_de ci'i phyir zhe na/_de bzhin gshegs pa phrin las mdzad pa gang yin pa de sprul pa yang byed de/_de bzhin gshegs pa yongs su mya ngan las 'das
[\[224a.3\]]kyang de bzhin gshegs pa'i sprul pa la sogs pa [#]byed do/_/sprul pa la ni 'byung ba'am/_yongs su mya ngan las 'das pa 'ga' yang med do/_/de ltar na byang chub sems dpa' chos thams cad sprul pa lta bur mos par byas te/_shes rab kyi pha rol tu phyin pa la spyad par bya'o
[\[224a.4\]]zhes bshad do/_/gang yang gzugs la sogs pa ni yul dang dus dang gnas skabs tha dad pa'i sgo nas mngon sum du gsal rab tu snang ba'i phyir ngo bo nyid dang bcas par nges te/_de'i phyir re zhig dang por dam bcas pa la mngon sum gyi gnod pa yin no zhes smras pa [#]de yang rigs
[\[224a.5\]]pa ma yin te/_yul dang dus la sogs pa tha dad pa'i sgo nas snang ba tsam kho nas ni mngon sum nyid du rigs pa ma yin te/_rmi lam la sogs pa na yang de ltar snang ba'i phyir ro/_/dngos po rnams ni don dam par ngo bo nyid med par sgrub par 'dod la/_don dam pa pa'i ngo bo nyid ni mngon
[\[224a.6\]]sum du ma grub po zhes sngar bstan zin to/_/gzhan yang gal te nor ba'i mngon sum la snang ba'i phyir [#]zhes te/_mngon sum gyis gnod par 'dod na ni de gnod pa ma yin pa nyid de[#]/_'di rab rib can la sogs pa'i mngon sum gyis mig lam du gnas pas dmigs pa zla ba gcig la sogs pa
[\[224a.7\]]la gnod par ni rigs pa ma yin no/_/'on te ma 'khrul pa'i mngon sum la snang ba'i phyir zhes bya bar 'dod na de ni ma grub pa yin te/_tshu rol mthong ba rnams kyi mngon sum ni de kho na nyid kyi don la ma 'khrul pa med do zhes sngar bstan zin to/_/bcom ldan 'das kyis kyang /_mig dang rna ba sna yang
[\[224b\]]
[\[224b.1\]]tshad ma min/_/lce dang lus dang sems kyang tshad ma min/_/gal te dbang po 'di dag tshad yin na/_/'phags pa'i lam gyis su la ci zhig bya/_/'di ltar dbang po 'di dag tshad min [#]te/_/ngo bo nyid kyis bems [#]po lung ma bstan/_/de phyir mya ngan 'das pa'i lam 'dod gang /_/des ni 'phags
[\[224b.2\]]pa'i lam gyis bya ba byos/_/zhes bshad do/_/de lta bas na/_de bzhin gshegs pa'i mngon sum nyid 'ba' zhig don dam pa la ma 'khrul pa yin no/_/de dag gis ni yang dag pa'i dngos po cung zad kyang ma dmigs te/_ji skad du rab 'byor 'di ltar skyes bu rmongs pa long ba mig med pa
[\[224b.3\]]de dag ni/_gzugs dang /_tshor ba dang /_'du shes dang /_'du byed dang /_rnam par shes pa nas/_rnam pa thams cad mkhyen pa nyid kyi ye shes kyi bar gang /_de bzhin gshegs pa'i spyan lngas ma dmigs pa de la yod par 'dod do zhes bya ba rgyas par gsungs pa lta bu'o/_/gang yang
[\[224b.4\]]dam bcas pa la rjes su dpag pas gnod pa yang yin no zhes smras pa de yang rigs pa ma yin te/_rjes su dpag pa las dngos po'i ngo bo nyid yang dag [#]pa ni cung zad kyang ma grub ste/_tshad mas gnod pa yin no zhes sngar bstan zin to/_/'jig rten na du ba la sogs pa'i rtags las/_me
[\[224b.5\]]la sogs par nges pa gang yin pa de yang mi la sogs pa yang dag pa pa'i yul yang ma yin te/_rmi lam na yang nges pa [#]de lta bu srid pa'i phyir te/_yang dag pa pa'i [#]me dang du ba la sogs pa sngar bkag pas gang yang med pa'i phyir dang /_dngos po [#]kun rdzob pa sgyu ma bzhin du rgyu dang rkyen la
[\[224b.6\]]ltos pa yang yod pa'i phyir ro/_/de'i phyir res 'ga' ba nyid mi [#]'gal ba kho na ste/_gang dag dngos po rnams rgyu med pa kho nar skye bar khas len pa de dag la res 'ga' ba nyid 'gal gyi/_skye ba rgyu dang bcas par smra ba rnams la ni ma yin no/_/don dam par ni skye ba med pa'i phyir res 'ga'
[\[224b.7\]]ba nyid ma grub pa kho na'o/_/gang yang sum cu rtsa gsum pa'i grong khyer gang dag yin pa zhes bya ba la sogs pa smras pa de yang mi 'gal ba kho na ste/_tha snyad du thams cad yod pa'i phyir ro/_/dngos po rnams rus sbal gyi spu la sogs pa bzhin du gtan med pa'i ngo bor dam bca' ba [#]ni
[\[225a\]]
[\[225a.1\]]ma yin no[#]/_/'o na ci zhe na/_sgyu ma dang rmi lam la sogs pa'i ngo bo nyid lta bu ste/_de bzhin du bcom ldan 'das kyis kyang /_blo gros chen po byang chub sems dpa' chos thams cad ngo bo nyid med pa'o zhes dam bca' bar mi bya'o/_/'o na ci zhe na/_blo gros chen po
[\[225a.2\]]snang ba dang mi snang ba'i mtshan nyid kyi phyir byang chub sems dpa' chos thams cad sgyu ma dang rmi lam lta bur bstan par bya'o zhes gsungs so/_/de la mdo'i don ni 'di snang ba'i mtshan nyid ni tha snyad du'o/_/mi snang ba'i mtshan nyid ni don dam pa kho na'o zhes bya bar mngon no/_/de [#]yang /_kun rdzob tu ni
[\[225a.3\]]thams cad yod/_/dam pa'i don du yod ma yin/_/chos rnams ngo bo nyid med pa/_/dam pa'i don du nye bar bstan/_/ces gsungs so/_/de'i phyir bcom ldan 'das kyis chos thams cad tha snyad la brten te bshad pas 'gal ba med do/_/de skad du bcom ldan 'das ma las kyang yang
[\[225a.4\]]byang chub sems dpa' sems dpa' chen po ni 'jig rten gyi brtags pa la brten nas bla na med pa yang dag par rdzogs pa'i byang chub mngon par rdzogs par 'tshang rgya'i/_don dam par ni gang byang chub par bya ba'i phyir spyod par 'gyur ba gzugs sam/_tshor ba'am/_'du shes sam/_'du
[\[225a.5\]]byed dam/_rnam par shes pa yang cung zad kyang yod pa ma yin la/_de bzhin du khams bco brgyad dang /_reg pa drug dang /_tshor ba drug dang /_khams drug dang /_rten cing 'brel par 'byung ba'i yan lag bcu gnyis [#]dang /_pha rol tu phyin pa dang /_stong pa nyid dang /_dran pa nye bar gzhag
[\[225a.6\]]pa rnams dang /_yang dag par spong ba rnams dang /_rdzu 'phrul gyi rkang pa rnams dang /_dbang po rnams dang /_stobs rnams dang /_byang chub kyi yan lag rnams dang /_'phags pa'i lam yan lag brgyad pa dang /_bden pa rnams dang /_bsam gtan rnams [#]dang /_tshad med pa
[\[225a.7\]]rnams [#]dang /_gzugs med pa rnams dang /_rnam par thar pa'i sgo rnams dang /_mthar gyis gnas pa'i snyoms par 'jug pa rnams dang /_mngon par shes pa rnams [#]dang /_ting nge 'dzin dang /_gzungs kyi sgo rnams dang /_de bzhin gshegs pa'i stobs rnams dang /_so so yang
[\[225b\]]
[\[225b.1\]]dag par rig pa rnams dang /_thugs rje chen po dang /_sangs rgyas kyi chos ma 'dres pa rnams dang /_'bras bu bzhi dang /_lam gyi rnam pa shes pa nyid dang /_bla na med pa yang dag par rdzogs pa'i byang chub kyang med de/_chos 'di dag thams cad ni 'jig rten gyi tha snyad la brten nas brtags [# ]
[\[225b.2\]]kyi/_don dam par [#]ni ma yin no zhes gsungs so/_/gang gzugs nas rnam pa thams cad mkhyen pa'i bar gang yin pa'i chos 'di dag thams cad ni yang dag par ldan pa yang ma yin bral ba yang ma yin te/_gzugs med pa/_bstan du med pa/_thogs pa med pa/_mtshan nyid med pa
[\[225b.3\]]ste/_de dag ni de bzhin gshegs pas sems can rnams gzung ba'i don du 'jig rten gyi tha snyad du brjod pa 'ba' zhig tu zad kyi/_don dam par ni ma yin no zhes gsungs so/_/yang 'jig rten gyi kun rdzob tu thob pa dang /_mngon par rtogs pa dang 'gro ba lnga'i bye brag kyang sngon gyi don
[\[225b.4\]]dam par ni ma yin no/_/don dam par ni las kyang med/_las kyi rnam par smin pa yang med/_kun nas nyon mongs pa yang med/_rnam par byang ba yang med/_skye ba yang med/_'gag pa yang med do zhes gsungs so/_/de'i phyir 'di ltar bcom ldan 'das kyis/_don dam
[\[225b.5\]]par ni kun nas nyon mongs pa dang /_rnam par byang ba la sogs pa 'di thams cad bkag pa'i phyir la/_tha snyad du ni zhal gyis bzhes pas de bzhin du ma bkag pa'i phyir khas blangs pa la gnod pa ma yin no/_/bcom ldan 'das kyis kyang gzhan du ji ltar rmi lam na sbrul mthong
[\[225b.6\]]nas brgyal ba dang de dang bral [#]bzhin du kun nas nyon mongs pa dang /_rnam par byang ba dag brdzun pa kho nar brjod do/_/bden pa bzhi la skur pa 'debs pa'i nyes pa yang med de/_bcom ldan 'das kyis theg pa chen po las gzhan du rnam par bshad pa'i phyir te/_'phags pa tshangs pas zhus
[\[225b.7\]]pa las/_ji skad du sdug bsngal ba dang /[ #]kun 'byung ba dang /_'gog pa dang /_lam ni 'phags pa rnams kyi bden pa ni ma [#]yin no/_/tshangs pa 'on kyang sdug bsngal skye ba med pa gang yin pa 'di ni 'phags pa rnams kyi bden pa yin no/_/kun 'byung kun du 'byung ba [#]med pa gang yin pa
[\[226a\]]
[\[226a.1\]]'di ni 'phags pa rnams kyi bden pa yin no/_/shin tu 'gags pa dag la skye ba med cing 'gags pa med [#]pa gang yin pa 'di ni 'phags pa rnams kyi bden pa yin no/_/chos thams cad gnyis su med par mnyam zhing lam bsgoms pa gang yin pa 'di ni 'phags
[\[226a.2\]]pa rnams kyi bden pa yin no zhes gsungs pa lta bu'o/_/de'i phyir don dam par sdug bsngal la sogs pa'i bden pa yod pa ma yin gyi/_nyan thos rnams kyi dbang du mdzad nas 'khor ba las [#]yid 'byung bar bya ba'i phyir dang /_gang zag la bdag med pa'i de kho na nyid tsam la gzud pa'i phyir la/_
[\[226a.3\]]de mi rtag pa la sogs pa'i ngo bor bstan pa 'ba' zhig tu zad kyi/_bdag med pa gnyi ga bstan pa'i dbang du mdzad pa ni ma yin no zhes bya bar shes par bya'o/_/gang yang bskyed par bya ba dang /_skyed par byed pa'i dngos po'i ngo bo nyid ni gnag rdzi'i chung ma yan chad kyi skye bo la grags pas de'i phyir
[\[226a.4\]]grags pas gnod pa yang yin no zhes smras pa de yang 'brel pa med pa yin te/_don dam [#]pa'i ngo bo nyid la sogs pa skye bo phal pa la ma grags pa'i phyir ro/_/de grags na ni de dag skye bo phal pa nyid du yang mi 'gyur ro/_/rmi lam la sogs pa bzhin du brdzun pa'i ngo bo yang grags par srid pa'i phyir ro/_/_
[\[226a.5\]]grags pa ni mngon sum dang rjes su dpag pa dag las tshad ma gzhan yang ma yin no/_/de'i khongs su 'dus na ni de dang 'gal ba yongs su spangs pas des gnod pa yang yongs su spangs pa yin no/_/gang yang gzhan dag nges pa skyed [#]par 'dod nas gtan tshigs sbyor bar [#]'dod pas de las [#]nges pa skye
[\[226a.6\]]bar khas blangs pa'i phyir rang gi tshig dang 'gal ba yang yin no zhes smras pa de yang mi 'gal ba nyid de/_nges pa bskyed par bya ba'i phyir gtan tshigs sbyor ba [#]yang de las nges pa don dam par skye bar khas blangs par [#]ni mi 'gyur ro/_/'o na ci zhe na/_skyes pa tsam yin gyi/_skye ba'i khyad par ni ma yin no/_/_
[\[226a.7\]]'dir ni don dam pa'i skye ba bkag pas dngos po rnams don dam par ngo bo nyid med par bsgrub [#]par 'dod kyi/_skye ba tsam bkag pas ni ma yin no/_/de'i phyir gtan tshigs las [#]nges pa don dam par skye ba med kyang gzugs las gzugs brnyan bzhin du kun rdzob pa'i skye ba mi 'gal ba kho na yin pas dam bcas
[\[226b\]]
[\[226b.1\]]pa rang gi tshig dang 'gal ba ma yin no/_/gang yang bcom ldan 'das kyis/_mig gi rnam par shes pa dang ldan pas sngon po shes kyi/_sngon po'o snyam du ni ma yin no zhes gsungs pa gang yin pa der yang dbang po'i yul tha snyad pa las dgongs nas [#]'di gsungs te/_gzhan las/_mig dang rna ba sna
[\[226b.2\]]yang tshad ma min/_/zhes bya ba la sogs pas dbang po drug tshad ma yin par bkag pa'i phyir te/_sngar bstan zin to/_/'phags pa shes rab kyi pha rol tu phyin pa la sogs pa [#]las kyang /_gzugs la sogs pa'i yul bkag pa'i phyir ro/_/'jig rten gyi kun rdzob tu thams cad bstan to zhes bcom
[\[226b.3\]]ldan 'das nyid kyis dgongs pa rab tu bstan pa'i yang phyir ro/_/dmigs pa can la shes rab kyi pha rol tu phyin pa yongs su dag pa med do zhes kyang gsungs la/_dmigs pa dang mi dmigs pa dag ni byang chub sems dpa' rnams kyi blang bar bya ba dang /_dor bar bya ba yang nye bar bstan te/_bcom ldan
[\[226b.4\]]'das ma las ji skad du/_bcom ldan 'das ji tsam gyis na dmigs pa lags/_ji tsam gyis na [#]mi dmigs pa lags/_bcom ldan 'das kyis bka' stsal pa/_ji tsam du gnyis yin pa de tsam du dmigs pa yin no/_/gnyis med pa ni mi dmigs pa yin no/_/gsol pa/_bcom ldan
[\[226b.5\]]'das ji tsam gyis na gnyis lags/_bcom ldan 'das kyis bka' stsal ba/_rab 'byor ji tsam du ming [#]dang gzugs dang /_ji tsam du rna ba dang sgra dang [#]zhes bya ba nas sangs rgyas kyi bar [#]ji tsam du bla na med pa yang dag par rdzogs pa'i byang chub dang /_sangs rgyas zhes bya ba 'di ni gnyis yin no zhes
[\[226b.6\]]gsungs pa lta bu'o/_/yang gnyis su 'du shes pa la ni rjes su mthun pa'i bzod pa yang med na zhes gsungs so/_/'phags pa chos thams cad [#]yang dag par sdud pa las kyang chos thams cad ni dmigs pa med pa ste/_de la ni lta ba mi 'byung ngo zhes gsungs so/_/de lta bas na tha snyad pa'i mig la sogs pa las
[\[226b.7\]]dgongs te/_bdag nyid [#]lta ba po nas shes pa po'i bar yin no zhes grags pa la sogs par lta ba [#]dgag pa'i phyir gang zag la bdag med pa tsam la gzud pa'i dgongs pas mig la sogs pa bstan to/_/gang gis na 'di dag thams cad [#]du yang mi snang bar 'gyur ba nam mkha'i ut+pal la yod pa'i sngon po la
[\[227a\]]
[\[227a.1\]]sogs pa bzhin du sngon po la sogs pa'i gzugs snang ba kun rdzob pa yang gtan med pa ni ma yin no/_/gang yang gang cung zad kun 'byung ba'i chos can de thams cad ni 'gog pa'i chos can no zhes bya ba'i rjes su dpag pa 'dis dngos po rnams yang dag par ni skad cig mar [# ]
[\[227a.2\]]gnas pa'i chos can du grub bo zhes bya bar nye bar [#]bstan to zhes smras pa gang yin pa de yang skye ba dang 'jig pa'i chos can [#]nyid rtogs pa'i sgo nas bdag med pa la 'jug pa'i phyir nyan thos rnams kyi dbang du mdzad nas gang zag la bdag med pa la gzhug pa'i [#]dgongs pas gsungs kyi[#]/_de byang chub sems
[\[227a.3\]]dpa' rnams kyi dbang du mdzad nas chos kyi de kho na nyid zab mo'i gtam la brten nas gsungs pa ni ma yin te/_bcom ldan 'das kyis de dag la 'du byed rnams yang dag par skye ba dang 'jig pa'i ngo bor yang dag par rjes su lta ba dang nye bar ston pa ni shes rab kyi pha rol tu phyin pa ltar nye bar [#]bcos pa
[\[227a.4\]]yin no zhes gsungs la/_'dus byas dang 'dus ma byas la sogs pa'i mtha' gnyis dang bral ba ni de dag gi bla na med pa'i byang chub thob par byed pa'i lam yin no zhes nye bar bstan to/_/de bzhin gshegs pas 'phags pa chos yang dag par sdud pa las ni skrag pa'i gnas yongs su spang pa'i phyir tha snyad
[\[227a.5\]]kyi dbang gis skye ba dang 'gag pa'i chos rnams bshad do zhes gsungs so/_/slob dpon gyis kyang /_skye ba dang ni 'jig pa'i lam/_/dgos pa'i don du nye bar bstan/_/zhes [#]bshad de/_'di ni sngar [#]bstan zin pa nyid do/_/yang [#]/_ji ltar sgyu ma rmi lam bzhin/_/dri za'i grong khyer ji lta bar/_/de
[\[227a.6\]]bzhin skye dang de bzhin gnas/_/de bzhin du ni 'jig par bshad/_/ces bshad do/_/'phags pa klu'i rgyal po rgya mtshos zhus pa las kyang /_sngon gyi mtha' stong phyi ma'i mtha' yang stong /_/skye dang gnas dang 'jig pa'i dngos po stong /_/'di ni dngos po yod min med pa'ang min/_/chos rnams
[\[227a.7\]]thams cad ngo bo nyid kyis stong /_/zhes gsungs so/_/'du byed rnams kyi skad cig ma nyid gang yin pa de yang yang dag pa [#]ma yin no zhes bstan te/_'phags pa lag bzangs kyis zhus pa las/_ji skad du/_de 'das pa dang /_ma 'ongs pa dang /_da ltar byung ba dus gsum yang rab tu shes te/_de la 'du
[\[227b\]]
[\[227b.1\]]byed 'das pa gang dag 'gags [#]pa 'di ni 'das pa'i dus zhes [#]bya'o/_/ma 'ongs pa gang dag ma byung ba de ni ma 'ongs pa'i dus zhes [#]bya'o/_/da ltar gyi gang dag so sor byung ba [#]'di ni da ltar gyi dus zhes [#]bya'o/_/de la da ltar byung ba'i phung po dang /_khams dang /_skye mched gang yin pa de ni mi gnas shing
[\[227b.2\]]gnas pa med do zhes bya bar [#]rab tu shes so/_/de ci'i phyir zhe na/_'jig rten ni skad cig las phan tshun du [#]mi gnas so/_/skad cig ma gang yin pa de ni skye ba'i [#]dus kyang gzhan/_gnas pa'i dus kyang gzhan/_'gag pa'i dus kyang gzhan te/_skad cig ma de ni mi gnas shing gnas pa med do
[\[227b.3\]]zhes bya ba la sogs pa gsungs pa lta bu'o/_/'dis ni skad cig ma brtags pa'i ngo bo kho na'o zhes nye bar bstan te/_thog ma dang /_bar dang /_tha ma tha dad pa'i bdag nyid du nye bar bstan pa'i phyir ro/_/slob dpon gyis kyang 'di dag rjes su mthun pa kho nar bshad de/_ji ltar skad cig mtha'
[\[227b.4\]]yod ltar/_/thog ma dbus kyang brtag par gyis/_/skad cig gsum gyi bdag nyid phyir/_/'jig rten skad cig la mi gnas/_/zhes bya ba yin no/_/gang yang bcom ldan 'das kyis/_du ba las ni mer shes te/_/zhes bya ba la sogs pa gsungs pa gang yin pa de yang mdo gzhan las/_
[\[227b.5\]]me dang du ba la sogs 'byung ba la sogs pa tshogs pa yang dag pa pa spyir bkag pa'i phyir yang dag pa pa'i don gyi dbang du mdzad pa ma yin no zhes sngar bstan pa nyid de/_'phags pa lang kar gshegs pa las ji skad du/_gang phyir 'dus las [#]ma gtogs pa'i/_/dngos po blo yis mi zin pa/_/_
[\[227b.6\]]de yi phyir na ma skyes shing /_/ngo bo med par nga smra'o/_/dngos po gcig [#]dang gzhan nyid du/_/ji [#]ltar byis pas rnam brtags [#]ltar/_/'dus las gzhan min ma yin te/_/gzhan yang gnas pa yod ma yin/_/zhes bshad [#]pa lta bu'o/_/'phags pa stug po bkod pa las kyang /_phung po med cing
[\[227b.7\]]khams kyang med/_/chos kun mtshan nyid med pa ste/_/phra rab rdul du rnam gzhigs [#]na/_/de dag de bzhin gnas pa med/_/sa dang chu la sogs pa'i dngos/_/rtogs [#]pa can gyi skye bos brtags/_/zhes gsungs so/_/yang /_phra rab rdul du rnam phyin/_/dngos po phra rab kyang mi gnas/_/zhes
[\[228a\]]
[\[228a.1\]]gsungs so/_/de'i phyir sa la sogs pa brtags pa'i ngo bo nyid yin pa'i phyir/_de 'dus pa'i ngo bo me la sogs pa yang brtags pa'i ngo bo kho na yin pas me dang du ba la sogs pa brtags [#]pa can dang /_brtags pa'i [#]ngo bor bstan pa kun rdzob pa kho na yin gyi[#]/_yang dag
[\[228a.2\]]pa pa ni ma yin no/_/chos mngon pa la sogs pa las/_rgyu'i rkyen la sogs pa bshad pa gang yin pa de dag kun rdzob kho na yin gyi/_yang dag pa pa ni [#]ma yin te/_don dam par 'ga' yang skye ba med na de dag rgyu med pa nyid [#]du mi 'thad pa yin te/_ji skad du sngar bstan pa yin no/_/phung po la
[\[228a.3\]]sogs pa bstan pa gang dag [#]yin pa de dag kyang tha snyad kyi bden pa la brten nas yin no zhes sngar bshad zin [#]pa nyid do/_/'phags pa chos yang dag par sdud pa las kyang /_byang chub sems dpas [#]de bzhin gshegs pa dgra bcom pa yang dag par rdzogs pa'i sangs rgyas rnams kyi tha snyad du bstan
[\[228a.4\]]pa rnam pa bcur [#]rtogs par bya ste/_rnam pa bcu gang zhe na/_'di lta ste/_phung po bstan pa dang /_khams bstan pa dang /_skye mched bstan pa dang /_sems can bstan pa dang /_las bstan pa dang /_skye ba bstan pa dang /_rga ba bstan pa dang /_'chi ba bstan pa dang /_shi ba nying mtshams sbyor ba bstan
[\[228a.5\]]pa dang /_de rab tu zhi bar bya ba'i phyir mya ngan las 'das pa bstan pa tha snyad du bstan pa'o zhes gsungs so/_/rang dang gzhan gyi gzhung lugs la gnas pa rnams kyis de kho na nyid kyi don du nye bar brtags pa phung po la sogs pa thams cad kyang don dam par na skye ba med pa la sogs par rab tu bsgrubs
[\[228a.6\]]pas de'i phyir grub pa sgrub pa nyid ma yin no/_/gang yang de'i tshe dngos po khas blangs pa kho nar 'gyur ro zhes bya ba la sogs pa smras pa de yang sngar lan btab zin pa nyid do/_/gang yang kun rdzob ces bya ba 'di ni ci yin gal te thams cad med pa yin no zhe na/_de ni rigs pa ma yin te/_phan tshun 'gal
[\[228a.7\]]ba'i phyir ro zhes bya ba smras pa gang yin pa de yang rigs pa ma yin te/_kun rdzob ni ri bong gi rwa bzhin du thams cad med pa'i ngo bo yang ma yin no/_/'o na ci zhe na/_dngos po yang dag pa [#]ngo bo nyid med pa dag la yang de las bzlog pa'i rnam par sgro 'dogs par [#]'khrul pa'i blo gang yin pa de ni kun rdzob ces bya ste/_
[\[228b\]]
[\[228b.1\]]'di'am 'dis de kho na nyid kun tu sgrib pa lta bur byed 'gegs [#]pa lta bur byed pa'i phyir ro/_/de skad du mdo las kyang /_dngos rnams skye ba kun rdzob tu/_/dam pa'i don du rang bzhin med/_/rang bzhin med la 'khrul pa gang /_/de ni yang dag kun rdzob 'dod/_/ces gsungs so/_/de las byung ba'i phyir
[\[228b.2\]]des nye bar bstan pa'i dngos po brdzun pa thams cad ni kun rdzob pa kho na'o [#]zhes bya'o/_/de yang thog ma med pa'i 'khrul pa'i bag chags yongs su smin pa'i dbang gis byung la/_des kyang srog chags thams cad la yang dag par dngos po'i ngo bo [#]nyid lta bur nye bar ston par 'gyur te/_de'i phyir de dag gi
[\[228b.3\]]bsam pa'i dbang gis dngos po brdzun pa'i ngo bo thams cad ni kun rdzob tu yod pa kho na'o zhes bya'o/_/'di dag yang dag par dngos po'i ngo bo nyid kyang ma yin te/_ji ltar snang ba de kho na nyid ma yin pa'i phyir ro/_/ri bong gi rwa bzhin du gtan med pa'i ngo bo nyid kyang ma yin te/_ma brtags na dga' ba'i rnam
[\[228b.4\]]par snang ba'i phyir ro/_/ji skad bshad pa'i kun rdzob pa ni dngos po'i ngo bo nyid kyang ma yin te/_phyin ci log pa'i rnam par nye bar 'dzin par snang ba'i phyir ro/_/de nyid dang ni gzhan nyid dag ni phan tshun spangs te gnas pa'i mtshan nyid kyis [#]de nyid gzhan nyid du 'gyur bar 'gal bar 'gyur ro zhes sngar bstan
[\[228b.5\]]zin pa'i phyir ro/_/de gtan med pa'i ngo bo nyid kyang ma yin te snang ba'i phyir ro/_/de'i phyir dngos po thams cad ni yod pa dang med pa gnyi ga'i ngo bo las 'das pa yin no/_/des na dngos po dang dngos po med pa gnyi ga'i ngo bo la brten pa'i klan ka gang yin pa de dag thams cad gnas pa [#]med pa nyid de/_
[\[228b.6\]]dngos po kho na la gcig bsgrub pa dang /_dgag pa cig shos dgag pa dang /_bsgrub pa med na med pa yin pa'i phyir gnyi ga ma yin pa'i ngo bo nyid 'gal gyi/_/dngos po med pa la ni ma yin no/_/de la ni ngo bo nyid gcig kyang ma grub pas gnyi ga ma yin pa'i ngo bor rnam par gzhag pa'i phyir te/_de'i
[\[228b.7\]]phyir gnyi ga ma yin pa'i phyogs la 'gal ba med do/_/ltos pa'i bye brag gis nus pa dang mi nus pa la sogs pa 'gal ba yang mi srid pa nyid de/_mi nus pa la sogs pa ni don dam pa'i bden pa la brten nas rnam par bzhag [#]la/_nus pa la sogs pa ni kun rdzob kyi bden pa la brten nas rnam par
[\[229a\]]
[\[229a.1\]]gzhag go/_/sgyu ma'i skyes bu la sogs pa bzhin du dngos po thams cad la rnam par shes pa 'khrul pa'am/_ma 'khrul pas rnam par gzhag pa'i ngo bo nyid kyis go rims [#]bzhin du bden pa gnyis rnam par dbye ba rnam par gzhag ste/_'di ltar sgyu ma'i skyes
[\[229a.2\]]bu la sogs pa la 'khrul pa'i rnam par shes pa dang ldan pa'i mi dag gis gzhag pa'i ngo bo ji lta ba de [#]bzhin du dngos po thams cad la yang brdzun pa'i rnam pa can gyi shes pas sgro btags pa'i ngo bo gang yin pa de ni kun rdzob kyi bden pa'o zhes tha snyad [#]gdags la/_sgyu ma'i skyes bu la sogs
[\[229a.3\]]pa de nyid la rnam par shes pa ma 'khrul pa can dag gis gzhag pa'i ngo bo ji lta ba de bzhin du dngos po thams cad la yang dag pa'i tshad ma yongs su gtan la phab pa'i ngo bo gang yin pa de ni don dam pa'i bden pa yin no/_/de'i phyir sgyu ma la sogs pa'i tha snyad bzhin du ltos pa'i bye brag gis
[\[229a.4\]]bden pa gnyis la brten pa'i tha snyad 'di thams cad mi 'gal lo/_/gdon mi za bar de ltar khong du chud par bya'o/_/de lta ma yin na rab rib can la sogs pas dmigs pa'i skra la sogs pa dang /_rnam par shes par smra ba rnams kyi gnyis kyi rnam pa la yang klan ka 'di thams cad ci ste
[\[229a.5\]]'byung bar mi 'gyur te/_'di ltar gal te skra la sogs pa 'di dag [#]don dam par med pa kho na [#]yin na de ji ltar yod pa lta bur snang zhing /_ji ltar yul dang /_dus dang /_gnas skabs so sor nges pa yongs su 'dzin par 'byung ba lta bur shes par 'gyur/_gcig la ni skye ba dang mi skye ba la
[\[229a.6\]]sogs pa dang /_yod pa dang med pa phan tshun 'gal ba rigs pa ma yin no/_/de la ji ltar skra la sogs pa dang /_gnyis la 'khrul pa dang ma 'khrul pa'i shes par rnam par gzhag pa'i ngo bo kun rdzob dang don dam pa'i bden pa gnyis la brten nas kun rdzob tu bden zhing don dam pa [#]par med do zhes
[\[229a.7\]]bya ba la sogs pa rnam par gzhag la ltos pa'i bye brag can mi 'gal ba ltar dngos po thams cad la yang de dang 'dra bas 'di ni klan kar mi rung ngo /_/gang yang kun rdzob tu skye zhes bya ba la sogs pa smras pa de la yang don ni 'di yin par brjod par 'dod de/_gang gi phyir kun rdzob 'khrul pa'i ngo bo ji skad bshad
[\[229b\]]
[\[229b.1\]]pas dngos po rnams yang dag par skye ba med kyang /_skye ba lta bur nye bar sten [#]par byed pa de'i phyir de dag gi bsam pa'i dbang gis dngos po rnams kun rdzob tu skye'o zhes bya'o/_/de nyid kyi phyir bcom ldan 'das kyis/_dngos rnams skye ba kun rdzob tu/_/zhes gsungs so/_/gang yang don dam par
[\[229b.2\]]skye ba med ces bya ba la sogs pa smras pa de la yang don ni 'di yin par 'dod de/_yang dag pa'i thos pa dang /_bsams [#]pa dang /_bsgoms [#]pa las byung ba'i shes pa thams cad ni phyin ci ma log pa'i yul can yin pa'i phyir don dam pa zhes bya ste/_'di'i don dam pa yin pa'i phyir ro/_/mngon sum
[\[229b.3\]]dang brgyud pas byas pa'i khyad par ni yod de/_de dag gi dbang gis dngos po 'di dag thams cad ma skyes pa kho nar shes so/_/des na 'di skad du don dam par skye ba med do [#]zhes bya ba ni 'di dag yang dag par [#]shes pas skye bar ma grub po zhes bya ba yin no zhes bshad par 'gyur ro/_/de lta bas na gnyi gar
[\[229b.4\]]yang brjod pa ma 'brel pa nyid [#]ma yin no/_/de lta ma yin na khyed kyis kyang mdo'i tshig dngos po thams cad don dam par ma skyes so zhes bya ba la sogs pa yang ji ltar grang [#]/_khyed kyis bden pa gnyis la brten pa'i tha snyad kyang ji ltar 'gyur te/_gal te tshig gi don nges par legs [#]par ma zin par
[\[229b.5\]]gzhan dag sun 'byin pa brdzun nyid nye bar rjod [#]par byed na ni mngon par brjod par [#]'brel pa med pa nyid du gsal rab tu mngon no/_/gang yang gal te ma brtags pa rtogs [#]pa med pa tsam yin na ni zhes bya ba la sogs pa smras pa de yang 'brel pa med pa yin te/_'di ltar bsams pa las byung ba'i shes
[\[229b.6\]]rab de kho na nyid phyin ci ma log pas nges par sems pa la zhugs pa tshad ma yang dag pa'i stobs las byung ba dang /_de bzhin du bsgoms pa las byung ba yang brtags pa zhes bya ste/_de kho na nyid kyi don mngon sum du mthun par dpyod pa'i phyir dang /_de'i rgyu mthun pa yin pa'i phyir ro/_/de kho na
[\[229b.7\]]nyid kyi don la rgyab kyis phyogs pa brdzun pa'i rnam pa nye bar 'dzin pa'i shes pa thams cad ni de las bzlog pa'i phyir ma brtags [#]pa zhes bya'i/_rnam par mi rtog pa'i ye shes nyid kyang ma yin la/_rtog pa med pa tsam yang ma yin no/_/de bas na de [#]rab tu grags pa'i ngo bo yin pa'i phyir dngos po brdzun
[\[230a\]]
[\[230a.1\]]pa'i ngo bo thams cad ni kun rdzob pa zhes bya'o/_/des na brtags pa ma yin pa'i ngo bo yin yang rnam par mi rtog pa'i ye shes nyid kyang [#]ma yin zhing rjes su dpag pas grags pa'i don spong ba yang ma yin/_dngos po'i ngo bo nyid khas len pa yang ma yin la/_'dir med
[\[230a.2\]]par dgag par brjod par 'dod pa yang ma yin no/_/de lta bas na sun 'byin pa 'di ni byis pa'i skye bo kun tu rmongs par bya ba'i phyir tshig tsam nye bar bkod pa smra ba [#]'ba' zhig tu zad pas de ni mkhas pa rnams yongs su tshim par byed pa ma yin no/_/gang yang 'on te kun rdzob 'jig rten gyi
[\[230a.3\]]grags pa yin na zhes bya ba la sogs pa smras pa de [#]yang nyes pa med de/_'jig rten thams cad la grags pa'i don thams cad kun rdzob nyid du 'dod pa'i phyir ro/_/de yang don thams cad dbang po thams cad kyi spyod yul yang ma yin te/_kha cig gis [#]'ga' kho na mthong ba'i phyir ro/_/_
[\[230a.4\]]de'i phyir las dang 'bras bu la sogs pa rnam par gzhag pa rnam pa thams cad so sor nges pa shin tu lkog tu gyur pa ni thams cad mkhyen pa'i ye shes kho nas yin la gzhan ni shes pa phal pas kyang ma [#]yin no/_/bstan bcos byed pa kha cig gis grags pa las 'das te/_dngos po rnams
[\[230a.5\]]brtag [#]pa la sogs pa'i ngo bor nye bar brtags pa gang yin pa de ni log pa'i kun rdzob tu yod ces bya ste/_de ni grags par yang med pa'i phyir ro/_/gang yang rten cing 'brel par 'byung ba dang rjes su mthun pa rab tu brtags pa/_dper na/_'dir ni [#]bdag gam sems can med/_/chos 'di
[\[230a.6\]]rgyu dang bcas pa yin/_/zhes bya ba lta bu de ni yang dag pa'i kun rdzob tu yod ces bya'o/_/des na dngos po thams cad gcig la bstan bcos byed pa rnams kyis ngo bo du mar sgro btags kyang dngos po ni ngo bo nyid phan tshun 'gal bar mi 'gyur ro/_/gang yang 'on te kun rdzob kyi don sgyu ma'i don
[\[230a.7\]]yin na zhes bya ba la sogs pa smras pa de yang mi bden pa'i don ni sgyu ma'i don nyid [#]du 'dod pa'i phyir nyes pa med de gtan med pa'i ngo bo nyid ni ma yin no/_/des na 'di la sngar bshad pa'i nyes pa yang med la/_kun nas nyon mongs pa dang rnam par byang ba la skur pa 'debs pa'i nyes pa yang med de[#]/_de ni
[\[230b\]]
[\[230b.1\]]sngar bstsal [#]zin pa'i phyir ro/_/sgyu ma'i don 'khrul pa'i shes pa'i ngo bo yin yang shes pa dngos po nyid du thal ba ma yin te/_de ni brdzun pa'i rnam pa nye bar 'dzin par snang ba'i phyir la/_bden pa dang brdzun pa dag kyang phan tshun 'gal ba'i phyir ro/_/des na brdzun pa'i ngo bo yang bden pa nyid
[\[230b.2\]]du 'gyur ba'i phyir shes pa 'khrul pa nyid du yang mi 'gyur la/_sna tshogs kyi ngo bo nyid du yang mi 'gyur te/_gcig la ngo bo nyid du [#]'gal ba'i phyir ro/_/mi bden pa'i ngo bo yang brdzun pa'i phyir 'khrul pa nyid yin na ni shes pa bden pa nyid du mi 'gyur te/_de gnyis ni bdag nyid thams cad kyis
[\[230b.3\]]phan tshun tha dad pa med [#]pa'i phyir dang /_gcig la cha shas dang cha shas can gyi dngos po mi srid pa'i phyir ro/_/de'i phyir shes pa yang brdzun pa'i ngo bo yin pa'i phyir 'di shes bya nang gi yin pa'i lugs las khyad par che'o/_/gang yang ji ste kun rdzob sgra tsam zhig yin na ni zhes bya ba la sogs pa
[\[230b.4\]]smras pa de yang phyogs snga ma rang gi lugs kyis nye bar brtags pa yin pa'i phyir rigs pa ma yin pa nyid de/_bde bar gshegs [#]pa ni gang gi lugs kyang 'gro ba sgra tsam kho na'o zhes bya ba med do/_/mdo las/_'di dag thams cad ming tsam ste/_/'du shes tsam la rab tu gnas/_/rjod par byed
[\[230b.5\]]la [#]ma gtogs par/_/brjod par bya ba yod ma yin/_/zhes gsungs pa de la yang gang dag rjod pa yang dngos por gyur pa kho na yin la brjod par bya ba yang de las gzhan du gyur pa nye bar rtog par byed pa de dag gi lugs dgag pa'i phyir rjod pa dang brjod par bya ba dag rtog pa la gnas pa nyid kho na
[\[230b.6\]]nye bar bstan te/_'du shes tsam la gnas pa'o zhes [#]gsungs pa yin no/_/'du shes ni 'dir rtogs [#]pa'i bdag nyid yin par bshad do/_/de la gnang [#]ba'i ming ni rjod par byed pa nyid yin la/_don ni brjod par bya ba nyid yin pas de'i phyir/_rjod par byed pa [#]ma gtogs par/_/brjod par
[\[230b.7\]]bya ba yod ma yin/_/zhes gsungs so/_/rtog pa can gyi shes pa la snang ba'i rjod pa kho na ming gi [#]sgrar dgongs kyi/_rna ba'i rnam par [#]shes pa la grags [#]pa'i sgra ni ma yin te/_de ni rjod [#]par byed pa nyid ma yin pa'i phyir ro/_/de tsam nyid du zad na ni thams cad gzugs la sogs pa [#]sna tshogs su
[\[231a\]]
[\[231a.1\]]snang bar yang mi 'gyur la/_phung po la sogs pa [#]rnam par gzhag par yang mi 'gyur ro/_/mdo las kyang don dam pa'i bden pa bstan pas shugs kyis na shes pa dang /_shes bya dang /_rjod pa la sogs pa thams cad kun rdzob kyi bden pa kho nar gsungs kyi/_
[\[231a.2\]]sgra tsam ni ma yin te/_'phags pa bden pa gnyis bstan pa las ji skad du/_lha'i bu gzhan yang don dam par na don dam pa'i [#]bden pa ni tha snyad thams cad las yang dag par 'das te/_khyad par med pa/_ma skyes pa/_ma 'gags pa/_brjod par bya ba dang /_rjod pa dang /_shes bya dang /_
[\[231a.3\]]shes pa dang bral ba'o zhes gsungs pa lta bu ste/_'di las ni shugs kyis na shes pa dang /_shes bya dang /_rjod pa la sogs pa thams cad kun rdzob kyi bden pa kho na'o zhes nye bar bstan te/_kun rdzob kyi bden pa ni don dam pa'i bden pa las bzlog pa'i ngo bo yin pa'i phyir ro/_/_
[\[231a.4\]]de dag nyid kyi phyir[#]/_'phags pa blo gros mi zad pas bstan pa las kyang /_'di dang rjes su mthun par 'jig rten gyi tha snyad shes pa dang /_shes bya'i bdag nyid dang /_yi ge dang sgrar bstan pa brjod pa'i bdag nyid ni kun rdzob kyi bden pa yin no zhes bya bar shes par bya'i/_/rjod pa dang /_brjod
[\[231a.5\]]par bya ba tsam kho na ni ma yin no[#]/_/de lta ma yin na gang la sems kyi rgyu ba yang med do zhes don dam pa kun rdzob las bzlog pa'i yul du bstan pa ji ltar 'thad par 'gyur/_de la gal te don dam par bstan par bya ba'i don dngos por gyur pa med pa'i phyir legs par bshad pa la sogs pa rnam par
[\[231a.6\]]dbye bar yang mi 'gyur ro zhes bya ba la sogs pa klan ka tshol na de'i tshe grub pa sgrub pa nyid do[#]/_/chos thams cad ni de bzhin nyid du ro gcig pa'i phyir ro/_/de bzhin nyid la ni rnam par dbye ba 'ga' yang med de/_des na legs par bshad pa dang /_legs par bshad pa ma yin pa dag de kho na
[\[231a.7\]]nyid kyi ngo bor rnam par dbye ba med kyang nyes pa med do/_/'on te tha snyad du yang rnam par dbye ba med do zhes rgol na ni de ma grub ste/_'di ltar re zhig de bzhin gshegs pa'i bka' mngon sum dang brgyud pas don dam pa rjod par byed pa dang /_lus can rnams la phan pa dang bde ba skyed par byed pa gang
[\[231b\]]
[\[231b.1\]]yin pa de ni legs par bshad pa yin la/_bzlog pa ni legs par bshad pa ma yin pas de gnyis kyi khyad par grub pa nyid do/_/khyed kyi ltar na yang ming ni kun brtags pa'i ngo bo [#]nyid du nye bar brjod pa'i phyir legs par bshad pa dang /_cig shos dag rnam par dbye ba ji ltar gzhag ste/_de
[\[231b.2\]]la khyed kyi len [#]gang yin pa kho bo cag gi yang de kho na yin pas 'di ni gyi na'o/_/gang yang ji ste sgra'i don zhes bya ba la sogs pa smras pa [#]de yang rigs pa ma yin te/_kun rdzob sgra'i don kho na ni ma yin no/_/'on kyang sgra'i don kyang yin no zhes bstan te/_dngos po thams cad don dam par ngo
[\[231b.3\]]bo nyid med pa la brjod par bya ba la sogs pa sgyu ma la sogs pa bzhin du kun brtags pa'i ngo bo nyid yin pa'i phyir/_ji ltar sgyu ma'i mi mang po dag la mi mi skye [#]zhes bya ba'i sgra'i [#]don spyi'i rnam pa can gyi ngo bo rnam par 'jog pa de bzhin du dngos po don dam par ngo bo nyid med pa dag la yang ci ste/_
[\[231b.4\]]rnam par mi gzhag_/khyad par dngos por gyur pa kho na la sgra'i don spyi'i rnam pa can gyi ngo bor [#]'gyur dgos so zhes bya ba 'di la rgyu cung zad kyang med de/_snga na med pa la sogs pa'i khyad par dngos por ma gyur pa la yang med pa zhes spyir tha snyad 'dogs pa mthong ba'i phyir ro/_/gang yang
[\[231b.5\]]bde ba la sogs pa gang dag so so rang gis [#]rig par bya ba zhes bya ba la sogs pa smras pa de yang rigs pa ma yin te/_bde ba la sogs pa thams cad kun rdzob kyi khongs su 'dus pa'i phyir te/_ji skad du sngar bshad pa bzhin no/_/dngos po kho na bstan du med pa'i ngo bor 'gyur ro zhes bya ba
[\[231b.6\]]'di la rigs pa ci yang med de[#]/_skra shad dang zla ba gnyis pa [#]la sogs pa brdzun pa yang brjod du med pa'i ngo bo nyid du mthong ba'i phyir ro/_/mdo las kyang rjod pa dang /_/brjod par bya ba'i ngo bo kho na kun rdzob kyi bden par bshad pa ni [#]ma yin no zhes sngar bstan zin to/_/de'i phyir mdo de'i khungs mdo
[\[231b.7\]]nyid kyang sngar bshad zin to/_/gang yang don dam pa la yang thal ba kho na'o zhes smras pa de yang de ltar 'dod pa'i phyir thal ba nyid ma yin to[#]/_de'i mtshan nyid ni mi 'dod par byed pa nyid yin pa'i phyir ro/_/don dam par sgro btags pa'i ngo bo brjod pa ni kun rdzob kho nar 'gyur te/_de ni spros pa thams
[\[232a\]]
[\[232a.1\]]cad las 'das pa'i phyir ro/_/de skad du mdo las kyang /_'jam dpal don dam pa'i bden pa gang yin/_'jam dpal gyis smras pa/_lha'i bu gal te don dam par don dam pa'i bden pa lus dang ngag dang yid kyi yul gyi ngo bor gyur na[#]/_de don dam pa'i bden
[\[232a.2\]]pa zhes bya ba'i grangs su mi 'gro'i/_kun rdzob kyi bden pa kho nar 'gyur ro/_/lha'i bu gzhan yang don dam par na [#]don dam pa'i bden pa ni tha snyad thams cad las 'das pa'o zhes rgyas par gsungs so/_/de dag la dngos po'i bag chags kyang sngar bkag pas de'i phyir kun rdzob kho na'i khongs
[\[232a.3\]]su 'dus pa'i phyir gzhan du kha bskang mi dgos so/_/gal te tshad mas dngos po [#]med par bsgrubs pa sgyu ma la sogs pa dang khyad par med pa de lta bu la yang rang dgas don dam par yod do zhes ming du 'dogs par byed na ni dga' mgur thogs la dga' ston yang byed la rag go/_/rang dga'i 'dod
[\[232a.4\]]pa tsam gyi rjes su byed pas gzhag pa tsam gyi sgo nas ni dngos po rnams de lta bur 'gyur bar 'brang ba med do[#]/_ha cang thal bar 'gyur ba'i phyir ro/_/rten cing 'brel par 'byung ba nyid dang /_rang gis rig par bya ba nyid ni dngos po nyid kyi rgyu yang ma yin te/_sgyu ma dang skra shad la sogs pas 'khrul
[\[232a.5\]]pa'i yang phyir la/_gang du yang 'brel pa ma grub pa'i phyir ro/_/gal te rten cing 'brel par mi 'byung ba la dngos po nyid ma mthong ngo zhe na/_ma mthong du zin kyang /_gzhan la der 'gyur dgos so zhes bya ba 'di la 'brel pa ci yang med de/_khyab par byed pa shing nyid yod pas shing sha pa gdon mi
[\[232a.6\]]za bar yod pa ni ma yin no/_/de'i phyir bden pa [#]la sogs pa phyin ci ma log par ma grub pas brtsad pa med pa ma yin no/_/gang yang ji ste skad cig las phan chad du mi gnas pa'i phyir zhes bya ba la sogs pa smra ba [#]de yang mi 'dod par 'gyur ba ma yin te/_rang bzhin ni gzhan du 'gyur bar mi 'thad
[\[232a.7\]]pa'i phyir dang /_dngos po rnams yang dag pa pa nyid yin na gnas pa dang mi gnas pa phan tshun 'gal ba mi 'thad do zhes sngar bstan zin to/_/de'i phyir g.yo ba nyid dngos po rnams rang bzhin gyis ngo bo nyid med par [#]yongs su ston par byed pas de dag kun rdzob kyi ngo bo nyid du rjod par byed do/_/_
[\[232b\]]
[\[232b.1\]]kun rdzob g.yo ba'i don nyid [#]yin na ni mi 'dod par bsgrub [#]pa ma yin no/_/dngos po g.yo ba'i bdag nyid de dag thams cad la sgyu ma la sogs pa bzhin du rang bzhin gyis ngo bo nyid med pa'i mtshan nyid kyi stong pa nyid gang yin pa de ni don dam pa yin la/_de yang de bzhin gshegs pa rnams byung ba
[\[232b.2\]]dang ma byung ba dag tu yang dus thams cad du gnas pa'i phyir rtag pa yin pas grub pa sgrub pa nyid ma yin no/_/gang yang ji ste mi bden pa'i don zhes bya ba la sogs pa smras pa de yang bden pa'i sgra'i don mngon par mi shes pa kho nas glengs pa yin te/_'di ltar 'khrul [#]pa'i blo ni kun rdzob yin no zhes
[\[232b.3\]]sngar bstan zin to/_/de ni brdzun pa'i rnam pa nye bar 'dzin par snang ba'i phyir mi bden pa zhes bya'o/_/de yang yang dag par bden pa ma yin yang bden pa'i ngo bo lta bur grags pas de'i phyir de dag gi bsam pa'i dbang gis de la bden pa'o zhes ming du 'dogs pa mdzad do/_/gang gi tshe shes pa dang
[\[232b.4\]]shes bya la sogs pa thams cad kun rdzob bo zhes brjod pa de'i tshe yang 'jig rten la grags pa'i ngor bden pa zhes bya'i/_yang dag pa'i ye shes kyi ngor ni ma yin te/_de'i phyir ltos pa'i bye brag gis sgra tsam bkod pa'i phyir bden pa dang bden pa ma yin pa dag phan tshun 'gal ba nyid ma yin no/_/_
[\[232b.5\]]kun rdzob ni log pa'i rnam par snang ba'i phyir dngos po nyid du khas len pa yang ma yin te/_de nyid ni gzhan du mi 'gyur ro zhes sngar bstan zin to/_/des rnam par gzhag pa 'gro ba brdzun pa yang de dag gi bsam pa'i dbang gis bden pa zhes bya ste/_de'i phyir kun rdzob gdon mi za bar dngos po
[\[232b.6\]]nyid du khas blang bar bya dgos so zhes smras pa gang yin pa de ni rigs pa ma yin pa nyes [#]pas dam bcas pa bor bas yin no/_/gang yang kun rdzob tshad ma 'am/_tshad ma ma yin par 'gyur grang /_gal te 'di tshad ma yin na ni ji ltar kun rdzob yin/_'on te tshad ma ma yin na ni ji ltar 'di las
[\[232b.7\]]bdag med pa 'grub ces smras pa gang yin pa de yang rigs pa ma yin te/_'di ltar ji ltar rjes su dpag pa'i shes pa spyi'i rnam pa brdzun pa nye bar 'dzin par zhugs pas kun rdzob pa'i ngo bo nyid yin yang mngon par 'dod pa'i don byed pa thob par byed [#]pa nyid kyis tshad mar 'dod pa de bzhin du kun rdzob
[\[233a\]]
[\[233a.1\]]'ga' yang rang gi ngo bos brdzun pa yin yang tshul bzhin du [#]thos pa dang bsam pa la sogs pa'i rgyu brgyud pa las 'ongs pa'i phyir 'jig rten pa dang 'jig rten las 'das pa'i don la mi slu ba nyid kyis tshad ma zhes bya'o/_/de las bzlog pa ni tshad ma ma yin no/_/_
[\[233a.2\]]tshad ma la sogs pa rnam par gzhag pa 'di thams cad ni tha snyad kyi sgo kho na nas yin no zhes sngar bsgrubs [#]pas de'i phyir 'di ni gyi na'o/_/gang yang gdon mi za bar kun rdzob kyi sa bon rnam par shes pa la sogs pa don dam par yod par khas blangs [#]dgos so zhes bya ba la sogs pa
[\[233a.3\]]smras pa de yang rigs pa ma yin te/_gal te 'di'i rgyu tsam zhig rab tu bsgrub na ni de'i tshe grub pa sgrub [#]pa yin te/_'di'i rgyu [#]rang dang mthun pa kun rdzob pa thog ma med pa 'dod pa nyid pas 'di rgyu med pa nyid du dam bca' ba ni ma yin no/_/'on te 'di'i sa bon don dam pa zhig rab tu bsgrub
[\[233a.4\]]na ni de'i tshe gang du yang de dang rjes su 'gro ba ma grub pas ma nges pa nyid yin te/_shing la sogs pa kun rdzob thams cad nye bar len pa'i rgyu snga ma snga ma dang mthun pa ma brtags na dga' ba kho na las 'byung bar mthong ba'i phyir ro/_/de'i phyir gtan tshigs 'gal ba yang ma [#]yin te/_gnod sbyin
[\[233a.5\]]dang mthun pa kho na'i gtor ma yin pas kun rdzob thams cad ni dngos po med pa'i ngo bo nyid kho nar bsgrubs zin to/_/de lta [#]ma yin na 'di ji ltar kun rdzob tu 'gyur/_'di dngos po med pa'i ngo bo nyid yin na ni sa bon yang rang dang mthun pa dang dngos por gyur pa ma yin pa kho nar rigs kyi/_/dngos po
[\[233a.6\]]ni ma yin te/_de ni de dang 'gal ba'i phyir dang /_ma grub pa'i phyir dang /_tshad mas gnod pa'i phyir 'di ni gyi na'o/_/gang yang dngos po'i ngo bo nyid khas len na ni zhes bya ba la sogs pa smras pa de yang gang gis na dngos po'i ngo bo don dam par khas len na bden pa gnyis rnam par dbye ba 'grub
[\[233a.7\]]par 'gyur ba rjes su 'gro ba ni gang du yang ma grub ste/_dngos po'i ngo bo don dam pa pa ni med kyang gzugs la sogs pa ma brtags na grub pa dag la ji tsam du skye ba la sogs par sgro btags pa gang yin pa de ni kun rdzob kyi bden pa zhes bya bar rnam par bzhag la skye ba med pa la sogs pa yang dag
[\[233b\]]
[\[233b.1\]]pa'i tshad mas kun tu gtan la phab cing sgro ma btags pa gang yin pa de ni don dam pa'i bden pa zhes bya'o/_/de'i phyir dngos po'i ngo bo don dam par med kyang bden pa gnyis rnam par gzhag par 'gyur ba nyid pas 'di ni gyi na'o/_/gang yang gal te don dam pa [#]gyi na zhig yin na zhes bya ba la
[\[233b.2\]]sogs pa smras pa de yang 'bral [#]ba med pa yin te/_'di ltar chos dang gang zag la bdag med pa'i mtshan nyid kyi ngo bo de kho na nyid ni [#]rigs pa dang ldan pas dam pa yin zhing don kyang de yin te/[ #]don du gnyer ba rnams kyi sgrib pa spang bar bya ba'i ched du don du gnyer bar bya ba yin pa'i phyir dang /_
[\[233b.3\]]ye shes dam pa phyin ci ma log pa'i don te yul yin pa'i phyir don dam pa zhes bya'o/_/'jig rten las 'das pa'i ye shes de'i yul can gang yin pa de yang tshig gi don gzhan du sbyor ba'i sgo nas der tha snyad gdags so/_/thos pa dang /_bsams pa dang /_bsgoms pa las byung ba'i shes
[\[233b.4\]]rab de'i rjes su mthun pa gang yin pa de yang gdags pas de skad du brjod do/_/de la gang gi phyir de kho na nyid kyi mtshan nyid kyi don dam pa sgom par byed pa'i rnal 'byor pa rnams kyis kun nas nyon mongs pa ma lus par spong zhing gong nas gong du shes rab la sogs pa yon tan gyi khyad par thob
[\[233b.5\]]par 'gyur ba de'i phyir don chen po sgrub par byed pas dam pa'i sgrar brjod par bya bar 'os pa nyid do/_/de yang 'jig rten las 'das pa'i ye shes dam pa rtog pa'i dra ba ma lus pa dang bral ba/_chos thams cad snang ba med pas mi dmigs par so so [#]rang gis rig par 'gyur gyi/_dmigs par ni
[\[233b.6\]]mi [#]yin te/_ji skad du/_lha'i bu don dam pa'i bden pa ni ji tsam du thams cad mkhyen pa'i ye shes rnam pa thams cad kyi mchog dang ldan pa'i yul las kyang 'das pa yin no zhes gsungs pa lta bu'o/_/'dis ni yul gyi dngos po las yang dag par 'das pa nyid du bstan pa'i phyir de dmigs pas
[\[233b.7\]]mthong ba 'gog par byed do/_/ye shes kyi bdag nyid don dam pa'i mtshan nyid du bshad pa gang yin pa de yang yon tan phun sum tshogs pa ma lus pa'i gzhi yin pa'i phyir ro/_/de lta bas na don dam pa ni don chen po sgrub par byed pa nyid yin pas de'i phyir gyi na ma yin no/_/gzhan yang gal te don
[\[234a\]]
[\[234a.1\]]dam pa gyi na zhig yin na de'i tshe ji ltar mya ngan las 'das pa don dam pa nyid yin te/_de la dngos po'i ngo bo yang dag pa pa ci yang mi srid pas der [#]yang klan ka 'di thams cad kyis ji ste brdzi [#]bar mi 'gyur/_de'i phyir de la khyed kyi lan gang yin pa de kho bo cag gi yang yin pas/_
[\[234a.2\]]mtshungs pa nyid do/_/gang yang dngos po rnams don dam par med do zhes brjod pa der yang dag pa'i ye shes kyi bdag nyid kyi don dam pa [#]kho na'i dbang du mdzad nas/_de las dgongs te med do zhes bshad pa yin no/_/rnam pa gcig tu na don dam pa [#]med do zhes bya ba ni de kho na nyid kyis [#]rnam par dpyad
[\[234a.3\]]na med do zhes bya ba'i tha tshig go/_/yang gal te kun rdzob dang don dam pa dag gcig par 'dod na zhes bya ba la sogs pa smras pa de la [#]yang bcom ldan 'das nyid kyis bshad pa'i phyir de kho na nyid kyis [#]don gyi mtshan nyid kyi don dam pa dang /_'dus byas kyi mtshan nyid kyi kun rdzob dang lhan cig_/cig [# ]
[\[234a.4\]]pa yang ma yin zhing tha dad par yang mi 'dod de/_'phags pa dgongs pa nges par 'grel pa las/_ji skad du/_gal te don dam pa'i mtshan nyid 'du byed dag las gzhan ma yin par gyur na ni de'i tshe so so'i skye bo thams cad bden pa mthong bar 'gyur te/_de'i phyir thams cad mya ngan las 'das pa'am/_
[\[234a.5\]]sangs rgyas nyid thob par [#]'gyur zhing ji ltar 'dus byas kyi mtshan nyid kun nas nyon mongs pa'i mtshan nyid du gyur pa de bzhin du don dam pa yang kun nas nyon mongs pa'i mtshan nyid du 'gyur la/_ji ltar don dam par 'du byed thams cad la khyad par med pa de bzhin du 'du byed kyi mtshan nyid thams cad
[\[234a.6\]]kyang khyad par med par 'gyur ba zhig na/_'du byed thams cad ni mtshan nyid tha dad pa'i phyir khyad par med pa yang ma yin no/_/rnal 'byor pa rnams kyi don ji ltar thob [#]pa la sogs pa'i 'og tu don dam pa tshol ba yang rung bar mi 'gyur te/_de lta bas na don dam pa'i mtshan nyid ni 'du byed dag las gzhan ma
[\[234a.7\]]yin pa yang ma yin no/_/gzhan pa yang ma yin no/_/de lta ma yin na bden pa mthong ba rnams kyi 'du byed kyi mtshan ma zil gyis mi non [#]par 'gyur te/_de'i phyir rnal 'byor pa 'du byed kyi mtshan ma zil gyis ma non pas mtshan ma'i 'ching ba las ma grol bar yang 'gyur la/_mtshan ma'i 'ching ba las
[\[234b\]]
[\[234b.1\]]ma grol bas gnas ngan len gyi 'ching ba las kyang ma grol bar 'gyur ro/_/de las ma grol ba ni mya ngan las 'das pa grub pa dang /_bde ba bla na med pa yang rtogs par mi 'gyur ro/_/gzhan yang gal te don dam pa'i mtshan nyid 'du byed kyi mtshan nyid dag las gzhan yin na de'i tshe don dam pa'i mtshan
[\[234b.2\]]nyid 'du byed dag gi spyi'i mtshan nyid du yang mi 'gyur la/_don dam pa'i mtshan nyid 'du byed dag bdag med pa tsam dang /_ngo bo nyid med pa tsam du yang mi 'gyur la/_kun nas nyon mongs pa dang rnam par byang ba'i mtshan nyid dus gcig tu mtshan nyid so sor grub par yang 'gyur ro/_/de [#]bas na don
[\[234b.3\]]dam pa'i mtshan nyid ni dung la sogs pa'i dkar po nyid la sogs pa bzhin du 'du byed rnams dang de nyid dang /_gzhan nyid dag tu brjod par bya ba ma yin pa nyid do zhes gsungs pa lta bu'o/_/dngos po kho na la de nyid dang gzhan nyid kyi rnam par rtog pa srid pa'i don dam pa spyi'i mtshan nyid ni dngos po'i ngo bo med
[\[234b.4\]]pa'i phyir de nyid dang /_gzhan nyid dag tu brjod par bya ba ma yin pa kho na ste/_dngos po yod na de nyid dang gzhan nyid du rtogs [#]pa srid par 'gyur gyi/_dngos po'i [#]ngo bo nyid med pa dag la de mi srid pa nyid pas 'gal ba med pa kho na'o/_/ye shes kyi bdag nyid kyi don dam pa yang kun rdzob dang lhan cig de
[\[234b.5\]]bzhin nyid kyi mtshan nyid kyi don dam pa'i rnam par gcig pa nyid du 'dod pa kho na ste/_'phags pa shes rab kyi pha rol tu phyin pa las ji skad du/_bcom ldan 'das ci lags/_'jig rten gyi kun rdzob kyang gzhan lags[#]/_don dam pa yang gzhan lags sam/_bcom ldan 'das kyis bka'
[\[234b.6\]]stsal pa/_rab 'byor 'jig rten gyi kun rdzob kyang gzhan la/_don dam pa yang gzhan pa ni ma yin te/_'jig rten gyi kun rdzob kyi de kho na nyid gang yin pa de nyid don dam pa'i de kho na nyid yin no zhes gsungs pa lta bu'o/_/ye shes kyi bdag nyid kyi don dam pa ni sgyu ma la sogs pa dang khyad par
[\[234b.7\]]med pa'i phyir yang dag pa'i kun rdzob kyi ngo bo nyid kyang yin la/_de kho na nyid rtogs pa dang mthun pa'i phyir don dam pa'i ngo bo nyid kyang yin pas ltos pa'i bye brag gis gcig la gnyis [#]ka'i ngo bo nyid kyang mi 'gal lo/_/gang yang khyod [#]kyi ltar na bsod nams dang ye shes kyi tshogs yongs su rdzogs pa yang
[\[235a\]]
[\[235a.1\]]rung bar dka'o zhes bya ba la sogs pa smras pa de yang rigs pa ma yin te/_lta ba 'di kho na la yang tshogs yongs su rdzogs par rig [#]pa'i phyir ro/_/'di ltar yang dag pa'i lta bas kun nas bslang ba'i [#]sbyin pa la sogs pa kho na rgyu yongs su dag pa las byung ba'i phyir 'bras bu khyad par can
[\[235a.2\]]dang 'dod pa mngon par grub [#]par byed par 'gyur gyi/_phyin ci log gis [#]kun nas bslang ba ni ma yin te/_log pa'i lta bas kun nas [#]bslang ba'i tshul khrims kyi yan lag la sogs pa bzhin no/_/don dam par ni [#]sbyin pa la sogs pa'i dngos po 'ga' yang med pa'i phyir der dmigs pa ni phyin ci
[\[235a.3\]]log kho na yin te/_smig rgyu la chur dmigs pa bzhin no/_/de'i phyir des kun nas bslang ba'i pha rol tu phyin pa'i rtsom pa thams cad kyang bdag dang bdag gir phyin ci log gis kun nas bslang ba'i sbyin pa la sogs pa bzhin du rgyu rnam par ma dag pa kun nas bslang ba'i phyir shin tu stobs chung ba
[\[235a.4\]]yin no/_/sbyin pa la sogs pa dmigs pa'i rig byar gyur pa mi dmigs pa ni yang dag pa'i don yul yin pa'i phyir smig rgyu la chur mi dmigs pa bzhin du phyin ci ma log pa yin no/_/de'i phyir des kun nas bslang ba'i sbyin pa la sogs pa yang 'bras bu chen por 'gyur te/_rgyu rgyas pas
[\[235a.5\]]kun nas bslang ba'i phyir sa bon grung pos mngon par bsgrubs pa'i myu gu la sogs pa bzhin no/_/de nyid kyi phyir mi dmigs pa la yang dag par brten pa'i sbyin pa la sogs pa ni yang dag pa'i lta bas kun nas bslang ba'i phyir mkhas pa rnams shin tu dang ba bskyed par 'gyur gyi/_gzhan ni
[\[235a.6\]]ma yin no/_/gang gis na sbyin pa la sogs pa la mi 'jug pa'i phyir bsod nams med par 'gyur ba sbyin par bya ba la sogs pa gcig tu med pa nyid kyang ma yin te/_kun rdzob tu thams cad yod pa'i phyir ro/_/dus thams cad du mi dmigs pa yang ma yin te/_ting nge 'dzin gyi
[\[235a.7\]]gnas skabs ma yin pa na sgyu ma bzhin du de dag dmigs pa'i phyir ro/_/de'i tshe na ni mos pa las byung ba'i mi dmigs par rnam par gzhag [#]ste/_de skad du bcom ldan 'das ji ltar na byang chub sems dpa' sems dpa' chen po thabs mkhas pas sbyin pa gtong zhing shes rab kyi pha rol tu
[\[235b\]]
[\[235b.1\]]phyin pa yongs su 'dzin pa lags/_bcom ldan 'das kyis bka' stsal pa/_rab 'byor 'di la byang chub sems dpa' sems dpa' chen po sbyin pa gtong zhing sbyin pa yongs su gtong ba na sbyin pa la sgyu ma'i blo kho na nye bar gnas par 'gyur ro zhes rgyas par gsungs so/_/de'i phyir bcom ldan
[\[235b.2\]]'das byang chub sems dpar gyur pas sgyu ma la sogs par mos pa'i sgo nas don du gnyer ba rnams la/_sras la sogs pa yongs su btang bas mi 'gal ba nyid do/_/mnyam par gzhag pa'i gnas skabs na ni sbyin pa la sogs pa shin tu mi dmigs pa kho na'o/_/de'i tshe na ni de dag 'jug
[\[235b.3\]]pa la [#]mi brten te/_ting nge 'dzin gyi dus na sbyin pa la sogs pa btang snyoms su byas pa'i phyir ro/_/'on kyang sbyor ba dang mjug gi gnas skabs na ni de dag 'jug ste/_de nyid kyi phyir 'phags pa dkon mchog brtsegs pa las kyang [#]/_dge slong dag byang chub sems dpa' nges sbyin pa'i ngo bo nyid
[\[235b.4\]]kyang dmigs par mi bya la/_sbyin pa mi sbyin par yang mi bya'o zhes bya ba la sogs pa rgyas par gsungs so/_/de nyid kyi phyir 'phags pa shes rab kyi pha rol tu phyin pa la sogs pa las/_stong pa nyid la mos pa mi dmigs pa la brten pa'i sbyin pa la sogs pa'i 'bras bu che ba nyid dang /_yongs
[\[235b.5\]]su dag pa nyid du gsungs te/_ji skad du rab 'byor 'di ji snyam du sems/_shar phyogs kyi nam mkha' tshad gzung bar sla'am/_rab 'byor gyis gsol pa/_bcom ldan 'das de ni ma lags so/_/rab 'byor de bzhin du byang chub sems dpa' gang zhig mi dmigs par sbyin pa byin [#]pa de'i bsod nams kyi
[\[235b.6\]]tshad kyang gzung [#]bar sla ba ma yin no zhes bya ba'i bar du gsungs pa lta bu'o/_/sbyin pa'i sgra ni 'dir pha rol tu phyin pa drug car yin par bzhed de/_sbyin pa'i pha rol tu phyin pa drug ces 'byung ba'i phyir ro/_/'phags pa dkon mchog 'byung gnas las kyang /_byang chub sems dpa' blo gros rab tu zhi ba byang chub
[\[235b.7\]]kyi ched du spyod pas chos thams cad ngo bo nyid med par khong du chud par bya ste/_sbyin pa yang ngo bo nyid med par khong du chud par bya'o/_/len pa yang ngo bo nyid med par khong du chud par bya'o/_/yon gnas kyang ngo bo nyid med par khong du chud par bya'o/_/bsngo ba yang ngo bo nyid med par khong du chud par bya'o/_/gang
[\[236a\]]
[\[236a.1\]]sngo [#]bar byed pa de yang ngo bo nyid med par khong du chud par bya'o/_/gang du sngo [#]bar byed pa de yang ngo bo nyid med par khong du chud par bya'o/_/de ci'i phyir zhe na/_sbyin pa ni sbyin pa'i ngo bo nyid kyis stong ngo /_/de bzhin du len pa dang /_yon gnas dang /_sbyin pa'i 'bras bu dang /_yongs
[\[236a.2\]]su bsngo ba dang /_byang chub kyi [#]ngo bo nyid kyis stong pa la yang sbyar bar bya ste/_de ltar na stong pa nyid la mos pa de [#]ni bsam pa tshad med pa'i sgo nas sbyin pa'i pha rol tu phyin pa yongs su dag par 'gyur te/_sbyin pa de ni sbyin pa'i pha rol tu phyin pa zhes bya ba'i ming yang 'thob la/_rdzab rdzub ma yin par
[\[236a.3\]]yang 'gyur ro zhes bya ba rgyas par gsungs so/_/de ltar na mi dmigs pa la yang dag par brten pa'i sbyin pa la sogs pa ni 'bras bu che ba'i phyir dang /_yongs su dag pa'i phyir 'bras bu bla na med pa yang dag par rdzogs pa'i byang chub lag mthil na yod pa dang 'dra bas de'i phyir dmigs pa can
[\[236a.4\]]gyi [#]go skabs thag bsrings pa kho na yin no/_/gang yang chos thams cad ngo bo nyid med do zhes bya ba 'di la don gang yin par 'dod/_gal te bdag nyid kyis med pa'i phyir ngo bo nyid med pa yin na ni de'i tshe grub pa sgrub pa nyid yin no zhes bya ba la sogs pa smras pa de la yang bdag nyid kyis med
[\[236a.5\]]pa kho na'i phyir ngo bo nyid med pa nyid du rnam par bzhag na yang 'gal ba yang ma yin la/_grub pa sgrub pa nyid kyang ma yin te/_dngos po rnams kyi ngo bo nyid yang dag pa pa nyid yin na ni gzhan la ltos nas yod pa dang snga na med pa yang mi 'thad de/_yod pa dang med pa dag ni gcig la rim
[\[236a.6\]]gyis kyang 'gal ba'i phyir ro/_/de'i phyir dngos po 'di dag ni yang dag par na sgyu ma bzhin du gzhan la rag las pa'i ngo bo nyid kyis ngo bo nyid med pa kho na yin no/_/ngo bo nyid ni byas pa nyid du rigs pa ma yin no zhes sngar bstan zin to/_/'di dag yang dag par na gzhan las kyang yod pa ma
[\[236a.7\]]yin te/_'di yang sngar rab tu bsgrubs zin pa'i phyir ji ltar grub pa sgrub pa nyid yin/_tha snyad du ni 'di dag gzhan la ltos pa'i bdag nyid du 'jug pa'i phyir rtag tu yod pa la sogs par thal ba yang ma yin no/_/de ltar na dngos po rnams rang bzhin gyis ngo bo nyid dang bcas pa yin na rang gi
[\[236b\]]
[\[236b.1\]]bdag nyid kyis yang med pa dang /_de bzhin [#]du rang gi ngo bo nyid la gnas pa mi 'thad pa kho na ste/_'gal ba'i phyir ro/_/dngos po'i ngo bo yang dag par yod pa gcig la ni yod pa dang med pa dang /_gnas pa dang /_mi gnas pa la sogs pa phan tshun 'gal ba'i chos dang ldan par rigs pa ma yin no/_/_
[\[236b.2\]]des na 'di dag rang gi bdag nyid kyis med pa'i phyir dang /_rang gi ngo bo la mi gnas pa'i phyir ngo bo nyid med pa nyid du gsal rab tu mngon pas [#]grub pa sgrub pa nyid ga la yin/_kun brtags pa'i bdag nyid kyi ngo bo nyid med pa yin na yang grub pa sgrub pa nyid ma yin no zhes sngar bsgrubs zin te/_tshad
[\[236b.3\]]mas gnod pa nyid kun brtags pa'i ngo bo [#]yin pa'i phyir ro/_/dngos po rnams kyi skye ba yang yang dag par na tshad mas gnod pa nyid yin pa de yang kun brtags pa'i ngo bo nyid du rigs kyi/_gzung ba dang 'dzin pa'i ngo bo kho na ni ma yin no/_/'phags pa ye shes dam pa'i spyod yul dngos po'i rang
[\[236b.4\]]gi mtshan nyid yang dag pa pa yang yod pa ma yin no zhes sngar rigs pa dang lung dag gis bstan zin to/_/kun nas nyon mongs pa dang /_rnam par byang ba la sogs pa rnam par gzhag pa yang dngos po'i rang gi mtshan nyid yang dag pa pa la brten par gang du yang yang dag par ma grub ste/_bcom ldan
[\[236b.5\]]'das nyid kyis 'di tha snyad kyi bden pa la brten par rnam par gzhag ces bshad zin to/_/gang yang gal te dngos po thams cad dang po ma skyes pa'i phyir ma skyes pa zhes bya ba la sogs pa smras pa de la yang grub pa sgrub pa nyid la sogs pa'i nyes pa ma yin te/_'di ltar chos thams cad don dam
[\[236b.6\]]par gzod ma nas so sor zhi ba'i phyir ma skyes pa nyid du 'dod kyi/_'khor ba thog ma med pa nyid tsam gyi phyir yang ma yin la/_sngon 'gags pa yang mi skye ba'i phyir yang ma yin no/_/sngon med pa'i chos mi skye ba'i phyir yang ma yin no/_/yang na bcom ldan 'das kyis byis pa'i skye bo'i [#]skrag pa
[\[236b.7\]]yongs su spang ba'i phyir rnam pa 'di dag gis kyang dngos po rnams skye ba med pa la sogs par bstan pa yin du chug kyang /_'di dag kho nas ni ma yin no zhes bya bar nges par bzung [#]ste/_rang dang gzhan la sogs pa las skye ba med par yang sngar bstan zin pa'i phyir ro/_/kun brtags pa'i bdag nyid
[\[237a\]]
[\[237a.1\]]dang /_bdag nyid mi skye ba yin na yang [#]grub pa sgrub pa nyid ma yin no zhes da gzod bstan pa nyid yin no/_/sgyu ma la sogs pa bzhin du tha snyad pa'i skye ba khas blangs pas [#]rnam pa thams cad du skye ba med pa'i phyir skye ba med par khas len pa yang ma yin la/_yang dag pa pa yang ma
[\[237a.2\]]yin pas de'i phyir mthong ba la sogs pa dang 'gal ba ma yin no/_/chos thams cad chos kyi dbyings ngo bo nyid med pa'i mtshan nyid du ro gcig pa'i phyir de bzhin nyid kyi rnam pa kho nar khyad par skye ba med pas skye ba med par khas blangs kyang /_grub pa sgrub [#]pa nyid ma yin no/_/'jig rten na grags
[\[237a.3\]]pa'i ngo bo nyid las bsams nas khyad par skye ba med par rjod [#]pa yang ma yin pas mthong ba la sogs pa dang 'gal ba yang ma yin no/_/dngos po rnams bya ba'i mtshan nyid kyi skye ba dang bral ba'i phyir dang /_dbang phyug la sogs pas ma skyes pa'i [#]phyir skye ba med par [#]khas blangs kyang de tsam kho nas ni
[\[237a.4\]]ma yin te/_ji skad du sngar bshad pa lta bu yin pas de'i phyir mi 'dod par 'gyur ba ma yin no/_/gang yang mdo sde mang po dang 'gal ba gzhan yang snang ngo zhes smras pa de thams cad kyang lan [#]btab zin to/_/gang yang theg pa gsum sgrub pa'i phyir/_sgrub pa'i bye brag gis dpags pa'i dad
[\[237a.5\]]pa'i bye brag las rigs kyi bye brag rjes su dpag par bstan pa de yang theg pa gsum bsgrub par nus pa ma yin te/_theg pa'i bye brag dpag tu med par sgrub pa'i phyir ro/_/'dis ni gang gis na theg pa gsum kho na 'grub par 'gyur ba rigs dpag tu yod pa gsum zhig nges par rtogs par 'gyur
[\[237a.6\]]ba ni ma yin te/_de las rigs kyi bye brag dpag tu med par shes par 'gyur ba'i phyir ro/_/mdo las kyang /_de skad du 'byung bas de'i phyir theg pa'i bye brag dpag tu med par thal bar 'gyur ro/_/sems can rnams la ni gang gis na rigs kyi bye brag rjes su dpag pa nges par 'grub par
[\[237a.7\]]'gyur ba sgrub pa dang ldan pa dang dad pa'i bye brag nges par yang mi snang ste/_ma nges par sgrub pa'i [#]phyir ro/_/'di ltar res 'ga' gang dag gzhan la phan pa'i bsam pa gcig pu la zhugs par snang ba de dag nyid yang mi dge ba'i grogs po dang phrad pa la sogs pa'i sgo nas rgyu med pa kho nar gzhan sdug
[\[237b\]]
[\[237b.1\]]bsngal bar mngon par dga' bar kun tu snang ngo /_/de bzhin du gang dag rgyu med pa kho nar gzhan sdug bsngal bar mngon par dga' bar kun tu dmigs pa de dag kyang dge ba'i bshes gnyen dang phrad pa la sogs pa'i sgo nas yang gzhan la phan pa'i bsam pa gcig pu la zhugs par yang snang ba nyid
[\[237b.2\]]do/_/gang dag rang la phan pa dang /_bde ba cung zad tsam la yid chags shing gzhan la 'khu bar kun tu dmigs pa de dag kyang /_gzhan la 'khu bar 'dod pa log [#]par yang dmigs so/_/de bzhin du gang dag rang la phan pa phun sum tshogs pa sgrub pa lhur len cing /_gzhan
[\[237b.3\]]la gnod par dga' bar snang ba de dag kyang /_gzhan la phan pa gcig pu la zhugs par yang snang ngo /_/gang dag 'khor ba'i bde ba tsam 'dod cing /_bsod nams dag byed par mthong ba de dag kyang /_srid pa'i bde ba 'dod pa las rnam par log cing yang de dag byed par yang snang
[\[237b.4\]]ngo /_/de lta bas na sgrub pa ma nges par snang ba las dad pa ma nges par rjes su dpag la/_der rjes su dpag pa las rigs kyi bye brag kyang ma nges pa'i ngo bo nyid du shes so/_/de'i phyir rigs kyi bye brag ma nges pa'i phyir ji ltar 'di las theg pa gsum nges par 'grub/_sems can gyi [#]khams sna tshogs
[\[237b.5\]]par bstan pas kyang rigs kyi bye brag nges pa shes par ni mi 'gyur ro/_/mngon par rtogs pa'i rigs lnga 'byung ba gang dag yin pa de dag kyang thang cig nges pa las dgongs te gsungs kyi/_gtan du ba'i phyir ni ma yin no/_/mdo de nyid las kyang de bzhin du rigs gtan du ba ma yin par bstan te/_blo
[\[237b.6\]]gros chen po 'dod pa can dge ba'i rtsa ba thams cad spangs pa yang de bzhin gshegs pa'i byin gyi rlabs [#]kyis brgya la res 'ga' zhig na yang dge ba'i rtsa ba rnams slong bar byed de/_de ci'i phyir zhe na/_blo gros chen po 'di lta ste/_de bzhin gshegs pa rnams kyis ni sems can thams cad yongs
[\[237b.7\]]su ma btang ngo zhes gang gsungs pa yin no/_/de'i phyir de bzhin gshegs pa'i byin gyi rlabs [#]kyis gzhan dag kyang bla na med pa'i byang chub tu smon pa la sogs par 'gyur ba kho na'o zhes bya bar shes par bya'o/_/gang yang 'phags pa blo gros mi zad pas bstan pa la sogs pa las theg pa gsum
[\[238a\]]
[\[238a.1\]]bstan pa de yang khungs ma yin pa nyid de/_de bzhin gshegs pa rnams ni 'jig rten gyi khams sna tshogs dag tu theg pa sna tshogs bstan pa'i sgo nas chos bstan pa la 'jug gi_/theg pa gsum gyi sgo kho na [#]nas ni ma yin no/_/de skad du 'phags pa sdong pos [#]brgyan pa las kyang /_
[\[238a.2\]]'jig rten gyi khams dpal rnam par snang byed na de bzhin gshegs pa kun tu ye shes rin po che'i 'od zer dpal gyi yon tan tog gi rgyal pos mngon par rdzogs par sangs rgyas ma thag tu sems can dpag tu med pa dag ni nyan thos kyi sa la bkod do/_/sems can dpag tu med pa dag ni nges par
[\[238a.3\]]'byung ba'i byang chub la bkod do/_/sems can dpag tu med pa dag ni dbang po yongs su dag pa rab tu bsgom pas nges par 'byung ba'i byang chub la bkod do/_/sems can dpag tu med pa dag ni dri ma med pa'i rgyal mtshan pha rol gnon pa'i byang chub la bkod do/_/sems can dpag tu med pa
[\[238a.4\]]dag ni rang sangs rgyas kyi sa la bkod do/_/sems can dpag tu med pa dag ni spobs pa'i shugs kyis nges par 'byung ba'i byang chub la bkod do/_/sems can dpag tu med pa dag ni chos thams cad la spobs pas [#]nges par 'byung ba'i byang chub la bkod do/_/sems can dpag tu med pa
[\[238a.5\]]dag ni rdzu 'phrul thams cad du song zhing theg pa'i [#]tshul tha dad pas nges par 'byung ba'i byang chub la bkod do/_/sems can dpag tu med pa dag [#]ni sbyor ba dang spyod pa tshad med pa dag la yang dag par gzhol bas nges par 'byung ba'i byang chub la bkod do/_/sems can dpag tu med
[\[238a.6\]]pa dag ni ting nge 'dzin la 'jug pas nges par 'byung ba'i byang chub la bkod do/_/sems can dpag tu med pa dag ni dmigs pa'i yul yongs su dag pa snying po'i tshul gyis nges par 'byung ba'i byang chub la bkod do/_/sems can dpag tu med pa dag ni byang chub sems dpa'i sar sems bskyed du
[\[238a.7\]]bcug go/_/sems can dpag tu med pa dag ni byang chub sems dpa'i lam la bkod do zhes bya ba rgyas par gsungs so/_/bcom ldan 'das kyis kyang byis pa rnams gzung pa'i phyir theg pa'i bye brag rnam par gzhag par bstan gyi/_nges pa'i don ni ma yin no zhes bshad de/_'phags pa lang kar
[\[238b\]]
[\[238b.1\]]gshegs pa las ji skad du/_lha yi theg dang tshangs pa'i theg_/de bzhin du ni nyan thos dang /_/de bzhin gshegs dang rang rgyal gyi/_/theg pa 'di dag ngas bshad de/_/ji srid sems ni 'byung ba'i bar/_/theg pa rnams la thug pa med/_/sems ni yongs su gyur pa na/_/theg pa med cing 'gro
[\[238b.2\]]ba med/_/theg pa gcig tu nga smra ste/_/theg pa rnam gzhag yod ma yin/_/byis pa rnams ni yongs drang phyir/_/theg pa tha dad ngas bshad do/_/zhes gsungs pa lta bu'o/_/de'i phyir 'phags pa dam pa'i chos pad+ma dkar po la sogs pa las/_theg pa gcig tu bstan pa drang ba'i don ma yin
[\[238b.3\]]te/_de skad du de la shA ri'i bu gzhan yang gang gi tshe de bzhin gshegs pa dgra bcom pa yang dag par rdzogs pa'i sangs rgyas rnams snyigs ma lnga'i dus sems can rnams dri ma mang zhing dge ba'i rtsa ba chung bar gyur pa na/_'byung ba de'i tshe thabs mkhas pas theg pa gcig po de nyid theg pa gsum du
[\[238b.4\]]bstan pas ston to zhes gsungs so/_/yang shA ri'i bu nga la dad par gyis shig_/nga la yid ches par gyis shig_/nges par zung shig_/shA ri'i bu de bzhin gshegs pa la ni brdzun gsung ba mi mnga'o[#]/_/shA ri'i bu theg pa ni 'di gcig kho nar zad de/_'di lta ste sangs rgyas kyi theg pa'o zhes gsungs
[\[238b.5\]]so/_yang /_mi mkhas gang dag dman la mngon dga' zhing /_/sangs rgyas bye ba mang la spyad ma spyad/_/'khor ba la chags shin tu sdug bsngal ba/_/de dag rnams la mya ngan 'das pa bstan/_/sangs rgyas ye shes rab tu rtogs bya'i phyir/_/thabs ni [#]rang byung gis ni mdzad 'gyur gyi/_/de dag
[\[238b.6\]]rnams la khyed cag sangs rgyas su/_/'gyur ro zhes ni nam yang mi gsung ngo /_/ci phyir zhe [#]na skyob pa dus la gzigs/_/dal ba gzigs nas de yi 'og tu gsungs/_/dal ba de ni de [#]ltar ji zhig ltar/_/thob pas de phyir yang dag nges 'dir bshad/_/sangs rgyas ye shes rab tu rtogs bya'i phyir/_/_
[\[238b.7\]]'jig rten du ni mgon po gcig pu 'byung /_/theg pa gcig ste theg pa gnyis pa med/_/sangs rgyas theg pa dman pas khrid mi mdzad/_/gang la sangs rgyas rang byung bdag nyid gang /_/rab tu gnas shing rtog [#]lam gang ci 'dra/_/stobs dang bsam gtan rnam par thar dang dbang /_/de nyid la ni
[\[239a\]]
[\[239a.1\]]sems can rnams 'god do/_/rdul bral byang chub khyad par can reg nas/_/gal te nga yis theg pa dman pa la/_/sems can 'ga' zhig bkod par gyur na yang /_/nga la ser sna'i nyes 'gyur legs ma yin/_/theg pa gcig ste gnyis pa yod ma yin/_/_
[\[239a.2\]]gsum pa'ang nam yang yod min 'jig rten na/_/skyes bu mchog rnams thabs kyi theg pa gang /_/sna tshogs nye bar ston par mdzad ma gtogs/_/zhes bshad do/_/de la byis pa'i skye bo khyim kun tu 'bar ba na gnas pa gdon pa'i thabs su gzhan [#]pa'i khyad par nye bar [#]bstan pa'i dpe dang /_
[\[239a.3\]]de bzhin du 'dron pa'i skye bo rin po che'i gling na gnas pa ldog par bya ba'i thabs gzhan 'brog dgon pa'i dbus su grong khyer sprul pa nye bar ston pa'i dpes theg pa gsum bstan pa thabs kyi bstan pa [#]nyid du ston par mdzad pa bcom ldan 'das kyis drang ba'i don du gsungs te/_'phags pa bden
[\[239a.4\]]pa po'i le'u las kyang /_'jam dpal sangs rgyas kyi zhing de ni theg pa gcig gis nges par 'byung ba'i phyir theg pa'i snying po dang ldan par 'gyur ro/_/nga la ni nyan thos dang rang sangs rgyas kyi theg pa rnam par 'jog pa med do/_/de ci'i phyir zhe na/_de bzhin gshegs pa ni 'du shes tha dad pa dang
[\[239a.5\]]bral ba'i phyir ro/_/'jam dpal gal te de bzhin gshegs pa kha cig la ni theg pa chen po ston par 'gyur la/_kha cig la ni rang sangs rgyas kyi theg pa/_kha cig la ni nyan thos kyi theg pa ston par gyur na/_de ni de bzhin gshegs pa'i thugs yongs su ma dag par yang 'gyur zhing /_mngon
[\[239a.6\]]par zhen pa'i nyes par yang 'gyur/_thugs rje chen po nyi tshe bar yang 'gyur la/_'du shes tha dad par yang [#]'gyur/_chos la slob dpon gyis [#]dpe mkhyud byas par yang 'gyur/_'jam dpal gzhan yang nga ni sems can rnams la chos gang dang gang ston pa de dag [#]thams cad byang chub
[\[239a.7\]]la gzhol ba/_theg pa chen po la 'bab pa/_thams cad mkhyen pa nyid 'dren par byed pa/_phyogs gcig [#]thob par byed pa ste/_'di lta ste/_thams cad mkhyen pa nyid thob par byed pa yin no/_/de lta bas na nga la theg pa rnam par gzhag pa med do/_/'jam dpal theg pa rnam par
[\[239b\]]
[\[239b.1\]]gzhag pa zhes bya ba 'di ni thams cad mkhyen pas sa rnam par gzhag par [#]mdzad pa yin/_'di ni gang zag rnam par gzhag [#]par mdzad pa yin/_tshogs chung ngu dang /_tshogs tshad med pa rnam par gzhag [#]pa yin gyi/_chos kyi dbyings tha dad pa med pa'i phyir theg pa la ni tha dad pa med
[\[239b.2\]]do/_/'di ni 'jug pa'i sgo bstan pa yin te/_'jug pa bstan pa yang kun rdzob yin gyi/_don dam pa ni ma yin pas theg pa ni gcig tu zad de/_gnyis pa ni med do zhes gsungs so/_/'phags pa dpal phreng [#]seng ge'i nga ro'i mdo las kyang /_yongs su mya ngan las
[\[239b.3\]]'das pa zhes bya ba dang /_theg pa gsum po 'di dag thams cad ni de bzhin gshegs pa rnams kyi thabs yin te/_theg pa gcig rtogs pas bla na med pa yang dag par rdzogs pa'i byang chub thob par 'gyur ro zhes gsungs so/_/de'i phyir theg pa gcig bstan pa dgongs pa can
[\[239b.4\]]nyid yin par nye bar rjod par byed pas chos kyi dbyings la sogs pa'i mtshan nyid du theg pa mtshungs pa'i phyir theg pa gcig pa nyid du [#]smras pa gang yin pa de ni mkhas pa rnams kyis 'phags pa dam pa'i chos pad+ma dkar po la sogs pa las 'byung [#]ba dang /_gcig kho nar mi mthun par 'gyur
[\[239b.5\]]ro zhes bya bar nges par gzung gi/_de lta bu la dgongs te/_bstan pa ni ma yin par khong du chud par bya'o/_/bcom ldan 'das kyis kyang /_'phags pa chos bcu pa la sogs pa las/_theg pa gsum bstan pa thabs kyi ngo bo nyid 'ba' zhig yin par bstan [#]pa'i phyir gdul ba'i skye bo
[\[239b.6\]]la theg pa gcig bstan pa dgongs pa bstan to zhes gsungs pa 'ba' zhig tu zad do/_/theg pa gsum bstan pa 'di ni bcom ldan 'das rnams kyi thabs yin gyi/_bden pa ni ma yin no zhes bya bar shes pa ni [#]gdul bya rnams ni de la zhugs [#]par mi nus so/_/mdo sde'i rgyan las kyang /_
[\[239b.7\]]'di dang mthun par theg pa gcig_/bstan pa dgongs pa can yin no/_/zhes bstan to/_/gang yang nyan thos rnams bag la nyal chad na skye ba yang gtan du yang dag par chad pas 'di dag skye ba du ma brgyud pas bsgrub par bya ba sangs rgyas nyid du lta ga la 'gyur zhes smras pa de dang [#]de dag gi skye ba gtan du
[\[240a\]]
[\[240a.1\]]yang dag par chad par ma grub pa'i phyir rigs pa ma yin te/_'phags pa dpal phreng [#]seng ge'i nga ro'i mdo las ji skad du/_dgra bcom pa la yang 'jigs pa mchis te/_des skrag pa'i dgra bcom pa dang /_rang sangs rgyas rnams kyang bcom ldan 'das kho
[\[240a.2\]]na la skyabs su mchi'o/_/bcom ldan 'das de lta lags pas nyan thos dgra bcom pa dang /_rang sangs rgyas rnams kyang skye ba'i lhag ma dang bcas pa'i chos can lags te/_bcom ldan 'das de dag gi skye ba zad pa ma lags te/_skye ba [#]mchis lags so/_/bcom ldan 'das de dag
[\[240a.3\]]ni lhag ma dang bcas pa lags kyi/_skye ba pas [#]ni ma lags so/_/bcom ldan 'das de dag gi las yongs su rdzogs pa ma lags te/_de dag la ni bgyi ba mang du mchis so/_/de dag la ni gang dag ma spangs na [#]mya ngan las 'das pa'i dbyings las thag ring du gyur pa spang bar bgyi ba'i chos
[\[240a.4\]]kyang mang du mchis so zhes gsungs pa lta bu'o/_/gang yang de dag gi skye ba zad do zhes bya ba la sogs pa zad pa dang /_mi skye ba shes pa 'byung ba de yang mdo de nyid las drang ba'i don [#]yin par bshad de/_ji skad du bcom ldan 'das dgra bcom pa dang /_rang sangs rgyas rnams kyi rnam par grol ba la
[\[240a.5\]]so sor rtog pa mthar thug pa'i ye shes dang /_dbugs 'byin pa'i rjes su dran pa bzhi po gang dag lags pa de dag ni dgongs pa can te/_zag pa dang bcas pa drang ba'i don rnam par phye ste lung bstan par bgyi ba lags so/_/bcom ldan 'das de ci'i slad du zhe na/_'chi 'pho ba ni 'di gnyis
[\[240a.6\]]lags te/_rnam par chad pa'i 'chi 'pho ba dang /_bsam gyis mi khyab par yongs su sgyur [#]ba'i 'chi 'pho ba'o/_/de la bcom ldan 'das rnam par chad pa'i 'chi 'pho ba ni sems can nying mtshams sbyor ba dang bcas pa rnams kyi lags so/_/bcom ldan 'das dgra bcom pa dang /_rang
[\[240a.7\]]sangs rgyas dang /_byang chub sems dpa' dbang thob pa/_yid kyi lus can rnams kyi 'chi 'pho ba ni byang chub kyi snying po la thug gi bar du bsam gyis mi khyab par yongs su bsgyur ba lags so/_/bcom ldan 'das 'chi 'pho ba ni 'di [#]gnyis las rnam par chad pa'i 'chi 'pho [#]ba'i dbang du bgyis te/_dgra
[\[240b\]]
[\[240b.1\]]bcom pa dang /_rang sangs rgyas dag [#]gi skye ba zad do snyam pa'i shes pa 'byung ba lags so zhes bya ba rgyas par gsungs pa lta bu'o/_/de gnyis [#]las 'di dag la ma rig pa'i bag chags kyi sa'i rkyen can zag pa med pa las kyi rgyu las byung ba'i skye ba yod do [#]zhes 'byung ste/_bcom ldan
[\[240b.2\]]'das 'di lta ste/_dper na nye bar len pa'i rkyen can zag pa dang bcas pa'i las kyi rgyu las byung ba'i srid pa gsum 'byung ba de bzhin du bcom ldan 'das dgra bcom pa dang /_rang sangs rgyas dang /_byang chub sems dpa' rnams kyi yid kyi lus ma rig pa'i bag chags kyi sa'i rkyen can zag
[\[240b.3\]]pa med pa'i las kyi rgyu las byung ba sku gsum [#]'byung ngo zhes rgyas par gsungs pa yin no/_/'phags pa lang kar gshegs pa las kyang /_de dag khams gsum las 'das pa yin yang zag pa med pa'i khams la rnam par gnas te/_de'i phyir sangs rgyas rnams kyis de bzhin gshegs
[\[240b.4\]]pa'i byin gyi rlabs [#]kyis yang skye ba la dbang thob pa'i sgo nas tshogs gnyis yongs su bkang [#]ste/_sangs rgyas nyid thob par 'gyur ro zhes bstan pa kho na ste/_blo gros chen po gang gi tshe de dag chos la [#]bdag med pa rtogs nas nyes pa'i bag chags thams cad spangs par gyur pa de'i tshe bag chags
[\[240b.5\]]kyi nyes pa ting nge 'dzin gyis myos pa med [#]pa'i phyir zag pa med pa'i dbyings nas sad de/_yang 'jig rten las 'das pa'i dbyings su gtogs pa'i tshogs yongs su rdzogs par [#]byas te/_chos kyi sku'i ngo bo nyid bsam gyis mi khyab pa thob par 'gyur ro/_/dper na shing ni rgya mtsho ru/_/dba' rlabs
[\[240b.6\]]kyis ni rab [#]g.yengs pa/_/de bzhin nyan thos rmongs pa yang /_/mtshan nyid kyis ni rab tu g.yengs/_/de dag nyon mongs bag chags 'brel/_/kun nas ldang dang ldan ma yin/_/ting nge 'dzin gyi myos pas myos/_/zag pa med pa'i khams la gnas/_/de la mthar thug yod min zhing /_/_
[\[240b.7\]]phyir ldog pa yang yod ma yin/_/ting nge 'dzin gyi lus thob nas/_/bskal pa'i bar du mi sad do/_/dper na skyes bu myos pa ni/_/myos 'gyur med na sangs pa ltar/_/de bzhin de dag nga yi sku/_/sangs rgyas chos zhes bya ba 'thob/_/ces gang gsungs pa yin no/_/'di la shing dang
[\[241a\]]
[\[241a.1\]]rgya mtsho'i dpes ni 'khor ba'i rgya mtshor mi [#]bying bar bstan to/_/de dba' rlabs [#]kyi dpes ni chos kyi mtshan nyid la mngon par zhen pa'i dbang gis gcig tu yongs su mya ngan las 'das pa ma yin no zhes bstan to/_/nyon mongs bag chags 'brel zhes bya ba la sogs
[\[241a.2\]]pas kyang ma rig pa'i bag chags kyi sa'i 'ching ba las ni ma grol gyi/_nyon mongs pa kun nas ldang ba tsam las grol lo zhes bstan to/_/de la mthar thug yod min zhing /_/zhes bya ba la sogs pas kyang mya ngan las 'das pa'i grong khyer du zhugs pa yang ma yin la/_'khor ba'i
[\[241a.3\]]rgya mtshor 'khyams pa yang ma yin gyi/_zag pa med pa'i ting nge 'dzin dang ldan pa'i phyir zag pa med pa'i dbyings la bskal pa'i bar du yang gnas pa 'ba' zhig tu zad de/_de las langs nas ni tshogs yongs su rdzogs par byas nas sangs rgyas nyid thob par 'gyur ro zhes bya bar legs par
[\[241a.4\]]rab tu bstan pa yin no/_/gang yang 'phags pa lang kar gshegs pa la sogs pa las/_sprul pa'i nyan thos kyi dbang du mdzad nas nyan thos lung bstan par mdzad do zhes gsungs pa de yang sems can dman pa la mos pa skrag pa spang ba'i phyir dang /_theg pa gsum bstan pa thabs nyid
[\[241a.5\]]bstan [#]pa'i ched yin no zhes bya bar khong du chud par bya'o/_/de lta ma yin na gong du bshad pa thams cad dang 'gal ba kho nar 'gyur ro/_/phyir mi ldog pa'i 'khor lo'i mdo las kyang /_'jig rten gyi khams thams cad du sangs rgyas thams cad kyis [#]chos bstan pa ni phyir mi ldog pa'i
[\[241a.6\]]'khor lor mnyam pa nyid kyis mnyam mo/_/de la mi mjed kyi 'jig rten gyi khams kyi sems can de dag ni dman pa la mos pa snyigs ma lnga'i dus na byung ba ste/_theg pa gcig bstan pa la mi 'jug mi mos pas/_sems can de dag rigs pa 'dis sangs rgyas nyid la gtad do zhes
[\[241a.7\]]gsungs so/_/gal te dgra bcom pa rnams zag pa zad pa nyid kyis nying mtshams sbyor ba med pa'i phyir/_skye ba du ma brgyud pas bsgrub par bya ba'i sangs rgyas nyid du mi 'gyur na/_de'i tshe byang chub tu yongs su bsngo bar 'gyur ba'i dgra bcom pa la yang nying mtshams sbyor ba med pa'i phyir/_
[\[241b\]]
[\[241b.1\]]der mi 'gyur ro/_/'on te smon lam gyi stobs dang /_de bzhin gshegs pa'i byin gyi rlabs kyis [#]nying mtshams sbyor bar 'dod na ni gzhan dag la yang de bzhin du ci'i phyir mi 'dod/_de skad du/_'phags pa shes rab kyi pha rol tu phyin pa las kyang /_gzhan yang de dag gal te bla na
[\[241b.2\]]med pa yang dag par rdzogs pa'i byang chub tu sems bskyed pa ltar na rjes su yi rang gi_/nga ni de dag gi dge ba'i rtsa ba'i bar chad mi byed de/_chos khyad par can dag pas chos khyad par can lhag par dmigs par bya'o zhes gsungs so/_/de la gal te de dag thams cad kyi thams cad
[\[241b.3\]]du bla na med pa yang dag par rdzogs pa'i byang chub kyi snod ma yin par gyur na/_de'i tshe ji ltar nga ni de dag gi dge ba'i rtsa ba'i bar chad mi byed do zhes gsungs so[#]/_/gtan mi srid pa la ni bar chad mi srid do/_/gnas skabs kyi bye brag nges pa las dgongs nas dgra bcom pa zhi ba'i bgrod pa
[\[241b.4\]]gcig pa nyid du gsungs pa 'ba' zhig tu zad kyi/_dus thams cad du nges pa'i phyir ni ma yin no zhes bya bar shes par bya'o/_/de skad du 'phags pa dam pa'i chos pad+ma dkar po las kyang /_dge slong ngam dge slong ma gang la la zhig dgra bcom pa nyid du khas 'che zhing [#]bla na med pa yang
[\[241b.5\]]dag par rdzogs pa'i byang chub tu smon lam yongs su mi 'dzin par bdag ni sangs rgyas kyi theg pa la re ba med do zhes smra zhing /_bdag gi lus kyi mya ngan las 'das pa'i mtha' [#]ni 'di tsam du zad do zhes smra na/_shA ri'i bu mngon pa'i nga rgyal can yin par shes par bya'o zhes gsungs so/_/gang
[\[241b.6\]]yang dgra bcom pa ni nyon mongs pa zad pa'i phyir nying mtshams sbyor ba rnam pa [#]thams cad du med de/_de kho nar zad do/_/nyan thos bden pa mthong ba gang yin pa dang /_phyir mi 'ong ba 'dod pa'i 'dod chags dang bral ba gang yin pa de ni sangs rgyas kyi rigs can yin pa'i phyir de gnyis kho na bla na med
[\[241b.7\]]pa yang dag par rdzogs pa'i byang chub tu lung bstan to/_bsam gyis mi khyab pa'i yongs su sgyur ba'i skye ba dang [#]yang de gnyis kho na dang ldan no zhes zer ba de yang [#]'phags pa dpal phreng [#]seng ge'i nga ro'i mdo dang /_'phags pa shes rab kyi pha rol tu phyin pa dang /_'phags pa chos bcu pa
[\[242a\]]
[\[242a.1\]]la sogs pa'i mdo las 'byung ba dang 'gal ba ste/_de dag las ni dgra bcom pa kho na nying mtshams sbyor bar nye bar bstan gyi/_phyir mi 'ong ba dag ni ma yin no/_/de bzhin du 'phags pa dpal phreng [#]seng ge'i nga ro'i [#]mdo ni sngar bshad zin to/_/'phags
[\[242a.2\]]pa shes rab kyi pha rol tu phyin pa las kyang [#]/_des dgra bcom pa nyid thob nas yang dag par rdzogs pa'i byang chub don du gnyer na skye ba ma [#]mchis par ji ltar thob [#]par 'gyur ba lags/_bcom ldan 'das kyis ni mkhyen bzhin du 'di skye bar lung [#]bstan lags so/_/bcom ldan 'das
[\[242a.3\]]kyis bka' stsal pa/_byams pa nga ni las dang nyon mongs pa'i dbang du song ba'i skye ba 'dogs par mi mdzad kyi/_'on kyang 'di'i skye ba bsam gyis mi khyab pa'i mya ngan las 'das par bsngo ba yin par 'dogs par mdzad do zhes gsungs so/_/'phags pa chos bcu pa las kyang /_
[\[242a.4\]]bcom ldan 'das nyan thos zag pa ma mchis pa/_srid par kun tu sbyor ba yang dag par chad pa rnams rigs mchis su lags kyang /_ji ltar bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/_bcom ldan 'das kyis bka' stsal
[\[242a.5\]]pa/_rigs kyi bu de'i phyir dpe nyon cig_/rigs kyi bu 'di lta ste dper na rgyal po rgyal rigs [#]spyi bo nas dbang bskur ba'i bu zhig bzo'i gnas thams cad slob par 'gyur la/_de yang dbang po rtul la dbang po rno ba ma yin pas phyis bslab par bya ba gang yin pa de ni sngar slob/_
[\[242a.6\]]sngar bslab par bya ba gang yin pa de ni phyis slob par 'gyur [#]na rigs kyi bu de ji snyam du sems/_'on kyang gzhi des de rgyal po'i bu ma yin no zhes bya bar brjod dam/_gsol ba [#]bcom ldan 'das de lta ma lags so/_/bde bar gshegs pa de lta ma lags te/_rgyal po'i bu zhes brjod
[\[242a.7\]]par bgyi lags so/_/bcom ldan 'das kyis bka' stsal ba/_rigs kyi bu de bzhin du byang chub sems dpa' dbang po rtul po rigs dang ldan pa sngar bsgom pa'i [#]lam gyis nyon mongs pa zad par byed cing /_phyis bla na med pa yang dag par rdzogs pa'i byang chub mngon par rdzogs par
[\[242b\]]
[\[242b.1\]]'tshang rgya zhes bya ba la sogs pa rgyas par gsungs so/_/gang yang 'gro ba 'di kun sangs rgyas 'gyur ba ste/_/zhes bya ba 'di'i don ni skye bo nye ba la ltos te dgongs pa yin no zhes bya bar rnam par 'chad par byed pa de yang rang dga' tsam gyis [#]nye bar brtags pa yin pa'i phyir rigs
[\[242b.2\]]pa ma yin pa nyid de/_'gro ba ma lus pa rung ba nyid du gzigs nas de skad du gsung bar 'gyur na yang de'i tshe 'gal ba ci zhig yod de/_de skad du 'phags pa dkon mchog sprin la sogs pa las/_bcom ldan 'das shAkya thub pa la sogs pa'i mtshan brjod pa thos pa tsam gyis
[\[242b.3\]]phyir mi ldog pa'i sa bon bskrun [#]pa'i phyir sems can thams cad khyad par med par phyir mi ldog pa nyid du lung bstan gyi/_skye bo nye ba la [#]ltos pa ni ma yin no/_/de'i phyir gang gis brjod pa thos pa dang /_nyan pa dang /_nyan par 'gyur ba de dag la yang phyir mi ldog pa'i sa bon
[\[242b.4\]]yod pa nyid de/_khyed kyang dri ma rnams ni glo bur ba yin pa'i phyir sems rang bzhin gyis 'od gsal bar 'dod de/_de'i phyir 'gro ba ma lus pa der rung ba nyid pas de las dgongs te de skad du bshad par rigs pa nyid de/_sems can thams cad ni de bzhin gshegs pa'i
[\[242b.5\]]snying po can no zhes bya ba 'dis kyang /_thams cad bla na med pa yang dag par rdzogs pa'i byang chub kyi go 'phang thob par rung ba nyid du yongs su bstan te/_de bzhin gshegs pa'i sgra ni chos kyi dbyings gang zag dang chos la bdag med pa'i mtshan nyid rang bzhin gyis 'od gsal
[\[242b.6\]]ba yin par brjod par bzhed pa'i phyir ro/_/de skad du bstan pas ni thams cad bla na med pa yang dag par rdzogs pa'i byang chub kyi rang bzhin nyid du yongs su bstan pa yin no/_/gzhan yang theg pa zhes bya ba ni mya ngan las 'das pa'i grong khyer du 'gro ba'i lam de kho na nyid shes pa'i
[\[242b.7\]]bdag nyid la bya ste/_'di nas 'gro ba'i phyir ro/_/de kho na nyid shes pa kho nas thar pa thob par 'gyur gyi/_gzhan gyis ni ma yin no/_/de kho na nyid de yang gcig kho nar zad de/_thug pa med par thal bar 'gyur ba'i phyir ro/_/lta ba tha dad kyang dngos po'i de kho na nyid du ma'i bdag
[\[243a\]]
[\[243a.1\]]nyid du 'brang ba ni med do/_/de'i phyir de kho na nyid ngo bo nyid gcig pa'i yul can gyi ye shes kyang ngo bo nyid gcig pa kho na yin no/_/sangs rgyas dang byang chub sems dpa' de kho na nyid yang dag par thugs su chud pa rnams kyi ye shes gang yin pa de yang de
[\[243a.2\]]kho na nyid mngon sum [#]du byed pa'i yul can yin te/_rnam pa thams cad du kun tu rmongs pa'i gnyen po yin pa'i phyir ro/_/nyi tshe ba'i shes pa dag gis ni de kho na nyid rtogs par mi 'gyur te/_ha cang thal bar 'gyur ba'i phyir ro/_/de lta na ni thams cad de kho na nyid mthong
[\[243a.3\]]bar 'gyur ba'i phyir ro/_/de lta bas na chos dang gang zag la bdag med pa'i de kho na nyid mngon sum pa'i ye shes gang yin pa de nyid mya ngan las 'das pa thob par byed pa'i yang dag pa'i lam yin gyi/_gzhan ni ma yin pa de'i phyir theg pa ni gcig kho nar zad do/_/de nyid kyi
[\[243a.4\]]phyir bcom ldan 'das kyis lam gzhan gyis thar pa med ces bstan te/_'phags pa lang kar gshegs pa las/_ji skad du blo gros chen po gzhan dag ni chos thams cad rgyu la rag las par mthong nas mya ngan las 'da'o snyam du blo 'byung ste/_blo gros chen po chos la bdag
[\[243a.5\]]med pa mthong ba med pas thar pa ni med do/_/blo gros chen po 'di ni nyan thos kyi theg pa mngon par rtogs pa'i rigs can gyi nges par 'byung ba ma yin pa la nges pa [#]'byung ba'i blo yin te/_blo gros chen po 'di la lta ba ngan pa bzlog pa'i phyir rnal 'byor du bya'o zhes gsungs pa lta bu'o/_/_
[\[243a.6\]]'phags pa shes rab kyi pha rol tu phyin pa las kyang /_rab 'byor gnyis ni dngos po yin no/_/gnyis su med pa ni dngos po med pa yin no/_/gsol pa bcom ldan 'das gnyis [#]zhes bgyi ba gang lags/_bcom ldan 'das kyis bka' stsal pa/_rab 'byor gzugs su 'du shes
[\[243a.7\]]pa ni gnyis yin no/_/de bzhin du phung po dang /_khams dang /_reg pa dang /_tshor ba dang /_khams drug dang /_rten cing 'brel par 'byung ba dang /_bsam gtan dang /_gzugs med pa dang /_sdug bsngal ba dang /_bdag med pa dang /_bde ba dang /_sems can la sogs par 'du shes
[\[243b\]]
[\[243b.1\]]pa ni zhes rgyas par bstan nas/_ji tsam du 'du shes pa de tsam du gnyis yin no/_/ji tsam du gnyis yin pa de tsam du dngos po yin no/_/ji tsam du dngos po yin pa de tsam du 'khor ba yin no/_/ji tsam du 'khor ba yin pa de tsam du sems can rnams yongs su mi 'grol
[\[243b.2\]]lo/_/de lta bas na [#]rnam grangs 'dis 'di ltar gnyis su 'du [#]shes pa la rjes su mthun pa'i bzod pa yang med par rig par bya'o zhes gsungs so/_/'phags pa bden pa gnyis la 'jug pa las kyang /_nyon mongs pa thams cad kyi rtsa ba ni dngos por mngon par zhen pa yin
[\[243b.3\]]pa'i phyir chos thams cad ngo bo nyid med par bsgom pa kho nas nyon mongs pa spong gi lam gzhan gyis ni ma yin no zhes bstan te/_'jam dpal ji ltar na nyon mongs pa rnams 'dul bar 'gyur/_ji ltar na nyon mongs pa rnams yongs su shes par 'gyur/_'jam dpal gyis
[\[243b.4\]]smras pa/_don dam par chos thams cad shin tu ma skyes shing ma byung ba'i dngos po dag la/_kun rdzob tu yod pa ma yin pa las phyin ci log ste/_yod pa ma yin pa las phyin ci log pa de las kun tu rtog pa dang /_rnam par rtog pa 'byung ngo /_/kun tu rtog pa dang /_rnam par
[\[243b.5\]]rtog pa de las tshul bzhin ma yin pa yid la byed pa 'byung ngo /_/tshul bzhin ma yin pa yid la byed pa de las bdag tu sgro 'dogs pa 'byung ngo /_/bdag tu sgro 'dogs pa de las lta ba kun nas dkris pa 'byung ngo /_lta ba kun nas dkris pa de las nyon mongs pa rnams 'byung ngo /_/_
[\[243b.6\]]lha'i bu gang gis chos thams cad don dam par shin tu ma skyes pa dang /_ma byung bar rab tu shes pa med pa'i tshul gyis rab tu shes pa de ni don dam par phyin ci log pa ma yin no/_/gang zhig don dam par phyin ci ma log pa de ni kun tu mi rtog rnam par mi rtog go/_/gang mi rtog
[\[243b.7\]]kun tu mi rtog pa de ni tshul bzhin du zhugs pa yin no/_/gang tshul bzhin du zhugs pa de ni don dam par yod pa ma yin pa la sgro 'dogs par mi 'gyur ro/_/gang don dam par yod pa ma yin pa la sgro 'dogs par mi 'gyur ba de la lta ba kun nas ldang bar mi 'gyur te/_don dam par mya
[\[244a\]]
[\[244a.1\]]ngan las 'das par lta ba kun nas ldang ba'i bar du yang mi 'gyur ro/_/skye ba med pa la gnas pa de nyid kyi nyon mongs pa rnams mthong ba med pa'i tshul gyis shin tu mthong bar blta ste/_'di ni nyon mongs pa 'dul ba zhes bya'o/_/lha'i bu gang gi tshe nyon mongs pa rnams
[\[244a.2\]]snang ba med pa'i shes rab dang ye shes kyis don dam par shin tu stong pa dang /_shin tu mtshan ma med pa dang /_don dam par dngos po rnams shin tu ma skyes shing ma byung bar rab tu shes pa med pa'i tshul gyis rab tu shes pa de'i tshe lha'i bu nyon mongs pa rnams rab tu shes pa med
[\[244a.3\]]pa'i tshul gyis yongs su shes pa yin no/_/lha'i bu 'di lta ste dper na gang sbrul gyi rigs 'don pa des ni dug zhi bar byed do/_/lha'i bu gang zhig nyon mongs pa rnams kyi rigs rab tu shes pa de ni nyon mongs pa rnams shin tu mi dmigs pa'i tshul gyis rab tu zhi bar 'gyur ro/_/lha'i
[\[244a.4\]]bus smras pa/_'jam dpal nyon mongs pa rnams kyi rigs gang yin/_'jam dpal gyis smras pa/_lha'i bu don dam par chos thams cad shin tu ma skyes shing ma byung ba'i dngos po dag la kun tu rtog pa gang yin pa 'di ni nyon mongs pa rnams kyi rigs yin no zhes gang gsungs pa
[\[244a.5\]]yin no/_/de lta bas na gang nges par legs pa'i grong khyer du 'jug par 'gyur ba ni dngos po ma lus pa stong pa nyid du sgom pa 'di kho nar zad pas de'i phyir de don du gnyer ba bdag legs su dga' ba rnams kyis lam ngan pa la rnam par rtog pa thag bsrings te spangs nas de nyid
[\[244a.6\]]bdag nyid chen po rnams kyis rigs pa dang /_lung gi sgron ma'i tshogs kyis gsal rab tu brjod pa'i phyir dang /_skye bo mkhas pa'i 'gro ba ma lus pas brjod cing rjes su bgrod pa'i phyir gus par rtag tu bsten par bya'o/_/de bas na theg pa gcig pa nyid
[\[244a.7\]]dang /_chos thams cad don dam par ngo bo nyid med pa nyid du [#]grub pa kho na yin no/_/[#]bstan bcos dbu ma snang ba zhes bya ba slob dpon ka ma la shI las mdzad pa rdzogs so//_//[#]mkhan po shI len dra bo d+hi dang lo tsA [#]ba dpal brtsegs kyis bsgyur cing zhus te gtan la phab pa[#]//_//_
[\[244b\]]
[\[244b.1\]{D3888}#]@##/_/rgya gar skad du/_tatwA lo ka na nA ma pra ka ra NaM[#]/_bod skad du/_de kho na nyid snang ba zhes bya ba'i rab tu byed pa/_sangs rgyas dang byang chub sems dpa' thams cad la phyag 'tshal lo/_/yang dag bdud rtsi shin tu brnyes nas ci bzhed gsol/_/skye shi
[\[244b.2\]]mi mnga' go 'phang brnyes te thugs rje yis/_/'gro ba kun la de dag thob mdzad bzhugs pa gang /_/de la btud nas yang dag de nyid rtogs par bya/_/gang phyir 'gro ba 'di dag kun/_/rmongs pa'i ngo bo zhags pas bcings/_/yang dag rtogs pas thar pa zhes/_/mkhas pa
[\[244b.3\]]rnams ni rab tu gsungs/_/thar pa 'dod pa rnams kyis ni/_/don med rtsod [#]pa 'dir mi bya/_/'ga' zhig rmongs pa med pa ni/_/dman pa'i dngos dag mi tshol lo/_/skye ba sdug bsngal rtsa ba bas/_/de ni dman pa nyid du bshad/_/thog ma med pa'i mi shes pa/_/de yang rtsa
[\[244b.4\]]bar mkhas pas bstan/_/rgyu la rag las skye ba'i phyir/_/gnyen po dag kyang yod pa'i phyir/_/ye shes snang ba byung ba na/_/mun pa bzhin du de spong ngo /_/mi shes rang bzhin rmongs pa ni/_/spang dgos de bas gus pa yis/_/yang dag snang ba skyed pa'i phyir/_/thar pa 'dod pas
[\[244b.5\]]mchog brtson bya/_/gzugs la sogs pa gsal 'di dag_/byis pa kun la grags pa gang /_/de nyid ji ste yang dag na/_/lus can thams cad grol bar 'gyur/_/mkhas pa rnams kyi nga rgyal can/_/kun gyis de 'dir mthong na ni/_/yang dag so sor smra ba bas/_/rtsod [#]pa
[\[244b.6\]]sna tshogs mi 'gyur ro/_/'chad pa po dag rnams la yang /_/phan tshun 'gal ba srid pa'i phyir/_/gzhan gyi man ngag tsam gyis na/_/yang dag gtan la phebs pa'ang med/_/gcig la gcig ni mi thun zhing /_/bdag nyid ngo bo phan tshun du/_/'gal zhing [#]du ni yang dag pa/_/_
[\[244b.7\]]du ma nyid du 'gyur mi sred/_/de bas rtogs [#]ldan rnams kyis ni/_/rang gi rigs pas de dpyod la/_/lung dang rigs pa ldan pa yis/_/brtan [#]por gyur nas bsgoms par bya/_/gzugs la sogs pa'i dngos po rnams/_/yang dag nyid du khas len gang /_/de dag las ni 'grub pa yi/_/_
[\[245a\]]
[\[245a.1\]]tshad ma yod dang [#]med pa dpyad/_/yod dang med pa'i tha snyad ni/_/tshad ma la brten mkhas pa rnams/_/de med gyur na de dag gis/_/rtogs [#]pa ldan pa spangs pa yin/_/'dod pa tsam las dbyung phyir dang /_/de las bzlog pa'i don gyis kyang /_/de yang mi 'grub thal
[\[245a.2\]]'gyur phyir/_/tshig tsam gyis kyang de mi 'grub/_/tshad ma rjes su 'gro ba dang /_/ldog pa gnyis kyis yang dag par/_/tha snyad dag la khyab na yang /_/dngos por smra ba legs par gnas/_/rtag pa la sogs dag gis kyang /_/sgra la khyab par thal 'gyur phyir/_/'di ltar ldog pa 'ba' zhig
[\[245a.3\]]las/_/khyab pa grub pa ma yin no/_/des na'ang rjes su 'gro med na/_/ldog pa de [#]ni yod min te/_/de dngos rjes su mi 'brang gang /_/de ldog can du de mi 'gyur/_/de bas khyab par 'dod pa yin[#]/_/nges par rjes su 'gro bar 'dod/_/de grub na yang tshad ma las/_/dngos po gtan du
[\[245a.4\]]grub pa yin/_/'di ltar gang na yod ces pa'i/_/tha snyad tshad ma yod pa yi/_/rjes su 'brang de gar bsgrubs [#]na/_/nged kyi dngos po de nyid grub/_/khyab pa de ni grub na yang /_/yang dag dngos po nges mi 'grub/_/'di ltar khyab byed yod pa las/_/khyab bya thams cad mngon pa med/_/shing
[\[245a.5\]]sha pa dang seng ldeng sogs/_/'di ltar shing nyid kyis khyab kyang /_/de tsam gyis na de dag ci/_/de las nges par 'grub 'gyur ram/_/de bzhin tshad ma 'jug na yang /_/dngos po yod pa'i tha snyad 'di/_/yang dag don gyi yul can du/_/khyed la nges par 'grub pa med/_/bstan pa 'di ni nor
[\[245a.6\]]pa ste/_/shing ni seng ldeng la sogs la/_/thun mong yin pas de las ni/_/bye brag gsal bar rtog mi 'gyur/_/tshad ma dag gi [#]dngos po yis/_/ngo bo 'das nas 'jug pa med/_/gzhan du'ang rab tu 'jug na ni/_/de ni tshad mar mi rung ngo /_/'di ltar dngos po tshad mas [#]khyab/_/de yis tha
[\[245a.7\]]snyad la yang khyab/_/dngos po [#]khyab pa'i tshad mas byung /_/de yang gzhan du mi 'jug go/_/'jig rten kun rdzob bden don gyi/_/yul can dag kyang srid pa'i phyir/_/de phyir yang dag dngos po yis/_/tshad ma khyab par mi 'grub po/_/ji ste yang dag dngos po la/_/tshad ma thams cad yod
[\[245b\]]
[\[245b.1\]]na ni/_/kun gyis yang dag nyid mthong phyir/_/'phags pa'i lam ni dgos pa med/_/'bad pa ma byas grol ba'i phyir/_/thar 'dod rnams kyi tshangs spyod dang /_/bsnyen gnas la sogs don med de/_/nyon mongs skyes pa kho nar zad/_/rnal 'byor pa yis mngon sum las/_/gzhan
[\[245b.2\]]gyi dbang po'i shes khyad med/_/rab tu grub pa'i don dag la/_/yang dag rtogs 'dod rtsod mi 'gyur/_/tshad ma'i mtshan nyid bstan bcos dag_/rab tu byed pa don med cing /_/phan tshun dag tu 'gal ba [#]yi/_/mtshan nyid dag kyang byed mi 'gyur/_/bdag dang gzhan gyi grub pa'i
[\[245b.3\]]mtha'/_/phan tshun tha dad med par 'gyur/_/tshad ma kun gyi tshad ma nyid/_/bdag nyid la ni grub par thal/_/don dam pa yi dngos po yi/_/ngo bo 'das nas mi 'jug ste/_/gzhan du'ang tshad ma 'jug na ni/_/de ni ji ltar tshad ma nyid/_/rmi lam sogs bzhin brdzun pa nyid/_/_
[\[245b.4\]]'dod pa'i don la mi slu phyir/_/'jig rten dngos la tshad ma [#]yod/_/tha snyad du ni brjod par bya/_/de nyid ji ste don dam yin/_/ming tsam zad pa bzlog med de/_/rang dga' dag gis byung ba la/_/de ni su zhig zlog par byed/_/'on kyang rmi lam byed pa ni/_/brdzun pa'i dngos po rnams
[\[245b.5\]]la yang /_/'dod pa'i don byed sgrub nus pa/_/'di ltar dmigs shing snang yin na/_/de yang don dam cir mi 'dod/_/'gal ba pa yi phyir zhe na[#]/_/de bzhin gzhan du gnyid sad la/_/de dang mthun na ci phyir 'dod/_/de la mi slu ba dag kyang /_/ma sad pa dang gnyi ga mthun/_/_
[\[245b.6\]]sad pa dag gis [#]slu byed pa/_/gnyi ga yang ni mthun pa nyid/_/rdzogs sangs rgyas kyis [#]chos rnams kun/_/rmi lam lta bur rab tu bstan/_/dbang po lnga po de dag gi[#]/_/dngos po cung zad mthong ba med/_/ji ste don byed nus pa yi/_/snang ba tsam yang mi 'dod na/_/'khrul pa'i phyir na 'di
[\[245b.7\]]dag ni/_/don dam nyid kyi mtshan nyid min/_/rmi lam dag na dngos po'i don/_/shes pa'i ngo bo nyid ma yin/_/shel sgong bzhin du dag pa yi/_/shes pa yin zhes nye bar brjod/_/sngon po la sogs gzugs sna tshogs/_/de la de ni gang nas 'ongs/_/'khrul [#]pas yin na'ang 'khrul 'di ci/_/_
[\[246a\]]
[\[246a.1\]]'khrul pa med [#]pa nyid ce na'ang /_/de las de nyid yin zhes pa/_/mchog tu de ni legs par bshad/_/'on te snga ma'i rnam par shes/_/shes pa phyi ma'i rgyu yin na/_/'khrul pa de ni de dag las/_/rgyu med par ni ji ltar 'byung /_/sngon po la sogs de 'byung na/_/_
[\[246a.2\]]'byung la rag ste 'on kyang ni/_/shes dang tha dad ma yin phyir/_/ji ltar gcig la sna tshogs nyid/_/rnam par shes pa du ma'ang /_/'byung bar rtag tu rigs pa min/_/lus med yul na mi gnas phyir/_/yul na bkram ste 'dug pa med/_/de la de ni sna tshogs pa/_/brdzun pa
[\[246a.3\]]nyid ces 'dod na yang /_/brdzun dang cig shos 'gal ba dag_/gcig po nyid du ji ltar rung /_/brdzun pa rnams kyang rgyu dag las/_/'byung bar ji ste 'dod na ni/_/bden pa gnyis [#]kyi mtshan nyid dag_/dngos po gzhan la ci zhig yod/_/rang dang dbyer med sna tshogs pa'i/_/sngo sogs
[\[246a.4\]]brdzun pa'i rang bzhin na/_/rnam par shes pa'ang brdzun nyid du/_/ci'i phyir gsang ston [#]brjod mi bya/_/shes pa'i rnam pa sna tshogs rnams/_/ji ste de'i bdag ma yin te/_/gzhan yin de la de bzhin du/_/ji ltar so sor snang bar 'gyur/_/gzhan yang gang de sngo la sogs/_/_
[\[246a.5\]]'di dag brdzun pa nyid brjod na/_/de nyid mtshan nyid 'khrul pa yi/_/yul dang [#]ma gyur ma yin nam/_/rmi lam dag la de las gzhan/_/khyed kyi 'dod pa'i don bsgrub cing /_/gang gis mtshan nyid 'khrul par ni/_/mi 'gyur gzung [#]du yod ma yin/_/ji ste don byed rung ba la/_/de dag
[\[246a.6\]]khong du chud pa de/_/de tshe yang dag rtogs par 'gyur/_/gang gi ngo bo rtogs pas ni/_/rnal 'byor srid par 'khyams [#]las grol/_/'dir ni de nyid don dam du/_/rtag pa'i yul du bya ba yin/_/'gro ba grol la [#]thob 'gyur zhing /_/thams cad thar par [#]thal ba'i phyir/_/dngos tsam
[\[246a.7\]]rab tu grub pa las/_/'dod pa'i don byed rung ba min/_/de bas 'dod don mi slu ba/_/tshad ma'i mtshan nyid yin no zhes/_/'jig rten pa la'ang rab grub phyir/_/thun mong yin par gnas pa yin/_/des na yod pa'i tha snyad sogs/_/khyab pa yin yang yang dag don/_/'grub min ji
[\[246b\]]
[\[246b.1\]]ltar de las ni/_/dngos por smra ba legs par gnas/_/tshu rol mthong ba thams cad kyi/_/sems ni de la nor ba'i phyir/_/yang dag dngos po cung zad kyang /_/mngon sum dag gis grub pa med/_/rtog dang bral la ma 'khrul pa/_/mngon sum zhes ni de brjod la/_/tshu rol mthong
[\[246b.2\]]ba kun gyis kyang /_/yang dag mtshan nyid 'khrul pa med/_/yang dag mngon sum rtogs pa de/_/ji ltar tshu rol mthong zhes bya/_/cha shas 'khrul med rang bzhin na/_/dbang po'i rnam par shes pa dag_/spyi don yin phyir nyer brjod [#]phyir/_/rang gi mtshan nyid spyod yul min/_/_
[\[246b.3\]]ji ste gzhan las bzlog pa yi/_/spyi de [#]yul zhes mi brjod na/_/gzhan du gcig gi dngos po la/_/ji ltar cha shas rtag tu yod/_/sgra la sogs pa'i chos can la/_/tshad ma gzhan dag mi slu phyir/_/mngon sum rtogs pa'i bdag nyid las/_/yang dag rnam par nges pa med/_/_
[\[246b.4\]]rang gi mtshan nyid rnam pa kun/_/'di dag gzung nyid ma yin nam/_/'on kyang zin dang bral ba'i phyir/_/rnam pa thams cad nges pa med/_/don du gnyer dang goms 'dus las/_/sogs pa'ang de yi rgyu yin phyir/_/'di ltar myong ba zhes bya bas/_/nges par skye bar mi srid do/_/rnam pa
[\[246b.5\]]thams cad gzung na yang /_/gang na don du gnyer sogs rgyu/_/med pa de na phyin ci log_/'khrul pa'i sa bon dag las skye[#]/_/rjes su dpag pa rnams kyis ni/_/sgro 'dogs de tsam nyi tshe zhig_/bsam pa bsgrub par bya yin gyi/_/mngon sum spyod yul dngos po min/_/rnam
[\[246b.6\]]pa thams cad nges pa dag_/ji ste de las ma skyes na/_/de ni gzung ba yin no zhes/_/gna' [#]chung rnams kyis rkyal [#]bar bgyis/_/mtshan [#]ma rnams ni gzhan dag las/_/yang dag dngos po grub na ni/_/mngon sum des ni rnam pa kun/_/gzung zhes bya ba'i rigs pa mnyam[#]/_/_
[\[246b.7\]]ma grub na yang rnam nges pa/_/der ma skyes par gzung ngo zhes/_/khyod kyi tha mal sems kyis ni/_/brjod par ji ltar rigs pa yin/_/don byed pa rnams snang ba yi/_/shes pas kyang ni 'khrul pa'i phyir/_/gzung ba nyid du nges min te/_/ji ltar sngar ni bshad pa bzhin/_/'ga'
[\[247a\]]
[\[247a.1\]]zhig tu ni yang dag dngos/_/ji ste lan 'ga' mthong gyur na/_/don byed pas ni de bsgrub ces/_/rnam par nges pa de dag rigs/_/pha rol ma yin mthong rnams kyis/_/gang tshe lan 'ga' de gcig kyang /_/mthong ba med pas de bas na/_/rnam
[\[247a.2\]]par nges pas [#]ji ltar bya/_/sprul pa rnams kyang sna tshogs pa'i/_/don rnams bya ba byed par brjod/_/gzugs brnyan la sogs la yang mthong /_/de'i phyir nges par gyur pa med/_/phyi rol don thob mtshan nyid kyi/_/mi slu ba ni don grub med/_/'di ltar snang ba ngo bo
[\[247a.3\]]ni/_/rmi lam sogs pa la yang yod/_/shes pa lnga la khyad med pa'i/_/gzhan las ji ltar nges pa yin/_/yul ni tha dad yin phyir yang /_/de sgrub don la mi slu med/_/sngar myong ba la mi slu ba/_/skad cig pa la shin tu dkon/_/skad cig ma yin rnams la yang /_/gang na
[\[247a.4\]]don byed yod mi srid/_/ji ste rtogs par byed pa rnams/_/tha dad med par zhen pa yis/_/'dod na gnyis la gcig don te/_/brtags pa 'di yin gang [#]dag min/_/rang gi mtshan nyid ji bzhin du/_/ji ste dbang pos ma bzung na[#]/_/de tshe yul de nges pa zhes/_/de ni ji ltar rigs
[\[247a.5\]]pa yin/_/yul gyi don la mngon sum dag_/ji ste sgro 'dogs srid na yang /_/rang gi mtshan nyid dngos po la/_/de ni ji ltar tshad ma yin/_/de bas de yis [#]sems kyis ni/_/yang dag dngos po rtogs med kyis[#]/_/smig rgyu bzhin du gang dag gis/_/'di la sgro 'dogs byed par 'gyur/_/_
[\[247a.6\]]sgro 'dogs pa yis thams cad du/_/sems kyi rked pas gtugs [#]pa dag_/zla ba gnyis sogs mngon sum gyi/_/shes pa dag dang ci mi mtshungs/_/gang tshe rtag tu yang dag nyid/_/log par sgro 'dogs mun pas g.yogs/_/mngon sum mi slu yin pa las/_/rnam par nges pa
[\[247a.7\]]de ni med/_/gzhan yang dngos po'i ngo bo nyid/_/rtag pa'am mi rtag gcig tu 'gyur/_/phan tshun spangs te gnas pa'i phyir/_/phung po gsum pa yod pa min/_/phan tshun yongs su spangs la sogs/_/'gal ba rab tu grub bya'i phyir/_/ji ste tshad mas [#]khas len na/_/_
[\[247b\]]
[\[247b.1\]]nged kyi dngos po 'gal ba grub/_/de ni [#]rigs te tshad ma yis/_/dngos po rnams kyi [#]spyi 'grub phyir/_/khyab par dngos po mi 'grub ces/_/gong du rab tu bsgrubs pa yin/_/dngos po rnams kyi 'gal ba ni/_/tha snyad pa yi tshad ma nyid/_/'di la brten nas brjod pas na/_/de
[\[247b.2\]]phyir yang dag rtogs pa min/_/'di ltar mar me la sogs pa/_/skye zhing 'jig pa'i chos can rnams/_/brten pa'i rnam pas rnam gcad pas/_/'gal bar rtogs pa rnams la ltos/_/gang tshe rnam pa rnam gcad pa[#]/_/med na med par nges pa yis/_/chos de gang yin de
[\[247b.3\]]gnyis ni/_/mtshan nyid kyis ni 'gal bar 'dod/_/skye 'jig dag dang 'brel pa ni/_/sgyu ma la sogs la yang yod/_/de tsam gyis na de dag ci/_/yang dag dngos po nyid yin nam/_/shes pa'i rnam pa nor phyir dang /_/phyi rol don yang ma grub phyir/_/mar me la sogs
[\[247b.4\]]rnams la yang /_/yang dag dngos po cung zad med/_/de lta bas na 'jig rten gyi/_/don la brten nas 'gal ba dag_/don dam nyid la 'jug bya'i phyir/_/rigs pa shes pa rnams kyis gzhag_/de bzhin gzhan yang 'gal ba dag_/tha snyad yin par shes par byos/_/_
[\[247b.5\]]yang dag dngos po nyid la ni/_/'gal ba nyid ni 'ga' yang med/_/tshad ma'i mtshan nyid 'di dag kyang /_/yang dag nyid la 'jug bya'i [#]phyir/_/tha snyad pa ni yin no zhes/_/bstan pa de phyir 'dod par gyis/_/gzhan du byis pa gnag rdzi sogs/_/bud med rnams la grags pa nyid/_/_
[\[247b.6\]]man ngag med par du sogs las/_/ci phyir me sogs [#]phyogs nges [#]'gyur/_/tha snyad rnams la ma brten na/_/thabs gzhan dag la brten byas kyang /_/rang dang gzhan gyis yang dag pa/_/rnam par dbye bar nus pa min/_/rtags dang rtags can 'gal ba dang /_/de bzhin khyab bya
[\[247b.7\]]khyab byed pa/_/yang dag don la ma brtags kyi/_/don dam pa la 'jug bya'i phyir/_/ji ltar 'jig rten grags pa la/_/brten nas de bzhin bsgrub bya dang /_/sgrub byed 'di dag gnas par ni/_/de bas thams cad brjod pa yin/_/de bas khyab dang 'gal la sogs/_/ma grub
[\[248a\]]
[\[248a.1\]]la sogs gang rgol ba/_/de dag thams cad 'khyam pa zhes/_/mkhas pa rnams kyis shes par bya/_/gtan du ma grub gang yin pa/_/de la brgal bar rigs pa yin/_/yang dag brten nas rtsod [#]pa ni/_/mi 'dod thal bar 'gyur ba med/_/de la mi
[\[248a.2\]]rtag dngos po'i bdag_/yang dag mngon sum shes pa med/_/rgyu dang 'bras bu rtogs grub na/_/de ni rab tu 'grub pa yin/_/gzhan gyi bdag nyid 'bras bu dang /_/rgyur gyur pa la rnam shes kyi/_/gang phyir 'dzin par mi rigs na/_/mngon sum nyid du de ma grub/_/rnam
[\[248a.3\]]par shes pa 'dra tsam gyis/_/gzhan dag shes pa ma yin te/_/de lta yin na 'dra ba kun/_/phan yon rigs [#]pa nyid du 'gyur/_/'dra gang shes pa'i ngo bo zhes/_/bye brag rung ba ma yin te/_/rang gi ngo bo gnas pa yi/_/shes bya khyab pa'i bdag por rung /_/shes pa'i ngo bo bye
[\[248a.4\]]brag gis/_/bdag nyid nye bar gnas na yang /_/de lta yin yang mi phan phyir/_/gzhan dag ji ltar 'dzin par 'gyur/_/'dra ba shes pa'i ngo bo'i phyir/_/ji ste rigs [#]par 'gyur na yang /_/zla ba la sogs lta ba na/_/phan tshun de shes cis ma gyur/_/de las byung ba yin na
[\[248a.5\]]zhes/_/de ltar khyad par gzhan dag kyang /_/ji ste rjod [#]par byed na ni/_/'on kyang 'dod pa sgrub mi byed/_/dngos po rnams kyis [#]don byed pa/_/rang gi dngos dang 'brel pas na/_/skyes bu 'dod pa'i rjes 'brangs [#]pa'i/_/bye brag rnams las ji ltar 'gyur/_/rnam shes de las
[\[248a.6\]]byung na yang /_/rang gi ngo bor de gnas las/_/ji ltar gzhan las mngon sum du/_/byed ces bya ba 'di yang smros/_/gzhan gyi ngo bo mngon sum du/_/grub na de dang 'dra ba dang /_/de las byung ba 'grub par 'gyur/_/des ni bye brag grub pa med/_/mtshungs pa'i don stobs byung ba
[\[248a.7\]]yi/_/rnam shes de ma thag pa dang /_/de 'dra de las byung ba'i phyir/_/shes pa rigs [#]par thal bar 'gyur/_/sems la kun tu sna tshogs pa'i/_/rnam pa 'di dag snang ba'i phyir/_/cha shas can gyi ngo bo dang /_/'dra ba 'brel pa ma yin no/_/sna tshogs pa yang gcig pa min/_/_
[\[248b\]]
[\[248b.1\]]de yi yon tan sna tshogs med/_/rten la 'dzin pa med par ni/_/'di la 'dzin pa mi snang ngo /_/sna tshogs rnam pas dben pa yi/_/rten ni so sor snang ba med/_/gzhan yang rab rib ltas ngan dang /_/mig ser sogs pas nyams pa'i mig_/gang phyir dngos po gcig la yang /_/_
[\[248b.2\]]nye ring la sogs bye brag gis/_/mi mthun rnam par myong ba yis/_/shes pa dag kyang snang ba yin/_/de la de dag de snyed kyi/_/dngos po tha dad yod pa min/_/mi mthun chos can gcig yin na/_/thams cad gcig par thal bar 'gyur/_/gcig na lhan cig skye ba dang /_/_
[\[248b.3\]]'jig dang gnas pa can du 'gyur/_/de phyir 'dra ba ma grub ste/_/don med par yang snang ba yin/_/rmi lam sogs na sngo sogs kyi/_/ngo bo snang ba'i myong ba dang /_/'khrul par 'gyur ba de yi phyir/_/'di las gzhan rig 'grub pa med/_/chung ba'i ngo bo'ang don min te/_/_
[\[248b.4\]]de shes so sor myong med phyir/_/gcig pu phra ba de snang ba'i/_/rnam pa sems kyis [#]myong ba med/_/re re dag ni tshogs pa yi/_/yul nyid yin par khas blangs su[#]/_/rtag tu gong bu'i ngo bo yi/_/snang ba'i shes pa myong ba yin/_/'dus pa can las 'dus pa yin[#]/_/mtshan nyid
[\[248b.5\]]tha dad yod pa min/_/brtags pa'ang dngos po med pa'i phyir/_/ji ltar de ni so sor snang /_/ji ste phra ba'i dngos 'dzin ni/_/bar med gnas pa gang gis 'dzin/_/rags pa 'khrul pa yin na yang /_/ji ltar 'di dag tshad ma yin/_/yid la yod na ji ltar 'di'i/_/rnam pa gsal
[\[248b.6\]]bar snang ba yin/_/dbang po'i yul [#]na rdul phran rnams/_/rtag tu 'dzin pa med par 'gyur/_/de yi ngo bo snang ba yi/_/shes pa rtag tu ma skyes phyir/_/de bas de 'dzin sngar gyur pa'i/_/'khrul pa 'grub par mi 'gyur ro/_/ji ste tshad ma gzhan dag las/_/rdul phran grub par gyur
[\[248b.7\]]na ni/_/de 'dzin snga mar gyur pa yis/_/rags [#]pa'i rnam pa'i sems su 'gyur/_/gang phyir de nyid ma grub ste/_/tshad mas kyang ni rab tu btsal/_/rmi lam sogs na'ang phra [#]med par/_/rags par 'khrul pa [#]snang ba yin/_/ring ba'i don la chung ngu yang /_/chen po nyid du nye bar
[\[249a\]]
[\[249a.1\]]dmigs/_/de bas de 'dzin las 'di min/_/ri mo brkyang ba mthong ba yi/_/rnam pa ji ste yang dag na/_/rnam par shes pa gcig pa yang /_/de dang 'dra bar sna tshogs 'gyur/_/lus med phyir na rnam par shes/_/yul la bkram ste skye mi srid/_/de phyir rnam shes du ma ru/_/_
[\[249a.2\]]rtog pa legs pa ma yin no/_/shes pa gcig dang tha mi dad/_/rnam pa sna tshogs 'gyur ba med/_/tha dad gyur na rnam pa dang /_/shes par 'brel pa med par 'gyur[#]/_/rnam pa'ang ji ste rnam pa bcas/_/rtog par byed pa nas [#]med do/_/de ltar rnam pa [#]gzhan dang gzhan/_/sus
[\[249a.3\]]kyang myong ba ma yin no/_/ji ste rnam pa med na ni/_/shes pa rnam bcas rtog don med/_/tha dad tha dad med ma rtogs[#]/_/phung po gzhan yang rigs pa min/_/'on te don gyi rnam snang ba/_/brdzun pa nyid du 'dod na yang /_/ji ltar brdzun pa 'di dag gis/_/gzhan gyi dngos po
[\[249a.4\]]'grub par 'gyur/_/ji ste brdzun pa mngon sum du/_/gsal bar rab tu myong na ni/_/mngon sum pa yi dngos po yang /_/de tshe yang dag nyid ma yin/_/gzhan yang ji ste 'dra ba'i don/_/bdag nyid thams cad kyis yin na/_/don bzhin shes pa blun pa yi/_/ngo bor 'gyur pa
[\[249a.5\]]gang gis bzlog_/rnal 'byor pa dag grol ba yang /_/gzhan gyi phyag sogs mthong ba na/_/de bzhin phyag sogs ldan par 'gyur/_/gnyi ga'ang cha shas med pa'i phyir/_/cha gcig [#]gis ni 'dra ba min/_/cha shas [#]bcas pa ma grub na/_/yang dag dngos po ci zhig 'grub/_/_
[\[249a.6\]]'on te bzlog pa'i bye brag gis/_/cha shas rtog par byed na yang /_/brtags pa yin phyir 'dra ba ni/_/gnas pa med pa nyid du 'gyur/_/thams cad du yang bdag rtogs pa'i/_/de yi rnam pa myong ba'i phyir/_/'dra ba yod kyang phyi rol la/_/shes pa [#]so sor myong ba med/_/mi 'dzin
[\[249a.7\]]pa yi dus na ni/_/yul 'di yod pa ma yin no/_/mnyam pa'i dus na rgyu min phyir/_/rgyu ma yin dang yul yang min/_/gnas pa yin du zin na yang /_/rnam pa gnyis pa myong ba med/_/myong ba yod par gyur na yang /_/de la brgal zhing brtag pa mtshungs/_/'dra ba de myong gang
[\[249b\]]
[\[249b.1\]]yin pa/_/de nyid phyi rol myong ba yang /_/nye bar brtags pa yin pa'i phyir/_/de ni yang dag nyid ma yin/_/nye bar brtags pa tsam gyis ni/_/don byed 'dod pa'i grub [#]pa med/_/bram ze'i bu la me btags pas/_/'di ltar 'tshed la sbyor ba med/_/don ni yongs su ma mthong phyir/_/_
[\[249b.2\]]de dang 'dra bar 'grub pa med/_/byed rgyu yin na'ang 'bras bu la/_/'dra ba bskyed pa'i ma yin te/_/gzugs snang ba yi rnam shes kyi/_/'on te sgra rig byung ba dang /_/sngon po la sogs snang ba na/_/mig la sogs pas ma nges 'gyur/_/rnam par dag las don grub [#]pa/_/de ni rjes su
[\[249b.3\]]dpag yin na/_/rmi lam la sogs 'khrul pa'i phyir/_/don gyis de la khyab pa'ang med/_/gzhan du dbang po drug po dag_/tshad ma so sor 'gog phyir dang /_/shin tu chung ba'i gzugs sogs kyis/_/sngon po la sogs ma grub phyir/_/mig gi rnam shes ldan pa yis/_/sngon
[\[249b.4\]]po shes kyi sngon po'i ming /_/shes pa min zhes gsungs pa gang /_/da ni tha snyad brten pa yin/_/gzugs la sogs pa'i dngos po rnams/_/yang dag min zhes ngas bshad pas/_/sems can rnams ni drang ba'i phyir/_/tha snyad du ni bstan pa yin/_/snang bas stong pa'i shes
[\[249b.5\]]pas kyang /_/gzhan rig pa ni rigs pa min/_/de ni khyad par med pa'i phyir/_/don ni nges pa med par 'gyur/_/gang phyir nye ba tsam dag gis/_/gzhan rig de ru 'gyur na ni/_/de ni kun la 'dra ba'i phyir/_/thams cad rig par cis [#]mi 'gyur/_/thams cad don kun mthong
[\[249b.6\]]'gyur te/_/'di ltar sna tshogs blo ldan gyis/_/yul du gzugs la sogs pa rnams/_/bye brag med phyir cis mi 'gyur/_/'on te yang ni yul 'ga' yis/_/blo dag shin tu bskyed byas nas/_/yod ces khas len byed na ni/_/'dra ba slar yang 'ongs pa yin/_/rtogs pa'i
[\[249b.7\]]ngo bo tha dad med/_/'dra ba dag las gzhan ci yod/_/shes pa gang yin rtogs yin na/_/de la'ang nyes pa gong du bstan/_/nges 'byung bye brag yod na yang /_/ma yin dbang po'ang de dang 'dra/_/shes pa'i dus na 'di med na/_/rgyu las ji ltar rab tu myong /_/tshogs pa
[\[250a\]]
[\[250a.1\]]gcig la rag las nyid/_/ji ste bye brag rtogs byed na/_/sems dang sems byung tshogs pa yi/_/mig la sogs pa'ang de dang 'dra/_/tshogs pa gcig la'ang rag las kyang /_/dbang po la sogs rtogs med de/_/yul ma yin phyir zhe na yang /_/_
[\[250a.2\]]de 'dir spyod [#]phyir mi rung ngo /_/yul nyid yin pa grub na ni/_/lan 'di rab tu 'grub par 'gyur/_/mtshan nyid 'khrul pa yin pa'i phyir/_/de nyid ma grub brjod pa yin/_/rtogs bya dang ni yul gnyis la/_/bye brag 'ga' yang yod min te/_/bsgrub bya sgrub byed 'gog de
[\[250a.3\]]gnyis/_/de phyir bye brag yod pa min/_/gang phyir yul min de bas ni[#]/_/'di ni yul du mi 'gyur zhes/_/dngos po rnam par dag pa yi/_/smra ba shes pa gzhan su yod/_/gzhan du snang ba'i shes pa yis[#]/_/'dzin par rigs pa ma yin te/_/de lta yin na yul gyi
[\[250a.4\]]phyir/_/shes pa nges par mi 'gyur ro/_/sngo sogs ngo bo snang ba yi/_/yul du sgra la sogs gyur te/_/thams cad kyis ni yul thams cad/_/rnam par shes par thal bar 'gyur/_/dngos su gzhan gyi ngo bo la/_/mngon sum so sor myong med na/_/de dang mtshan nyid
[\[250a.5\]]mi mthun snang /_/de shes par ni ji ltar 'gyur/_/yul gyi ched du dus kun du/_/'dir yang phan pa mi byed de/_/mi snang ba dang gzhan du snang /_/phyogs gnyis snga ma bzhin du mtshungs/_/cung zad byed pa med na yang /_/'dzin par rtog pa rigs pa min/_/gzhan la dngos
[\[250a.6\]]kyis [#]stong na ni/_/brjod pa 'thad pa ma yin no/_/des dben de yi rnam pa yi/_/mngon sum gnyis kyis rgyu 'bras kyi/_/dngos po rnam par nges pa 'di/_/de phyir yang dag nyid ma yin/_/'di ni 'di las 'byung ngo zhes/_/gnag rdzi yan chad ji ltar 'gyur/_/grags yin na'ang
[\[250a.7\]]yin du zad/_/grags pa de dag gsal ba med/_/de 'dod rnams la skabs 'dir ni/_/yang dag ched du dpyad pa byed/_/ji ste grags pa 'gog byed na/_/rnam par dpyad pa rgyun chad 'gyur/_/gang dag grags pa'i dngos po la/_/'gog par byed pa rab tu glen/_/de dag
[\[250b\]]
[\[250b.1\]]rnams kyis nges 'gal 'gyur/_/zla ba ri bong can 'gog bzhin/_/grags pa 'di ci 'dren [#]pa'am/_/bden pa min zhes nges bya'i [#]phyir/_/[#]rab tu grags pa tsam gyis ni/_/yang dag min zhes nye bar bsgrubs/_/brdzun pa'am [#]rmi lam la sogs na/_/'byung ba 'di dag
[\[250b.2\]]yongs su nges/_/bden pa nyid ni log na yang /_/gang tshe de ni mi ldog [#]pa/_/de tshe yang dag rnam dag pa/_/de yi [#]'gal bar ji ltar 'gyur/_/rgyu dang 'bras bu mngon sum du/_/ji ste myong ba ma yin na/_/'di las 'di ni 'byung ngo zhes/_/ji ltar dran pa 'byung ba yin/_/_
[\[250b.3\]]rmi lam na yang brdzun pa yi/_/'bras bu la sogs dngos myong phyir/_/dran pa 'di ni de na snang /_/de las dngos po rnam nges med/_/'on te dran pa'i rtags dag las/_/rjes su myong ba rnams nges pa/_/spyir ni rab tu sgrub byed na/_/de tshe sgrub pa sgrub pa yin/_/'bras bu
[\[250b.4\]]la sogs don dam pa'i/_/yul ni rjes su myong bar yang /_/ji ste sgrub par byed 'dod na/_/rjes su 'gro ba med pa'i phyir/_/de nas de ni [#]grub pa med/_/snang bcas la sogs rnams shes kyis/_/don la 'dzin pa des bzlog pa/_/khyed kyis byas pa ma yin nam/_/grogs kyis
[\[250b.5\]]bstangs pas ngo bo 'phel/_/rgyu dang 'bras bu'i dngos po ni/_/rtag tu rnam shes bdag nyid nyid/_/bdag nyid rig pa'i ngo bo yi/_/mngon sum dag gis rnam par nges/_/yang dag ji bzhin dus kun du[#]/_/de myong med phyir de mi rigs/_/khyed ni ji ltar myong ba der/_/yang dag
[\[250b.6\]]nyid du'ang 'dod pa med/_/de ltar gzung dang 'dzin pa yi/_/rnam pa yod pa ma yin 'dod/_/rtag tu dngos po yod pa yi/_/shes pa de bzhin de myong med[#]/_/de lta min na 'gro ba kun/_/rtag tu de nyid mthong bar 'gyur/_/yang dag goms bya ched du de/_/thar 'dod rkang smyang
[\[250b.7\]]'dug la rag_/gcig la rnam pa gnyis 'gal phyir/_/ji ltar myong ba'i gzung ba dang /_/'dzin pa'i rnam snang de bzhin du/_/yang dag nyid ni ma yin no/_/gnas ngan len gyi bag chags las/_/ji ste 'khrul pa'i rtags byung na/_/'khrul pa nyid du de snang ba/_/'di ni
[\[251a\]]
[\[251a.1\]]mngon sum grub pa med/_/'di ltar ma 'khrul mtshan nyid ni/_/mngon sum nyid du nye bar brjod/_/rtag tu bdag la 'khrul pa med[#]/_/ji ltar mngon sum nyid du 'gyur/_/gsal bar gnas kyi ngo bor ni/_/de ni rang snang nyid yin phyir/_/rang gi [#]ma 'khrul gang gyur pa/_/de las
[\[251a.2\]]'khrul pa tha dad med/_/ji ste 'khrul pa tha dad gyur/_/gnyis kyi ngo bo de gsal bar/_/de yang rang gi gnas yin na/_/ji ltar de ni shes par bya/_/ji ste shes pa de ni yid/_/gnyis kyi rnam par rnam rtog pa/_/de la 'khrul pa 'byung na ni/_/gnyis su 'dzin pa gsal
[\[251a.3\]]mi 'gyur/_/yid kyi 'khrul pa don gzhan du/_/'dra ba bor nas 'gro ba med/_/gang gis de ni 'khrul 'gyur ba/_/gnyis dang gnyis min mtshungs ci 'gyur/_/gang du 'ga' yis chung [#]zad kyang /_/lan 'ga' mthong ba ma yin na/_/gzhan gyi 'dra ba mthong phyir te/_/de la
[\[251a.4\]]'khrul par ji ltar 'gyur/_/'on te 'og [#]ma med pa yi/_/sa bon gnas ngan len smin las/_/'khrul na 'dra ba mthong med par/_/rang las skyes pa 'di nyid yin/_/de lta yin na'ang de yi tshe/_/'khrul pa don gzhan brtag mi rigs/_/shes pa thams cad rang nyid kyis/_/_
[\[251a.5\]]rang gi sa bon dag las 'khrul/_/'khrul pa'i sa bon las byung ba/_/thams cad yin par khyed kyang 'dod/_/de phyir pha rol min mthong ba'i/_/shes kun 'di ltar rang las 'khrul/_/de phyir mngon sum nyid 'di yi/_/gnyis min gang [#]dag grub pa med/_/de ma grub na de
[\[251a.6\]]yi phyir/_/rgyu 'bras de nyid grub [#]pa med/_/ji ste gnyis ni 'khrul gyur kyang /_/rtag tu rtogs pa'i ngo bo de/_/ma 'khrul pa dag kho nar ni/_/mngon sum las grub ma yin nam/_/rtogs pa'i ngo bo nyid na spyir/_/yul la nye bar rjod byed pa/_/de ltar mngon sum yin gyur kyang /_/_
[\[251a.7\]]rang gi mtshan nyid spyod yul min/_/spyi yi mtshan nyid ma gtogs par/_/'di ltar rtogs pa'i ngo bo med/_/gang yang thun mong ma yin pa'i/_/ngo bo de ni gnyis su snang /_/rigs mi mthun pa rnams gsal bas/_/khyad par kho na spyi nyid yin/_/de yang brdzun pa'i rang bzhin
[\[251b\]]
[\[251b.1\]]na/_/khyed kyi spyi yang ga la yod/_/dngos po rnams kyi yod pa nyid/_/bden yin gzhan ni brdzun zhes pa/_/rig byed mthar ni smra ba yi/_/grub mtha' gsal bar brjod par 'gyur[#]/_/gzhan du de dag shes pa can/_/spyi yi mtshan nyid skyes bur rigs/_/rtag pa gcig
[\[251b.2\]]yin bye brag rnams/_/de ni thams cad nor bar ni/_/lta ba de dag ngan pa yin/_/thams cad bcings dang grol 'gyur te/_/gcig ni bcings dang grol ba na/_/thams cad du yang cis mi 'gyur/_/'chi dang skye dang gnas pa dang /_/gnyid log sad dang glen la sogs
[\[251b.3\]]thams cad bye brag med pa'i phyir/_/cig car kho nar rab tu 'gyur/_/gzhan yang rtogs pa'i ngo bo yi/_/mtshan nyid mkhas pas bstan pa ni/_/snang ba gzhan la mi ltos par/_/gang zhig rang nyid rtag tu snang /_/de ltar yin na gnyis snang ba/_/rang nyid rab tu gsal
[\[251b.4\]]ba'i phyir/_/rtog pa'i ngo bos gzung ba yi/_/bdag nyid rtag tu gnas pa yin/_/de ni rtag tu brdzun [#]nyid kyi/_/rigs kyi khyim du 'jug pa 'di/_/khyad par med pa bdag nyid dag_/nges par pang du blangs nas 'jug_/ji ste rtogs pa'i ngo bo nyid/_/brdzun pa'i ngo bo nyid yin na/_/_
[\[251b.5\]]rnal 'byor spyod [#]gzhan de bzhin no[#]/_/de ni spong byed ma yin nam/_/ma spangs phyin ci log 'gyur zhing /_/spangs pas rnal 'byor can du 'gyur/_/rnal 'byor mngon sum rig bya ba/_/yang dag de yin mi rigs na/_/sangs rgyas rnams kyi gnas pa yi/_/mya ngan 'das pa'ang mi 'grub
[\[251b.6\]]cing /_/rnam pa thams cad mkhyen pa yi/_/ye shes ring du spangs pa yin/_/de lta yin na thal sgo nas/_/ji sta de la bden zhen spongs/_/sgrub na de bzhin 'dod pa'i phyir/_/'dod pa kho na rab tu bsgrubs/_/'on te dngos po thams cad du/_/med pa'i mtshan nyid de sgrub na/_/mi mthun
[\[251b.7\]]phyogs las ma log phyir/_/gtan tshigs ma nges nyid du 'gyur/_/brdzun pa yin zhes thams cad du/_/gtang bar 'os pa ma yin no/_/sgyu ma rnams ni brdzun nyid kyang /_/de byed pa rnams nye bar brten/_/bdag dang gzhan gyi don rnams la/_/nam yang mkho bar mi 'gyur gang /_/_
[\[252a\]]
[\[252a.1\]]de dag thams cad yongs btang [#]zhing /_/spong ba nyid du rigs pa yin/_/bdag gzhan don gyi rnam pa la/_/mkho ba'i yon tan gang yin pa/_/mkhas shing snying rje'i bdag nyid kyis/_/de dag ji ltar spong bar byed/_/de phyir ji srid gzhan don la/_/nye bar
[\[252a.2\]]mkho bar 'gyur ba rnams/_/spangs kyang sangs rgyas rnam dag ni/_/de dag thams cad zlog [#]pa med/_/thams cad sgyu ma byas 'dra zhes/_/brdzun pa nyid du de dag shes/_/yang dag ji bzhin rtogs pa'i phyir/_/de [#]de phyin ci log pa med/_/dngos po nyid du blang ba dang /_/dngos
[\[252a.3\]]po med pa dor ba yi/_/rgyud [#]ni nges pa ma yin te/_/'di la 'khrul pa de ltar snang /_/nyan thos pa la sogs pa dag_/dngos por lta ba rnams kyis ni/_/sdug bsngal kun kyang gtong bar [#]byed/_/'gog pa dngos po med pa'ang len/_/snying rjes khrid pa'i rnal 'byor
[\[252a.4\]]rnams/_/gzhan don bya ba'i ched du ni/_/glang po la sogs brdzun pa yang /_/sprul pa rab tu byed pa yin/_/de bzhin gzhan la phan par bzhed/_/thabs dang shes rab brten pa yi/_/sangs rgyas rnams ni phyin ci log_/spangs kyang bzhugs par bzhed pa yin/_/de
[\[252a.5\]]bzhin brdzun pa'i ngo bo yang /_/rgyu med can 'byung gang na'ang med/_/sgyu ma sogs pa [#]brdzun yin yang /_/tshogs pa rnams las 'byung bar snang /_/sgyu ma la sogs 'khrul pa'i phyir/_/rjes su 'gro ba'ang ma grub phyir/_/rgyu dang ldan pa yin zhes te/_/dngos po yod par
[\[252a.6\]]'gyur ba'ang med/_/gang zhig thog ma med pa nas/_/kun rdzob tu yang gcig nas gcig_/rgyu med gyur pa de dag ni/_/brdzun par yang ni 'byung ba med/_/de bas rang rgyu tshogs pa yi/_/sna tshogs rnam par 'brel pa las/_/sgyu ma ji ltar rab tu 'byung /_/rnal
[\[252a.7\]]'byor sgyu ma'ang de bzhin no/_/rnal 'byor ye shes dag gi rgyu/_/rang gi bsod nams ye shes tshogs/_/mi gnas mya ngan 'das pa ni/_/blo ldan snying rje shes rab yin/_/'gro ba ma lus sgyu ma bzhin/_/gnas par shes rab dag gis [#]rig_/rmongs byed sgyu ma'i mkhan
[\[252b\]]
[\[252b.1\]]po 'dra/_/sngon gyi smon lam rnams kyi mthus/_/chu nang pad+ma 'dam gyis ltar/_/srid pa'i skyon gyis yong mi gos/_/dpag med rmad byung bsam mi khyab/_/ma lus yon tan pha rol phyin/_/ji srid 'khor ba 'di dag na/_/'gro ba ma lus don sgrub phyir/_/thub pa
[\[252b.2\]]thugs rje chen po yis/_/gzhan la rag lus bzhugs pa yin/_/de bas stong pa nyid brten pa/_/ma [#]la bya ba bzhin du gsungs/_/de [#]lhung 'gyur ba dgag pa'i phyir/_/thabs la'ang brten par bya ba yin/_/rnam pa ma lus thams cad dang /_/'gro ba gsum po dag
[\[252b.3\]]la yang /_/don dam kun rdzob ngo bo nyid/_/ji ltar snang bzhin mngon sum ste/_/'jig rten pa dag mngon sum ni/_/ji ltar snang bcas snang med shes/_/de bzhin nus pa bsam yas phyir/_/rig ste de bas thams cad mkhyen/_/yang dag don bsgoms las byung ba'i/_/_
[\[252b.4\]]ye shes de ni rnam mi rtog_/chos rnams snang med gang yin pa/_/des na yang dag ye shes brjod/_/des na bdag nyid chen po yi/_/mi gnas mya ngan 'das pa grub/_/rnal 'byor kun shes yang dag shes/_/rnam par gzhag pa 'gal ba med/_/rtogs pa'i ngo bo gang yin
[\[252b.5\]]bden/_/gnyis kyi rnam pa gzhan [#]dag min/_/'dod pa de ni sngar bshad pa'i/_/skyon du rab tu 'gyur ba yin/_/rnal 'byor spyod pa pa rnams ni/_/'di ltar gnyis snang tha dad med/_/shes pa'i ngo bo spong bar yang /_/de las gzhan bzhin cis mi byed/_/ji ste gnod pa med
[\[252b.6\]]pa'i phyir/_/khyed cag de ni mi byed na/_/yang dag don dang dbyer med pas/_/gnyis po'ang bya bar mi 'gyur ro/_/chos la bdag med bsgom pa rnams/_/don med 'gyur te gnyis las gzhan/_/kun brtags chos ni yod pa min/_/'on te gang zhig nyon mongs can/_/_
[\[252b.7\]]gnyis kyi ngo bo lung ma bstan/_/de dang rtogs pa'i ngo bo dag_/bcas te rnal 'byor pa rnams spong /_/bden par sgro 'dogs spangs pa'i phyir/_/skyob pa rnams kyis yongs btang yang /_/rnam par dag na'ang gnyis snang ba/_/'gro la phan dang bde byed de/_/sngon gyi smon lam
[\[253a\]]
[\[253a.1\]]shugs dag las/_/thugs rje goms pa rnams kyis 'byung /_/gang phyir de ltar kho na yin/_/de bas rnal 'byor la sogs 'grub/_/rtag tu thub pa mi rtog par/_/yid bzhin nor bu bzhin bzhugs te/_/'gro ba ma lus phan mdzad par/_/gang
[\[253a.2\]]dag smra ba de la yang /_/gnyis po dag gi rnam pa las/_/rtog pa'i ngo bo dbyer med pa'i/_/rang gi ngo bo des spangs kyang /_/bzlog pa med pa kho na yin/_/'on kyang smon lam mthu rnams dang /_/tshogs kyi shugs kyis thub pa ni/_/'khrul pa ma lus rnam spangs na/_/dri med
[\[253a.3\]]bstan pa gnyis su med/_/ye shes dag pa 'byung ba de/_/rtag tu yid bzhin nor bu bzhin/_/skal ba [#]ji bzhin ma lus don/_/bya ba mdzad pa thams cad mkhyen/_/grub ces brjod pa de bas na/_/thams cad mkhyen sogs rnam par gnas/_/de lta yin na thub pa yi/_/_
[\[253a.4\]]gnyis su gnang [#]ba brdzun yin yang /_/ji ste 'dod na byang chub kyang /_/dbyer med de bzhin 'dod par gyis/_/brdzun pa dag ni rab spangs kyang /_/thub pa'i thabs kyi [#]mthu rnams las/_/'byung na de tshe byang chub kyi/_/bden par mngon zhen gang zhig yin/_/mi rtog ye
[\[253a.5\]]shes gang yin pa/_/de yod pa ni sel mi byed/_/'on kyang yang dag dngos po nyid/_/de ni 'grub par nyid mi 'gyur/_/rnam par mi rtog ga las 'grub/_/gnyis su rnam rtog spangs pa yis/_/rnam par mi rtog de 'dod na'ang /_/rang gi dngos la rnam rtog 'di/_/gang gis
[\[253a.6\]]brtsal ba smra bar gyis/_/de la sun [#]ni ma phyung bar/_/rnam par rtog des spong ba med/_/dngos por 'dzin pa sangs rgyas kyis/_/mtha' nyid du ni rab tu bstan/_/skyob pa'i ma 'dres chos rnams dang /_/de bzhin byams pa thugs rje sogs/_/gsungs pa gang yin de dag ni/_/_
[\[253a.7\]]mi rtog 'di yin bsgrub par dka'/_/ji ste 'dul ba [#]de bzhin du/_/so sor snang zhes rnam rtog na/_/sangs rgyas rnams kyi yon tan kun/_/kun brtags nyid du thal bar 'gyur/_/gnas skabs kun tu rtag par yang /_/rtog bcas mi rtog pa'ang rung /_/yong ye bsam
[\[253b\]]
[\[253b.1\]]par mi nus phyir/_/rnam pa kun nas thams cad rig_/de ni skal ba ji bzhin du/_/lus can kun gyi 'dod pa'i don/_/sgrub par byed ces 'chad na ni/_/thams cad 'gal ba med pa yin/_/rtogs pa'i ngo bo yang dag pa/_/de bas mngon sum grub pa med/_/rgyu dang
[\[253b.2\]]'bras bu de dag kyang /_/de ma grub na de 'grub [#]med/_/tha dad dus kyi bdag nyid gnyis/_/des ni so sor mi myong phyir/_/rang rig pa yi mngon sum las/_/rgyu dang 'bras bu rtogs [#]pa med/_/bdag nyid gcig gi ngo bo'i phyir/_/gnyis kyi ngo bo nyid mi srid/_/de ni
[\[253b.3\]]ltos pas tha dad na'ang /_/kun brtags yin gyis yang dag min/_/ltos par bya ba tha dad phyir/_/rang rig pa yis 'dzin pa med/_/de ma bzung na de mi 'grub/_/ltos pa de yang kun brtags yin/_/rgyu dang 'bras bu 'dzin pa ni/_/so sor rab tu rtogs pa las/_/rnam
[\[253b.4\]]par rtog de mtshams sbyar nas/_/de gnyis gsal grub ma yin nam/_/de mi rigs te rnam rtog kyang /_/rang rig pa yi mthar thug pas/_/gzhan dngos lan 'ga'ang ma mthong na/_/de na ji ltar mtshams sbyor byed/_/sems can dag ni thams cad kyang /_/rang gi ngo bo rtogs phyir
[\[253b.5\]]dang /_/dran pa'ang bdag nyid mthar thug phyir/_/de la dran pa'ang mi 'grub bo/_/gzhan du 'dzin pa'i don dag ni/_/gzhan du sbyar bar mi rigs so/_/rgyu rkyen [#]dag la ma gtogs par/_/rgyu ni ma brtags yod pa min/_/gzhan gyis 'bras bu tsam la 'dzin/_/de bzhin rgyu
[\[253b.6\]]tsam gzhan gyis 'dzin/_/gnyi ga cig car myong med na/_/long bas gnyis sbyor byed dam ci/_/ci tsam 'bras bu mi snang zhing /_/rgyu yang 'ga' yis ma yin pa/_/de srid bdag ni 'bras bu las/_/sogs pa'i ngo bo des myong med/_/chu sogs rnam pa'i rnam par shes/_/_
[\[253b.7\]]'das ma thag tu me sogs kyis/_/rnam par 'byung ba shes pa dang /_/du ba'i shes las me blo mthong /_/de phyir me las du ba dang /_/sa bon nyid las myu gu zhes/_/bya ba la sogs rgyu 'bras kyi/_/nges pa 'grub pa med par 'gyur/_/gzhan las kyang ni du ba dag_/'byung phyir du ba
[\[254a\]]
[\[254a.1\]]mthong ba las/_/mer snang ba yin [#]rnam par shes/_/rjes su dpag pa'ang mi 'grub po/_/me dang du ba'i blo gnyis dag_/'dra bar 'byung ba [#]nges yod na/_/du ba kho na rtags yin gyi/_/me ma yin de ci yi phyir/_/ji ltar du ba'i blo dag gis/_/bag chags
[\[254a.2\]]gsal bar sad byas te/_/me blo rtogs byed de bzhin du/_/me blo'ang de la ji ste min/_/de ltar kun las shes pa kun/_/'byung ba dag ni mthong ba'i phyir/_/kun gyi rtags su kun gyur pas/_/kye ma'o go byed gnas pa yin/_/de bas re zhig mngon sum las/_/rgyu 'bras rtogs pa
[\[254a.3\]]yang dag pa/_/yod pa ma yin des na 'di/_/mngon sum gnyis ni nges pa med/_/de gnyis dang ni rtags 'gyur yang /_/'brel pa rab tu ma grub phyir/_/rjes su dpag pa dag las kyang /_/rgyu 'bras dngos po grub pa med/_/rtags dang 'brel pa [#]nges pa ni/_/mngon sum nyid du grub
[\[254a.4\]]med de/_/de gnyis lkog tu 'gyur ba'i [#]phyir/_/sngar ni ji ltar bshad pa bzhin/_/gnas pa med par 'di thal phyir/_/rjes su dpag pas kyang mi rigs/_/'brel pa nges pa med pa yi/_/rtags las de dngos med [#]pa'ang med/_/rtags kyang mngon sum nyid du ni/_/grub pa ma yin
[\[254a.5\]]de dngos bzhin/_/rjes su dpag pas mi 'grub ste/_/de bzhin 'dir yang gnas pa med/_/ji ste rgyu 'bras dngos po yi/_/yod pa sgrub par byed na ni/_/de tshe gtan tshigs thams cad dag_/nyes pa gsum las ldog pa med/_/'di ltar yod pa bsgrub pa'i phyir/_/dngos po
[\[254a.6\]]rnams kyi chos kyis sam/_/dngos po med dang gnyi ga'i 'am/_/gnyis min chos kyi gtan tshigs gang [#]/_/dngos ma grub na de la brten/_/dngos po'i chos ni grub pa med/_/de las bzlog pa bsgrub pa'i phyir/_/med pa'i chos ni 'gal bar 'gyur/_/gnyi ga'i chos ni
[\[254a.7\]]ma nges te/_/gnyen po la yang yod pa'i phyir/_/gnyis min chos kyi ngo bo dag_/yid kyis kyang ni rig pa med/_/'on te yod pa mi sgrub kyi/_/de gnyis 'brel pa can sgrub ni/_/sgrub pa de yang rigs pa yin/_/de lta min na gtan tshigs kun/_/gzhi ma grub par thal
[\[254b\]]
[\[254b.1\]]bar 'gyur/_/rang gi ngo bo de nyid [#]kyang /_/grub pa med par sngar bstan zin/_/gzhan yang 'bras de grub bya'i [#]phyir/_/rgyu la nus pa yod pa min/_/de grub na ni 'grub 'gyur na/_/grub na rgyu des ci zhig bya/_/de bas gcig la gcig brten nas/_/de gnyis grub par 'gyur ba yin/_/_
[\[254b.2\]]bdag nyid rab tu ma grub par/_/gzhan gyi skyabs su 'gyur ba med/_/du ba las ni me shes te/_/chu skyar las ni chur shes zhes/_/bya ba la sogs 'bras bu gang /_/gsungs pa de ni tha snyad brten/_/yang dag du yang dus la sogs/_/mdo sde gzhan las bkag phyir dang /_/_
[\[254b.3\]]yang dag nyid kyi dngos de ni/_/rigs pas kyang ni mi 'grub bo/_/de grub bya phyir rang gzhan gyi/_/gtan tshigs kyang ni brtag med de/_/gzhi ni rab tu ma grub pas/_/rang nyid de ni ma grub phyir/_/gzhi yod na yang grub bya'i [#]phyir/_/spyi ru rab tu sgrub byed pa/_/tha snyad du ni 'dod pa'i
[\[254b.4\]]phyir/_/'di ltar grub pa sgrub pa yin/_/rgyu dang 'bras bu'i dngos po 'di/_/yang dag nyid du grub bya'i phyir/_/gtan tshigs 'di yi rjes 'gro ba/_/ma grub brgal zhing brtag pa mtshungs/_/skye ba'i chos can gang yin pa/_/de kun 'jig pa'i chos can zhes/_/bya ba la sogs skye
[\[254b.5\]]'jig nyid/_/mdo sde las na gsungs pa gang /_/de ni gang zag bdag med tsam/_/yang dag nyid la 'jug bya'i [#]phyir/_/nyan thos pa yi dbang du gsungs/_/zab mo'i gtam la brten pa min/_/chos rnams kun gyi yang dag nyid/_/skye dang 'jig pa'i chos nyid du/_/rjes su
[\[254b.6\]]mthong ba de dag gi_/shes rab gzugs brnyan yin par gsungs/_/de yod na ni yod min [#]zhes/_/de grub bya phyir brjod pa yang /_/bsgrub bya sgrub par byed pa gnyis/_/de la bye brag mngon pa med/_/'on te rab tu rmongs rnams kyis/_/tha snyad rung bar bya ba ste/_/bsgrub par bya
[\[254b.7\]]bde bas na/_/dam bcas phyogs gcig 'gyur ba med/_/rgyu dang 'bras bu'i chos can la/_/yang dag mngon sum grub na ni/_/tha snyad de ni bsgrub [#]la rag_/de yang ma grub sngar bstan zin/_/de yi tha snyad tsam dag ni/_/bsgrubs su zin kyang yang dag pa'i/_/dngos po mi
[\[255a\]]
[\[255a.1\]]'grub de yis 'dir/_/khyab pa gang du'ang ma grub bo/_/gzhan yang de yi dus na ni/_/'gro ba ma lus yod na yang /_/'bras bu yod pa yin pa'i phyir/_/de yi 'bras bur bsgrub [#]pa la/_/ma nges pa yi gtan tshigs 'gyur/_/ji ltar de yod na ni mthong /_/_
[\[255a.2\]]de med gyur na ma mthong ba/_/de bzhin mtshungs pa'i dus rnams kyi/_/yod dang med pa'ang de dang mtshungs/_/de ni grub par bya ba'i phyir/_/rgyu dang 'bras bu rgyun rnams la/_/brten te rjes 'gro ldog pa nyid/_/nges pa brjod pa ma yin nam/_/skad cig pa ni ma gtogs par/_/gang
[\[255a.3\]]yang rgyu dang 'bras bu nyid/_/gang du'ang sman pa kha cig gis/_/nam yang gzung [#]bar nus pa med/_/rgyu dang 'bras bu'i dngos po yi/_/yang dag pa ni spyad [#]pa yi/_/skabs 'di yin te skad cig las/_/gzhan du rgyun ni yang dag med/_/skad cig pa nyid 'bras bu dang /_/rgyu yang yang
[\[255a.4\]]dag yin grang na/_/de ma grub na rgyu 'bras kyi/_/yang dag nyid ni ji ltar 'grub/_/'on te yang ni rgyun gcig par/_/'byung ba rnams la de sgrub kyi/_/skad cig rgyun ni tha dad par/_/'byung ba rnams la ma yin na/_/tha snyad de yang mthong nas ni/_/de tshe de ni sgrub la rag_/_
[\[255a.5\]]rgyu dang 'bras bur rtogs pa yi/_/dngos po zhig na gang du bsgrub/_/ji ste de dang 'dra ba yi/_/gzhan gyi dngos la sgrub byed na/_/shin tu thal bar 'gyur ba ste/_/yang dag dngos de 'grub pa med/_/mi dmigs pa yi gtan tshigs kyis/_/dngos po de ni nges med de/_/gang
[\[255a.6\]]phyir de yis yod mi sgrub/_/'gog pa kho na sgrub par byed/_/mngon sum nyid dang mi dmigs pas/_/rgyu dang 'bras bu sgrub byed ces/_/gang smras 'dir ni mngon sum las/_/ma gtogs mi dmigs yod pa min/_/slob dpon rnams kyi sgrub pa de/_/tha snyad du na gsungs
[\[255a.7\]]pa dag_/de ni sgrub byed kho na zhes/_/rgyas par rab tu bstan [#]pa yin/_/mthong ba'i mtshan nyid yin pa dag_/ma mthong ba las gang na yod[#]/_/gang du snang de rjes 'gro las/_/gang de 'bras bu yin no zhes/_/rgyu dang 'bras bu nyid bsgrub par/_/brjod [#]pa de la the tshom ni/_/ldog
[\[255b\]]
[\[255b.1\]]pa med de gzhan dag gi/_/rgyu las yin par dogs pa'i phyir/_/de na de yod pas sam ci/_/'on te rgyang ring gzhan gyis sam/_/mi snang 'dre la sogs pas sam/_/zhes ni the tshom 'byung bar 'gyur/_/zla ba la sogs ring gnas pa/_/rgyur ni khas mi len pa'ang med/_/'dre la
[\[255b.2\]]sogs pa 'bab [#]la sogs/_/byed pa dag kyang med dam ci/_/ma mthong tsam las 'di dag gi/_/snga nas yod pa nyid 'gog gi/_/gzhan dag rgyu nyid yin grub pa/_/de la gang gis zlog [#]par byed/_/de na yod na gang yod par/_/'gyur ba nyid ni de dag kyang /_/'dod rgyal
[\[255b.3\]]bar yang srid par ni/_/dogs pa de bzhin 'byung bar 'gyur/_/'dod rgyal nyid ni mi slu ba/_/gang gis skad cig mang po las/_/'on [#]te rtag par nges pa de/_/cung zad yod pa ma yin no/_/lan cig mthong ba'i don rnams kyang /_/gzhan du snang ba ma yin te/_/gzhan
[\[255b.4\]]du mthong la gzhan dag la/_/brtags par rigs pa ma yin no/_/gzhan dag yod las gang phyir phyir/_/gang mi 'byung ba de dag ni/_/de ni 'bras bu yin par [#]smras/_/ldog pa'i sgo nas 'bras bu de/_/sgrub pa gang yin de la yang /_/gzhan dag med par gyur pas na/_/de ma
[\[255b.5\]]byung zhes dogs pa'i phyir/_/the tshom de bzhin gnas pa yin/_/gzhan dag nus pa yod pa yi/_/rgyu zhes bye brag yod pa'i phyir/_/de ni gzhan dag log par ni/_/dogs pa med ces 'dod na yang /_/de ni mi rigs rgyu de nyid/_/bye brag yod par ga las grub/_/gzhan gyis yang ni
[\[255b.6\]]rgyu yi zhes/_/'di ni rjod [#]par yang byed cing /_/de dag log nyid ce na yang /_/de tshe de ni gnas pa med/_/des na ma nges pa yi phyir/_/bye brag grub pa ma yin no/_/rgyu 'bras ci zhes the tshom za/_/ma grub ces te grub bya'i [#]phyir/_/de dag nyid la kun brten [#]nas/_/grub par rtog pa ngo
[\[255b.7\]]mtshar che/_/de ltar rjes su dpag pas kyang /_/rgyu dang 'bras bu grub pa med/_/skye ba rmi lam skye bzhin zhes/_/de yi phyir na mkhas pas brjod/_/rtag pa'i ngo bo bdag nyid kyang /_/mngon sum nyid du rtog pa med/_/bdag sogs shes pa gang du yang /_/tha snyad du yang myong med
[\[256a\]]
[\[256a.1\]]phyir/_/de ni rtag tu ma bral la/_/de yod tsam las shes pa 'byung /_/de rtog rnams kyis [#]dus rtag tu/_/de yi bdag nyid bzhin yod 'gyur/_/phan pa dag ni mi byed na/_/yul du brtags [#]par mi rigs te/_/de rtog byed na'ang nyes pa 'dir/_/snga ma bzhin du ldog pa
[\[256a.2\]]med/_/de yi rnam shes rjes 'brang na/_/de dang 'brel phyir de bdag bzhin/_/shes pa de yang rtag yod 'gyur/_/yul nyid la ni shes pa de/_/ji ste rtag tu mi 'brang ste/_/de lta min na de shes pa'i/_/shes bya'i ngo bor 'gyur ba med/_/de yod sgrub la snga ma bzhin/_/gtan tshigs
[\[256a.3\]]kun ni thams cad du/_/nyes pa gsum gyi skyon chags phyir/_/rjes su dpag pas kyang mi 'grub/_/rim mam cig car 'jug pa yi/_/skyed pa nyid ni mi srid na/_/des na rtag pa'i 'bras bu las/_/'di yod nges pa ma yin no/_/rjes su 'gro dang ldog nyid kyi[#]/_/rgyu dang 'bras bu 'grub
[\[256a.4\]]yin na/_/de na ma bral yod na yang /_/lan 'ga' rtag tu med pa'i phyir/_/bdag la sogs pa gang du yang /_/'bras bu bde sogs rjes 'gro med/_/bde ba la sogs log pa yang /_/rtag pa rnams la mi srid do/_/mi shes rmongs pas brtags pa yis/_/bde la sogs pas de
[\[256a.5\]]sgrub tu/_/de bas 'bras bu ma grub phyir/_/'bras bu dag las de nges med/_/chos can dag ni ma grub na/_/rang bzhin gtan tshigs 'dir mi srid/_/yod pa nyid bsgrub bya yin phyir/_/mi dmigs pa yang rung ba min/_/de ltar yang ni dngos po ni/_/tshad ma dag las grub pa med/_/_
[\[256a.6\]]tshad ma gnyis las ma gtogs pa'i/_/tshad ma gzhan yang yod pa min/_/don ni grub par bya ba'i phyir/_/phyi rol gtan tshigs yod min nam/_/'di ltar tha ma la mig la sogs/_/sngon po la sogs snang ba gang /_/de ni rgyu gzhan 'dra ba las/_/skyes so zhes ni rtog par byed/_/shes
[\[256a.7\]]pa'i rnam pa'i ngo bo'i phyir/_/shes pa bzhin du slu ba med/_/skye ba yang dag sgrub pa'i phyir/_/'dir ni dpe 'grub med pa yin/_/kun rdzob tu yang ma 'brel phyir/_/ma nges pa yi gtan tshigs 'gyur/_/rgyu yis rang dang 'dra ba dag_/'bras bu la bskyed [#]nges med de/_/shing sogs
[\[256b\]]
[\[256b.1\]]mtshan nyid mi mthun pa'i/_/me tog la sogs sna tshogs srid/_/rgyu gzhan gyis ni tsam bsgrubs kyang /_/phyir rol don ni mi 'grub ste/_/khyad par du ni de dag gi/_/rjes 'gro gang du'ang ma grub bo/_/rtogs pa'i ngo bo las gzhan pa/_/gzung ba'i rnam pa sngo la sogs/_/yang dag
[\[256b.2\]]med pas bsgrub bya dang /_/dpe yi chos can tha dad med/_/mi slu bar yang phyi rol don/_/phrad pa ji ste 'dod na ni/_/de tshe nyid bsgrub [#]bya yin phyir/_/de tshe gtan tshigs ma grub nyid/_/don byed pa dag snang tsam gyis/_/ngo bo ji ste 'dod na ni/_/rmi lam dag na don med kyang /_/_
[\[256b.3\]]de bzhin mthong phyir ma nges 'gyur/_/ldog pa las kyang phyi rol don/_/'grub par rigs pa ma yin te/_/rjes su 'gro ba med par yang /_/ldog pa nam yang 'grub pa med/_/nus pa bral ma thag tu yang /_/ldog pa nyid du rab gyur pa[#]/_/gang du'ang shes pa don rtogs pa'i/_/rjes su
[\[256b.4\]]'gro ba 'grub pa med/_/gzhan dag nus pa yod na ni/_/shes pa log pa med pa nyid/_/grub dang ma grub the tshom phyir/_/'on kyang don ni grub pa med/_/bdag ni shes 'di ma skyes pa/_/de ma thag dang bral bas sam/_/'on te don dang bral ba zhes/_/the tshom dag kyang 'byung bar
[\[256b.5\]]'gyur/_/rgyu ldan gzhal bya nyid sogs kyis/_/phyi rol don sgrub skyon chags par/_/mu stegs rnams kyis smras pa gang /_/de ni tshul 'dis rig par [#]gyis/_/de ltar phyi rol don dag ni/_/rjes su dpag las grub pa med/_/shes pa smra ba'i shes pa yang /_/yang dag pa ni yod pa
[\[256b.6\]]min/_/shes pa gnyis su med pa de/_/rtag tu dbang po las 'das phyir/_/rtags kyis [#]'di ni rnam nges pa'i/_/'brel pa yang ni yod pa min/_/gnyis su med pa'i chos can la/_/rang bzhin nyid ni bsgrub bya'i phyir/_/'di ltar rang bzhin zhes bya'i rtags/_/'di sgrub pa la yod pa
[\[256b.7\]]min/_/gnyis su med pa'i shes pa la/_/rgyu dang 'bras bu ma grub phyir/_/des na 'bras bu zhes bya ba'i/_/rtags ni gang yang srid pa med/_/gnyis su med la ma gtogs par/_/'bras bur khyed 'dod cung zad med/_/de nyid sgrub par byed pa'i phyir/_/khyed kyi de yang ma grub bo/_/gnyis
[\[257a\]]
[\[257a.1\]]de grub pa gang yin pa'ang /_/'bras bu yang dag nyid med de/_/de ni rtag tu ma skyes phyir/_/rta yi rwa la sogs pa bzhin/_/'gog pa'i yul can nyid du ni/_/de ni mkhas pas brjod pa'i phyir/_/de yod sgrub par byed pa la/_/mi dmigs pa yang rigs pa
[\[257a.2\]]min/_/dga' dang gdung ba'i rang bzhin sogs/_/de ni gsal bar des bzung phyir/_/rnam shes mtshan nyid chos can ni/_/byis pa yan chad grub min nas/_/de la'ang gnyis kyi ngo bo ni/_/'gal phyir de ni dben par du/_/bsgrub bya grang ba'i ngo bo yi/_/dro ba ji ltar dben pa
[\[257a.3\]]bzhin/_/gang yang gang gi ngo bo gsal/_/gzung ba dang ni 'dzin pa yang /_/gcig dang du ma bral phyir dang /_/de med par de [#]de med phyir/_/de phyir shes pa gnyis med grub/_/khyed cag gnyis po dben pa tsam/_/ji ste sgrub par 'dod na ni/_/de ni grub pa sgrub yin te/_/gang
[\[257a.4\]]phyir bden pa nyid mi 'dod/_/yin pas sgo nas shes pa la/_/gnyis kyi rnam pa dben pa nyid/_/sgrub na 'dir yang 'dod pa dang /_/mi 'gal phyir na grub pa sgrub/_/don dam nyid du ma skyes pa'i/_/rnam shes bdag nyid chos can la/_/gnyis kyi rnam pa dben pa nyid/_/'dod
[\[257a.5\]]na yang dag gang zhig yin/_/ji ste gnyis med ngo bo dang /_/dngos po nyid du'ang rtogs byed cing /_/shes pa gnyi ga sgrub 'dod na/_/de ltar rjes 'gro 'dir mi 'grub[#]/_/dpe ni bsgrub byas stong pa ste/_/kun tu brtags pa brjod pa'i phyir/_/yang dag pa yi dngos po nyid/_/dro ba'i reg
[\[257a.6\]]pa grub pa med/_/phyi rol don gyi ngo bo ru/_/dro ba'i reg pa 'dod na yang /_/de ni gnyi gar ma grub ces/_/brtag pa ci ga ma byas sam/_/grang dro'i rag [#]gnyis rnam shes kyi/_/rnam pa'i ngo bor 'dod na ni/_/shes pa gcig la'ang snang ba'i phyir/_/yang dag nyid du 'gal ba med/_/_
[\[257a.7\]]sgrub par byed pas stong pa yi/_/dpe 'di yin pa de yis [#]mngon/_/ma brtags pa yi ngo bo la/_/dper byed na'ang 'dod grub med/_/'on te'ang gnyis kyi ngo bo nyid/_/bral bar grub [#]pa'i don gyis na/_/shes pa'i dngos po nyid kyang ni/_/rab tu grub ces sems na ni/_/'brel ba rab tu ma
[\[257b\]]
[\[257b.1\]]grub pas/_/de mi rigs te dngos po yis/_/gnyis kyi rnam pa dben pa la/_/khyab pa gang du'ang ma grub bo/_/gang dang gang na gnyis med pa/_/de dang de na dngos yod par/_/'di la 'brel ba bya ba'i phyir/_/mi mthun phyogs sel tshad ma med/_/nam mkha'i me tog la sogs
[\[257b.2\]]dang /_/gnyis de nyid kyis [#]ma nges 'gyur/_/gnas pa med par thal ba'i phyir/_/gnyis la gzhan gnyis yod pa min/_/gnyis dang gnyis med ngo bo dag_/ji ste 'gal ba yod na ni/_/gcig tu gnas par mi 'gyur te/_/grang dang dro ba de gnyis bzhin/_/'on te ma
[\[257b.3\]]rig dbang gis na/_/de la gnyis ni brdzun pa snang /_/des na 'gal ba med yin te/_/dngos po nyid la de bzhag phyir/_/ji ste 'gal ba med nyid na/_/ji ste der ni 'dir la gnod/_/'gal ba med pa can dag la/_/dro la grang bzhin gnod mi srid/_/bden dang bden min ngo bo
[\[257b.4\]]dag_/ji ltar 'gal ba nyid mi 'gyur/_/brdzun pa nyid du ji ltar snang /_/brdzun pa'i ngo bo snang yin na/_/shes pa yang ni brdzun par 'gyur/_/de lta min na 'gal ba de/_/snang ba'i ngo bor ji ltar 'gyur/_/brdzun pa yin na'ang gang du gnyis/_/gnod par 'gyur ba'i chos can
[\[257b.5\]]du/_/spyi yi mtshan nyid grub pa med/_/des na gtan tshigs ma grub nyid/_/gnyis kyi [#]rnam shes kho na ni/_/de nyid rang gsal ba yi [#]phyir/_/gnyis su snang ba ma gtogs par/_/chos can nyid ni yod pa min/_/gcig dang du ma dben pa'i phyir/_/gzung ba ji ltar stong pa nyid/_/_
[\[257b.6\]]shes pa'ang de las dbyer med pa/_/de bzhin stong pa nyid du gnod/_/ngo bo nyid kyis stong pa yang /_/ji ltar rnam par snang bar ni/_/'gal ba med pa de bzhin gzhan/_/shes pa la sogs ji bzhin [#]'gal/_/rnam par shes pa [#]gnyis yod pa/_/cha shas gnyis ni mi rigs phyir/_/_
[\[257b.7\]]mdo sde pa la sogs pa yis/_/yang dag nyid du 'dod pa med/_/gnyis su med pa'i rnam shes la/_/phyi rol don yang mi 'gal phyir/_/des na gnyis med ngo bo nyid/_/sgrub na ci zhig bsgrubs par 'gyur/_/ji ste tshad ma gzhan dag gis/_/phyi rol gnod par brjod na ni/_/rnam
[\[258a\]]
[\[258a.1\]]par shes pa'ang de bzhin du/_/rab tu gnod par cis [#]mi 'dod/_/gcig dang du ma bral ba'i phyir/_/don ni sna tshogs ngo bo dag_/ji ltar yang dag mi rigs pa/_/de bzhin rnam shes kyang 'dod kyis/_/de bas tshad mas grub pa yis/_/don dam dngos
[\[258a.2\]]po yod ma yin[#]/_/des na rtog dang ldan rnams kyis/_/yod pa'i tha snyad 'dir mi rigs/_/gnod par byed pa'ang yod pa'i phyir/_/'di la kun du the tshom yod/_/dngos por med pa smra bar yang /_/tshad ma med par mi rigs so/_/'di ltar dngos po kun dben pa/_/mngon sum
[\[258a.3\]]dag gis rtogs pa med/_/de yi stobs kyis 'byung ba'i phyir/_/don de dngos po nyid la yin/_/gzhan yang gzhan gyis dben pa yi/_/phyogs la sogs pa 'dzin na ni/_/de las gzhan pas dben pa nyid/_/mngon sum dag gis rtogs pa yin/_/dngos po gang zhig rnam
[\[258a.4\]]brtags na/_/dngos po kun gyis [#]dben pa nyid/_/mngon sum nyid du rtogs 'gyur ba/_/dngos po med par smra ba la'ang /_/thams cad nang du de 'dus phyir/_/chos rnams kun gyi dngos po yis/_/dben pa ci yang yod pa min/_/de lta ma yin dam bcas nyams/_/thams cad
[\[258a.5\]]dngos po med yin na/_/bsgrub bya dpe yi chos can dang /_/gtan tshigs la sogs ma grub phyir/_/rjes su dpag pas rig pa med/_/gzhan yang rang bzhin 'bras bu yi/_/gtan tshigs gnyis kyi [#]de mi sgrub/_/de gnyis dngos po nyid sgrub ste/_/dngos po med par 'gal ba
[\[258a.6\]]nyid/_/ma skyes ngo bo'i chos yin na/_/de yi gtan tshigs gang 'gyur ba/_/'bras bu dang ni rang bzhin dag_/gang yang yod pa ma yin no/_/yul dang dus sogs bye brag gis/_/sngo dang bde sogs ngo bo bzhin/_/dngos po rnams ni dmigs pa'i phyir/_/mi dmigs pa yang grub pa
[\[258a.7\]]med/_/gzhan yang gzhan gyis dben pa'i don/_/mngon sum rtogs pa yod na ni/_/de la gzhan don dben pa yi/_/tha snyad bsgrub pa rab tu byed/_/rang bzhin mi dmigs pa dag gis/_/thams cad dben par mi 'gyur te/_/des na bdag nyid mi dmigs pas/_/re zhig de ni
[\[258b\]]
[\[258b.1\]]sgrub mi byed/_/khyab bya khyab par byed pa yi/_/dngos po la sogs grub yin na/_/khyab bya la sogs dgag pa la/_/khyab byed mi dmigs la sogs sbyor/_/chos rnams kun gyi rang bzhin ni/_/khyab par bya la sogs grub par/_/'ga' dang lhan cig ci ste nges/_/de tshe dngos por
[\[258b.2\]]bcas pa yin/_/chos rnams ma lus dngos med par/_/sgrub na dpe ni yod pa min/_/nyi tshe ba dag rab bsgrub na/_/mi 'dod par ni 'gyur ba med/_/dngos po med pa bsgrub pa la/_/dngos po'i chos kyi gtan tshigs 'gal/_/med pa'i chos kyang 'brel pa med/_/gnyis la
[\[258b.3\]]brten pa 'khrul par 'gyur/_/chos rnams thams cad bdag med pa/_/skyes bu kun gyi mngon sum gyis/_/rtogs pa med ces bya ba 'dir/_/khyod la mtshan ma ci zhig yod/_/de ni 'gal bar [#]bya ba la/_/rang gi dmigs pa log pa yang /_/ma nges phyir na thams cad kyis[#]/_/_
[\[258b.4\]]dmigs pa log par nges pa med/_/rab rib can bzhin gzugs la sogs/_/brdzun pa rnams ni mthong ba'i phyir/_/yang dag pa yi dngos po'i don/_/mngon sum 'ga' yang grub pa med/_/yang dag don bsgoms rab mtha' las/_/byung ba'i ye shes yang dag pa'i/_/don gyi
[\[258b.5\]]yul can yin 'dod kyi/_/dmigs pa'i stobs kyis byung ba min/_/de dag kho na don dam pa/_/mthong ba gang yin mthong med yin/_/'gro ba'i chos rnams shes rab kyi/_/thams cad ji bzhin mthong ba min/_/chos kun snang med gang yin te/_/'jig rten 'das pa'i 'das pa
[\[258b.6\]]yi/_/ye shes de nyid chos rnams la/_/mthong ba med par nye bar brjod/_/chos rnams ma lus ji bzhin du/_/bsgoms pa'i stobs kyis byung ba'i phyir/_/dngos po med pa ma yin yang /_/de ni 'khrul pa gang yang med/_/rnal 'byor de yi rtogs de ni/_/so sor rang rig bsam
[\[258b.7\]]mi khyab/_/da [#]ni kun du gsal bya bar/_/nus pa dag la yod pa min/_/'khrul pa gang yin 'khrul nyid du/_/ji lta bzhin du de kun rtogs/_/de yang des na 'di dag la/_/ma 'khrul pa yis brjod pa yin/_/yang dag pa las ldog med do/_/dngos rnams yang dag med
[\[259a\]]
[\[259a.1\]]yin yang /_/rang gi tshogs las rnal 'byor pa'i/_/shes pa byung zhes sngar bsgrubs zin/_/dngos po med par smra ba yis/_/sgyu ma dang ni rmi lam mtshungs/_/dngos po rnams la rjod byed kyi[#]/_/ri bong rwa dang 'dra bar min/_/las dang nyon mongs dbang gis
[\[259a.2\]]na/_/de ltar srid pa'i 'khor lo 'byung /_/rang gi tshogs las rnal 'byor pa'i/_/shes pa'i 'khor lo de bzhin 'byung /_/de ni ste'u dang tsan dan mnyam/_/shes rab [#]thugs rje dri ma med/_/chos kun phyin ci ma log par/_/mkhas pa rnams ni bzhugs pa yin/_/de dag kho nas
[\[259a.3\]]yang dag pa/_/mngon sum rtogs kyis gzhan dag ni/_/lung dang rigs pa'i rjes 'brangs nas/_/rigs pa'i lam la mkhas pa yin/_/kha cig tu ni dngos po 'ga'/_/don gzhan gyis ni dben pa dag_/'dzin pa yod na stong pa nyid/_/mngon sum rtogs pa gang yin pa/_/_
[\[259a.4\]]dngos po rnams kyis [#]gcig la gcig_/stong pa nyid de yod par 'dod/_/chos rnams de yis stong pa can/_/mtshan nyid stong pa nyid ma yin/_/rang dang spyi yi mtshan nyid du/_/ji ltar gzhag pa de dag ni/_/yang dag yod pa ma yin pas/_/des na chos kun nges [#]med 'dod/_/gcig la
[\[259a.5\]]gcig gis [#]stong pa nyid/_/brtags pa yin gyi yang dag min/_/sgyu ma la sogs mtshungs pa la/_/gzhan gyis dben pa yang dag med/_/rmi lam bzhin du dngos po kun/_/phan tshun dben pa bzhin du snang /_/de yi dbang gis 'di dag gi/_/gcig la gcig gis [#]stong pa nyid/_/brtags
[\[259a.6\]]yin de'i phyir rang byung gis/_/tha chad spangs pa [#]kho nar gsungs[#]/_/de bas de la brten nas ni/_/sun 'byin pa ni rigs pa min/_/mtshan nyid stong nyid gang yin pa/_/de ni chos la brtags pa min/_/rnal 'byor pa yis [#]shes pa yis/_/de yang ji ltar bstan bzhin rtogs/_/goms
[\[259a.7\]]par byas na brdzun pa yang /_/shin tu gsal bar snang ba yin/_/de bas yang dag bsgom byas na/_/rnam par gsal ba'i ye shes 'byung /_/gsal zhing mi slu la sogs pa'i/_/rnal 'byor ye shes gang yin pa/_/de ni mngon sum mtshan nyid grub/_/der gyur de phyir tshad ma yin/_/tshad
[\[259b\]]
[\[259b.1\]]ma ldan pa'i yul nyid kyis/_/mi slu la sogs phyi nas 'chad/_/des na blo dang ldan pa yi/_/rnal 'byor shes pa spang mi rigs/_/ji ste yang dag nyid brten nas/_/chos can la sogs ma grub par/_/gleng bar byed na de yi tshe/_/mi 'dod gyur pa med bstan zin/_/de ltar don dam nyid du na/_/_
[\[259b.2\]]khyod kyi sun 'byin pa dag kyang /_/gnas thod pa ni der med de/_/mkha' la dbyu gus rdeg pa bzhin/_/de lta yin yang tha snyad du/_/sun 'byin la sogs rab grub phyir/_/khyed kyis [#]sun 'byin smras pa dang /_/de bzhin nged kyis [#]tshad ma sogs/_/mkhas pas ji ltar bstan pa bzhin/_/tha snyad
[\[259b.3\]]kho nar de dag bstan/_/gzung dang 'dzin pa rig pa dag_/med kyang ji ltar snang 'di la/_/dpag par bya dang dpog pa yi/_/'bras bu gnas par byed pa yin/_/de lta min na dngos gcig la/_/sna tshogs ngo bo snang ba yi/_/rnam pa [#]ji ltar bden 'gyur te/_/gcig pa nyid de
[\[259b.4\]]nyams par 'ong /_/chos dang chos can rnam gzhag dang /_/tha dad tha dad min ci 'dra/_/yang dag nyid don ma brtags kyi/_/'jig rten 'di [#]ltar grags pa la/_/de bzhin de la brten nas ni/_/bsgrub bya sgrub byed rab gnas pa/_/don dam nyid la 'jug bya'i [#]phyir/_/mkhas pas [#]brtags
[\[259b.5\]]pa yin zhe'o/_/'on kyang ji ste don dam par/_/tshad ma la sogs med na ni/_/tha snyad du yang de'i 'jug pa/_/'jig pa min zhes khyed sems na/_/blo de ngan te gang dag gis/_/de ldog pa na 'di ldog pa/_/yang dag ngo bo tha snyad la/_/khyab par nges pa ma yin no/_/rmi lam la sogs
[\[259b.6\]]de bzhin du/_/brdzun pa yin yang 'di dag snang /_/sprul pa nyid kyis 'gog [#]la sogs/_/ji lta ba bzhin 'dod pa yin/_/ji ste chos la sogs pa la/_/don dam grags pa'i yin na ni/_/de tshe 'di la ci phyir rtsod/_/gtan tshigs rnams kyis bsgrub ci dgos/_/ji ste nged la gtan
[\[259b.7\]]tshigs dang /_/chos can la sogs ma grub na/_/khyed kyis gang gis [#]sgrub pa smros/_/de 'grub 'dod pa'i rjes 'brang min/_/ji ltar chos can ma grub par/_/'gyur ba nged la khyed byed pa/_/de bzhin nged kyang khyed cag gi/_/dngos po ma grub sgrub par byed/_/tshad mas grub pa yin na ni/_/_
[\[260a\]]
[\[260a.1\]]yod par khas blangs [#]rung bar 'dod/_/dpyod pa 'jug pa'i snga rol du/_/grub pa'i mtha' ni gang yang med/_/de bas dpyod pa'i dus na ni/_/grub mtha' rten ni 'ga' med na/_/de yi sgo nas chos can sogs/_/ma grub rtsod par su zhig byed/_/rang la grub
[\[260a.2\]]mtha' rnam nges nas/_/gzhan dag rtogs par bya ba'i phyir/_/'jug pa min nam de bas na/_/grub mtha' khas len snga nas gnas/_/rgol ba rang la rnam nges bzhin/_/gzhan gyi [#]nges pa bskyed 'dod pas/_/de tshe gtan tshigs dpe dag ni/_/rab tu sbyor ba ma yin nam/_/rang
[\[260a.3\]]la de nges byed pa na/_/grub mtha' khas len sngar ma yin/_/de bzhin gzhan rtog de byed pa/_/lung la ji ltar rten [#]par 'gyur/_/tha snyad du yang chos can sogs/_/'ga' yang gang la ma grub pa/_/de tshe chos can ma grub sogs/_/rtsod par sbyor ba rigs pa yin/_/mi 'khrug pa [#]yi
[\[260a.4\]]gtan tshigs kyis/_/bsgrub par bya ba'i don grub kyang /_/grub mtha' khas blang dgos phyir ro/_/mi 'grub ces pa gzhung re che/_/de bas grub mtha' las grub pa'i/_/chos can la brten mkhas mi byed/_/de lta bu yi rnam pa ni/_/kun la phan tshun ma grub phyir/_/gzhi ma grub pa'i gtan
[\[260a.5\]]tshigs dang /_/de bzhin bsgrub bya rjes 'gro med/_/rgol ba de dang slar rgol ba/_/gnyi ga la yang 'byung bar 'gyur/_/sgra sogs chos can bde gshegs pas/_/'byung ba las gyur la sogs par/_/ji ltar 'dod pa de bzhin du/_/grangs can gzhan sogs de 'dod med/_/de bas
[\[260a.6\]]gzhung lugs kyis bskyed pa'i/_/bye brag chos can rnam gsal nas/_/gnag rdzi yan chad grags pa la/_/brten nas tshad ma la sogs pa/_/yang dag rtogs par 'dod pa yi/_/mkhas pa kun gyis de skad brjod/_/de bzhin bdag gi gzugs sgra dang /_/ro la sogs pa grags
[\[260a.7\]]pa la/_/ji ltar 'jig rten grags pa yi/_/rtog [#]par byed pa'i gtan tshigs kyis/_/don dam pa la 'jug bya'i [#]phyir/_/yang dag bsam pa rgyas par byed/_/des na grub mtha' las grub pa'i/_/chos can dag la brten nas ni/_/gzhi ma grub pa la sogs pa[#]/_/rgol ba
[\[260b\]]
[\[260b.1\]]gang yin de 'brel med/_/gzhan yang dngos po ngo bo ni[#]/_/yin pa'i sgo nas gang du sgrub[#]/_/de la chos can dngos po yi/_/ngo bo yin zhes brtsal ba'i rigs/_/de ma grub na bsgrub bya ba[#]/_/rab tu grub pa'i bgegs byed phyir/_/gzhi ma grub pa la sogs pa'i/_/skyon yang der ni rjod [# ]
[\[260b.2\]]par byed/_/rtag pa la sogs sgro btags pa'i/_/dngos po'i chos ni dgag pa la[#]/_/bsgrub par bya dang 'gal ba yi/_/chos can dngos gyur ci ste 'dod/_/bsgrub bya'i chos dang rjes mthun pa/_/rigs pa shes pas chos nyid du/_/rtag tu byed pa de yi phyir/_/mkhas pas
[\[260b.3\]]rang gi chos can smos/_/dngos po med pa nyid kyi chos/_/bsgrub bya'i bdag nyid rjes mthun pa'i/_/dngos po med nyid chos can yin/_/de bas 'di ma grub pa min/_/'di ltar nam mkha' la sogs pa'i/_/rtag pa nyid sogs dgag pa la/_/cig car sgra sogs rgyu yin nyid/_/_
[\[260b.4\]]gtan tshigs rigs pa shes pas smras/_/ldog pa tsam gyis [#]ngo bo yi/_/gtan tshigs la sogs der grub pas/_/dngos med ngo bo'i chos can la/_/'dod pa 'grub pa'i bgegs yod min/_/de bzhin sgyu ma la sogs pa'i/_/ngo bo dngos po thams cad la/_/byis pa dngos po
[\[260b.5\]]nyid la sogs/_/sgro 'dogs byed pa gang mi mkhas/_/de dag yang dag 'jug bya'i [#]phyir/_/mkhas pa rnams kyis tha snyad du/_/rgyu dang 'bras bu'i dngos sogs la/_/khyab par byed pa bkag phyir dang /_/nus pa la sogs bkag pa yis/_/dngos po nyid sogs sgro btags pa/_/_
[\[260b.6\]]de lta min na gzhan dag gis/_/brtags pa'i rtag [#]pa la sogs pa'i/_/dngos po dgag pa ji ltar bya/_/re zhig yod pa tshad ma yis/_/dgag par nus pa ma yin no/_/de bas dgag par mi bya na'ang /_/gtam gyi rgyun de chad par 'gyur/_/gcig min du ma yin pas/_/_
[\[260b.7\]]yul gyi rdul phran shin tu chung /_/de la sogs pa phyi rol don/_/ji ltar dgag pa brjod par bya/_/skad cig ma yin yod pa yin[#]/_/rim dang rim min de 'gal te/_/nus pa bkag pa'i sgo dag nas/_/mu stegs ngan pas brtags pa yi/_/rtag pa'i dngos po dgag pa dang /_/_
[\[261a\]]
[\[261a.1\]]yon tan la sogs dgag pa la/_/gzhi ma grub pa nyid kyi skyon/_/thal bar sgrub pa nyid yin pas/_/ji ste de 'dir mi 'byung na/_/tshad ma med na de yi tshe/_/med pa'i tha snyad 'dir mi 'gyur/_/thal ba'ang tshad ma yin na ni/_/'di la de skyon cir mi 'byung /_/_
[\[261a.2\]]rang dga'i dbang gis phul [#]rtag tu/_/rigs par ldan pa ma yin no/_/'on te yang ni de la bzhi/_/blo yod pa nyid chos can yin/_/phyi dang gtso bo la sogs pas/_/de la bskyed bya nyid 'gog na/_/de ltar yin na de dgag phyir/_/nus pa stong pa nyid dang ni/_/gcig dang du [# ]
[\[261a.3\]]ma bral la sogs/_/de lta ji ltar tshad ma 'grub/_/gtan tshigs rang nyid ma grub par/_/de la bsgrub bya sgrub mi byed/_/grub na'ang de bzhin blo nyid kyang /_/rang bzhin med par ces [#]mi 'gyur/_/so sor brtags pa'i 'gog la sogs/_/ji ste byed rgyur kun brtags pa/_/de dgag
[\[261a.4\]]pa la ji ltar blo/_/chos can nyid du brtags [#]par bya/_/phyi dang gtso bo la sogs pas/_/de la bskyed bya nyid bkag kyang /_/phyi rol la sogs stong pa nyid/_/ji ltar gcig tu 'grub par 'gyur/_/'on te thog ma med pa yi/_/rang gi sa bon las byung ba/_/rnam rtog mthar gtugs
[\[261a.5\]]blo la yod/_/chos can la brten gtso sogs 'gog_/phyi rol bzhin du phyi rol sogs/_/tha dad med bzhin de la rtog_/gcig dang du ma dben pa dang /_/nus pa med pa bzhin du mthong /_/shin tu dngos med de grub na/_/phyi rol la sogs stong nyid 'grub/_/bsgrub par bya dang
[\[261a.6\]]sgrub byed pa/_/gzhi gcig pa yang yod pa yin/_/phyi rol la sogs kun brtags pa'i/_/rang bzhin de ni rab tu 'gog_/de nyid dgag par bya ba'i phyir/_/sgrub pa la sogs byed pa min/_/rjes su dpag pa la sogs pa'i/_/tha snyad thams cad der brten te/_/don dam
[\[261a.7\]]nyid la 'jug bya'i [#]phyir/_/rigs pa smra ba rnams kyis byas/_/ji ste brdzun pa kun brtags pa'i/_/chos can la yang tha snyad 'di/_/'dod na ci phyir nged cag la/_/chos can ma grub la sogs rgol/_/ji ltar khyod kyi blo la yod/_/chos can dngos po med yin yang /_/gtso bo la
[\[261b\]]
[\[261b.1\]]sogs brtags pa rnams/_/rab tu 'gog par byed pa la/_/gzhi ma grub pa nyid skyon du/_/'gal ba med pas mi 'gyur na/_/de bzhin nged kyang gzugs sgra dang /_/ro la sogs pa'i grags pa la/_/sgyu ma rmi lam dang mtshungs par/_/shes par byed par 'dod pa yin[#]/_/_
[\[261b.2\]]brtags pa la sogs sgro btags pa'i/_/dngos po'i chos ni 'gog byed la/_/dngos po'i ngo bo rnams [#]bkag kyang /_/ji ltar brtags pa'i chos can dag_/snang ba'i phyir na ma grub min/_/gzugs la sogs pa'ang de bzhin ltos/_/de la'ang mi dmigs la sogs pa/_/ji
[\[261b.3\]]ltar khyed ni bsgrub par 'dod/_/nged kyang de bzhin 'dir yin te/_/ji ltar srid par sgrub par byed/_/yang dag nyid du chos rnams ni/_/skye ba med kyang tha snyad du/_/'bras bu'ang [#]rang bzhin med dam ci/_/gang gis de gnyis med par gyur/_/yang dag kho na'i 'bras bu dang /_/rang
[\[261b.4\]]bzhin gyi [#]ni gtan tshigs kyis/_/bya ba yin zhes bya ba 'dir/_/'grel pa 'ga' yang grub pa med/_/gzugs brnyan brdzun pa yin yang na[#]/_/'bras bu'i gtan tshigs cir mi 'dod/_/kun du brtags pa nyid brdzun gyi/_/rang bzhin ji ste sgrub byed min/_/brtags la mi dmigs pa
[\[261b.5\]]yi chos/_/slob dpon gyis ci ma smras sam/_/de bzhin 'dir yang ci 'dod par/_/bkod pa'i dbye bas gtan tshigs gyur/_/rang bzhin kho na'i nang du ni/_/gang phyir gtan tshigs thams cad 'dus/_/sbyong ba dgod pa'i bye brag gis/_/de ni rab tu spros par zad/_/phyogs
[\[261b.6\]]kyi chos yin de'i cha yis/_/khyab par gyur pa kho na ni/_/gtan tshigs mtshan nyid mdor yin te/_/de bas mkhas pa rnams kyis bshad/_/chos rnams ma lus bdag med nyid/_/sgrub [#]par byed phyir de rgyas par/_/mi 'khrul pa yi gtan tshigs dag_/ji ltar rigs pas
[\[261b.7\]]phyis 'dir bshad/_/phyin ci log gi blo rnams kyi/_/dmigs pa yang dag mthong yin nam/_/yang dag don ni grub bya'i phyir/_/tshad ma rjod par byed dam ci/_/dang po re zhig ma nges te/_/'gal ba dag kyang mthong ba yin/_/rab rib can gyis [#]skra la sogs/_/mthong ba bden par gyur pa
[\[262a\]]
[\[262a.1\]]med/_/gnyis pa yang ni tshad ma dang /_/lung las grub pa ma yin no/_/chos rnams ma mthong gang yin pa/_/yang dag shes par bstan ma thag_/mngon sum las ni grub pa yi/_/dngos po med ces nyer bstan zin/_/des na dngos po'i yang dag pa/_/dmigs
[\[262a.2\]]par grub pa ma yin no/_/gcig la gcig ni stong pa nyid/_/tha snyad yin gyis yang dag pa/_/ma yin zhes pa de yi phyir/_/dngos po thams cad mkhyen mi 'grub/_/khyab bya khyab byed dngos la sogs/_/tha snyad la ni shin tu 'grub/_/don dam pa la 'jug bya'i [#]phyir/_/mkhas
[\[262a.3\]]pa de la rten [#]mi byed/_/rgyu dang 'bras bu'i dngos la sogs/_/ji ltar mthong ba bzhin du 'dod/_/chos rnams kun gyi ngo bo la/_/khyab par byed pa yang dag min/_/yang dag nyid du de log na/_/sgyu ma la sogs ltar brtags par/_/dngos po rnams kyi don dam pa'i/_/ngo bo nyid
[\[262a.4\]]ni ldog par 'gyur/_/'brel pa shin tu grub bya'i [#]phyir/_/mngon sum ji ste 'dod na ni/_/de yang mtshan nyid ma 'khrul pa/_/rjes su dpag pa ji ltar gsal/_/de dag nyid las 'brel pa rnyed/_/de nyid ji ste sel na ni/_/rtsa ba med phyir rang de yang /_/med pas tshad ma med par 'gyur/_/_
[\[262a.5\]]mthong ba la sogs tha snyad kyi/_/de yi ngo bo mi 'gog phyir/_/mngon sum nyid ni sel ba min/_/brtags pa dag ni 'gog par byed/_/kun rdzob don ni mi slu'i [#]phyir/_/de ni 'khrul pa med par bshad/_/yang dag ma mthong mngon sum ni/_/yang dag yul la ma 'khrul med/_/gang la ma 'khrul
[\[262a.6\]]de sel min/_/gang du sel ba der de min/_/ma 'khrul don ni gzhan yin la/_/ji ltar de ni rab tu sel/_/rjes dpag 'brel pa mngon sum las/_/yang dag don du thob pa med/_/kun rdzob sgo nas 'di thob pa/_/de la rjes [#]ni sel ba min/_/tha snyad sgo nas de dag la/_/'brel pa thob nas yang
[\[262a.7\]]dag par/_/brtags pa'i dngos po sel byed na/_/rmongs pas [#]ci zhig brtsad du yod/_/gang yang 'brel pa mngon sum las/_/thob nas thob pa'i gnas dag kyang /_/de la de yis sel na yang /_/sel bar 'dod de ci zhig gnod/_/'di ltar 'gro ba rnams kyi chos/_/rnam par brtags pa
[\[262b\]]
[\[262b.1\]]thams cad ni/_/yang dag rnam 'byed ye shes kyi/_/me yi shing du gyur par 'dod/_/shing las byung ba'i me bzhin du/_/log pa'i shing de rab bsregs nas/_/rab 'byor 'bar bar [#]bzhin/_/rnam rtog zhi ba thob par 'gyur/_/de phyir shing gnyis rul [#]pa las/_/byung ba'i me yi dpe dag gis/_/_
[\[262b.2\]]yang dag so sor rtogs pa yi/_/'bras bu chen por thub pas gsungs/_/rtsa ba med pa de yi phyir/_/ji ste yang dag shes pa yi/_/rjes su dpag pa rnam rtog 'di/_/phyis ldog gyur na grub pa sgrub/_/mngon sum rtsa ba tha snyad du'ang /_/ji ste med pa yin na ni/_/de tshe rjes su dpag pa yi/_/_
[\[262b.3\]]'brel pa de las ji ltar rnyed/_/tha snyad du'ang 'di dag rnams/_/med pa nyid du thal 'gyur pa/_/mngon sum sel ba'ang 'di la ni/_/nus pa'i rgyu ni ci zhig yod/_/rgol dang slar rgol gang yin pa'i/_/rtsod pa'i gnas su rab gyur pa/_/de la bsgrub [#]bya grub bya'i phyir/_/chos rnams ma
[\[262b.4\]]lus bdag med la/_/ji ste rtsod par gyur na yang /_/'on kyang sgyu ma la sogs pa'i/_/dpe nyid sgrub byed de la yod/_/ci ste sgyu ma la sogs pa'ang /_/dngos po nyid du yod dogs na/_/nam mkha'i me tog la sogs dang /_/mo gsham bu yang ci mi snyed[#]/_/gang du shes pa cung zad 'ga'/_/_
[\[262b.5\]]nges par 'khrul pa 'dod bya dgos/_/de lta min na 'ga' yang ni/_/gang du'ang bslus pa med par 'gyur/_/thams cad dngos med bsgrub bya'i [#]phyir/_/de la snang ba'i ngo bo gang /_/brdzun pa nyid du 'dod pa dag_/de dag kho na dper byed do/_/nyi tshe ba yi rtsod pa la'ang /_/de la dngos 'dzin
[\[262b.6\]]ldog pa'i phyir/_/ji ltar bstan pa kho na bzhin/_/dper ni thams cad grub [#]pa yin/_/sgrub par byed pa 'khrul pas na/_/pha rol po yi 'dod pa'i don/_/sel bar byed do ji ltar na/_/mi 'dod thal bar 'gyur ba yin/_/rmi lam la sogs dpe 'grub cing /_/ji ltar nges la gtan tshigs
[\[262b.7\]]kyis/_/bsgrub bya sgrub byed la khyab pa/_/de ltar dngos por smra la min/_/phyogs su gcig pa'i [#]dngos nyid dam/_/thams cad dngos por sgrub na yang /_/dngos por smra ba rnams la ni/_/gnyi gar grub pa'i dpe yod min/_/bdag med skad cig la sogs pa/_/sgrub pa la yang med
[\[263a\]]
[\[263a.1\]]dam ci/_/rgol te ngan pa nyi tshe yis/_/nged la bya ba ci zhig yod/_/dngos yod dngos med gnyi ga yi/_/chos ni yod pa bsgrub pa la/_/ma grub la sogs skyon sgo nas/_/mkhas pa rnams kyis sun dbyung smras/_/mi 'khrul ba yi sgo dag nas/_/khyab byed la sogs
[\[263a.2\]]bkag pa yis/_/dngos po med chos cir bsgrub na/_/de la ma 'brel ci zhig yod/_/yod pa yin na dngos med par/_/re zhig sgrub par nus pa med/_/brdzun de [#]bsgrub par mi bya na'ang /_/gang du rab tu bsgrub par bya/_/mi sgrub na yang gzhan dag gis/_/de la bdag sogs brtags pa
[\[263a.3\]]yis/_/dngos po dgag pa khyed cag gi/_/tshad ma med pa ji ltar 'grub/_/dngos po'i bdag nyid yang dag gang /_/'ga' yang gang du ma grub na[#]/_/gang gis de ni rgyur brjod pa'i/_/dngos po'i chos ni ga la [#]yod/_/dngos po grub pa ma yin na/_/dngos po med pa'ang 'ga' mi
[\[263a.4\]]'grub/_/dngos po gzhan du gyur pa nyid/_/dngos med mtshan ma [#]smra gzhan [#]min/_/de yi chos kyang mi 'grub cing /_/gnyis la brten pa'ang yod pa min/_/gnyis la grub pa de yi phyir/_/gnyis min gtan tshigs srid pa'ang med/_/dngos dang dngos med rnam bral chos/_/rmi lam la
[\[263a.5\]]sogs bzhin du snang /_/de [#]phyir chos kun de dag gis/_/rang dang mthun pa sgrub byed yin/_/ji ltar bdag sogs dngos med nyid/_/nus dang bral ba la sogs pas/_/khyed cag rnams kyis sgrub par byed/_/nged kyis [#]'ang de bzhin kun du yin/_/yang dag nyid du 'dod pa yis/_/dngos por
[\[263a.6\]]'di ltar rnam gnyis te/_/rtag dang mi rtag gnyi [#]ga la'ang /_/gnod par byed pa'i tshad ma yod/_/yang dag nyid du brtags pa yi/_/mi rtag pa la skye bas khyab/_/'di ltar skye med ngo bo la/_/skye dang 'jig pa'i chos nyid med/_/skye ba rnams kyi skye 'jig pa'i/_/chos nyid tshad ma las
[\[263a.7\]]grub na'ang /_/mi rtag bdag nyid grub mod kyi/_/dngos po yin zhes mi rtag ste/_/bu la sogs pa brdzun pa yang /_/skye sogs rmi lam mthong ba'i phyir/_/'jig dang skye ba'i chos nyid las[#]/_/dngos po nyid kyis khyab pa med/_/de bas mi rtag ngo bo la/_/skye bas khyab pa yin mod kyi/_/_
[\[263b\]]
[\[263b.1\]]dngos po rnams kyis [#]yang dag nyid/_/'ga' yang 'grub pa ma yin te/_/khyab par byed pa yod pa las/_/khyab bya ma lus nges 'gyur med/_/ji ltar snang ba 'di dag la/_/khyab pa yin zhes nye bar brjod/_/yang dag nyid du skye med na/_/mi rtag rjes 'brel dngos po la/_/yang dag nyid du kun
[\[263b.2\]]brtags pa/_/de ni log [#]pa kho nar 'gyur/_/de log pa na de ldog par/_/ji ste de ltar nges med na/_/de ltar mig [#]na skye ba yi/_/mi rtag khyab par mi 'gyur ro/_/rang gzhan gnyi ga rgyu med las/_/skye ba gsal [#]ba gang yin pa/_/yang dag nyid du de dngos med/_/mo gsham bu la sogs pa
[\[263b.3\]]bzhin/_/de bzhin 'dus byas dngos po kun/_/'dir ni yang dag nyid du na/_/sgyu ma rmi lam [#]lta bu ste/_/de bas 'dus byas kun rig bya/_/grangs can la sogs de dag gis/_/rang nyid las kyi dngos po rnams/_/skye bar brtags te rgyu dag las/_/'bras bu tha dad med par 'dod/_/_
[\[263b.4\]]de ni mi rigs bdag nyid kyi/_/dngos po skyed par byed pa 'di/_/ma grub pa yi skyed byed dam/_/grub pas yin zhes rnam par brtag_/ma grub rang nyid med [#]yin na/_/de tshe gang zhig ci zhig skyed/_/mo gsham nu ma 'thung ba'i bu/_/rang gi bdag nyid skyed pa med/_/grub pa yin na'ang dbye
[\[263b.5\]]med phyir/_/bdag nyid skyed phung byed de med[#]/_/'di ltar bdag nyid grub na yang /_/de tshe des skyed ci zhig yod/_/phan pa nye bar byed na ni/_/skyed byed bskyed pa nyid du grags/_/rang gi ngo bo grub na 'di'i/_/rgyu mtshan rnam gzhag ci zhig yod/_/dngos med par yang rab smra na/_/sems
[\[263b.6\]]pa can la'ang cir [#]mi 'dod/_/bskyed bya skyed byed nyid gang gis/_/rang bzhin 'ba' zhig yin par brjod/_/sems pa can bzhin rang yod phyir/_/nang gi skye mched rnams kyang ni/_/skye ba min zhes pha rol la/_/rab tu thal don de phyir smras/_/des na sems pa can dper blangs/_/_
[\[263b.7\]]thal ba'i don ni smras pa la/_/thal don yongs su ma shes nas/_/ma grub par yang rgol bar byed/_/'gal bar rab tu brjod pa'i phyir/_/gzhan la grub pa rjes bslab ste[#]/_/thal bar bsgrub par rigs pa yin/_/rang la grub la thal byed min/_/des na de la ma grub dang /_/'gal
[\[264a\]]
[\[264a.1\]]ba nyid du rgol byed pa/_/de yi mi shes sdug po yi/_/mthu yis brjod pa kho nar zad/_/'on te grub kyang bdag dngos la/_/phan par byed pa yod na yang /_/de las phan pa tha dad na/_/rang las ji ltar skye ba yin/_/'dis na phan pa'ang dus rtag tu/_/rang gi
[\[264a.2\]]bdag nyid bzhin [#]grub na/_/ji ltar de yid [#]de byed pa'i/_/rgyu mtshan der ni brjod bya dgos/_/rgyu dang 'bras bu zhes bya ba'i/_/rnam par gzhag 'di ga las 'gyur/_/ji ste 'di ni dbyer med na/_/rnam grangs su ni brjod pa min/_/gsal ba'am yongs su 'gyur ba ni/_/de rnams
[\[264a.3\]]gzhag pa'i rgyu yin na'ang /_/de las de gnyis tha dad na/_/rang las skye bar rigs pa min/_/tha mi dad pa nyid yin na'ang /_/rgyu dang 'bras bu'ang 'chol bar 'gyur/_/gsal dang mi gsal la sogs chos/_/'gal ba dus gcig ji ltar rung /_/cha shas tha dad yod na yang /_/gcig [#]la
[\[264a.4\]]cha shas ga la yod/_/tha dad tha dad mi 'gal ba/_/dngos po gcig la ji ltar rung /_/dngos po gcig ni dgag na yang /_/gnyis pa sgrub pa med par byed/_/des na gnyis min phyogs la yang /_/dngos po [#]brtag par mi bya'o/_/sngon gyi ngo bo ma bor bar/_/de ni [#]gsal ba [#]yongs
[\[264a.5\]]'gyur bar/_/ji ste 'gyur na gnas skabs rnams/_/thams cad du yang 'dres par 'gyur/_/bum pa la sogs snang ba yang /_/mi snang 'gyur zhing byis sogs la/_/rgan pa'ang dmigs 'gyur snga ma bzhin/_/rtag tu gnyi ga yod par 'gyur/_/ji ste 'gal ba'i chos rnams kyang /_/_
[\[264a.6\]]gcig tu 'dod na de yi tshe/_/sems can las la gtso bo dang /_/mi rnams tha dad ji ltar 'gyur/_/de ltar gcig tu 'dod pa yang /_/ji ste bzlog par mi bya na/_/cig car skye dang thar la sogs/_/khyed kyi kun 'gyur min nam ci/_/ji ste phyi nas bor na ni/_/rang las skye ba nyams par
[\[264a.7\]]'gyur/_/sngon por ba las tha dad phyir/_/rtag tu de nyid gsal ba yin/_/yul dang dus la sogs pa yi/_/gnas skabs nges pa 'di snang na/_/rang nyid las ni skye ba yi/_/dngos la gtan tshigs ci zhig yod/_/ltos pa med phyir phom ril du/_/rtag tu gsal ba med par 'gyur/_/rgyu
[\[264b\]]
[\[264b.1\]]gzhan la ni ltos nas ni/_/rtag tu dngos po thams cad ni/_/rang gi dngos la [#]gnas pas na/_/rtag par gnas phyir skye don med/_/gsal dang yongs su 'gyur ba med/_/rtag rnams ngo bo gcig pa'i phyir/_/gsal dang yongs su 'gyur ba med/_/dngos po ma brtags [#]pa rnams
[\[264b.2\]]ni/_/shin tu gnas pa med pa yin/_/de nyid dang ni gzhan nyid dag_/phan tshun spangs te gnas pa'i phyir/_/yongs su 'gyur ba gzhan gyur pa/_/de ni de yin ji ltar 'gyur/_/gsal bar gzhan du 'gyur ba [#]yang /_/rtag par gyur pa yin par brjod/_/'gal ba'i chos dang 'dres
[\[264b.3\]]gyur par[#]/_/'dir yang 'jig pa bzhin du 'gyur/_/gang zhig phyi nas byung ba'i chos/_/dngos po de ni gzhan min nam/_/gang zhig gzhan gyi dngos po de/_/de yi ming du ji ltar 'gyur/_/ji ste chos de snga na yod/_/ci yi phyir na de mi snang /_/ci ste mi snang ngo bo 'di/_/phyi nas ci phyir
[\[264b.4\]]'di snang yin/_/sgrib [#]na'ang snang shar de yi tshe/_/'o ma la zho cis ma mthong /_/de ni rnam par 'dres par ltos/_/zho las tha dad ma yin phyir/_/'o ma'ang bsgribs pa nyid du 'gyur/_/phyi nas zho la sgrib pa yang /_/snga ma bzhin du thal bar 'gyur/_/de bas gsal dang 'gyur sgo
[\[264b.5\]]nas/_/rang la skye bar pha rol pos/_/brtag [#]pa gang de dag gi/_/rmongs pa chen po'i rlom pa yin/_/gzhan las kyang ni dngos po rnams/_/yang dag skye bar rigs min te/_/gzhan las 'gyur na rtag pa'am/_/mi rtag pa las de 'gyur grang /_/rim dang cig car 'jug pa
[\[264b.6\]]yis/_/rtag pa skyed par byed pa med/_/de bas dngos rnams [#]skye med pa/_/mkha' yi me tog sogs bzhin rigs/_/rtag par rang nyid nus na yang /_/de ni gzhan la ci phyir ltos/_/byar med pa ni 'di yin na/_/gzhan la ltos pa gang yang med/_/de bas 'di ni ltos med phyir/_/_
[\[264b.7\]]rim gyis skyed par byed mi rigs/_/rgyu rnams ma tshang med pa'i phyir/_/'bras bu skye ba'am rigs mi dmigs/_/thams cad cig car skyed [#]nas ni/_/ji ste phyi nas mi skyed na/_/phyi ma bzhin du nus med phyir/_/sngar yang skyed pa ma yin 'gyur/_/rang las med pa'i nus
[\[265a\]]
[\[265a.1\]]pa yi/_/rang gi ngo bo rjes 'brang na/_/snga ma bzhin du skyed byed pa/_/rtag par 'gyur gyi ldog mi 'gyur/_/tha snyad du yang nus med phyir/_/de bas rtag pa'i dngos don med/_/dngos po de yi mtshan nyid ni/_/nus pa yin zhes mkhas pa smra/_/mi rtag pa yang
[\[265a.2\]]zhig pa las/_/med phyir dngos po skye mi rigs/_/yod pa las kyang mi rigs te/_/'das pa rnams [#]yang yod pa min/_/byed pa zhig phyir de yin na'ang /_/'das pa rang gi dngos po med/_/gzhan dag zhig par gyur pa'i phyir/_/gzhan dag 'das par ji ltar rigs/_/ji ste
[\[265a.3\]]byis [#]pa gzhan zhig pas/_/byed pa'ang 'jig par 'gyur na ni/_/gnas pa med pa yin pa'i phyir/_/byed pa rnams la mtha' med 'gyur/_/'on te byed pa rang kho na/_/zhig pa nyid du rtog [#]na ni/_/dngos po rnams kyang de bzhin du/_/rnam par 'jig par cir mi 'gyur/_/tha dad na ni dngos
[\[265a.4\]]po dang /_/byed par 'brel pa mi gnyis 'grub[#]/_/gcig pa yin na byed pa bzhin/_/dngos po rang nyid zhig par yod/_/byed pa'ang 'das pa nyid yod par/_/dngos po bzhin du thal bar 'gyur/_/byed pa brjod du med yin na'ang /_/brtag [#]par 'gyur gyi yang dag min/_/ma 'ongs ma zhig pa las
[\[265a.5\]]kyang /_/'bras bu skye bar mi rigs te/_/de yi rang bzhin ma thob phyir/_/mo gsham bu las ji bzhin no/_/ji ltar dngos po'i zhig pa nyid/_/byed pa'i dbang gis mi rigs pa/_/de bzhin ma 'ongs dngos po yang /_/de yi dbang gis rtag tu med/_/de [#]ltar las kyang 'bras min te/_/dus gcig
[\[265a.6\]]rnam par rtog na ni/_/rgyu bzhin yongs su grub pa'i phyir/_/de lta min na dus gcig min/_/tha dad dus kyang 'bras bu ni/_/ji ste ma 'ongs pa nas [#]snga/_/de tshe de ltar mi rigs par/_/de ni snga rol nye bar bstan/_/skad cig gzhan gyis bar bcad nas/_/phyi nas 'byung na'ang de yi tshe/_/_
[\[265a.7\]]'das pa dag las de 'byung bas/_/de yang sngar bsal zin pa yin/_/'on te bar ni ma chod par/_/'bras bu 'byung na de yi tshe/_/rgyu dang 'bras bu gnyi ga yang /_/dus gcig kho nar 'gyur ba yin/_/'on te'ang skad cig nyid kyis na/_/'bras bu'i dus na rgyu mi gnas/_/cig car 'gyur
[\[265b\]]
[\[265b.1\]]bar thal bar ni/_/de phyir rigs pa ma yin te/_/'jig dang skye ba dus mnyam pa/_/srang mda'i mtho [#]dman bzhin du yin/_/des na rgyu dang 'bras bu gnyis/_/dus gcig nyid du 'gyur ba med/_/ji ltar chu bo drag po'i [#]rgyun/_/gang tshe chu gzhan [#]nus pa na/_/de tshe chu gzhan 'bab
[\[265b.2\]]pa yin/_/de bzhin 'jig dang skye bus [#]mnyam/_/gang tshe rang gi snga ma 'dor/_/de tshe cig shos 'ong ba yin/_/ji ltar grib mas nyi ma'i yul/_/sel ba'i dngos po'i gnas skabs dang /_/dngos dang bar dag ma chod par/_/'jig par ji ltar 'gyur yang na/_/dus gcig
[\[265b.3\]]'gyur ba ma yin pa/_/de bzhin 'bras bu lta bar gyis/_/rgyu dang 'bras bu nyid kyi tshul/_/ma brtags par ni grub pa yin/_/ji ste 'dod rgyal 'di smra na/_/gzhan dag la ni smra la rag_/skabs 'di nyid ni yang dag pa'i/_/don la rnam par dpyad pa yin/_/zhib mor dpyod par mkhas
[\[265b.4\]]pa la/_/'dod rgyal smra bar rigs pa min/_/'di ltar bar ni ma chod par/_/'bras bu yin zhes khyed kyis brjod/_/mkhas pa rnams kyis de dag brjod/_/rnam par dpyod na phyogs med bya/_/bar med par ni 'dod na yang /_/de tshe rgyu dang 'bras bu dag_/dus gcig 'gyur ba ma
[\[265b.5\]]gtogs par/_/gzhan du 'gyur bar yod dam ci/_/rnam par chad par byed dus de/_/thung ba'am dbus na med na ni/_/rang gi zhib mo'i mi dag gis/_/de nyid [#]tshul de rtogs te smros/_/'di ltar bdag nyid kun gyis ni/_/de gnyis ji ltar bar ma chad/_/skad cig pa rnams
[\[265b.6\]]dus gcig phyir/_/bskal pa'ang skad cig tsam du 'gyur/_/de tshe thams cad kun rdzob tu/_/'gyur ba nye bar bstan zin to/_/bar med 'jug pa'i rgyun dag la/_/dbus na gnas pa'i skad cig gi/_/bdag nyid dang ni snga ma ru/_/bar chad med pa nyid yin la/_/gang gis
[\[265b.7\]]'dod pa de nyid kyang /_/de dang 'og mar yang yin na/_/de tshe ma skyes 'das pa yi/_/skad cig rnams kyis [#]dbus gnas pa'i/_/skad cig dang ni dus gcig la[#]/_/bzlog med 'on te bdag nyid la/_/gzhan gyis [#]bar ni ma chod na/_/skad cig gcig nyid nyams par 'gyur/_/'bras bu'i
[\[266a\]]
[\[266a.1\]]phyir [#]na rgyu med phyir/_/med dang lhan cig thams cad du/_/bar ma chod pa'i bsam pa nyid/_/mi rigs snyam du sems na yang /_/khyed kyis de ni mi rigs te/_/rgyu dang 'bras bu gnyis bar na/_/dus gzhan yod par mi 'dod na/_/de tshe med pa de mi
[\[266a.2\]]rung /_/de gnyis bar ni ma chod par/_/khyed cag mngon mi 'dod na'ang /_/rgyu dang bar med 'bras bu zhes/_/rmongs te ci zhig rjod [#]par byed/_/reg dang bar ni ma chod dang /_/mjug thogs dang ni bar med pa/_/rnam grangs yin te nam du yang /_/don gyi dbye ba 'ga' yang med/_/_
[\[266a.3\]]bar med yin par mngon 'dod na'ang /_/de ci bdag nyid kun gyis sam/_/de nyid [#]phyogs gcig gis 'dod ces/_/de tshe bsam par mi 'gyur ram/_/gnyi ga'ang skyon 'dir 'gyur ba ni/_/sngar ni nye bar bstan zin to/_/rnam pa gnyis la ma gtogs par/_/bar med tshul
[\[266a.4\]]ni yod pa min/_/rgyu dang ma chod par yod pa/_/'bras bu yin zhes nyer brjod la/_/de yang bar chad med par ni/_/ma yin zhes pa dge bar gsungs/_/'bras bu'i [#]tshe na rgyu med na'ang /_/de ni gang las 'byung bar 'gyur/_/med na da ltar ma yin phyir/_/zhig pa las ni skye bar
[\[266a.5\]]'gyur/_/yod na bar chad med la sogs/_/de tshe bsam par cir mi 'gyur/_/de lta min na ma zhig las/_/'bras bu khyed ni ji ltar 'dod/_/'bras bu skye ba'i dus na ni/_/rgyu yod 'dod pa ma yin nam/_/de yod dus na de dag ni/_/zhig pa'i phyir na gnas pa med/_/des na ma zhig pa
[\[266a.6\]]dag las/_/'bras bu yin na'ang skye ba las/_/yod pa tha dad med pa nyid/_/skye ba bskyed bya yin pa'i phyir/_/de tshe 'bras bu rgyu med 'gyur/_/de gnyis phan pa mi byed phyir/_/'bras bu bskyed [#]ces bya ba yi/_/'brel pa 'di yang 'grub mi 'gyur/_/de bas yod pa kho na la/_/'bras bu skye
[\[266a.7\]]zhes brjod pa yin/_/de yi dus na rgyu yod phyir/_/de gnyis dus ni gcig par 'gyur/_/yang dag brtags na srang mda' yi/_/dpe yang grub pa ma yin te/_/cha shas can gyi ngo bo dang /_/chung ngu bsags pa 'di mi rigs/_/gcig la 'gal ba'i las rnams ni/_/'thad pa med
[\[266b\]]
[\[266b.1\]]phyir cha can med/_/cha shas med pa'i rdul phran yang /_/bsags par rung ba ma yin no/_/shes pa snang ba'i ngo bo yi/_/srang mda'i don dam nyid du na/_/lus can min na mthon dman du/_/'gyur ba ma grub rnam pa yang /_/brdzun pa'i phyir na de mi srid/_/de bzhin rgyu 'bras
[\[266b.2\]]dngos po 'di/_/kun rdzob yin par bsgrubs par gyur/_/yang dag nyid ni de ma yin/_/de bzhin dri [#]ma chung la sogs/_/yang dag par ni grub pa med/_/de dang chos ni mthun pa'i phyir/_/rgyu 'bras yang dag nyid mi 'grub/_/bdag nyid [#]kun dang phyogs gcig gis/_/bar
[\[266b.3\]]med rnam par dpyod pa na/_/phyogs gcig nyid dang cha shas kyi/_/skyon 'gyur 'dir yang mtshungs pa yin/_/dngos ma grub na dngos med pa'ang /_/gang du 'ga' yang grub pa med/_/des na zhig pa'i dpe dag ni/_/de sgrub pa la mi rigs so/_/'di la yang ni de bzhin du/_/bar
[\[266b.4\]]chad med pa dpyad na ni/_/dus gcig nyid dang cha shas bcas/_/thal bar 'gyur ba bzlog tu med/_/skad cig ma las ring du 'di/_/dngos med nyi tshe zad yin gyi/_/'di dang bar ni med pa 'di/_/zhig ces bya ba gang yin med/_/des na bar chad med sogs 'dir/_/de bzhin bsam
[\[266b.5\]]pa 'jug pa med/_/bar ma chod par 'bras bu dag_/yod na bsam par rigs pa min/_/des na 'di la gzhan dag las/_/skye mi rigs zhes gnod byed pa/_/gzhan phyir zhes pa yod pa bzhin/_/mkhas pa rnams kyis [#]gtan tshigs rigs/_/gang du bsgrub par 'dod pa la/_/_
[\[266b.6\]]mi mthun phyogs la gnod byed med/_/de dag la ni gzhan nyid kyis/_/glen pa la sogs sgrub mi nus/_/skye ba dgag par bsgrub bya la/_/mi mthun phyogs la gnod byed pa/_/ji skad smos bzhin yod pa nyid/_/'dir ldog pa la the tshom med/_/gzhan nyid la sogs sgra rnams
[\[266b.7\]]ni/_/gang dag dngos po'i rgyu rkyen 'dod/_/de la sun 'byin smras pa ni/_/dngos po rnams kyi zhes sogs yin/_/sgra de'i don ni brtags yin yang /_/dngos po'i mthar thug gang dag 'dod/_/de la rgyu mtshan bdun pa yis/_/skye don nyes pa rig par bya/_/gzhan du gyur pa yod
[\[267a\]]
[\[267a.1\]]pa yi/_/rkyen la don dam nyid du na/_/rigs pa min te ji skad du/_/rgyas par de bzhin bstan pa yin/_/gang tshe dngos po thams cad ni/_/yang dag nyid du skye med na/_/de tshe sgra de'i mthar thug pa/_/gzhan nyid 'grub pa ma yin no/_/gtso bo dbang phyug bcas
[\[267a.2\]]sogs las/_/dngos rnams skye ba brjod pa'i phyir/_/gnyis las skye bar 'dod par ni/_/gang dag rnam par mi mkhas par[#]/_/gang dag res [#]'ga' rnam gnyis sam/_/gcig gi ngo bor rtog pa ni/_/so sor mos pa'i nyes pa yis/_/de dang gzhan kun sun phyung zin/_/kha
[\[267a.3\]]cig tsher ma la sogs pa'i/_/rno sogs dpe ni 'ba' zhig gis/_/skye ba thams cad yang dag par/_/rgyu med kho nar rnam smra ba/_/skye ba yang dag sgrub pa la/_/dpe ni rab tu ma grub po/_/kun rdzob tu yang khas len na/_/'di ltar mngon sum la sogs 'gal/_/rjes su
[\[267a.4\]]dpag dang ldog par ni/_/mngon sum dag gis rnam nges pa/_/sa bon sogs las myu gu sogs/_/skye ba'i mngon sum zhes pa gnod/_/gang phyir rang gi sa bon las/_/tsher ma la sogs skye ba nyid/_/rno sogs de nyid las yin pas/_/des na dpe ni grub pa med/_/de dag res
[\[267a.5\]]'ga' kha cig tu/_/'byung ba [#]yongs su nges pa ni/_/ltos dang bcas par skye ba ste/_/ltos bya de dag rgyur 'dod do/_/rgyu ni phan par byed pa ste/_/phan pa med pa ltos bya min/_/phan pa med la brten na ni/_/res 'ga' ba dag rigs [#]pa min/_/rgyu la nges pa yod pa'i phyir/_/'bras bu
[\[267a.6\]]nges par 'gyur ba yin/_/rgyu med na ni ci yi phyir/_/tsher med la sogs rno sogs nges/_/dngos po rnams ni rgyu med par/_/nges par skyed par 'dod pa yis/_/khyod ni gtan tshigs sbyor byed pa/_/don med kho nar 'gyur ba yin/_/de bas rgyu med smra ba 'di/_/mngon sum la sogs
[\[267a.7\]]tshad ma yis/_/kun rdzob tu yang 'gal ba yin/_/de phyir mkhas pa rnams kyis spang /_/dngos po ji ltar grags pa yi/_/rgyu la sogs pa mi 'gog phyir/_/des ni skye ba mi smra la/_/mngon sum la sogs 'gal ba med/_/mthun pa'i phyogs la yod pa'i phyir/_/de phyir
[\[267b\]]
[\[267b.1\]]gtan tshigs ma grub med/_/'gal med ma nges 'di yang med/_/gang phyir tshul ni gzhan med la/_/bdag dang gzhan smras dngos po yi/_/brag ni ma lus gzhom pa'i phyir/_/bzhi char phyir ni [#]mi ldog pa'ang /_/rdo rje phra mo de 'di yin/_/rang gi dngos po yang dag pa/_/rtag pa'i
[\[267b.2\]]ngo bo'ang gang na [#]med/_/de ni nus pas stong pa'i phyir/_/kun tu rta yi rwa bzhin no/_/nus pa thams cad stong pa nyid/_/de ni gong du bstan pa yin/_/nus med dngos po yin na ni/_/mkha' yi me tog kyang der 'gyur/_/nus pa dag dang bral ba las/_/dngos med mtshan nyid gzhan yod
[\[267b.3\]]min/_/nam mkha'i me tog la sogs dang /_/rtag pa'ang yod pas de dngos min/_/ji ste dngos po kun rdzob tu'ang /_/nus dang bral bar gyur na ni/_/gzhan du 'gar ni dngos po dang /_/dngos med dbye ba 'dir mi 'gyur/_/de bas dngos po thams cad kyi/_/rang bzhin med pa gang
[\[267b.4\]]yin pa/_/yang dag nyid du de rig bya/_/dri za'i grong khyer la sogs bzhin/_/gang phyir yang dag don dgag sgrub/_/mngon sum la sogs gnod pa med/_/mngon sum rjes su dpag pa yis[#]/_/dngos po grub med ces bsgrubs zin/_/skye ba sgyu ma skye ba bzhin/_/gang phyir kun rdzob nyid du
[\[267b.5\]]yong /_/de phyir 'jig rten lung dang ni/_/'gal ba 'jug pa med pa yin/_/ji ste yang dag skye ba la/_/tshad ma gnod byed yin na ni/_/sbyor ba 'dod pas 'gyur ba med/_/mngon sum gnod pa'i tshul dag gis/_/ji ste de 'dir mi sbyar na/_/'gar ni gnod par byar rung phyir/_/de tshe
[\[267b.6\]]gtan tshigs 'dir mi rung /_/snang bcas la sogs rnam shes kyis/_/ji ltar rgyu dang 'bras bu yi/_/yang dag gang yin mi 'grub pa/_/de bzhin kun rdzob kyang mi 'grub/_/gnod byed bya ba de 'dir ni/_/gang zhig brdzun par rtogs pa'o/_/de yis de ni 'dod nyid pas/_/mi 'dod
[\[267b.7\]]par ni bsgrubs pa med/_/de bas brdzun nyid yin pa'i phyir/_/'di ni kun rdzob yin par 'dod/_/de ni rigs par ldan yin na/_/don dam nyid du 'gyur ba yin/_/gnod pa grags pa sel ce na/_/de ni [#]mi rigs [#]tshad ma yin[#]/_/gnod kyang sgyu ma la sogs pa/_/gsal ba 'jig
[\[268a\]]
[\[268a.1\]]rten ma grags min/_/ji ste brdzun na 'jig rten la/_/gang du cung zad snang med pa/_/de tshe yang dag mthong ba'i phyir/_/kun gyis de nyid mthong bar 'gyur/_/tshad ma gang yang brdzun zhes pa'i/_/tha snyad byar yang med par 'gyur/_/gnod par 'jug pa ma yin la/_/_
[\[268a.2\]]gang yang nor ba med pa yin/_/'on te gnod pa 'gal yin na/_/de ni tshad mas ji ltar byed/_/de yis brjod na brjod la rag_/'dod yin de las de cir 'gyur/_/'di yis snang bar mi 'gyur na'ang /_/sngon chad de ni ji ltar yin/_/sngon chad 'di ni med na yang /_/gang la 'gal
[\[268a.3\]]ba rjod par 'gyur/_/'gal ba med pas 'gal brjod pas/_/de ni 'jigs sam ci zhig na/_/gang phyir 'gal ba brjod na ni/_/de ni 'di ru ldog pa yin/_/shes par smra bas gnyis po dag_/'gal ba nyid du brjod byas kyang /_/gnyis su med la snang gyur pa/_/ji ltar sems
[\[268a.4\]]can gsal bcas yin/_/zla ba gnyis dang mgal [#]me yi/_/'khor lo la sogs nor pa la/_/rtog ge ba yis 'gal brjod kyang /_/snang ba log par 'gyur ba'ang med/_/'on te 'di snyam brdzun pa rnams/_/'gal yang 'gal bar mi gzhag ste/_/'khrul pa de na sems la ni/_/_
[\[268a.5\]]rnam pa rnams ni snang ba yin/_/dngos po mthu yis byung ba yi/_/tshad mas rnam par 'gal bar ni/_/dngos po nyid la rjod byed kyi/_/de mi srid phyir brdzun la min/_/de lta yin na kun rdzob tu/_/skye ba la ni ci yi phyir/_/khyed kyis 'gal brjod par byed/_/'dir yang de bzhin ma byed cig/_/_
[\[268a.6\]]'jig rten grags pa kho na yin/_/don la tshad ma 'jug pa'i phyir/_/nged kyis kyang ni kha cig tu/_/gzhan du tshad mas sbyar ba [#]med/_/ji ltar grags pa'i dngos po rnams/_/gang dag nyid du khas len gang /_/de gzhung so sor dgag pa'i phyir/_/dngos po thams cad rnam par dpyad/_/_
[\[268a.7\]]de dag ji bzhin dpyad na ni/_/yang dag nyid du de mi gnas/_/de tshe brdzun par rab tu 'grub/_/thams cad sgyu ma'i rang bzhin bzhin/_/yang dag nyid kyis [#]dngos po de/_/mngon sum du ni grub pa med/_/de la tshad mas gnod na yang /_/ji ltar mngon sum gnod pa yin/_/de phyir ji ltar
[\[268b\]]
[\[268b.1\]]grags pa yi/_/skye ba'i dngos po gnas pa yin/_/mthun pa'am mi mthun pa'ang rung /_/sgyu ma bzhin du 'gal ba med/_/'dir ni skad cig ma yin sogs/_/thal bar 'gyur zhes brtsad mi rigs/_/brdzun pa [#]'di ni mi 'jug ces/_/de ni snga logs nye bar bstan/_/sgyu ma rmi
[\[268b.2\]]lam mtshungs pa yi/_/dngos la de ni mi srid phyir/_/skad cig skad cig ma yid nyid/_/brtags pa yin gyi yang dag min/_/de phyir rtags [#]sogs dngos po yi/_/gzugs la sogs la [#]lta ba ni/_/shes rab dag la spyod min gyi/_/shes rab gzugs brnyan yin zhes gsungs/_/_
[\[268b.3\]]bag med pa yi byis pa rnams/_/'du byed dag la yid dbyung phyir/_/bdag med nyid la 'jug bya'i [#]phyir/_/skad cig pa nyid bstan pa yin/_/'on te ji ste kun rdzob tu/_/dngos po skye bar 'dod na ni/_/dngos po khas blangs kho na yin/_/ming la dbye ba yod du zad/_/'di ltar ri bong rwa
[\[268b.4\]]la sogs/_/brjod du med las rnam log par/_/sa bon la sogs deng 'dod bya/_/de lta min na mthong dang 'gal/_/gang yang nus pa ma lus dang /_/bral zhing brjod du med pa las/_/rnam par log ces bya bar bgrang /_/de nyid nges kyis dngos por bgrang /_/rmi lam la sogs
[\[268b.5\]]dag na ni/_/glang po la sogs brdzun par snang /_/brjod du med las rnam log pa/_/de ci yin nam ma yin smros/_/rnam ldog ji ste dngos nyid na/_/de dag brdzun pa nyid mi 'gyur/_/ma yin na yang de yi tshe/_/de la grags gnod ji ltar spangs[#]/_/shes pa'i ngo bo dang mi mthun/_/lus
[\[268b.6\]]can rnams la snang ba'i phyir/_/shes pa'i ngo bor de dag ni/_/dngos po nyid ces byar mi rung /_/gzhan du snang ba ji ltar na/_/gzhan gyi ngo bo yin par 'gyur/_/de dang mtshan nyid mi mthun pa'i/_/ngo bo gang de nyid 'dir dpe/_/ji ste yang ni 'di snyam du/_/de dag dngos po'i bag bzhin
[\[268b.7\]]du/_/gsal bar snang ba 'on kyang ni/_/tshad mas gnod pa'i ngo bo'i phyir/_/brdzun pa kho nar snang ba'i phyir/_/dngos po'i ngo bor mi gzhag go/_/des na ri bong rwa sogs las/_/rnam ldog la sogs 'dir ni [#]bsam/_/gzhan yang de ni snang ba'i phyir/_/med las tha dad med pa min/_/_
[\[269a\]]
[\[269a.1\]]brdzun pa'i ngo bor snang ba'i phyir/_/tha dad par yang rigs pa min/_/de lta yin na kun rdzob dngos/_/sgyu ma sogs las dbyer med la/_/tshad mas gnod pa yin pa la'ang /_/ldog pa la sogs ji ste bsam/_/dngos dang dngos med ngo bo yi/_/rnam ldog thams
[\[269a.2\]]cad rnam 'khrul pa'i/_/rnam pa bzhin yin de dag la/_/ldog de la sogs ji ltar bsam/_/dngos po'i rang bzhin nyid grub na/_/de phyir rnam ldog nyid du 'gyur/_/tshad mas gnod pa yin pa'i phyir/_/de ma grub ces sngar bstan zin/_/rgyu dang rkyen ni tshogs pa yi/_/mthu las
[\[269a.3\]]so sor snang ba'i phyir/_/rnam mi ldog pa'i ngo bo nyid/_/gcig tu de [#]phyir yod pa min/_/rgyu dang rkyen nyid tshogs pa la/_/sgyu ma la sogs ltos gyur kyang /_/de tsam gyis ni dngos nyid du/_/de la yongs su brtag mi rigs/_/ji ltar grags pa'i dngos po rnams/_/de ni ltos dang byas pas [# ]
[\[269a.4\]]bshad/_/yang dag nyid min ji ltar sngar/_/rgyas par rab tu bsgrubs pa yin/_/rgyu dang 'bras bu'i dngos po dang [#]/_/kun rdzob tu ni rab grub phyir/_/de ni ji ltar grub yin zhes/_/rnam par dpyad pa 'dir mi rigs/_/tha snyad byed pa rnams kyis ni/_/ji ltar grags pa'i dngos po'i don/_/_
[\[269a.5\]]de bzhin gzung [#]bar bya ba yin/_/thar 'dod rnams kyis yang dag dpyad/_/don dam nyid du gang med pa/_/tha snyad du ni yod pa min/_/de dag med pa nyid gyur pa/_/rta yi rwa la sogs pa bzhin/_/de bzhin ji ste dngos po rnams/_/yang dag nyid du med gyur pa/_/de dag kun rdzob tu yang med/_/_
[\[269a.6\]]ce na de ni rigs ldan min/_/'di ltar bden pa'i dngos po ni/_/ldog na kun rdzob dngos po yang /_/ldog par 'gyur zhes byar ni 'dir/_/'brel pa gang yang yod pa min/_/bden dang brdzun gnyis 'gal ba'i phyir/_/de yi bdag nyid yod pa min[#]/_/de yi phyir na bden pa las/_/brdzun pa'i
[\[269a.7\]]ngo bo skye ba med/_/sgyu ma la sogs dag la ni/_/bden pa'i ngo bo spangs pa snang /_/de lta min na ji ltar de/_/brdzun pa nyid du rnam par gnas/_/don dam pa yi ngo bo nyid/_/spangs pa nyid ni kun rdzob kyi/_/dngos po'i ngo bor 'dod yin na/_/ji ltar de med na de med/_/ji ste don dam par yod kyis/_/_
[\[269b\]]
[\[269b.1\]]ji ste kun rdzob de med na/_/de bzhin kun gyis [#]yang dag mthong /_/kun rdzob rnam par 'jig par 'gyur/_/gang yang ri bong rwa la sogs/_/kun rdzob tu yang mi skye ba/_/de ni de 'dra'i sa la sogs/_/tshogs pa med pa kho nas yin/_/rgyu tshogs yod pa ma yin na/_/sgyu ma yang ni 'byung
[\[269b.2\]]mi 'gyur/_/de yod na ni 'di 'byung ba'i/_/dngos po nyid ni kun rdzob yin/_/dngos po rnams kyi rang bzhin ni/_/med par mthun na ji ltar 'gar[#]/_/res 'ga' kha cig skye bar 'gyur/_/kun du thams cad ji ste min/_/rab rib dag gis 'khrugs pa'i mig_/mthun pa dag la brdzun
[\[269b.3\]]snang na/_/skra sogs so sor snang ba yang /_/nges pa'i rgyu mtshan ci zhig yod/_/de la rab rib rgyu yin na'ang /_/de ni brdzun du ji ltar 'gyur/_/dngos po med la khyed cag ni/_/rgyu rnams yod par 'gar mi 'dod/_/sgra la sogs pa brdzun pa la'ang /_/ji ste nges pa'i rgyu yod par/_/brjod
[\[269b.4\]]na kun rdzob dngos po la'ang /_/ci yi phyir ni brjod mi byed/_/rgyu med can du mi skye bar/_/ji ste 'dod na de yi tshe/_/de lta yin na thal 'gyur ba/_/ci phyir thams cad kun du min/_/rgyu dang rkyen ni tshogs pa can/_/nges pa'i sgra la sogs pa yang /_/ji ltar dngos po nyid min pa/_/de bzhin
[\[269b.5\]]kun rdzob pa la'ang ltos/_/de ni shes pa'i ngo bo yi/_/dngos po nyid du rigs ldan min/_/de dang mtshan nyid mi mthun phyir/_/zhes bya ba ni sngar bstan zin/_/shes pa dngos po'i rang bzhin du/_/gyur na de dang dbyer med pa'i/_/skra la sogs yang dngos nyid ces/_/brjod pa yang ni
[\[269b.6\]]mdzes pa yin/_/de yang mtshan [#]mas ma grub cing /_/gnod pa yod par nye bar bsgrubs/_/dngos po med par grags pa yi/_/skra sogs bden par ji ltar 'gyur/_/rang la nges pa yod pa bzhin/_/gzhan la nges pa bskyed 'dod pas/_/skye ba so sor 'gog pa 'di/_/mi rigs she
[\[269b.7\]]na'ang de mi rigs/_/nges pa skyed pa [#]tsam dag gis/_/gtan tshigs khas len pa yin gyi/_/bye brag ma yin bye brag tu/_/'di ltar dngos po skye ba la/_/yang dag yongs su brtags pa yi/_/skye ba 'dir ni 'gog byed kyi/_/sgyu ma bzhin du kun rdzob ni/_/nam yang mi 'grub ma yin no/_/_
[\[270a\]]
[\[270a.1\]]des [#]na skye ba bkag gyur kyang /_/bsgrub par bya la nges 'byung ba/_/gzugs las gzugs brnyan ji bzhin du/_/kun rdzob tu ni yod min [#]pa/_/ji ste shes sogs dngos yod pa/_/mi 'dod na yang kun rdzob ni/_/rgyu med par ni mi rigs phyir/_/gang du bdag dang chos 'di
[\[270a.2\]]'dogs/_/'on te yang ni rgyu brjod na/_/de nyid dngos po grub pa yin/_/kun nas nyon mongs rnam byang du/_/'gyur ba'i rgyu yang ci zhig yin/_/kun rdzob rnams kyi rgyu tsam zhig_/rab tu bsgrub na'ang grub pa sgrub/_/'di yi sa bon kun rdzob tu/_/rang dang rjes su mthun par 'dod/_/ji ste
[\[270a.3\]]dngos yod de sgrub na/_/de dang rjes su 'gro ba med/_/shing la sogs la grub pa ni/_/kun rdzob kho nar kun du grub/_/rang gi rgyu la ltos par ni/_/ma brtags shin tu grub pa yin/_/gang phyir kun du kun rdzob ni/_/gnod sbyin rjes mthun gtor ma bzhin/_/brdzun pa'i dngos po de la ni/_/_
[\[270a.4\]]ji ste dngos po yod do zhes/_/ming du brjod na ming la ni/_/brtsad pa nam yang yod pa min/_/ji ltar rmi lam sbrul gdug pas/_/zin de brgyal [#]dang de bral ltar/_/kun nas nyon mongs rnam byang yang /_/de bzhin 'dod kyi yang dag min/_/skye ba dang ni 'gag pa dang /_/kun nas nyon
[\[270a.5\]]mongs rnam byang sogs/_/'phags pa shes rab pha rol tu/_/phyin sogs la brjod tha snyad yin/_/don dam pa yi dngos po dang /_/rab tu 'bral [#]ba ma grub na/_/de med pa yi [#]nyon mongs sogs/_/dngos po med par rigs pa min/_/ma brtags rab tu dga' rnams kyis[#]/_/shin tu
[\[270a.6\]]'jug dang ldog pa las/_/rmongs la sogs la nyon mongs dang /_/rnam par byang la [#]rnam par gnas/_/kun rdzob nyid du thams cad yod/_/dam pa'i don du med min nam/_/dngos dang dngos med la sogs pa'i/_/chos rnams gcig la ji ltar 'thad/_/kun rdzob ci yin
[\[270a.7\]]brjod bya dgos/_/tha snyad las byung blo yin na/_/de ltar gyur na blo tsam ste/_/rnam rig tsam nyid grub pa yin/_/sgra ni kun rdzob yin na'ang /_/legs bshad nyes bshad dbye med 'gyur/_/sgra las thams cad grub pa'i phyir/_/phongs pa 'ga' yang med par 'gyur/_/_
[\[270b\]]
[\[270b.1\]]ji ste sgra don ci [#]yin na/_/khyab [#]par med par ji ltar rung /_/gang yang bstan du med pa'i don/_/myong ba de dag ji ltar 'dod/_/so sor [#]rang gis myong ba'i phyir/_/bde ba la sogs kun rdzob ming /_/dngos po bag tsam yod pa'i phyir/_/de dag don dam pa yang min/_/kun
[\[270b.2\]]rdzob dang ni don dam las/_/khyod kyi phung po gzhan yang med/_/bde ba la sogs de dag ni/_/rang gi ngo bo ci yin smros/_/de yang sgro btags ngo bo yis/_/brjod phyir ji ste kun rdzob yin/_/yang dag pa yang de bzhin du/_/kun rdzob ngo bo nyid du 'gyur/_/kun rdzob dag ni chang chung
[\[270b.3\]]yang /_/dngos por khas ni blang bya dgos/_/des na 'di kun bden yin gyi/_/de ltar min na ji ltar 'dod/_/kun rdzob dngos po yin na yang /_/ming la brtsad pa 'ga' yang med/_/dngos po med na de dag ni/_/dngos po yod par ji ltar brjod/_/'on te med don de yin na/_/_
[\[270b.4\]]der 'gal bden nyid ji ltar rung /_/'di ni sgyu ma'i don yin na'ang /_/sgyu ma ji ste med 'gal ba[#]/_/'on te rnam shes 'khrul yin na/_/de nyid rnam par rig tsam nyid/_/ming tsam nyid la dbye ba yod/_/ji ste kun rdzob dag pa'i [#]don/_/blo yis rnam par dpyad pa na/_/rang gi ngo bo
[\[270b.5\]]gnas med do[#]/_/ma brtags rab tu grub pa yi/_/dngos po kun rdzob smra ba rnams/_/ji ste ma brtags yin par bsgrub/_/mngon sum nges 'gyur de yang ni/_/rang gi mtshan nyid las la [#]min/_/de ltar gyur na brtsad du med/_/rjes su dpag pas rab grub pa'i/_/don ni spang ba
[\[270b.6\]]byas par gyur/_/med pa dgag pa yin na yang /_/yod par de la ji ltar 'grub/_/ma brtags 'jig rten smra yin na'ang /_/las dang 'bras bu ji ltar yod/_/'di ltar 'jig rten la [#]ma grub/_/de dag bstan bcos las rten grub/_/bstan bcos byed pa'ang 'jig rten na'ang /_/_
[\[270b.7\]]de tshe ci zhig yongs su spangs/_/de las phan tshun 'gal ba dag_/grub par ji ltar 'dod par bya/_/don dam ci yang ma yin na'ang /_/gang gis [#]don gyis de ltar 'dod/_/de bzung bar yang ji ltar bya/_/'di yi don kyang ji ltar bsgrub/_/re zhig don de dam pa min/_/dam pa'i don
[\[271a\]]
[\[271a.1\]]kyang de ma yin/_/de yi don kyang dam pa min/_/don dam ji ltar 'dod par bya/_/don dam kun rdzob gcig yin na/_/rnam par dbye ba med par 'gyur/_/tha dad 'gyur [#]na gnyi ga yang /_/dngos po yod par thal bar 'gyur/_/'di la thog mar rgol ba
[\[271a.2\]]de/_/smra ba kun la 'dra ba ste/_/rab rib can gyis [#]dmigs pa yi/_/sgra la sogs pa'ang 'byung bar 'gyur/_/'di ltar de yang brdzun pa'i phyir/_/don dam par ni yod pa min/_/shes pa so sor de snang phyir/_/de yi lugs kyis yod pa'ang yin/_/de 'dir yod dang med pa nyid/_/_
[\[271a.3\]]ji ltar gcig la mi 'gal ba/_/ltos nas dbye ba de bzhin du/_/kun rdzob la yang rung ba yin/_/ji ltar gnyis su med pa la/_/gzung dang 'dzin pa 'gal med dang /_/ji ltar gnyis kyi rnam pa yi/_/yod med la sogs ngo bo nyid/_/de bzhin 'di dag tha snyad du/_/thams cad bden
[\[271a.4\]]pa nyid [#]brten nas/_/bstan pa yin gyi yang dag par/_/yod med la sogs chos nyid min/_/rnam par shes pas don bzhag [#]pa'i/_/ngo bo 'khrul pa yin pa'i phyir/_/bden pa gnyis kyi dbye ba yang /_/sgyu ma'i skyes bu bzhin du gnas/_/ji ltar sgyu ma'i skyes bu yi/_/ngo bo
[\[271a.5\]]'khrul pa shes pas brtags/_/de bzhin dngos don thams cad kyi/_/dngos po kun rdzob yod par 'dod/_/ji ltar der ni rang gi dngos/_/'khrul dang bral ba'i shes pas bzhag_/de bzhin du ni dngos rnams kyi/_/ngo bo yang dag nyid du brjod/_/de bas rtog [#]pa'i bye brag gis/_/chung
[\[271a.6\]]ma la sogs 'dod pa bzhin/_/de bzhin bden pa gnyis brten pa/_/tha snyad du ni 'gal ba med/_/dngos po dag la yang dag pa'i/_/ngo bo nyid du tshad mas bsgrubs/_/de grub na ni bzlog pa las/_/kun rdzob ngo bo 'grub pa nyid/_/yang dag pa dang kun rdzob kyi/_/ngo bo des
[\[271a.7\]]na grub pa'i phyir/_/ltos nas dbye ba shin tu 'grub/_/de bas tha snyad kyang de bzhin/_/de dag rnams kyi blo gang gis/_/yang dag ngo bo sgrib byed de/_/kun rdzob yin zhing brtags pa kun/_/de la byung phyir [#]kun rdzob pa'o/_/shes pa dngos po med yin yang /_/dngos sam
[\[271b\]]
[\[271b.1\]]bzhin du 'khrul pa'i phyir/_/de gzhag phyir na kun rdzob pa/_/chu la sogs pa bzhin du 'dod/_/rnam pa brdzun pa de dag kyang [#]/_/rang nyid snang ba yin pas na/_/brdzun phyir de bas ma grub ste/_/des na rnam rig nyid du bden/_/lang ka'i mdo dang gzhan dag las/_/dngos po'i
[\[271b.2\]]ngo bo med pa la/_/'khrul pa kun rdzob yin par gsungs/_/sgra yang tha snyad pa yin te/_/'gro kun sgra nyid yin pa'i tshig_/sangs rgyas pa la gang na'ang med/_/sgra nyid kho na kun rdzob tu/_/de ni khyed kyi rang dga' yin/_/legs bshad nyes bshad dbye ba ni/_/ji ste yang
[\[271b.3\]]dag 'dod [#]bsams te/_/rgol ba [#]gnod sbyin stong nyid la/_/'di ltar dbye ba 'dod pa med/_/kun rdzob ce na'ang phyugs rdzi mo'i/_/skye ba kun la legs bshad dang /_/nyes bshad dbye ba'ang rab grags phyir/_/de ni so sor ji ltar dgag_/lus can rnams la tshig gang
[\[271b.4\]]zhig/_/phan dang bde bar nyer brtags pa/_/legs bshad de yin tha snyad du/_/bzlog na nye bar [#]bshad pa yin/_/ming ni brtags pa'i dngos po yis/_/bsdus pa rjod par byed pa'i phyir/_/gang dag rjod pa'i dngos po ni/_/ngo bo nyid du mi 'dod pa/_/de yi legs bshad nyes
[\[271b.5\]]bshad pa/_/rab tu dbye 'di ji ltar rung /_/de yi lan 'dir gang yin pa/_/de ni bdag gi lan kyang yin/_/ji ltar snang ba de dag ni/_/rgyu dang bcas pas byung ba'i phyir/_/sgra tsam las ni dngos po rnams/_/yod pa nyid du su khas len/_/bstan du med pa'i dngos po yi/_/_
[\[271b.6\]]ngo bo sgyu ma la sogs 'dra/_/dngos po med pa nyid kyis na/_/de dag brtags pa nyid du brjod/_/sgyu ma'i ming ni mang po dag_/ji ltar spyi zhes bya ba srid/_/don dam pa yi dngos po yi/_/ngo bo la yang de bzhin ltos/_/ji ste dngos po bye brag nyid/_/sgra don yin gyi gzhan min
[\[271b.7\]]na/_/snga ma [#]med pa la sogs pa/_/yong ye brjod du med par 'gyur/_/ma brtags gcig pu dga' ba'i phyir/_/bde ba la sogs ngo bo kun/_/de ltar mdo las brjod pas na/_/kun rdzob kho nar 'dod pa yin/_/bstan du med pa'i ngo bo dag_/ji ste dngos po nyid
[\[272a\]]
[\[272a.1\]]brjod na/_/zla ba gnyis dang skra shad 'dzings/_/brjod du med pa nyid mi 'gyur/_/spyi yi ngo bor sgro btags te/_/rjod par byed pa yin pa'i phyir/_/don dam spros dang bral ba yang /_/kun rdzob pa der gyur pa yin/_/phyin ci log du snang ba'i phyir/_/_
[\[272a.2\]]kun rdzob rnams kyi dngos nyid med/_/de yi rang bzhin kho na ni/_/gzhan du 'gyur bar [#]ji ltar rung /_/tshangs la sogs pa'i yongs 'gyur bar/_/mu stegs can gyi brtags pa la/_/zhe snang [#]bya ba ci yod na/_/gang phyir de dag so sor 'gong /_/de phyir log par snang ba'i
[\[272a.3\]]phyir/_/dngos po'i ngo bor yang mi rigs/_/so sor snang phyir rta'i rwa bzhin/_/dngos po'i ngo bo gtan med min/_/des na yod pa bzhin snang ba/_/sgyu ma'i glang po la sogs bzhin/_/de yis [#]bsam pa'i dbang gis na/_/de dag yod yin yang dag min/_/brdzun pa'i
[\[272a.4\]]rnam par snang ba'i phyir/_/mi bden kun rdzob yin par 'dod/_/des gzhag pa yi ngo bo ni/_/de las byung phyir bden par brjod/_/shes dang shes byar brjod la sogs/_/tha snyad gang tshe kun rdzob yin/_/de tshe grags pa'i ngor byas nas/_/de ni med [#]pa nyid du brjod/_/ming tsam
[\[272a.5\]]sgro btags yin pa'i phyir/_/ming ni ji ltar 'gal ba yin/_/sgyu ma'i don ni med don kyang /_/gtan du dben pa nyid ma yin/_/rnam par rig pa'ang brdzun nyid du/_/sngar ni nye bar bsgrubs pa yin/_/de lta min la de dag las/_/'khrul pa'i ngo bor ji ltar 'gyur/_/yang dag nyid
[\[272a.6\]]du mi gnas shing /_/gnas pa'ang yin na 'gal mi 'gyur/_/dngos po rnams kyi rang bzhin ni/_/nam yang gzhan du 'gyur mi rigs/_/ji ste g.yo yod kun rdzob kyang /_/dngos rnams rang bzhin med par ni/_/g.yo ba nyid kyis de dag ston/_/des na mi 'dod smras [#]mi 'gyur/_/_
[\[272a.7\]]yang dag dpyod pa'i shes rab ni/_/brtags yin de las phyir bzlog pa'i/_/rnam par shes pa thams cad ni/_/de las gzhan [#]ma brtags pa'o/_/de la grags pa'i sgo nas ni/_/dngos po thams cad kun rdzob brjod/_/rnam par brtags na yang dag pa/_/de ni grub par
[\[272b\]]
[\[272b.1\]]mthong ba med/_/ma brtags yin par grub na yang /_/de phyir mi rtog nyi tshe ni/_/'dzin pa med cing rjes dpag las/_/rnam nges so sor sel ba min/_/'dir ni med par dgag yin te/_/des na sun 'byin 'dod pa med/_/thom chol sgra tsam yin pa'i phyir/_/byis pa
[\[272b.2\]]rmongs byed kho nar zad/_/'jig rten grags pa kho na'i don/_/kun rdzob yin yang 'ga' zhig gis/_/'ga' zhig rtogs phyir mtha' dag ni/_/kun gyi spyod yul ma yin no/_/des na shin tu lkog gyur don/_/rnal 'byor shes pa'i spyod yul yin/_/cig shos kyis ni
[\[272b.3\]]shes pa med/_/de yi shes la brtan [#]dgos pas/_/bstan bcos byed la grags pa yi/_/dngos po'ang nged kyi kun rdzob yin/_/de lta min na chos kun la/_/stong pas khyab par mi 'gyur ro/_/gang du grags pa las 'das te/_/dngos po'i ngo bo rtag la sogs/_/de
[\[272b.4\]]dag rnams kyis brtags pa de/_/log pa'i kun rdzob nyid du 'dod/_/des na dngos po'i cig shos ni/_/yang dag kun rdzob yin par smra/_/phan tshun du ni 'gal ba nyid/_/gcig la dus gcig 'gyur mi srid/_/rigs par ldan pa'i yang dag nyid/_/dam pa'i yin zhing dam pa
[\[272b.5\]]yi/_/shes pa'i don zhes mkhas pa yis/_/don dam par ni mngon par smras/_/de yi yul la shes pa gang /_/de yis [#]gzhan gyi don gyis na/_/don dam yin te de bzhin gzhan/_/yang dag rjes mthun shes rab kyang /_/yang dag sgom [#]par byed pa yin[#]/_/sgrib
[\[272b.6\]]dang bral ba rtogs par 'gyur/_/gang phyir des na don chen po/_/de dag sgrub par byed par 'dod/_/chos kun snang ba med pa yi/_/shes pa rtogs pa ma lus pa'i/_/spros dang bral ba nyid kyis ni/_/de dag rtogs zhes brjod pa yin/_/ye shes bdag nyid yang dag pa'ang /_/_
[\[272b.7\]]yon tan phun sum tshogs kun gyi/_/gnas de yin par ngo [#]chen por/_/'dod la de yang sgrub [#]par byed/_/don dam ci yang med ce na/_/mya ngan 'das pa don dam par/_/mi 'gyur de la dngos po yi/_/ngo bo ci yang yod pa min/_/der yang khyod kyi rgol ba kun/_/ci yi phyir na
[\[273a\]]
[\[273a.1\]]'byung mi 'gyur/_/de la khyod kyi lan gang yin/_/nga'i yang de 'di [#]yin par 'gyur/_/bdag med rang bzhin med pa yi/_/mtshan nyid yang dag yin par brjod/_/ji ste chos la tha dad 'gyur/_/de tshe chos la yod pa min/_/chos rnams las ni tha dad pa'i/_/_
[\[273a.2\]]yang dag so sor rtogs pa'i phyir/_/rnal 'byor pa rnams chos la ni/_/phyin ci log dang bral mi 'gyur/_/tha dad yin na'ang de yi tshe/_/kun gyis yang dag mthong bar 'gyur/_/thun mong du'ang ma gyur cing /_/rtag tu nyon mongs can du 'gyur/_/de bas brjod du med pa zhes/_/_
[\[273a.3\]]rang byung rang nyid kyis bshad pas/_/tha dad tha dad ma yin par/_/rtog pa rigs pa ma yin no/_/dngos po yod de [#]de nyid dang /_/gzhan sogs rtog pa rung bar 'gyur/_/dngos po med na ji ltar gang /_/gang gis gzhan la sogs par 'gyur/_/dngos dang dngos med la
[\[273a.4\]]sogs pa'i/_/spros pa ma lus bral zhing zhi/_/rang gi rtogs pa de kho na/_/tha dad la sogs spangs par bstan/_/de kho na nyid snang ba zhes bya ba'i rab tu byed pa/_slob dpon ka ma la shI las mdzad pa rdzogs so//_//[{D3889}#]@##/_/chos thams cad rang bzhin
[\[273a.5\]]med par grub pa/[ #]/thams cad mkhyen pa la phyag 'tshal lo/_/dngos po rnams la phyin ci log gi blo can rnams kyi kun nas nyon mongs pa ma lus par rgyas par 'gyur bas de'i phyir de dag la kun nas nyon mongs pa ma lus pa [#]mtha' dag gcod pa'i rgyu phyin ci ma log pa bstan pa'i
[\[273a.6\]]phyir 'di [#]brtsam mo/_/de la re zhig gang dag don dam par dngos po rnams kyi rang bzhin brjod pa na/_yang dag par de dag rang bzhin dang bcas par rjod par [#]byed de/_de dag gi phyin ci log yin pa kho nar bstan pa'i phyir/_rigs pa dang lung dag gis dngos po rnams kyi skye ba
[\[273a.7\]]dpyad par bya'o/_/gal te 'di snyam du myu gu la sogs pa'i skye ba sa bon la sogs pa'i rkyen can gnag rdzi yan chad la grags pa kho na yin na/_de la dpyad par bya ci dgos/_dngos po'i bdag nyid gtan la phab pa la ni rtog pa dang ldan pa rnams dpyad par rung ba ma yin te/_
[\[273b\]]
[\[273b.1\]]thug pa med par thal bar 'gyur ba'i phyir dang /_rtog pa dang mi ldan pa nyid du thal bar 'gyur ba'i phyir ro snyam du sems na/_de ni rigs pa ma yin te/_tshad mas gtan la ma phab pa'i phyir dang /_grags pa yang log par srid pa'i phyir ro/_/de lta ma yin na rang la grags pa'i
[\[273b.2\]]ngor byas te 'jug pa rnams su yang gang la yang slu bar mi 'gyur ro/_/de la dper na 'jig pa yang rgyu dang ldan pa nyid du grags la/_gzugs la sogs pa yang phyi rol gyi don nyid du grags su zin kyang /_dpyad pa byas na tshad mas gnod pa srid pa de bzhin du 'di la yang
[\[273b.3\]]grags pa brdzun pa'i ngo bo yang srid pas dpyad par bya bar rung ba nyid do/_/de la lung rigs pa dang bral ba ni rtog pa dang ldan pa rnams rangs par mi 'gyur la/_rigs pas brtan por byas pa'i lung yang don gzhan du drang bar mi nus pas de'i phyir re zhig rigs pas dpyad par
[\[273b.4\]]bya'o/_/sbyor ba ni gang dang gang dag yang dag par rang dang gzhan dang gnyi ga las skye ba dang /_rgyu med pa las skye ba dang bral ba de dag ni yang dag par na rang bzhin med pa yin te/_/dper na nam mkha'i pad+ma la sogs pa bzhin no/_/rang dang gzhan gyi skye bos smras pa 'di dag
[\[273b.5\]]kyang de dang 'dra bas don gyis na khyab par byed pa mi dmigs pa yin te/_skye bas dngos po rang bzhin la khyab par byed pa'i phyir ro/_/'di la dam bcas pa la mngon sum gyis gnod pa yang mi bsam ste/_don dam par rang bzhin med pa nyid du sgrub par byed pa'i phyir ro/_/dngos
[\[273b.6\]]po rnams rang bzhin dang bcas pa nyid du don dam par yod par mngon sum du grags pa ni ma yin te/_'di ltar re zhig phyi rol gyi don dam pa pa yin par 'dod pa yan lag can gyi ngo bo'am/_rdul phra rab bsags pa'i bdag nyid gcig yin grang ni[#]/_/de gnyi ga'i ngo bo yang mngon
[\[273b.7\]]sum du rigs pa ma yin te/_lag pa la sogs pa yan lag snang ba ma gtogs pa yan lag can snang ba nyams su myong ba yang med la/_rdul phra rab rnams kyang rags pa dang rnam pa gcig tu snang ba can gyi shes pa'i yul du rung ba ma yin te/_de dang rnam pa mi 'dra ba'i phyir ro/_/_
[\[274a\]]
[\[274a.1\]]shes bya nang gi yin par smra ba gang dag gnyis med pa'i rnam par shes pa nyid de kho na yin no zhes zer ba de dag gi lta ba la yang de mngon sum du ma grub ste/_dus thams cad du gzung ba dang 'dzin par snang ba'i shes pa nyams su myong ba'i phyir ro/_/de lta ma
[\[274a.2\]]yin na thams cad de kho na mthong ba kho nar 'gyur te/_des na thar pa don du gnyer ba rnams kyis 'phags pa'i lam bskyed pa'i 'bad pa don med par 'gyur ro/_/de nyid kyi phyir bcom ldan 'das kyis/_mig dang rna ba sna yang tshad ma min/_/lce dang lus dang sems kyang tshad ma
[\[274a.3\]]min/_/gal te dbang po 'di dag tshad yin na/_/'phags pa'i lam gyis su la ci zhig bya/_/'di ltar dbang po 'di dag tshad min te/_/ngo bo nyid kyi [#]bems po lung ma bstan/_/de phyir mya ngan 'das pa'i lam 'dod gang /_/des ni 'phags pa'i lam gyi bya ba byos/_/zhes gsungs
[\[274a.4\]]so/_/gal te dngos po thams cad rang bzhin med pa nyid yin na/_'o na ni de'i tshe de dag yul dang dus la sogs pa nges par sngon po dang /_phya le ba la sogs pa'i ngo bor snang ba ji ltar mi 'gal zhe na/_ma yin te/_'khrul pa'i rnam par shes pa la snang ba'i gzugs bzhin du brdzun
[\[274a.5\]]pa yang snang ba'i phyir ro/_/ji ltar 'khrul pa'i rnam par shes pa la snang ba'i rnam pa rnams don dam par rang bzhin med pa yin yang /_yul dang dus la sogs pa nges par snang ba ltar gzhan dag kyang de dang 'dra bas mi 'gal ba nyid do/_/gang de ltar snang bar 'gyur ba zla ba gnyis la
[\[274a.6\]]sogs pa phyi rol gyi don de lta bu de yang med la/_yul dang dus gzhan na yod pa'i don yang yul dang dus la sogs pa snang ba dang 'brel ba'i ngo bo nyid med na/_gang gis na 'di de'i ngo bor snang ngo zhes bya bar 'gyur/_gzhan ni gzhan gyi ngo bor snang ba rigs pa ma yin te/_ha cang thal
[\[274a.7\]]bar 'gyur ba'i phyir ro/_/de lta na don dam pa [#]thams cad kyang rnam par shes pa thams cad kyi yul du 'gyur ro/_/gang gis na snang bar 'gyur ba'i ngo bo gzhan yang de la med de/_du mar thal bar 'gyur ba'i phyir ro/_/zla ba gnyis la sogs pa de shes pa'i ngo bor bden pa nyid du
[\[274b\]]
[\[274b.1\]]rigs pa ma yin te/_shes pa gcig dang tha mi dad pa'i ngo bo nyid yin par [#]shes pa'i rang gi ngo bo bzhin sna tshogs ma yin ngo bo nyid du thal bar 'gyur ba'i phyir ram/_de dang shes pa tha mi dad pa'i phyir de'i rang gi ngo bo bzhin sna tshogs nyid du thal bar 'gyur ba'i phyir ro/_/yul la
[\[274b.2\]]bkram [#]pa ltar 'dug par [#]yongs su 'dzin par snang ba'i rnam pa [#]sna tshogs nyid yin par gzhung gzugs pa'i phyir shes pa du ma skye bar rtogs pa yang legs pa ma yin te/_shes pa rnams ni lus med pa nyid kyi phyir yul la bkram pa ltar 'dug par yongs su 'dzin pa med pa'i
[\[274b.3\]]phyir ro/_/de lta bas na don dam par na de dag shes pa'i ngo bo nyid du yang mi srid do/_/'on kyang 'di dag yul dang dus la sogs pa nges par yang snang ste/_de lta bas na dngos po thams cad don dam pa'i rang bzhin dang bral ba yin yang snang ba mi 'gal ba nyid pas dam bcas
[\[274b.4\]]pa la mngon sum gyi gnod pa med do/_/gal te 'di snyam du mngon sum gyis gnod pa med du zin kyang rang gi tshig dang 'gal ba nyid ni gsal [#]rab tu dmigs pa kho na ste/_'di ltar gzhan dag la nges pa skyed [#]par 'dod de/_gtan tshigs smra bas gtan tshigs kyis nges pa skye
[\[274b.5\]]bar khas blangs pa'i phyir nges pa ni rang bzhin dang bcas pa khas blang bar [#]'gyur ro/_/de lta ma yin na gtan tshigs sbyor ba don med pa kho nar 'gyur ro/_/khas blangs pa [#]'dis na rang bzhin med pa nyid du dam bcas pa la gnod pas nga'i ma ni mo gsham yin no zhes bya ba
[\[274b.6\]]bzhin du rang gi tshig dang 'gal bar gsal rab nyid do snyam du sems na/_de yang rigs pa ma yin te/_nges pa bskyed pa'i phyir gtan tshigs sbyor mod kyi/_des nges pa don dam par skye bar khas blangs bar ni mi 'gyur ro/_/'on kyang skye ba tsam khas blangs bar 'gyur gyi/_
[\[274b.7\]]skye ba'i khyad par ni ma yin no/_/don dam [#]pa'i skye ba bkag pas ni 'dir don dam pa par rang bzhin med par sgrub par 'dod mod kyi/_skye ba tsam bkag pas ni ma yin no/_/de'i phyir gtan tshigs kyis nges pa don dam par skye ba med kyis kyang gdong las gzugs brnyan bzhin
[\[275a\]]
[\[275a.1\]]du kun rdzob pa'i skye ba mi 'gal ba nyid pas dam bcas pa la yang rang gi tshig dang 'gal ba med do/_/nges pa kun rdzob pa de yang don dam pa rtogs pa'i gtan tshigs su tshad ma nyid du 'dod pas nyes pa med do/_/'dis ni las dang 'bras bur [#]'brel pa
[\[275a.2\]]dang rten cing 'brel par 'byung ba la sogs pa ston par byed pa'i lung dang 'gal ba'i lan yang btab pa yin te/_las dang 'bras bur 'brel pa la sogs pa kun rdzob pa khas blangs pa'i phyir ro/_/kun rdzob pa'i ngo bo nyid yin yang brgal zhing brtag pa mtshungs pa ma yin te/_
[\[275a.3\]]de brtag mi bzod pa nyid kyi phyir kun rdzob pa yin pa'i phyir ro/_/de lta ma yin na de don dam pa'i ngo bo kho nar 'gyur gyi/_kun rdzob pa ni ma yin no/_/de nyid kyi phyir kun nas nyon mongs pa dang rnam par byang ba la sogs pa'i rtags dang /_don dam pa'i rang bzhin du 'brel pa gang du
[\[275a.4\]]yang ma grub pas rjes su dpag pas gnod pa yang mi srid do/_/des phyir [#]kun nas nyon mongs pa la sogs pa rgyu tsam zhig tu sgrub na ni grub pa sgrub pa nyid yin te/_de kun rdzob pa'i rgyu yin par khas len pa'i phyir ro/_/ming la ni brtsad pa med de/_brdzun pa yang grags par
[\[275a.5\]]bsgrub [#]pa'i phyir dang /_tshad mas kyang gnod pa'i phyir ro/_/'phags pa lang kar gshegs pa las/_byang chub sems dpa' dngos po thams cad rang bzhin med do zhes dam bcas par [#]mi bya'o zhes bstan pa gang yin pa de yang gcig kho nar rang bzhin med par dam 'cha'
[\[275a.6\]]ba dgag pa yin par lta ste/_kun rdzob pa'i rang bzhin khas len pa'i phyir gcig kho na dgag pa ni rigs pa ma yin no/_/de lta ma yin na mngon sum la sogs pas gnod par thal bar 'gyur ba'i yang gsal rab la/_de lta bu rang bzhin med pa nyid du sgrub par byed pa'i
[\[275a.7\]]tshad ma yang cung zad kyang med do/_/dam bcas pa tsam gyis kyang 'dod pa'i don 'grub pa ma yin te/_thams cad kyi [#]thams cad du 'grub par thal bar 'gyur ba'i phyir ro/_/de lta bas na don dam pa'i rang bzhin dgag par bya'i/_spyir ni ma yin no/_/de bas kyang de nyid las/_
[\[275b\]]
[\[275b.1\]]blo gros chen po snang ba dang mi snang ba'i mtshan nyid yin pa'i phyir byang chub sems dpa' dngos po thams cad rang bzhin med do zhes dam bca' bar mi bya'i/_blo gros chen po 'on kyang byang chub sems dpa' chos thams cad sgyu ma dang rmi lam dang 'dra'o zhes bstan [#]par bya'o
[\[275b.2\]]zhes gsungs te/_de la mdo'i don ni snang ba'i mtshan nyid ni kun rdzob tu'o/_/mi snang ba'i mtshan nyid ni don dam par ro zhes bya bar mngon no/_/de'i phyir de ltar re zhig dam bcas pa'i don mi 'gal ba yin no/_/gtan tshigs ma grub pa nyid du yang dogs par mi bya ste/_'di
[\[275b.3\]]ltar re zhig dngos po rnams rang las skye bar ni rigs pa ma yin te/_rang gi ngo bo yod pa dang med pa bdag nyid kyi rgyur mi 'thad pa'i phyir ro/_/dngos po'i rgyu rang gi ngo bo yin na/_yod pa'am med pa zhig yin grang na/_re zhig yod pa ni ma yin te/_de la cung zad kyang byar med
[\[275b.4\]]pa'i phyir ri 'bigs byed dang gangs can bzhin no/_/gang gi tshe dngos po'i rang gi ngo bo grub pa de'i tshe nyid na de dang tha mi dad pa'i phyir dngos po yang grub zin pas de las rgyu'i bya ba med de/_thug pa med par thal bar 'gyur ba'i phyir ro/_/gang grub na gang zhig mi 'grub pa de ni de'i
[\[275b.5\]]rang gi ngo bo yin par yang rigs pa ma yin te/_ha cang thal bar 'gyur ba'i phyir ro/_/tha dad pa ma yin na yang rgyu dang 'bras bu'i dngos por rigs pa ma yin te/_de gnyis kyi rgyu ni tha dad pa yin pa'i phyir ro/_/de lta ma yin na de'i rgyu med pa'i phyir 'di ni 'bras bu'o 'di ni rgyu'o zhes
[\[275b.6\]]de'i tha snyad ma 'chol bar 'dogs par mi 'gyur gyi/_rgyu dang 'bras bu zhes ming btags pa 'ba' zhig tu 'gyur bar zad de/_ming la ni brtsad pa med do/_/ci ste gnas skabs tha dad pa rgyu yin par rtog par byed na/_gal te de lta na 'o na ni rang gi ngo bo kho na rgyur mi 'grub ste/_gnas
[\[275b.7\]]skabs rnams dang gnas po tha mi dad pa'i phyir ro/_/gnas skabs tha dad par khas len na ni de dang 'dra bar gnas po yang tha dad par 'gyur te/_de'i phyir rna cha gdub kor la sogs pa rgyu'i gnas skabs kyi gser gyi rdzas kyang gzhan kho na yin la/_dpung rgyan la sogs pa 'bras
[\[276a\]]
[\[276a.1\]]bu'i gnas skabs kyi yang gzhan kho na yin na/_rang gi ngo bo kho na rgyur ji ltar 'gyur/_ci ste gnas po dang 'dra na ni gnas skabs gnyis kyang gcig pa'i [#]ngo bor 'gyur te/_de'i phyir nyes pa so [#]na 'dug pa kho na yin no/_/de lta ma yin na gnas po dang gnas
[\[276a.2\]]skabs rnams tha dad pa kho nar 'gyur te/_de grub pa dang bde ba gcig pa ma yin pa'i phyir ro/_/yang tha dad par khas len na ni gnas skabs dag kho na rgyu dang 'bras bur 'gyur gyi/_rang gi ngo bo ni ma yin no/_/de lta bas na ngo bo nyid 'dra ba gzhan dang gzhan 'byung bas
[\[276a.3\]]bslus pa ni gser la sogs pa de nyid 'di yin no zhes tha snyad 'dogs kyi/_de nyid gzhan du 'gyur ba mthong nas ni ma yin no/_/de nyid ni gzhan du mi 'gyur te/_de kho na dang gzhan ni [#]phan tshun spangs te gnas pa'i mtshan nyid yin pa'i phyir ro/_/'di ltar dngos po'i
[\[276a.4\]]de kho na ni yongs su gcod pa na gzhan nyid rnam par bcad nas yongs su gcod la gzhan nyid kyang de nyid rnam par bcad nas yongs su gcod [#]do/_/de las bzlog [#]pa'i rnam par bcad na ni [#]yongs su gcod [#]pa ma yin pa kho nar 'gyur ro/_/gang rnam par bcad pa med par gang
[\[276a.5\]]yongs su gcod pa med pa de gnyis ni phan tshun spangs te gnas pa'i mtshan nyid yin la/_gang dag phan tshun spangs te gnas pa'i mtshan nyid yin pa de dag kyang chos can gcig la cig car 'dur mi rung ba ste/_dper na lus dang lus med pa tha dad pa lta bu'o/_/de lta ma
[\[276a.6\]]yin na thams cad rdzas gcig kho nar 'gyur te/_des na lhan cig skye ba dang 'jig par thal bar 'gyur ro/_/de lta bas na de nyid gzhan du 'gyur zhes bya ba 'dir [#]rmongs pa rab tu mang pos sbungs bskyed par zad do/_/gzhan yang yongs su 'gyur ba zhig yin na/_ngo bo snga ma
[\[276a.7\]]yongs su bor nas sam/_yongs su ma bor nas 'gyur grang /_de bzhin du chos dag gam/_chos can zhig 'gyur grang zhes rnam par brtag ste/_de la gal te yongs su bor nas zhes bya ba'i phyogs yin na ni de'i tshe dngos po ni cha shas med pa yin pa'i phyir snga ma'i ngo bo ni bdag
[\[276b\]]
[\[276b.1\]]nyid thams cad kyis rnam par zhig na rjes su 'gro ba can gyi ngo bo nyid 'ga' yang med par 'gyur ba ga la yod/_'on te yongs su ma bor nas zhes bya ba'i phyogs yin na ni de'i tshe gnas skabs 'chol bar 'gyur te/_des na rgan po la sogs pa'i gnas [#]skabs na'ang bus pa la
[\[276b.2\]]sogs pa'i gnas skabs dmigs par 'gyur ro/_/chos dag kyang 'gyur bar rigs pa ma yin te/_de dag ni de dang tha mi dad pa nyid pas chos can ni [#]rang gi ngo bo bzhin du ngo bo gcig pa'i phyir la/_chos can yang de dang tha mi dad pa nyid pas chos kyi rang gi ngo bo bzhin du skye ba dang 'jig
[\[276b.3\]]par thal bar 'gyur ba'i phyir ro/_/de lta ma yin na chos dang chos can dag tha dad pa kho nar 'gyur te/_de'i tshe chos snga ma ni rgyu med pa kho nar 'jig la/_sngon med pa'i chos ni 'byung bas gang zhig 'byung bar 'gyur/_tha dad pa yin na chos dang chos can gyi dngos por yang rigs pa
[\[276b.4\]]ma yin te/_ha cang thal bar 'gyur ba'i phyir ro/_/chos can yang 'gyur ba ma yin te/_de ni khyod kyi lugs kyis dus thams cad du ngo bo gcig pa yin pa'i phyir ro/_/de nyid gzhan du 'gyur bar mi rigs par yang sngar bsgrubs zin to/_/gzhan yang gal te chos can de rang
[\[276b.5\]]bzhin gyis brtan pa yin na/_de'i tshe de ji ltar gzhan du 'gyur/_nam mkha' la sogs pa lta bu ngo bo gcig pa ni rang gi ngo bo snga ma ma bor bar gzhan du 'gyur bar rigs pa ma yin te/_mi brtan pa'i ngo bo nyid du thal bar 'gyur ba'i phyir ro/_/'o na mi brtan pa'i bdag nyid yin na ni/_
[\[276b.6\]]de'i tshe g.yo ba'i rang bzhin can yin pas rgyu med par 'jig par 'gyur gyi/_de phyi mar mi gnas pa'i phyir gzhan du ni mi 'gyur ro/_/de lta bas na 'gyur bar smra ba 'di ni bzang po ma yin no/_/de lta na cung zad kyang mi byed pa'i phyir/_rang gi ngo bo yod pa yang bdag nyid kyi rgyu'i dngos
[\[276b.7\]]por yod pa ma yin no/_/med pa yang ma yin te/_de yang nus pa thams cad dang bral ba'i mtshan nyid yin pas cung zad mi byed pa'i phyir ro/_/med pa'i mtshan nyid ni 'di kho na yin te/_'di ltar nus pa thams cad dang bral ba'o/_/gang zhig nus pa'i nor ma lus pa dang bral ba
[\[277a\]]
[\[277a.1\]]des ji ltar phan 'dogs par nus te/_phan pa'i rgyu ni nus pa yin pa'i phyir ro/_/de lta bas na grangs can la sogs pas dngos po rnams rang skye bar yongs su brtags pa de rigs pa ma yin no/_/gzhan las shes bya'i [#]phyogs kyang rigs pa ma yin te/_
[\[277a.2\]]'di ltar gzhan las skye bar 'gyur na/_rtag pa'am mi rtag pa'am/_gnyi ga'am gnyi ga ma yin pa las 'gyur grang zhes brtag ste/_re zhig rtag pa'i dngos po ci yang med pa'i phyir rtag pa las ni ma yin no/_/rtag pa'i dngos po der yongs su brtag na/_don byed nus pa zhig
[\[277a.3\]]la rgyur yongs su brtag ste/_dper na gzhan dag gis bdag la sogs pa bde ba la sogs pa'i rgyur yongs su brtags pa lta bu zhig gam mi nus pa zhig pa ste/_dper na bye brag tu smra ba rnams kyis nam mkha' la sogs pa gsum nus pa med pa kho na la dngos po nyid du yongs su
[\[277a.4\]]brtags pa lta bu zhig yin grang na/_de la don byed nus pa gang yin pa de ni rtag pa yin par rigs pa ma yin te/_rtag pa ni kun rdzob tu yang rim dang cig shos dag gis [#]don byed pa mi 'thad pa'i phyir ro/_/rgyu nus pa thogs pa med pa yin na yang res 'ga' yang 'bras bu mi skyed par
[\[277a.5\]]mi 'grub la/_'bras bu rgyu ma tshang ba med pa can yin na nam yang mi skye bar mi 'gyur na/_gang gis na rim gyis don bya ba byed par 'gyur/_gzhan dag gis bogs dbyung du med pa ni ltos pa ci yang med na/_gang gis na lhan cig byed pa'i rkyen la ltos nas res 'ga' 'bras bu
[\[277a.6\]]bskyed par mi 'gyur ro zhes bya bar rigs par 'gyur/_gzhan yang bya ba byed pa'i dus na de'i lhan cig byed pa'i rkyen thams cad nye ba'i rang bzhin gang yin pa de nyid lhan cig byed pa'i rgyu dang bral ba'i dus su rjes su 'brang bar 'dod na ni de'i tshe de dang 'brel pa'i rang bzhin rjes su 'brang
[\[277a.7\]]bas nan gyis mgul nas lcags thag gis dam rab tu btags pa 'dra bar 'dod pa'i dus bzhin du rtag tu lhan cig byed pa'i rkyen rnams dang nye ba'i rang bzhin du 'gyur te/_de'i phyir lhan cig byed pa dang mi 'bral ba nyid du 'gyur ro/_/'bras bu yang ltos par rigs pa ma yin te/_med
[\[277b\]]
[\[277b.1\]]pa'i phyir dper na ri bong gi rwa lta bu'o/_/de dang 'brel pa'i rang gi ngo bo 'thob pa'i phyir blos yongs su brtags [#]pa la ltos nas med pa la yang blos rnam par gzhag mod kyi/_de lta na yang de mngon par 'grub par bya ba la des rgyu nus pa thogs pa med pa gang yin pa de nyid la phan 'dogs
[\[277b.2\]]par ltos par bya'i/_gzhan la ni ma yin no/_/de'i phyir 'bras bus rtog [#]par 'dod pa'i dngos po rtag tu phan 'dogs pa nyid du nye bar nus pa thogs pa med pa de nyid bor nas gzhan la ltos ci dgos te/_des [#]'di la gnod pa byas pa'am/_gzhan dag gis 'di la phan btags pa
[\[277b.3\]]ni cung zad kyang med do/_/gzhan yang 'bras bu lhan cig byed pa'i rkyen rnams la ltos la ni rag na 'on kyang dbang phyug la sogs pa rgyu gang yin pa de nus pa thogs pa med pa yin na go ltos ci dgos/_gang gis na de skyer mi 'dod pa [#]bzhin du yang nan gyis drangs te skyed par mi byed/_de lta
[\[277b.4\]]na des bdag nyid kyi mthu nye bar brtan [#]par 'gyur gyi/_gzhan du ni ma yin no/_/de lta bas na 'bras bu med pa ltos par rigs pa ma yin no/_yod pa yang ma yin te/_de ni rang gi ngo bo mtha' dag thob pa nyid kyis thams cad la re ba med pa'i phyir ro/_/gal te 'di snyam du de gnyis tha
[\[277b.5\]]dad pa ma yin pa nyid du thal bar 'gyur pa'i phyir 'bras bu rgyu'i chos thams cad kyi rjes su byed pa ni ma yin no/_/de'i phyir gdon mi za bar de gnyis rnam pa 'ga' zhig gis tha dad par 'gyur ro/_/des na rim ma yin pa las kyang 'bras bu rim can mi 'gal ba nyid do snyam du [#]sems na/_
[\[277b.6\]]de ni rigs pa ma yin te/_kho bo cag kyang 'bras bu rgyu'i chos thams cad kyi rjes su byed do zhes ni mi zer ro/_/'on kyang re zhig gdon mi za bar [#]'bras bus rgyu la yod pa'i rjes su 'gro ba dang /_ldog pa'i ni rjes su bya dgos te/_rgyu dang 'bras bu'i dngos po'i rgyu ni de tsam du zad pa'i phyir ro/_/_
[\[277b.7\]]'bras bu 'ga' yang rgyu rtag par 'dod pa la yod pa'i ldog pa'i rjes su byed pa ni med do/_/rtag pa la ldog pa med pa'i phyir ro/_/de lta ma yin na ni [#]rtag pa kho nar 'gyur gyi/_rtag pa ni ma yin no/_/rjes su 'gro ba'i byed pa'i rjes su byed pa yang ma yin te/_de ril gyis nye yang [#]res 'ga' 'bras
[\[278a\]]
[\[278a.1\]]bu mi 'byung ba'i phyir ro/_/gang zhig gang la yod pa'i rjes su 'gro ba'i rjes su mi byed pa de ni de'i 'bras bur rigs pa ma yin te/_ha cang thal bar 'gyur ba'i phyir ro/_/de ltar na re zhig rtag pas rim gyis don byed par mi nus so/_/cig car yang ma yin te/_
[\[278a.2\]]phyis bya ba byed pa'i rang bzhin de lta bu'i rjes su 'brang na 'bras bu skye ba dang bral bar mi rung ba'i phyir snga ma bzhin no/_/rjes su mi 'brang na ni de'i rtag pa nyid nyams so/_/rim dang cig car dag las gzhan pa gang gis [#]don byed par 'gyur ba'i rnam pa gzhan ni med de/_de gnyis ni phan tshun
[\[278a.3\]]rnam par bcad pa med na yongs su gcod pa med pa nyid kyis phan tshun spangs te/_gnas pa'i mtshan nyid yin pa'i phyir ro/_/nus pa ma lus pas stong pa dngos po nyid du rigs pa yang ma yin te ha cang thal bar 'gyur ba'i phyir ro/_/de lta na ni mo gsham gyi bu la sogs pa yang dngos po nyid
[\[278a.4\]]du thal bar 'gyur ro/_/de'i phyir dngos po med par tha snyad gdags pa'i rgyu ci yang ma grub pas dngos po med par chung [#]zad kyang 'grub par mi 'gyur ro/_/de ma grub na dngos po yang mi 'grub ste/_de mi [#]mthun pa'i phyogs rnam par gcad pa ma grub pa'i phyir ro/_/mi mthun pa'i phyogs las
[\[278a.5\]]ma log pa'i rang bzhin ni cung zad kyang rang gi ngo bo yongs su gcad par mi nus so/_/de lta bas na don byed pa'i nus pa dang bral ba kho na ri bong gi rwa la sogs pa'i ngo bo'i [#]mtshan nyid yin la/_/de las bzlog pa ni dngos po'i mtshan nyid do zhes bya bar rigs so/_/des na ri bong gi rwa la
[\[278a.6\]]sogs pa dang khyad par med par so sor brtags pa'i 'gog pa la sogs pa la rtogs pa dang ldan pa rnams dngos por tha snyad 'dogs par rigs pa ma yin te/_de'i rgyu med pa'i phyir ro/_/'di ltar gal te so sor brtags pa'i 'gog pa la sogs pa de 'ga' zhig gi shes pa'i yul du
[\[278a.7\]]'gyur na ni/_de'i tshe de'i gdon mi za bar de'i rgyu'i dngos por khas blangs [#]dgos te/_rgyu ma yin pa la rgyu [#]yul nyid med pa'i phyir ro/_/rgyu'i khyad par kho na rang gi rnam par 'jog pas rnam par shes pa la phan pa byed pa na yul yin no zhes gsungs so[#]/_/de lta ma [#]yin na ni rtag pa de'i rtag
[\[278b\]]
[\[278b.1\]]pa nyid nyams par 'gyur te/_gang du yang rim dang cig car dag gi [#]rgyur mi rung ba'i phyir ro/_/'on te phan mi 'dogs bzhin du yang rnam par shes pa'i yul du rtog na ni de'i rnam par shes pa'i rang bzhin rnam pa thams cad du rjes su 'brang bas de'i rnam par shes pa yang de'i rang bzhin
[\[278b.2\]]dang 'dra bar rtag par rjes su 'brang ba'i phyir rtag par thal bar 'gyur ro/_/rjes su mi 'brang na ni de'i rtag pa nyid nyams par thal ba bzlog dka'o/_/'on te tha na thams cad mkhyen pa'i thugs kyang rung 'ga'i yul gyi dngos por yang nye bar mi 'gro'o zhes rtog par byed na/_de'i tshe
[\[278b.3\]]mkhas pa rnams de la dngos por tha snyad 'dogs par rigs pa ma yin te/_rnam pa shes pa der [#]tha snyad gdags pa'i rgyu med pa'i phyir ro/_/de ri bong gi rwa la sogs pa shin tu med pa las kyang gang gis na de las tha dad par bsgrub par bya ba khyad par [#]bya dgos te/_dngos po med pa las
[\[278b.4\]]rnam par ma phye ba'i rang bzhin ni dngos po nyid du rtogs par mi nus so/_/de'i khyad par bdag gi ngo bo 'dzin pa yod do zhes brjod par yang rigs pa ma yin te/_dngos po med pa la yang nus pa thams cad dang bral ba'i mtshan nyid kyi bdag gi ngo bo 'dzin pa yod pa'i phyir ro/_/mo
[\[278b.5\]]gsham gyi bu la sogs pa dang khyad par med pa de lta bu de la yang dngos po zhes ming du 'dogs na ming la ni brtsad pa med do/_/'on kyang rtog pa dang ldan pa don byed pa don du gnyer bas dngos po'i rang gi ngo bo dpyod par byed pa de dag ni shin tu mi dmigs pa'i rang bzhin nus pa thams cad kyis
[\[278b.6\]]stong pas mo gsham gyi bu la sogs pa dang khyad par med pa de lta bu de la tha snyad gdags pa'i rgyu med pa'i phyir dngos po rnam par 'jog pa ni legs pa ma yin no zhes zer ro/_/smras pa/_don byed nus pa ma yin la/_/de'i [#]don gnyer bas dpyad ci phan/_/ma ning gzugs bzang mi
[\[278b.7\]]bzang zhes/_/'dod ldan rnams kyis brtags ci phan/_/de ltar na rtag pa nyid kyis dngos po ci yang med pas rtag pa las skye ba rigs pa ma yin no/_/mi rtag pa las kyang ma yin te/_'di ltar mi rtag pa las 'bras bu skye ba na rgyu 'das pa las skya ste/_dper na bye brag tu smra ba rnams
[\[279a\]]
[\[279a.1\]]kyis rnam par smin pa'i rgyu 'das pa las kyang 'bras bu nye bar brjod pa lta bu'am/_ma 'ongs pa las te/_dper na de dag nyid kyis ma 'ongs pa'i skye ba ni bskyed par bya ba skyed pa yin no zhes nye bar brtags pa lta bu'am/_da ltar gyi las skye'o zhes bya ba'i
[\[279a.2\]]phyogs shig yin grang na/_de la re zhig 'das pa las zhes bya ba'i phyogs ni rung ba ma yin te/_'das pa'i dngos po yod pa med pa'i phyir ro/_/'das pa zhes bya ba ci zhes bya/_rang gi ngo bo las ma nyams pa'am/_rang gi ngo bo las nyams pa yin grang /_de lta ma yin na da ltar
[\[279a.3\]]bzhin du rang gi ngo bo ma nyams pa'i phyir ji ltar 'das pa yin/_gang rang gi ngo bo nyams pa'i bdag nyid de yang med pa'i rang bzhin yin pa'i phyir 'bras bu ji ltar bskyed de/_don byed pa ni rang gi ngo bo la rag las pa'i phyir ro/_/'on te byed pa zhig pa las 'das pa zhes bya ba'i [#]rang gi ngo
[\[279a.4\]]bo nyams pa'i dbang gis ni ma yin no zhe na/_de lta yang de'i byed pa zhig pa las 'bras bu skye bar rigs pa ma yin no/_/de lta ma yin te/_'bras bu skyed na ji ltar zhig par 'gyur/_'bras bu gcig la dngos po'i ngo bo gcig gis rim gyis 'phel ba dang /_rab tu skyed [#]pa'i mthu tha dad
[\[279a.5\]]par rigs pa ma yin na/_gang gi phyir 'bras bu 'phen pa tsam byed par 'gyur gyi/_rab tu byed [#]pa ma yin/_khyad par med pa'i phyir de 'phen pa'i dus kho na rab tu skyed par yang 'gyur ro/_/de lta ma yin na ni phyis kyang snga ma dang khyad par med pa'i phyir rab tu skyed par mi 'gyur ro/_/_
[\[279a.6\]]gzhan yang byed pa zhes bya ba de gal te nus pa'i ngo bo'am/_bya ba'i ngo bo zhig yin par 'gyur grang /_re zhig gal te gnyi ga don gzhan yin na ni/_de'i tshe ji ltar re zhig ces brjod par bya/_gal te rang gi ngo bo zhig pa'i phyir na ni de'i tshe rtag tu dngos po thams cad yod par smra ba nyams par yang 'gyur ro/_/_
[\[279a.7\]]don gzhan de zhig na yang dngos po'i rang gi ngo bo mi g.yo ba 'jig par 'grub par mi 'gyur te/_lha [#]sbyin shi bar gyur pas mchod sbyin rang gi ngo bo las ma nyams pa'i ngo bo yang 'chi ba ni med do/_/'on te byed pa'i phyir ro zhe na/_de ni rigs pa ma yin te/_thug pa
[\[279b\]]
[\[279b.1\]]med par thal bar 'gyur ba'i phyir byed pa la byed pa gzhan ni med de/_de la yang brgal zhing brtags [#]pa mtshungs pa'i phyir ro/_/de'i phyir 'ga' yang 'jig par mi 'grub bo/_/byed pa don gzhan pa nyid yin na ni dngos po'i rgyu nyid du mi 'gyur te/_byed pa kho na las 'bras bu skye ba'i phyir
[\[279b.2\]]ro/_/de'i phyir dngos po med pa nyid du thal bar 'gyur te/_dngos po'i mtshan nyid ni don byed nus pa'i phyir ro/_/byed pa don [#]gzhan du gyur pa gnyi ga'i ngo bo de yang 'bras bu skyed pa na gal te byed pa'i rang gi ngo bor gyur pa kho nas skyed par 'dod na ni de'i tshe dngos po yang byed pa'i rang gi
[\[279b.3\]]ngo bor gyur pa kho nas 'bras bu skyed par 'gyur na don gzhan brtags pas ci zhig bya/_'on te gzhan du gyur pas skyed do zhe na/_de'i tshe de la yang byed pa gzhan du rtog na thug pa med par 'gyur ba'i phyir gang gi [#]yang rgyu nyid du mi 'grub po/_/dngos po phan par byed pa ma yin pa'i phyir 'di'i
[\[279b.4\]]byed pa 'di yin no zhes bya ba yang mi 'grub ste 'brel pa ni thams cad du phan pas rab tu phye ba'i phyir ro/_/'on te yang de la dngos po phan 'dogs pa nyid du khas len na ni de'i tshe dngos po byed pa'i bdag nyid du gyur pa'i dbang gis [#]byed pa la phan 'dogs na de'i tshe ci'i phyir 'bras bu la de [#]ltar phan 'dogs par mi byed/_gang
[\[279b.5\]]gis na byed pa don gzhan du nye bar brtag_/byed pa dngos po yod pa tsam la rag las pa yin na yang rtag tu rgyu ril gyis nye ba'i phyir 'jig pa 'grub par yang mi 'gyur ro/_/'on te don gzhan du gyur pas phan 'dogs na ni de'i tshe de dang der 'brel par yang mi 'grub ste/_de'i tshe
[\[279b.6\]]byed pa rnams kho na rgyud mar sbyor ba'i phyir dngos po ni gyi na 'dug pa nyid du 'gyur ro/_/byed pa bya ba'i ngo bo yin par yang skad cig ma rnams ni skyes ma thag tu mi gnas pa'i phyir rigs pa ma yin pa kho na la skad cig ma ma yin pa rnams kyang rtag tu ngo bo gcig par gnas pa'i phyir nam mkha'
[\[279b.7\]]bzhin du bya ba dang 'brel par rigs pa ma yin pa nyid pas bya ba zhes bya ba gang la yang med do/_/de lta bas na rang gi ngo bo tsam kho nas so sor nges pa'i 'bras bu nye bar skyed pa na rang gi rgyu rkyen gyis nges par byas pa'i ngo bo nyid yin pa'i phyir dngos po'i rang gi ngo bo kho na la nus pa dang bya ba la
[\[280a\]]
[\[280a.1\]]sogs pa'i sgrar brjod kyi/_don gzhan ni ma yin no/_/dngos po dang tha mi dad pa'i byed pa gnyi ga'i ngo bo de zhig ste rang gi ngo bo nyams pa'i mtshan nyid gcig yin na dngos po yang de dang tha mi dad pas rang gi ngo bo nyams na ji ltar 'das pa yod pa nyid du 'grub/_
[\[280a.2\]]byed pa yang de dang tha mi dad pa'i phyir dngos po'i rang gi ngo bo bzhin du mi 'jig [#]par thal bar 'gyur bas byed pa zhig par mi 'grub bo/_/'on te byed pa de nyid dang gzhan dag tu brjod par bya ba ma yin par rtog na/_de'i tshe 'di brtags pa'i yod pa nyid yin pas dngos po med pa'i phyir
[\[280a.3\]]de'i dbang gis dus gsum rnam par gzhag pa don dam pa par mi 'grub bo/_/dngos po ni rnam pa gang gis kyang brjod par bya ba ma yin par rigs pa ma yin te/_thams cad brjod par bya ba ma yin pa nyid du thal bar 'gyur ba'i phyir ro/_/de lta bas na 'das pa'i dngos po med pa'i
[\[280a.4\]]phyir 'das pa las 'bras bu skye ba ma yin no/_/ma 'ongs pa las kyang ma yin te/_ma 'ongs pa zhes bya ba ni bdag gi rang gi ngo bor ma red pa la bya'o/_/de lta ma yin te/_da ltar bzhin du rang gi ngo bo mi g.yo bar 'dzin na/_ji ltar ma 'ongs pa 'grub par 'gyur/_bdag gi de kho nar
[\[280a.5\]]ma red pa gang yin pa de las ni nam mkha'i pad+ma la sogs pa bzhin du 'bras bu skye bar rigs pa dang ldan pa ma yin no/_/'on te byed pa ma thob pas ma 'ongs pa zhes bya ba ni de'i tshe de las 'bras bu skye bar yang shin tu yang mi rigs te/_byed pa ma thob pa'i phyir ro/_/rtag tu dngos po
[\[280a.6\]]thams cad yod pa nyid yin na de 'thob pa'i rgyu rnams ma tshang ba med pa'i phyir ci'i phyir res 'ga' la las byed pa mi 'thob par mi 'gyur/_byed po dngos po gzhan du rigs pa ma yin no zhes ni dpyad zin to/_/don gzhan ma yin pa nyid yin yang [#]gi ngo bo yang de dang tha mi dad pa'i phyir
[\[280a.7\]]byed pa bzhin du ma thob pa nyid du thal bar 'gyur bas ma 'ongs pa yod pa nyid du mi 'grub par 'gyur ba'am/_byed pa yang de dang tha mi dad pa nyid kyis dngos po'i rang gi ngo bo bzhin ma [#]thob pa nyid du thal bar 'gyur ba'i phyir byed pa ma [#]thob pa nyid mi 'grub par 'gyur ro/_/de lta bas na ma
[\[280b\]]
[\[280b.1\]]'ongs pa yang dngos po med pa'i phyir de las 'bras bu skye bar rigs pa ma yin no/_/de lta ma yin na 'bras bu rgyu med pa kho nar thal bar 'gyur te/_de la 'og nas 'byung ba'i nyes pa yod do/_/da ltar gyi las zhes bya ba'i phyogs kyang rung ba ma yin te/_'di ltar de las 'bras bu skye ba na du
[\[280b.2\]]ma las gcig gam/_du ma zhig skye bar 'gyur ba'am/_gcig las du ma'am/_gcig skye bar 'gyur ba'am/_'bras bu du ma [#]gcig gi rang gi ngo bo de yang rgyu dang dus mnyam pa'am/_dus tha dad pa zhig tu skye bar 'gyur grang zhes rnam par brtag ste/_de la gal te phyogs dang po
[\[280b.3\]]ltar yin na ni de'i tshe rgyu'i tha dad pa tha dad par byed par 'gyur ba ma yin te/_'di ltar bum pa la sogs pa ras yug la sogs pa las rang bzhin tha dad pa gang yin pa de ni rgyu'i tha dad pas byas pa yin gyi/_rgyu med pa nyid du thal bar 'gyur ba'i phyir rang bzhin gyis ni ma yin no/_/de
[\[280b.4\]]la gal te rgyu tha dad pa med kyang 'bras bu tha dad par 'gyur na ni de'i tshe 'khrul pa'i phyir 'bras bu'i [#]tha dad pa ma yin pa ni rgyu'i tha dad pa dang tha dad pa ma yin par [#]byas par mi 'gyur ro/_/tha dad pa dang tha dad pa ma yin pa las [#]ma gtogs pa'i dngos po 'ga' yang med pas thams cad rgyu med
[\[280b.5\]]pa can kho nar thal bar 'gyur ro/_/ci ste yang bdag nyid ji lta ba'i rgyu rnams kyis nye bar sbyar bar byas pa'i rang gi ngo bo'i khyad par ma 'chol ba'i phyir rgyu'i tha dad pa tha dad pa kho nar byed pa yin te/_'di ltar mig la sogs pa rang gi ngo bo tha dad pa dag las 'bras bu mig gi rnam par shes pa
[\[280b.6\]]la sogs pa skye ba na dngos su tha dad pa ma yin yang rtogs pa'i bdag nyid dang /_so sor nges pa'i yul can dang /_yul gyi rnam pa nye bar gyur pa skye la/_de yang rjes su 'gro ba dang ldog pa dag gis mtshungs pa de ma thag pa'i rkyen las rtogs pa'i ngo bo kho na skye'i/_mig la sogs pa dag
[\[280b.7\]]las ni ma yin no zhes bya bar nges la/_de bzhin du yul las ni de dang 'dra ba nyid dbang po las ni yul so sor nges par 'dzin pa zhes bya ba 'di yang yongs su nges so/_/de ltar yul las ni rtogs pa'i ngo bo la sogs pa ma yin la/_mtshungs pa de ma thag pa'i rkyen las ni yul gyi [#]ngo bo nyid
[\[281a\]]
[\[281a.1\]]la sogs pa ma yin/_dbang po las kyang ma yin pas rgyu'i tha dad pa ni tha dad par byed pa nyid kho na yin te/_rgyu tha dad pa dag las khyad par tha dad pa dag 'byung ba'i phyir ro snyam du sems na/_de yang rigs pa ma yin te/_'di ltar khyad par gang yin pa de dag gal
[\[281a.2\]]te brtags [#]pa ma yin pa kho na zhig gam/_ldog pa'i bye brag gis brtags pa'i ngo bo kho na zhig tu 'gyur grang na/_de la gal te phyogs dang po ltar na ni de'i tshe dmigs pa'i bdag nyid la sogs pa las tha dad pa ma yin pa'i phyir de [#]dang 'dra bar du ma nyid du thal ba'am/_dmigs pa'i
[\[281a.3\]]bdag nyid la sogs pa yang rnam par shes pa bzhin du gcig pa nyid du bzlog tu mi rung la/_rnam par shes pa yang rtogs pa'i ngo bo las gzhan ma yin pa'i phyir/_de dang 'dra bar gzugs las mi skye bar thal ba'am/_'dra ba nyid las gzhan ma yin pa'i phyir gzugs las skye
[\[281a.4\]]bar yang smra bar 'gyur ro/_/de'i phyir dngos po gcig la dus gcig tu skye ba dang mi skye ba phan tshun 'gal ba dag ji ltar mi 'gal/_ci ste nyes pa 'dir 'gyur du 'ong zhes te khyad par de dag rnam par shes pa las don gzhan pa gyur pa kho na'o zhes rtog na ni de'i tshe rnam par shes pa rgyu
[\[281a.5\]]med pa can du 'gyur te/_mig la sogs pa gzhan kho na la nye bar sbyor ba'i phyir ro/_/de'i phyir rtag par yod pa la sogs par thal bar 'gyur ro/_/'on te rtag pa zhes bya ba'i phyogs yin na ni de'i tshe yang rnam par shes pa rgyu med pa can kho nar 'gyur te/_brtags pa'i bdag nyid kho na
[\[281a.6\]]la mig la sogs par spyod pa'i phyir ro/_/brtags pa'i bdag nyid [#]la yang 'ga' yang nye bar sbyor ba med pas thams cad rgyu med pa can du thal bar 'gyur ro/_/du ma las du ma skye zhes bya ba'i phyogs kyang rung ba ma yin te/_mar me la sogs pa gcig las kyang rnam par shes pa
[\[281a.7\]]la sogs pa 'bras bu du ma skye bar [#]mthong ba'i phyir dang /_mig la sogs pa du ma las kyang rnam par shes pa la sogs pa'i don gcig skye bar grags pa'i phyir ro/_/gzhan yang gal te 'bras bu thams cad la rgyu du ma zhig gis byed na ni 'bras bu re re yang du ma las skye ba'i
[\[281b\]]
[\[281b.1\]]phyir de nyid rgyu'i tha dad pa tha dad par byed pa ma yin par 'gyur te/_nyes pa snga ma dang 'dra'o/_/'on te 'bras bu re re kho na la re re kho na zhig nye bar sbyor na ni de'i tshe gcig las gcig kho na skye bar khas blangs par 'gyur te/_de las yang 'og nas 'byung ba'i nyes pa yod pas/_'di ni phyogs
[\[281b.2\]]gzhan du smras pa ma yin no/_/don dam par gcig las du ma skye zhes bya ba'i phyogs kyang rung ba ma yin te/_snga ma bzhin du rgyu'i tha dad pa tha dad par byed pa nyid ma yin par thal bar 'gyur ba'i phyir ro/_/'di ltar gal te mig bdag nyid kyi khyad par gang gis rigs mthun pa'i skad cig
[\[281b.3\]]ma skyed par byed pa de nyid kyis rang gi rnam par shes pa skyed [#]par byed na ni de'i tshe rgyu tha dad pa med kyang 'bras bu tha dad pa'i phyir ji ltar 'bras bu'i tha dad pa dang tha dad pa ma yin pa dag tu rgyu med pa can du mi 'gyur/_de la gang gis na 'bras bu gzhan skyed par 'gyur ba bdag nyid kyi khyad par gzhan
[\[281b.4\]]yang med de/_dngos po thams cad ni cha shas med pa'i phyir ro/_/des na rgyu rang gi ngo bo 'phos nas 'bras bu nye bar bskyed [#]pa ma yin mod kyi/_'on kyang rgyu'i bdag nyid de la khyad par med pa'i phyir des byas pa'i 'bras bu yang khyad par yod par mi 'gyur ro/_/gcig las gcig skye'o
[\[281b.5\]]zhes bya ba'i phyogs kyang rung ba ma yin te/_thams cad long ba dang [#]'on pa la sogs pa'i dngos por thal bar 'gyur ro/_/'di ltar gal te gang gi tshe mig gi dbang po la sogs pas rang gi rnam par shes pa nye bar skyed par byed pa de'i tshe rigs mthun pa'i skad cig ma gzhan gyi rgyun
[\[281b.6\]]chags par mi byed na/_de'i tshe skad cig ma gnyis pa la thams cad long ba la sogs par thal bar 'gyur ro/_/dus mnyam pa zhes bya ba'i phyogs kyang rung ba ma yin te[#]/_'bras bu skye ba'i sngon rol na rgyu yang med pa nyid pas ri bong gi rwa dang 'dra ba kho nar nus pa dang mi ldan pa'i
[\[281b.7\]]phyir ro/_/gang gi tshe bdag gi ngo bo nyid thob pa nyid kyis nus pa yin pa de'i tshe ni 'bras bu yang rgyu dang dus mnyam par yod pa nyid kyi phyir grub pa kho na nyid yin pas de la des cung zad kyang byar med pa'i phyir rgyur tha snyad gdags par rigs pa ma yin te/_dper na 'bras bur 'dod
[\[282a\]]
[\[282a.1\]]pa de nyid rgyu'i dngos po ma yin pa bzhin no/_/de lta ma yin na rgyu dang 'bras bu'i dngos por rnam par gzhag par ji ltar ma 'chol bar rtogs par 'gyur ro/_/dus tha dad pa zhes bya ba'i phyogs kyang rung ba ma yin te/_dus tha dad pa nyid yin na yang 'bras bu rgyu bas
[\[282a.2\]]snga ba'am 'phyi [#]ba zhig tu 'gyur grang /_re zhig phyogs dang po ni ma yin te/_de lta na ni ma 'ongs pa kho na las 'bras bu skye bar 'dod par 'gyur ro/_/ma 'ongs pa zhes bya ba'i dngos po ni med do zhes de ni sngar dpyad zin to/_/de ni [#]phyogs gnyis pa yang ma yin te/_'di ltar phyis
[\[282a.3\]]'bras bu skye ba na skad cig mas chod pa'am mchod pa zhig tu skye grang /_gal te chod nas skye na ni de'i tshe 'das pa kho na las skye bar khas blangs par 'gyur te/_de yang rigs pa ma yin te zhes sngar khong du chud par byas zin to/_/mchod par zhes bya ba yang rigs pa ma yin te/_'di
[\[282a.4\]]ltar skad cig ma snga ma dang phyi ma gnyis mchod pa zhig yin grang na/_phyogs gcig gis sam/_bdag nyid thams cad kyis mchod par 'gyur grang /_re zhig phyogs gcig ni [#]ma yin te/_skad cig ma dag las cha shas med pa nyid kyis phyogs gcig med pa'i phyir ro/_/de lta ma yin na
[\[282a.5\]]dus kyi mtha'i mtshan nyid skad cig ma yin par mi 'gyur ro/_/bdag nyid thams cad kyis kyang ma yin te/_dus mnyam pa nyid du thal bar 'gyur ba'i phyir ro/_/dus mnyam pa ni rgyu dang 'bras bu'i dngos po med do zhes sngar bstan zin to/_/skad cig ma gnyis bdag nyid thams
[\[282a.6\]]cad kyis mchod na ni gong bu rdul phra rab tsam nyid du thal ba bzhin du bskal pa yang skad cig ma [#]nyid du thal ba bzlog dka' ste/_ji ltar rdul phra rab rnams bdag nyid thams cad kyis sbyor [#]ba yin na/_rdul phra rab thams cad kyi bdag nyid thams cad kyis gcig tu zhugs pa'i phyir gong bu
[\[282a.7\]]rdul phra rab tsam nyid du thal bar 'gyur ba de bzhin du skad cig ma rnams bdag nyid thams cad kyis mchod pa yin na ni skad cig ma thams cad skad cig ma gcig kho na'i nang du zhugs pa'i phyir skal pa yang [#]skad cig ma tsam nyid du thal bar bzlog dka'o/_/gal te rgyu dang 'bras bu dag
[\[282b\]]
[\[282b.1\]]mchod pa yin na yang dus gcig pa nyid du mi 'gyur te/_dper na dngos po dang zhig nas med pa dag lta bu dang /_dper na grib ma dang nyi ma dag mchod pa yin yang yul gcig pa nyid ma yin pa ltar rgyu dang 'bras bu dag kyang de dang 'dra'o zhes bya ba la sogs pa dper rjod [#]par byed na/_
[\[282b.2\]]dpe de dag ni kho bo cag la ma grub ste/_thams cad don dam par ma skyes pa nyid pas de la yang brgal zhing brtags [#]pa mtshungs pa'i phyir ro/_/'di ltar gal te zhig nas med pa dang /_dngos por lhan cig bdag nyid thams cad kyis [#]mchod na ni de'i tshe dus mnyam par
[\[282b.3\]]thal te/_de'i phyir gcig la cig car dngos po dang dngos po med pa phan tshun 'gal ba dag tu 'gyur ro/_/'on te phyogs gcig gis yin na ni de'i tshe cha shas dang bcas pa nyid du bzlog dka'o/_/med pa zhes bya ba ni gang gis na lhan cig mchod pa la sogs pa'i bsam
[\[282b.4\]]pa 'jug par 'gyur ba yongs su grub pa ci yang med de/_'di ni blos kun brtags pa'i bdag nyid 'ba' zhig kho na yin par zad pas dngos po'i mjug thogs su 'byung ngo zhes skad cig las phan tshun du dngos po'i rang gi ngo bo dag gnas pa dgag pa'i phyir rnam par gzhag gi
[\[282b.5\]]don dam par ni ma yin no/_/don dam par ni khyed rgyu'i mjug thogs su 'bras bu 'byung ngo zhes bya bar 'dod de/_des na de la mchod pa la sogs pa'i bsam pa 'jug pa nyid do/_/kho bo cag gi ltar na ni de kho na nyid mtha' gnyi ga dang bral ba'i phyir don dam par na de dngos po yang
[\[282b.6\]]ma yin la dngos po med par yang ma grub na de ji ltar de gnyis dpe nyid du 'grub par 'gyur/_'dis ni grib ma dang nyi ma'i dper yang gsal ba yin te/_'di ltar grib ma dang nyi ma rdul phra rab bsags [#]pa'i bdag nyid cha shas can gyi ngo bo dag gal te bdag nyid thams cad kyis
[\[282b.7\]]mchod na ni de'i tshe yul gcig pa nyid du thal bar 'gyur ro/_/'on te phyogs gcig gis yin na ni de'i tshe cha shas dang bcas pa nyid du [#]thal bas brgal zhing brtag par [#]mtshungs so/_/rnam par shes pa snang ba'i ngo bo dag yin na yang de gnyis brdzun pa'i phyir mchod pa la sogs pa'i
[\[283a\]]
[\[283a.1\]]bsam pa mi 'jug pa nyid de/_de'i phyir yang dper yang ma grub pa nyid do/_/srang mda'i mthon dman gyi dpe gang yin pa de yang don dam par ma grub ste/_'di ltar re zhig srang mda' zhes bya ba cha shas can gyi rdzas gcig pu ni ma grub ste/_gcig la
[\[283a.2\]]gyen thur du 'gro ba la sogs pa phan tshun 'gal ba'i bya ba gnyis dang ldan pa mi rung ba'i phyir ro/_/du mar dbye na yang rdul phra rab tu dbye grang na/_rdul phra rab de dag kyang shar dang byang la sogs pa'i phyogs cha tha dad par yongs su 'dzin par gnas par khas blangs pa'i phyir
[\[283a.3\]]phyogs tha dad pa yang khas blangs pa yin te/_de lta bu de dag gi don dam par yod par ma grub po/_/bcom ldan 'das kyi [#]sA lu ljang pa la sogs pa'i mdo las/_chad par lta ba yongs su spang ba'i phyir srang mda'i mthon dman gyi dpe bstan pa gang yin pa de yang rgyu dang
[\[283a.4\]]'bras bu'i kun rdzob pa la blta bar bya'i/_don dam pa la ni ma yin te/_de ltar ma grub pa'i phyir ro/_/ji ste srang rnam par shes pa snang ba tsam gyi ngo bo nyid du ston na ni de'i tshe rnam par shes pa lus can ma yin pa nyid kyis don dam par na mtho ba la sogs pa'i bya ba mi srid pa nyid
[\[283a.5\]]yin na ji ltar dpe grub par 'gyur/_rnam par shes pa yang don dam par na gnyis su med pa nyid yin pa las gnyis su snang ba brdzun pa'i phyir de snang ba'i srang yang brdzun pa kho na yin la/_ji ltar srang don dam par yod par 'grub par 'gyur/_de lta bas na ji ltar yang
[\[283a.6\]]gzhan las skye bar mi 'grub bo/_/slob dpon rnams kyis ni rgyu dang 'bras bu kun rdzob pa grub pa kho na las kun rdzob tu gcig las du ma skye ba dang /_du ma las kyang gcig skye ba gzigs pa'i phyir mig la sogs pa ji ltar grags pa rnams rjes su 'gro ba dang ldog pa dag gis
[\[283a.7\]]mig gi rnam par shes pa la sogs pa bye brag tu 'byed pa nyid du nye bar drangs nas byis pa'i skye bo gzung ba'i phyir 'bras bu'i gtan tshigs gzhung gzugs par rgyu'i tha dad pa tha dad par byed pa nyid du bshad kyi/_don dam par ni ma yin no zhes rtogs par bya ste/_don dam par de ma grub
[\[283b\]]
[\[283b.1\]]pa'i phyir ro/_/grangs can la sogs pa gang dag myu gu la sogs pa'i rgyu sa dang chu dang sa bon la sogs pa tha dad pa dang tha dad pa ma yin pa mthong nas don dam par rang dang gzhan las skye bar rtogs [#]par byed pa de dag gi yang gnyi ga'i phyogs la bshad pa'i nyes pa sun dbyung ba'i
[\[283b.2\]]phyir rtog pa 'di yang bzang po ma yin no/_/gang dag ri mo mkhan la sogs pa'i byed pa med par rma bya la sogs pa'i sgro bkra ba nyid la sogs pa mthong ba'i phyir dngos po thams cad rgyu med pa can nyid du rjod par byed pa de dag gi phyogs kyang dngos po rnams res 'ga' bar mthong ba'i
[\[283b.3\]]phyir dang /_yul dang dus dang rdzas la sogs pa rgyu khyad par can la ltos pa mthong ba'i phyir rigs pa ma yin no/_/ltos pa med pa las ni res 'ga' ba nyid du rigs pa ma yin te/_dngos po dang dngos po med pa'i dus gnyis khyad par med pa'i phyir rtag tu dngos po yod pa'am/_dngos
[\[283b.4\]]po med par 'gyur ro/_/rma bya la sogs pa'i dpe gang yin pa de yang dngos po rnams rgyu med par skye ba don dam par bsgrub par bya ba las ma grub pa nyid de/_don dam par chos thams cad ma skyes pa'i phyir ro/_/bsgrub par bya ba kun rdzob pa yin na ni dpe bsgrub par bya ba ma tshang
[\[283b.5\]]ba yin te/_'di ltar yul dang dus dang rdzas la sogs pa'i khyad par gang la ltos nas dpe [#]de dag grub pa nyid de/_de dag gi rgyu yin pas dpe bsgrub par bya ba ma tshang ba [#]nyid do/_/de bas na de la ri mo mkhan gyi bya ba la sogs pa med dod kyi/_'on kyang de dag rgyu med pa nyid ni ma
[\[283b.6\]]yin te/_de dag rang gi rgyu dag kho na las skye ba'i phyir ro/_/dngos po'i nus pa rnams so sor nges pa'i phyir thams cad las thams cad skye ba yang ma yin no/_/me dang du ba la sogs pa yang mngon sum dang mi dmigs pa dag gis rgyu dang 'bras bu'i dngos por grub pa'i phyir dam
[\[283b.7\]]bcas pa la mngon sum gyis [#]gnod pa yang yod la/_dngos po rnams res 'ga' ba nyid kyis ltos pa dang bcas pa nyid du grub pa'i phyir rjes su dpag pas gnod pa yang yod do/_/gtan tshigs las bsgrub par bya ba la nges pa skye bar khas blangs pa'i phyir dam bcas pa la rang gi
[\[284a\]]
[\[284a.1\]]tshig dang 'gal ba yang yod do[#]/_/de lta ma yin na gtan tshigs kyi sbyor ba don med pa kho nar 'gyur ro/_/dam bcas pa tsam gyis ni 'dod pa'i don 'grub pa ma yin te/_thams cad kyi thams cad 'grub par thal bar 'gyur ba'i phyir ro/_/de lta bas
[\[284a.2\]]na gtan tshigs ma grub pa nyid ma yin no/_/ci ste khyod la bzhi po bsgrub par bya ba'i chos can ma grub pa'i phyir gtan tshigs gzhi ma grub pa yin no snyam du sems na de yang dag pa ma yin no/_/grub pa'i mtha' la rten [#]pa'i chos can gyi khyad par nya bar bzung nas bsgrub pa rjod pa ni ma
[\[284a.3\]]yin te/_chos can de lta bu rgol ba gnyi ga la ni [#]gang du yang ma grub pa'i phyir ro/_/grub na ni grub par bya ba yang grub pa nyid pas rtsod [#]par mi 'gyur ro/_/'on kyang gnag rdzi yan chad la grags pa'i dngos po dag la rab tu smra ba thams cad kyi bsgrub par bya ba dang /_bsgrub [#]pa'i
[\[284a.4\]]bsam pa'i 'jug pa nyid pas kho bo cag la nyes pa med do/_/kho bo cag gis ni sgrub pa 'di gang gis na 'di'i chos can dngos por gyur pa btsal bar gyur pa bsgrub pa'i ngo bor bshad pa yang ma yin no/_/'o na ci zhe na/_dgag pa'i ngo bo yin te/_de yang dngos po med pa la legs par rab
[\[284a.5\]]tu grub pas ji ltar na gtan tshigs ma grub pa nyid du 'gyur/_ma nges pa nyid kyang ma yin te/_sngar rtag pa'i dngos po thams cad bsal bas de [#]yongs su spang ba'i phyir ro/_/rtag pa dang mi rtag pa nyid dag tu brjod par bya ba ma yin pa'i gang zag gis ma nges pa nyid dag kyang ma yin
[\[284a.6\]]te/_dngos por yod pa la brjod par bya ba ma yin pa mi srid pa'i phyir ro/_/'di ltar rtag pa dang mi rtag pa phan tshun spangs te gnas pa'i mtshan nyid dag ni gcig la bsgrub pa dang dgag pa dag ni cig shos bsgrub pa dang /_dgag pa med na med pa yin pa'i phyir cig shos dgag
[\[284a.7\]]pa gang yin pa dngos po gzhan sgrub pa yin na ji ltar brjod par bya ba ma yin zhes bya ba dngos por 'gyur/_de lta ma yin na khyad par med pa'i phyir dngos po thams cad brjod par bya ba ma yin par 'gyur ro/_/de'i phyir gtan tshigs ma nges pa nyid ma yin no/_/gang dag dngos po
[\[284b\]]
[\[284b.1\]]rnams rkyen dag las skye ba ni ma yin no/_/'o na ci zhe na/_gsal ba kho nas te/_des na gtan tshigs ma nges pa kho na'o snyam du sems pa de yang snying po ma yin pa nyid de/_dngos po rtag pa thams cad gsal [#]ba nyid kyi phyir gsal [#]bar bya ba rtag pa ci yang med pas gsal ba yang
[\[284b.2\]]gsal [#]ba'i phyir ro/_/gzhan yang rkyen rnams kyi [#]dngos po gsal ba zhig yin na/_ci ste rang gi mtshan nyid rgyas par 'gyur ba'am/_de'i sgrib pa yang dag par zad pa'i bdag nyid dam/_dbang po legs par sbyangs pa'am/_yul de la shes pa skye ba'i mtshan nyid gcig yin
[\[284b.3\]]grang zhes rnam par brtag ste/_de la re zhig phyogs dang po ni ma yin te/_rtag pa nyid nyams par thal bar 'gyur ba'i phyir ro/_/gal te rang gi ngo bo ma rgyas pa ni rang gi ngang gis 'jig pa yin la gsal bar byed pa'i rkyen gyis sngon med pa'i rang gi ngo bo rgyas pa zhig skye na ni de'i tshe de
[\[284b.4\]]las rang gi mtshan nyid rgyas par 'gyur ro/_/de lta ma yin te/_rang gi ngo bo snga ma 'gag par mi 'gyur na ni de'i tshe 'di la rgyas pa dang ma rgyas pa phan tshun 'gal ba'i rang gi ngo bo gnyis 'chol bar khas blangs par 'gyur ro/_/rang gi ngo bo sngon med pa zhig mi skye na ni gsal bar byed pa'i
[\[284b.5\]]rkyen don med par 'gyur ro/_/dngos po rnams kyi skye ba yang sngar rgyas par gsal ba'i phyir rigs pa ma yin no/_/sgrib pa yang dag par zad pa yang ma yin te/_med pa'i ngo bo de ni dngos po med pa nyid kyis gang gis kyang bya bar mi srid pa'i phyir ro/_/bya ba dngos po'i ngo bo
[\[284b.6\]]yang sngar gsal zin pa'i phyir ro/_/'ga' zhig gis rtag pa'i dngos po'i rang bzhin khyad par can 'ga' zhig ma bshig pa'am/_ma bskyed [#]par ni nam yang sgrib pa med [#]par byed par rigs pa ma yin te/_ha cang thal bar 'gyur ba'i phyir ro/_/yul de la shes pa skye ba'i gegs
[\[284b.7\]]byed pa nyid kyis sgrib par byed pa yin par yang rigs pa ma yin te/_de rang gi lus [#]la shes pa skyed par nus pa'am/_de'i rnam par shes pas rnam par shes pa'i rang bzhin yin pa dang /_shes pa rgyu ma tshang ba med pa la sus kyang bgegs bya bar mi nus pa'i phyir ro/_/ci ste 'di
[\[285a\]]
[\[285a.1\]]mi nus pa'ang [#]de'i rnam par shes pas rnam par shes par bya ba'i rang bzhin ma yin na ni de'i tshe bdag nyid kyis [#]rgyu ma tshang bas yul de la rnam par shes pa mi skye ba'i phyir 'di ni yul de la shes pa skye ba'i gegs byed pa nyid kyis sgrib par byed pa yin par [#]rigs pa ma yin no/_/sgrib pa
[\[285a.2\]]yang dag par zad pa bzhin du shes pa skye ba'i bgegs med pa dang ma yin pa'i ngo bo yang bya bar rigs pa ma yin pa kho na'o/_/de bas na mi nus pa'i phyir ram/_de'i rnam par shes pas rnam par shes par bya ba'i rang bzhin ma yin pa'i phyir gsal bar byed pa'i rkyen rnams kyis de la sgrib par
[\[285a.3\]]byed la bzlog kyang yul de la rnam par shes pa skye bar rigs pa ma yin no/_/'on te nus par khas len na ni de'i tshe sgrib par byed pa yod du zin kyang de la rgyu ma tshang ba med pa'i phyir rnam par shes pa rtag tu skye bar 'gyur bas gsal bar byed pa rnams kyis byed pa don med pa yin no/_/de lta bas
[\[285a.4\]]na rtag pa rnams la chung [#]zad kyang mi byed pa'i phyir 'ga' yang sgrib par byed pa yin par rigs pa ma yin no/_/mi rtag pa rnams la ni rnam par shes pa skyed [#]mi nus pa'i skad cig ma gzhan skyed pa nyid kyis rgyu'i khyad par kho na res 'ga' zhig sgrib par byed pa yin par 'gyur gyi gzhan du ni ma yin
[\[285a.5\]]no/_/dbang po legs par bya zhes bya ba'i phyogs kyang ma yin te/_de'i rang gi ngo bor gyur pa sngon med pa zhig legs par byed pa yin dang /_mi rtag pa nyid du [#]thal bar 'gyur te snga ma bzhin no/_/legs par bya ba don gzhan du gyur pa zhig byed na ni de legs par byed par rigs pa ma yin
[\[285a.6\]]te/_de la cung zad kyang mi byed pa'i phyir ro/_/de lta ma yin na ha cang thal bar 'gyur ro/_/gang gis kyang dngos po 'ga' yang byed par mi srid de zhes kyang sngar bsgrubs zin to/_/dbang po legs par byed pa yin du chug na yang gal te gsal bar bya ba'i dngos po'i bdag nyid de/_bdag nyid kyis
[\[285a.7\]]dbang po'i rnam par shes pa skye bar mi nus pa'am/_yul de'i rnam par shes pas rnam par shes par bya ba'i rang bzhin ma yin na ni de'i tshe de la rnam par shes pa skye bar mi 'gyur ba kho na bas legs par byed pa don med pa kho nar 'gyur ro/_/ci ste nus pa'am de'i rnam par shes pas rnam par
[\[285b\]]
[\[285b.1\]]shes par bya ba'i rang bzhin zhig yin na ni de'i tshe de yang dbang po legs par bya ba'i sngon rol du de la shes pa skye bar thal bar 'gyur ba'i phyir legs par bya ba don med pa kho nar 'gyur ro/_/de nyid kyi phyir legs par bya ba ni yul de la shes pa [#]skye ba'i mtshan nyid can du yang rigs pa ma yin te/_'di ltar
[\[285b.2\]]gal te gsal bar bya ba'i dngos po de bdag nyid kyis mi nus pa'am/_de'i rnam par shes pas rnam par shes par bya ba'i rang bzhin ma yin na ni de'i rnam par shes pa de skyes su zin kyang de'i rnam par shes pa de'i yul nyid ma yin par 'gyur ro/_/'on te nus pa'ang [#]de'i rnam par shes pas rnam par
[\[285b.3\]]shes pa'i rang bzhin zhig yin na ni de'i tshe de'i rang gi ngo bo bzhin du rgyu ma tshang ba med pa'i phyir rnam par shes pa rtag tu nye ba kho na yin pas gsal bar byed pa rnams rnam par shes pa skyed par byed pa ma yin no/_/gzhan yang khyed cag gi lugs kyis dngos po'i rigs thams cad rtag tu gnas pa'i
[\[285b.4\]]ngo bo nyid yin pas gsal ba dang gsal bar byed pa rnams dang gsal bar bya ba yang rtag tu gnas pa'i phyir gsal ba la sogs pa rnam par gzhag pa rigs pa ma yin no/_/gsal bar byed pa rnams kyang chung [#]zad kyang mi byed pa'i phyir dngos po thams cad rtag tu gsal bar thal bar 'gyur
[\[285b.5\]]ba yang bzlog dka'o/_/de lta bas na gsal bar smra ba 'di ni bzang po ma yin no/_/mthun pa'i phyogs la yod pa'i phyir gtan tshigs ma nges pa nyid kyang ma yin la/_'gal ba nyid kyang ma yin te/_de'i phyir don dam par dngos po thams cad rtag tu rang bzhin med do zhes bya ba 'di 'grub bo/_/de nyid kyi
[\[285b.6\]]phyir bcom ldan 'das kyis sA lu ljang pa'i mdo las/_dngos po rnams rang dang gzhan dang gnyi ga dang rgyu med pa can du bkag ste/_ji skad du ming dang gzugs kyi myu gu de ni rang nyid kyis kyang ma byas/_gzhan gyis kyang ma byas/_gnyi gas kyang ma byas/_dbang phyug gis kyang ma sprul/_dus kyis kyang [#]ma
[\[285b.7\]]bsgyur/_rkyen gcig pu la rag las pa ma yin/_rgyu med pa las skyes pa yang ma yin no zhes bya ba la sogs pa lta bu'o/_/gzhan dag na re bka' 'di ni byed pa dgag pa lhur mdzad pa yin no zhes zer ba de dag gi de yang rigs pa ma yin te/_don dam par dngos po 'ga' yang skye ba med pa'i phyir
[\[286a\]]
[\[286a.1\]]ro/_/gal te don dam par 'ga' zhig skye bar grub na ni de'i tshe bshad pa 'di bzang gi gzhan du ni ma yin no/_/de nyid kyi phyir 'phags pa klu sgrub kyi zhal snga nas kyang /_don dam skye ba dgag pa'i phyir/_/bdag las ma yin gzhan las min/_/gnyis las ma yin rgyu med min/_/dngos
[\[286a.2\]]po gang dag gang na yang /_/skye ba nam yang yod ma yin/_/zhes gsungs so/_/de lta bas na don dam par na chos thams cad skye ba med pa kho nar rigs te/_'phags pa chos yang dag par sdud [#]pa las/_ji skad du/_skye ba med pa de ni bden gyi/_chos gzhan ni yod pa ma yin no/_/zhes gsungs
[\[286a.3\]]pa lta bu'o/_/skye ba med pa 'di yang don dam par rtogs pa dang mthun pa'i phyir don dam pa zhes bya ste/_'di ltar skye ba la sogs pa dgag par bya ba ci yang ma grub pa'i phyir yul med pa la med pa mi sbyor ba'i phyir skye ba med pa la sogs par 'dzin pa ni spros pa kho na yin te/_rnam par rig pa tsam
[\[286a.4\]]nyid la sogs par rnam par rtog pa bzhin no/_/don dam par ni de kho na nyid skye ba med pa la sogs par brjod par bya ba ma yin te/_de nyid kyi phyir 'phags pa 'jam dpal gzhon nur gyur pas de kho na nyid dris pa dang /_'phags pa dri ma med par grags pas [#]cang mi gsung bar gyur to/_/'phags pa de bzhin
[\[286a.5\]]gshegs pa'i ye shes phyag rgya'i ting nge 'dzin gyi mdo las kyang /_byang chub kyi snying po la bzhugs [#]nas bden pa gcig kyang grub pa ma mthong na bzhi lta ci smos zhes gsungs so/_/de ltar re zhig rigs pas dngos po thams cad gcig tu rang bzhin med pa nyid du bsgrubs pa yin no/_/de ni lung gis kyang bsgrub
[\[286a.6\]]par bya ste/_de la glang po rtsal gyi mdo las/_gang la skye ba srid pa yi/_/dngos po 'ga' yang mi rnyed do/_/rang bzhin med pa'i dngos rnams la/_/byis pa dag ni skye bar 'dod/_/ces gsungs so/_/'phags pa dkon mchog 'byung gnas kyi mdo las kyang /_gang la rang bzhin yod pa ma yin pa/_/rang bzhin
[\[286a.7\]]med de gzhan rkyen ji ltar 'gyur/_/rang bzhin med pas gzhan ci skyed 'gyur zhes/_/rgyu de de bzhin gshegs pas bstan pa yin/_/zhes gsungs so/_/klu'i rgyal po rgya mtshos zhus pa'i mdo las kyang /_sngon gyi mtha' stong phyi ma'i mtha' stong zhing /_/skye dang 'jig dang gnas pa'i dngos po stong /_/'di ni dngos min
[\[286b\]]
[\[286b.1\]]dngos po med pa'ang min/_/chos rnams thams cad rang gi ngo bos stong /_/zhes gsungs so/_/'phags pa ting nge 'dzin gyi rgyal po'i mdo [#]las kyang /_dper na chu shing rlon pa'i sdong po las[#]/_/snying po 'dod mis rnam par bshig na yang /_/phyi dang nang na snying po med pa ltar/_/chos rnams thams cad
[\[286b.2\]]de 'drar shes par gyis/_/zhes gsungs so/_/'phags pa sangs rgyas kyis yang dag par sdud pa las kyang /_tshul bzhin 'dri ba ni gang lags/_tshul ma lags pa ni gang lags/_bka' stsal pa/_skye ba med pa ni tshul yin te/_de 'dri ba ni tshul bzhin 'dri ba'o zhes gsungs so/_/yang de nyid las
[\[286b.3\]]chos thams cad ni tsa zhes bya ba'i sgo can te/_'chi 'pho dang skye ba dang bral ba yin no/_/chos thams cad ni rang bzhin gyi sgo can te/_rang bzhin ni stong pa nyid kyi phyir ro zhes gsungs so/_/yab dang sras mjal ba'i mdo las kyang /_chos 'di dag thams cad ni dus gsum mnyam pa nyid kyis mnyam
[\[286b.4\]]pa ste/_'das pa'i dus na yang chos thams cad rang bzhin dang bral ba yin la/_ma 'ongs pa dang da ltar byung ba'i dus su yang chos thams cad rang bzhin dang bral ba yin no zhes gsungs shing /_yang de nyid las/_chos thams cad ni rang bzhin gyis stong [#]pa'o/_/rang bzhin med pa'i chos gang yin pa de
[\[286b.5\]]ni 'das pa ma yin ma 'ongs pa ma yin da ltar byung ba ma yin no[#]/_/de ci'i phyir zhe na/_rang bzhin med pa'i phyir 'das pa zhes gdags par bya ba ma yin/_ma 'ongs pa zhes gdags par bya ba ma yin/_da ltar byung ba zhes gdags par bya ba ma yin no zhes gsal bar mdzad do/_/'phags pa bden pa gnyis
[\[286b.6\]]la 'jug pa las kyang /_'jam dpal yang dag pa'i sbyor ba gang yin/_'jam dpal gyis smras pa/_lha'i bu don dam par de bzhin nyid dang /_chos kyi dbyings dang /_shin tu skye ba med pa gang dang mnyam pa mtshams med pa rnams kyang de dang mnyam mo zhes kun nas nyon mongs pa dang /_rnam par byang ba'i
[\[286b.7\]]chos thams cad rgyas par bshad pa dang /_smras pa/_'jam dpal gzhon nur gyur pa mnyam pa nyid gang gis rnam par byang ba'i bar gang dang mnyam pa chos thams cad kyang de dang mnyam/_'jam dpal gyis smras pa/_lha'i bu don dam par chos thams cad skye ba med par mnyam pa nyid dang /_
[\[287a\]]
[\[287a.1\]]don dam par chos thams cad shin tu skye ba med par mnyam pa nyid dang /_don dam par chos thams cad dngos po med par mnyam pa nyid kyis chos thams cad mnyam mo zhes rgya cher gsungs so/_/'phags pa sangs rgyas thams cad kyi ye shes snang ba'i rgyan las kyang /_skye
[\[287a.2\]]med chos ni rtag tu de bzhin gshegs/_/chos rnams thams cad bde bar gshegs dang 'dra/_/byis pa'i blo can mtshan mar 'dzin pa yis/_/'jig rten na ni med pa'i chos la spyod/_/ces gsungs so/_/'phags pa shes rab kyi pha rol tu phyin pa las kyang /_rab 'byor rang gi mtshan nyid stong
[\[287a.3\]]pa nyid kyi phyir/_gzugs nas rnam par shes pa'i bar du rang gi ngo bos stong ngo zhes gsungs so/_/dkon mchog za ma tog las kyang /_'jam dpal de'i [#]phyir sangs rgyas kyi chos kyang chos ma yin nam/_btsun pa rab 'byor sangs rgyas kyi chos rnams la yang dag par grub pa 'ga' yang med do/_/_
[\[287a.4\]]gang grub pa [#]med pa de ni chos kyang ma yin/_chos ma yin pa yang ma yin no zhes brjod par bya ste/_de lta bas na bcom ldan 'das nyid kyis chos thams cad ni chos ma yin pa'o [#]zhes gsungs so/_/gal te 'di thams cad ni kun brtags pa'i ngo bo nyid las dgongs nas gsungs pa yin te/_
[\[287a.5\]]mdo las ji skad du/_kun brtags pa'i ngo bo nyid las dgongs nas chos thams cad ngo bo nyid med par bstan to zhes gsungs pa lta bu'o zhe na/_'di ni bden pa nyid na 'on kyang kun brtags pa'i ngo bo nyid 'di gang yin zhes bya ba 'di brjod dgos so/_/gal te gang tshad mas gnod bzhin du byis pa
[\[287a.6\]]rnams kyis de kho na nyid bzung ba yin no zhe na ni gal te de lta na ni sgyu ma bzhin du ma brtags na dga' brten cing 'brel par 'byung ba'i dngos po thams cad la byis pa rnams kyis don dam par skye ba la sogs par sgro 'dogs pa gang yin pa de nyid tshad mas gnod pa'i phyir kun brtags pa'i bdag
[\[287a.7\]]nyid yin te/_sngar ji skad du bshad pa yin no/_/de lta ma yin na ni phyi rol gyi don yang kun brtags pa'i ngo bo nyid kyis stong pa'i phyir don dam par yod pa nyid du ci'i phyir mi bzung /_ci ste [#]tshad mas gnod pa'i phyir don dam par yod pa nyid du mi gzung na ni gal te de lta na skye ba la sogs pa yang tshad mas
[\[287b\]]
[\[287b.1\]]gnod pa'i phyir de bzhin du gzung bar mi bya'o/_/gal te skye ba la sogs pa grags pa yin pa'i phyir tshad mas gnod par bya ba mi nus so zhe na ma yin te/_don dam par ni ma yin gyi/_kun rdzob tu grags pa'i phyir ji ltar sngar spyad [#]pa bzhin no/_/bcom ldan 'das kyis kyang /_dngos rnams skye ba kun rdzob
[\[287b.2\]]tu/_/dam pa'i don du rang bzhin med/_/rang bzhin med la 'khrul pa gang /_/de ni yang dag kun rdzob 'dod/_/ces gsungs so/_/de lta ma yin na phyi rol gyi don yang grags pa'i tshad mas gnod par mi 'gyur ro/_/de lta bas na tshad mas grags pa'i grags pa gang yin pas [#]de kho na rigs pa yin
[\[287b.3\]]gyi/_gzhan ni ma yin no/_/de bas na bcom ldan 'das kyis 'phags pa dgongs pa nges par 'grel pa la sogs pa las/_ngo bo nyid rnam pa gsum ni ngas chos thams cad ngo bo nyid med pa rnam pa gsum las dgongs nas ngo bo nyid rnam pa gsum mo zhes bstan pa gang yin pa de dang yang mi
[\[287b.4\]]'gal ba nyid de/_'dir yang ngo bo nyid gsum rnam par gzhag pa 'gal ba med pa'i phyir ro/_/'di ltar ma brtags par grags pa dngos po rnams kyi byed [#]cing 'brel par 'byung ba'i ngo bo nyid gang yin pa de ni gzhan gyi dbang gi ngo bo nyid de/_kun rdzob tu sgyu ma la sogs pa bzhin du rkyen gyi
[\[287b.5\]]dbang gis skye bas ngo bo nyid med pa'i phyir skye ba ngo bo nyid med pa yin no/_/de la don dam par skye ba la sogs pa'i ngo bor sgro 'dogs pa gang yin pa de ni kun brtags pa'i ngo bo nyid de/_de yang tshad mas ji ltar rnam par brtags pa bzhin ngo bo nyid ma grub pa'i phyir mtshan nyid ngo bo nyid med pa
[\[287b.6\]]yin no/_/gzhan gyi dbang la ji skad bshad pa'i kun brtags pa'i ngo bo nyid kyis stong pa gang yin pa de ni yongs su grub pa'i ngo bo nyid de/_de ni tshad mas yang dag par grub pa nyid du rtag tu grub pa'i phyir ro/_/de yang chos thams cad la khyab par byed pa nyid kyis spyi'i mtshan nyid kyis yin
[\[287b.7\]]pa'i phyir don dam pa ngo bo nyid med pa yin pas 'dir yang thams cad mi 'gal ba kho na'o/_/skye ba dang 'gag pa la sogs pa la mngon par zhen pa'i gdul bya la khyad [#]par lta ba yongs su spang ba'i phyir bcom ldan 'das kyis 'phags pa dgongs pa nges par 'grel pa la sogs pa las
[\[288a\]]
[\[288a.1\]]rnam par shes pa la sogs pa yod pa nyid du brtan [#]pa gang yin pa de yang don dam par ma yin no zhes bya bar gzung bar bya ste/_'phags pa chos yang dag par sdud pa las/_ji skad du rigs kyi bu 'jig rten gnas pa ni skye ba dang 'gag pa la mngon par zhen pa yin te/_de la de bzhin
[\[288a.2\]]gshegs pa thugs rje chen po can gyis 'jig rten gyi skrag [#]pa'i gnas yongs su spang ba'i phyir tha snyad kyi dbang gis skye ba [#]'gag go zhes gsungs par zad kyi/_'di la chos 'ga' yang skye ba med do zhes gsungs pa lta bu'o/_/de lta bas na lung las kyang /_chos thams cad don dam par ngo bo nyid med [#]do
[\[288a.3\]]zhes bya bar grub bo/_/des na dngos po dag la don dam par [#]skye ba la sogs par mngon par zhen pa ni phyin ci log yin la/_de las bzlog pa mngon par ma zhen pa ni phyin ci ma log pa zhes bya ba 'di rnam par gnas so/_/thog ma med pa'i srid par 'byung ba'i dngos po mngon par zhen pa'i gdon gyis brlams
[\[288a.4\]]pa kha cig gis kun rdzob dang don dam pa'i mtshan nyid phyin ci ma log par bstan pa'i phyir 'di skad du/_gang la bcom dang blo yis gzhan/_/btsal [#]na de'i blo mi 'byung ba/_/bum chu sogs bzhin kun rdzob tu/_/yod de don dam yod gzhan no/_/zhes bshad pa gang yin pa de phyin ci ma log par ston par
[\[288a.5\]]nus pa ma yin te/_'di ltar gzhan dag gis bum pa la sogs pa yan lag can nyid du kun brtags pa rnams kun rdzob pa nyid du bsgrub pa'i phyir bshad pa gang yin pa gal te bum pa la sogs pa gang yin pa de dag don dam par yod na ci'i phyir de dag bcom na [#]de'i blo mi 'byung zhes bya ba de ni ma
[\[288a.6\]]nges pa yin no/_/'di ltar bcag na zhes bya ba zhig na zhes bya ba'i don yin par brjod par 'dod na ni de'i tshe de nyid ma yin pa nyid kyi phyir de dag la de lta bu'i blo mi 'byung bar zad kyi/_brdzun pa'i phyir ni ma yin no zhes bya bar yang srid do/_/'on te cha shas su bshig na zhes bya ba'i don yin na ni de'i tshe
[\[288a.7\]]yan lag ldan pa zhig yin pa dang /_yan lag can zhig yin pa'i phyir de lta bu'i blo mi 'byung ngo zhes bya bar yang dogs so/_/blos gzhan bstsal [#]na zhes pa de yang ha cang khyab ches pa'i phyir mtshan nyid ma yin pa nyid de/_ji ste bum pa la sogs pa blos rnam par gzhigs [#]na/_cha shas kyis ngo bo nyid don
[\[288b\]]
[\[288b.1\]]dam pa pa nges pa mi zin pa ltar rdul phra rab dag dang rnam par shes pa yang de dang 'dra bas de dag kyang kun rdzob nyid du thal bar 'gyur ro/_/ji ltar rdul phra rab rnams lus can yin pa'i gdon mi za bar phyogs cha [#]tha dad par khas blang dgos so/_/de lta ma yin na shar dang byang la sogs pa'i phyogs cha tha dad par gnas
[\[288b.2\]]med pa'i phyir ri la sogs [#]bsags par mi 'gyur ro/_/de lta bas na bsags pa'i ngo bo nyid kyi phyir phyogs cha tha dad pas tha dad pa 'di dag cha shas bsal ba byas na bum pa la sogs pa bzhin du ngo bo nyid nges par mi zin pa'i phyir kun rdzob pa kho nar 'gyur ro/_/rnam par shes pa yang gdon mi za bar rnam pa dang bcas pa nyid du
[\[288b.3\]]khas blangs [#]dgos te/_shes pa ni thams cad du rtog pa'i ngo bo [#]nyid du mtshungs pa'i phyir rnam pa med pa yin yang yul 'dzin par rnam par [#]gzhag pa so sor nges pa mi rung ba'i phyir ro/_/de'i phyir phyi rol gyi don bzhin du shes pa sna tshogs kyi ngo bo nyid yin pa'i phyir sna tshogs kyi rnam pa re re nas brtsal [#]yang ngo bo nyid
[\[288b.4\]]'ga' yang mi zin pa'i phyir kun rdzob pa nyid du 'gyur ro/_/de lta na ni kun rdzob pa'i mtshan nyid 'dis dngos po thams cad gsal ba kho nar kun rdzob kyi ngo bor bsgrub [#]pa'i phyir kho bo cag gi lta ba kho na gzhung btsugs par 'gyur te/_de skad du 'phags pa lang kar gshegs pa'i mdo las/_/blo yis rnam par gzhigs [# ]
[\[288b.5\]]rnams kyi/_/ngo bo nyid ni nges mi zin/_/de phyir de dag brjod med dang /_/ngo bo nyid ni nges par bstan/_/zhes gsungs so/_/gzhan dag na re don bya ba byed nus pa'i don de ni don dam par yod kyi/_gzhan du ni kun rdzob tu yod pa'o zhes zer te/_de 'dir gal te yang dag pa'i kun rdzob la brten nas byis pa rnams gzung [#]ba'i
[\[288b.6\]]don dam par yod pa'i mtshan nyid du brjod na ni de'i tshe 'di rigs pa yin no/_/de nyid kyi phyir de las ji lta ba de ltar yod du zad mod ces bshad do/_/'on te gcig kho nar don dam par yod pa'i mtshan nyid yin no zhe na/_de'i tshe don dam par dngos po thams cad kyi don bya ba [#]byed pa nyid ma grub pa'i phyir ji ltar sngar
[\[288b.7\]]dpyad pa [#]bzhin no/_/de'i phyir mtshan nyid mi srid pa can yin no/_/gzhan dag na re shes pa la gzung ba dang 'dzin pa'i rnam pas stong pa nyid ni de kho na yin no/_/gnyis po ni kun rdzob kyi bden pa'o zhes zer te/_'di ltar gal te med pa'i ngo bo stong pa nyid brjod par 'dod na ni de med pa ni de kho na nyid yin no/_/'on te ma yin
[\[289a\]]
[\[289a.1\]]pa'i ngo bo nyid yin na de'i tshe gnyis su snang ba las [#]ma gtogs pa shes pa'i ngo bo gzhan tshad mas ma grub pa'i phyir 'di ni de kho na nyid ston par nus pa ma yin no/_/ci ste gal te rnam par shes pa gnyis su med pa'i mtshan nyid don dam par yod pa ma yin na/_de'i tshe gnyis su snang ba'i rgyu ci
[\[289a.2\]]zhig yin par 'gyur snyam du sems na/_de ni rigs pa ma yin te/_de dang der lhan cig 'brel pa [#]ma grub pa'i phyir ro/_/gnyis dang gnyis su med pa ni lhan cig de'i bdag nyid kyis 'brel pa yang med de/_bden pa dang bden pa ma yin pa dag ni phan tshun spangs te gnas pa'i mtshan nyid kyis 'gal ba'i phyir ro/_/de las byung ba'i
[\[289a.3\]]mtshan nyid kyang ma yin te/_bden pa ma yin pa ni [#]gang las kyang 'byung bar mi srid pa'i phyir dper na ri bong gi rwa lta bu'o/_/de lta ma yin na 'di gzhan gyi dbang gi ngo bo kho nar 'gyur gyi/_kun brtags pa ni ma yin no/_/de nyid kyi phyir rnam par shes pa dang 'brel pa med na ri bong gi rwa bzhin te snang bar mi 'gyur ro/_/gzhan yang
[\[289a.4\]]gal te gnyis po ma gtogs pa rnam par shes pa'i rang bzhin gzhan zhig yin gyi gnyis po ni ma yin pa nyid yin na ni de'i tshe gnyis po bdag nyid snang bar mi 'gyur te/_shes pa'i rang gi ngo bo ma yin pa'i phyir ro/_/rnam par shes pa rang gi ngo bo ni 'di kho na yin te/_gang bdag nyid gsal bar bya
[\[289a.5\]]ba'i phyir gsal ba gzhan la mi ltos la/_gsal bar ma byas par yang mi 'dug ste/_nam mkha'i ngos dang mar me'i snying po'i 'od bzhin no/_/gnyis po yang de dang 'dra bas 'di shes pa'i ngo bo ma yin par mi rigs so/_/gnyis po shes pa'i ngo bor gyur pa de yang brdzun pa yin na ni shes pa nyid
[\[289a.6\]]brdzun pa yin no zhes gsal rab tu smras par 'gyur ro/_/gzhan yang shes pa gnyis su med pa'i ngo bo bden zhes bya ba gang yin pa de yang re zhig rtag pa'i ngo bo nyid du rigs pa yin te/_sngar rtag pa'i dngos po rgyas par bsal [#]ba'i phyir ro/_/rtag pa ni khyad par du byar med pa'i phyir rnal 'byor goms pa la
[\[289a.7\]]sogs pas cung zad kyang mi byed las thar pa don du gnyer ba rnams kyis 'bad pa don med par 'gyur ro/_/don dam par ni mi rtag par yang rigs pa ma yin te/_de rgyu dang bcas pa dang rgyu med par skye ba bkag pa'i phyir la/_ma skyes par ni mi rtag pa [#]yin par rigs pa ma yin pas so/_/dngos po'i ngo bo gzhan yang yod
[\[289b\]]
[\[289b.1\]]pa ma yin te/_des na ngo bo nyid med pa nyid kyis dngos po thams cad la khyab pa'i phyir dang tshad mas grub pa'i phyir don dam par rigs so/_/de nyid kyi phyir bcom ldan 'das kyis/_chos kun rtag tu ngo bo nyid kyis stong /_/rgyal ba'i sras rnams dngos po rnam par 'byed/_/srid pa thams cad rnam pa kun tu stong /_/nyi tshe [#]stong
[\[289b.2\]]pa mu stegs can rnams kyi/_/zhes gsungs so/_/de lta na nyon mongs pa dang shes bya'i sgrib pa spang bar 'dod pa rtogs [#]pa dang ldan pas chos thams cad ngo bo nyid med pa'i lam 'di kho na bsgom par bya ste/_sgrib [#]pa'i rtsa ba ni phyin ci log yin pa'i phyir la/_phyin ci log thams cad dang 'gal ba'i rnam pa can chos thams cad
[\[289b.3\]]ngo bo nyid med pa la goms pa 'dis kyang dngos po la sogs pa phyin ci log spong bas rtsa ba bcad pa'i phyir sgrib pa thams cad spong bar 'gyur ba nyid do/_/de skad du 'phags pa bden pa gnyis bstan pa las kyang /_'jam dpal ji ltar na nyon mongs pa yongs su shes par 'gyur/_'jam dpal gyis smras pa/_don
[\[289b.4\]]dam pa shin tu ma skyes shing ma byung ba'i dngos po dag la kun rdzob tu yod pa ma yin pa las phyin ci log de yod de ma yin pa las phyin ci log pa de las kun du rtog pa dang rnam par rtog pa 'byung ngo /_/kun du rtog pa dang rnam par rtog pa de las tshul bzhin ma yin pa yid la byed pa 'byung ngo /_/tshul bzhin ma yin pa'i yid
[\[289b.5\]]la byed pa de las bdag tu sgro 'dogs pa 'byung ngo /_/bdag tu sgro 'dogs pa las lta ba kun nas ldang ngo /_/lta ba kun nas ldang ba de las nyon mongs pa rnams 'byung ngo /_/lha'i bu gang dag gis chos thams cad don dam par shin tu ma skyes pa dang ma byung ba'i dngos por mthong ba de ni don dam par phyin ci ma log pa yin no/_/_
[\[289b.6\]]gang zhig gis don dam par phyin ci ma log pa de ni kun du mi rtog [#]rnam par mi rtog go/_/gang kun du mi rtog rnam par mi rtog pa de ni tshul bzhin du zhugs pa yin no/_/gang tshul bzhin du zhugs pa de ni bdag tu sgro 'dogs par mi 'gyur ro/_/gang bdag tu sgro 'dogs par mi 'gyur ba de la ni lta ba kun nas ldang bar mi 'gyur te/_
[\[289b.7\]]don dam par mya ngan las 'das par lta ba kun nas ldang ba'i bar du yang mi 'gyur ro/_/skye ba med pa la gnas pa'i de nyid kyi nyon mongs pa shin tu rnam par gdul bar lta ste/_'di nyon mongs pa 'dul ba zhes bya'o/_/lha'i bu gang gi tshe nyon mongs pa dang [#]snang ba med par shes pas don dam par shin tu stong pa dang /_mtshan ma med pa dang /_
[\[290a\]]
[\[290a.1\]]shin tu dngos po med par rab tu shes pa de'i tshe lha'i bu nyon mongs pa rnams yongs su shes pa yin no/_/lha'i bu 'di lta ste dper na gang sbrul gyi rigs 'don pa des ni sbrul de'i dug zhi bar byed do/_/lha'i bu de bzhin du gang zhig nyon mongs pa rnams kyi rigs 'don pa de'i nyon mongs pa rnams rab tu zhi bar 'gyur ro/_/_
[\[290a.2\]]lha'i bus smras pa/_'jam dpal nyon mongs pa rnams kyi rigs gang yin/_'jam dpal gyis smras pa/_lha'i bu chos thams cad kyi dngos po shin tu ma skyes shing ma byung ba dag la kun du rtog pa gang yin pa 'di ni nyon mongs pa rnams kyi rigs yin no zhes rgyas par gsungs so/_/dngos po la sogs pas [#]phyin ci log pas kyang phyin
[\[290a.3\]]ci log thams cad la khyab pa'i phyir spangs na [#]phyin ci log thams cad spangs pas shes bya'i sgrib pa yang 'dis legs par spong bar 'gyur te/_sgrib pa ni phyin ci log gi mtshan nyid yin pa'i phyir ro/_/shes bya'i sgrib pa spangs na gags byed pa med pa'i phyir sprin la sogs pa'i sgrib pa dang bral ba'i nam mkha' la nyi ma'i 'od zer
[\[290a.4\]]bzhin du thams cad thogs pa med pa'i shes pa'i snang ba 'jug ste/_'di ltar rnam par shes pa ni dngos po'i rang gi ngo bo gsal ba'i ngo bo yin la de yang nye ba'i phyir ro/_/gags byed pa yod na ni dngos po gsal bar mi 'gyur ba zhig na/_gags byed pa med pa yin na go mthu'i khyad par bsam gyis mi khyab pa brnyes pa'i
[\[290a.5\]]phyir ci'i phyir dngos po thams cad ji lta ba bzhin du gsal bar mi 'gyur/_de'i phyir dngos po thams cad ji lta ba bzhin du kun rdzob dang don dam pa'i ngo bor yongs su mkhyen pa'i phyir thams cad mkhyen pa nyid thob bo/_/de'i phyir sgrib pa spang bar bya ba la lam 'di kho na dam pa yin no/_/de lta bas na thams cad mkhyen pa'i go 'phang thob par
[\[290a.6\]]'dod pas stong pa nyid kyi lam 'di kho na thabs dang ldan pa'i shes rab kyis brten [#]par bya'o/_/'ba' zhig gis ni ma yin te/_thabs med pa'i shes rab 'ba' zhig gis brten [#]na nyan thos bzhin du 'gog pa mngon sum du byas pa'i phyir mya ngan las 'das par lhung la/_thabs tsam brten [#]pas kyang phyin ci log tu gyur ba'i phyir 'khor
[\[290a.7\]]bar lhung ngo /_/de'i phyir shes rab kyi stobs kyis 'khor ba la mi gnas pa'i phyir dang /_thabs kyi stobs kyis mya ngan las 'das par mi 'jug pa'i phyir byang chub sems dpa' rnams kyi lam thabs dang shes rab kyi ngo bo [#]mi gnas pa'i mya ngan las 'das pa thob pa'i rgyu yin no/_/de skad du 'phags pa ga ya mgo [#]ri las kyang /_
[\[290b\]]
[\[290b.1\]]lam gang dag dang ldan na byang chub sems dpa' rnams myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba byang chub sems dpa' rnams kyi lam mdor bstan pa gnyis po 'di dag ste/_gnyis gang zhen 'di lta ste shes rab dang thabs so zhes gsungs so/_/'phags pa
[\[290b.2\]]dri ma med par grags par [#]bstan pa las kyang /_thabs dang bral pa'i shes rab ni byang chub sems dpa' rnams kyi 'ching ba'o/_/shes rab dang bral ba'i thabs kyang 'ching ba'o/_/shes rab dang bcas pa'i thabs ni thar pa'o/_/thabs dang bcas pa'i shes rab kyang thar pa'o zhes gsungs so/_/de'i phyir byang chub kyi sems
[\[290b.3\]]sems can thams cad la snying rje chen po sngon du 'gro ba can bskyed de/_thams cad mkhyen pa'i go 'phang thob par bya ba'i phyir shes rab dang thabs te/_sbyin pa la sogs pa bsod nams kyi tshogs kyi mtshan nyid thams cad la goms par bya'o/_/de ltar na byang chub sems dpa' sgro 'dogs pa dang skur pa 'debs pa'i
[\[290b.4\]]mtha' spangs nas dbu ma'i lam la zhugs pa yin te/_shes rab kyi dngos po thams cad kyi rang bzhin ji lta ba bzhin yongs su shes pa'i phyir sgro 'dogs pa'i mthar yang mi lhung la/_thabs bstan pas ni kun rdzob [#]tu sbyin pa la sogs pa bsod nams thams cad la skur ba mi 'debs pa'i phyir skur pa'i mthar yang mi lhung ngo /_
[\[290b.5\]]lhags pas nyam thag pas me bzhin du phyin ci log gi lhags pa bsal ba'i phyir stong pa nyid brten [#]par bya ba 'ba' zhig tu zad kyi/_mngon sum du byed pa ni ma yin te/_ji skad du chos bcu pa'i mdo las/_'di lta ste dper na/_skyes bu zhig me la bkur sti byed par gyur la/_me de la gus par byed/_bla mar byed/_mgu bar
[\[290b.6\]]byed mchod par byed/_legs par bkur sti byed kyang de 'di snyam du bdag gis me 'di la gus par byas/_bla mar byas/_mgu bar byas/_mchod par byas/_bkur sti byas pas lag pa gnyis kyis 'di gzung bar bya'o snyam du mi sems so/_/de ci'i phyir zhe na/_de'i gzhi las bdag gi lus kyi sdug bsngal dang /_
[\[290b.7\]]sems kyi yid mi bde bar 'gyur du 'ong ngo snyam mo/_/de bzhin du byang chub sems dpa' yang mya ngan las 'das pa la sems pa dang /_mya ngan las 'das pa la gzhol ba dang /_mya ngan las 'das pa la 'bab pa dang /_mya ngan las 'das pa la bab pa yin yang /_mya ngan las 'das pa mngon
[\[291a\]]
[\[291a.1\]]sum du mi byed do/_/de ci'i phyir zhe na/_bdag 'di'i gzhi las byang chub las ldog par 'gyur du 'ong ngo snyam mo/_/thabs dang shes rab dag rgyas par ni/_blo gros mi zad pas bstan pa la sogs pa las nges par gzung bar bya'o/_/mdor na byang chub sems dpa'i thabs ni
[\[291a.2\]]gang /_shes rab kyis chos thams cad rang bzhin med pa nyid du rtogs par byas nas sgyu ma la sogs pa bzhin du phyin ci ma log pa nyid snying rje chen po dang /_stong pa nyid kho na yod pa'i sems can la lta bas sbyin pa la sogs pa bsod nams kyi tshogs thams cad la brten [#]pa 'di kho na yin
[\[291a.3\]]no/_/des na de bzhin gshegs pa'i longs spyod chen po zhing dang /_'khor dang /_gzugs kyi sku la sogs pa mngon par mtho ba phun sum tshogs pa la sogs pa thams cad 'thob na 'khor ba ji srid par 'gro ba ma lus pa phan pa dang /_bde ba'i rnam pa thams cad bsgrub cing
[\[291a.4\]]gnas pas rtog pa dang ldan pas sangs rgyas bcom ldan 'das la dang ba nye bar bskyed nas/_de'i yon tan nye bar yongs su grub par bya ba'i phyir 'bad par bya'o/_/de ltar bdag gis dbu ma'i lam/_/rab tu gsal byas bsod nams gang /_/thob pa de yis 'gro ba
[\[291a.5\]]gang /_/dbu ma'i lam 'di thob par shog_/chu yis mtsho ltar yon tan mi ngoms shing /_/phrag dog la sogs dri ma spangs [#]mkhas rnams/_/ngang pa rab dga' chu las [#]'o ma bzhin/_/rnam par phye nas legs par bshad rnams len/_/de lta bas na mkhas
[\[291a.6\]]rnams kyis/_/'dres pa las ni legs bshad pa'i/_/snying po skyon med kun blang zhing /_/nyes bshad dug bzhin dor bar bya/_/chos thams cad rang bzhin med pa nyid du grub pa/_slob dpon ka ma la shI las mdzad pa rdzogs so//_//rgya gar gyi
[\[291a.7\]]mkhan po shI len+d+ra bo d+hi dang /_zhu chen gyi lo tsA [#]ba dge slong dpal brtsegs rak+Shi tas bsgyur cing zhus te gtan la phab pa[#]//_//_