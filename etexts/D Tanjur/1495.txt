[\[1a\]]
[\[1b\]]
[\[1b.1\]]@##/_/gal te bsgoms pa'i stobs las rnam pa gsal ba tshad ma yin na 'o na rnam par rtog pa'i shes pa tshad mar mi 'gyur te/_rnam pa gsal ba med pa'i phyir ro/_/gzhan du
[\[1b.2\]]na tshad ma yin pas don la rnam pa mi gsal bar 'dod na/_'o na rang gi ngo bo la yang 'dod par bya'o zhe na/_ma yin te gsal ba'i rnam pa de nyid ni rang gi ngo bo yin te/_don la ni de lta ma yin no/_/des na de
[\[1b.3\]]rang gi ngo bo la rnam par mi rtog pa yin la/_don la rtog pa dang bcas pa yin pas don la ni dran pa yin la/_rang gi ngo bo la ni dran pa ma yin par mngon sum nyid do/_/de rang gi ngo bo la ni ma 'khrul pa yin la/_
[\[1b.4\]]don la ni 'khrul pa yin no zhes bya ba 'di ga las she na/_rang gi ngo bo ni gzhan gyis rig par bya ba ma yin pa'i phyir ram/_tha dad phyir ram/_gzhan gyi ngo bo ni myong ba gzhan gyis rig pa yin te/_de'i phyir
[\[1b.5\]]des de rnam pa gzhan du rig pa'i phyir gnod la/_de'i phyir 'khrul pa yin no/_/rang gi ngo bo la ni dran pa mi srid de/_de ni de nyid kyi tshe skyes pa dang rig pa'i phyir ro/_/gal te rang gi ngo bo yang sngar yod pa yin na/_
[\[2a\]]
[\[2a.1\]]da ltar med pa'i phyir/_ci ltar dran par mi 'gyur ro/_/ci ste de nyid kyis da ltar dran na 'di ni khyim bya shi zin pas skad 'byin par 'gyur ro/_/de nyid kyi phyir/_rtog pa'ang rang rig la mi 'dod/_/don la rnam par
[\[2a.2\]]rtog pa'i phyir/_/lkog gyur rab tu ma grub pas/_/rang gi ngo bor mi rtog phyir/_/zhes bshad do/_/de nyid kyis de bzung ba na mngon du byed pa yod pa'i phyir ro/_/de nyid kyi phyir rang rig pa'i mngon sum du brjod do/_/'di ltar/_shes gang gang la
[\[2a.3\]]sgra don 'dzin/_/de ni de la rtog pa yin/_/rang gi ngo bo'ang sgra don min/_/de phyir de la kun mngon sum/_/rnam par rtog pa dang bcas pa'am/_gzhan gyi'ang rung ste/_rang gi ngo bo ni sgra'i don ma yin zhing spyi ma yin la/_mngon par zhen pa'i yul
[\[2a.4\]]ma yin no/_/de lta yin dang /_sgra sbyor ba med pa'i phyir ram spyi dang 'dre ba med pa'i phyir rtog pa med pa yin la/_rtog pa ni sgra'i don 'dzin pa'i shes pa yin te/_de'i phyir mngon sum yin no/_/ci'i phyir rnam pa gsal ba nyid ma yin nam zhe na/_de
[\[2a.5\]]ni gsal ba nyid yin te/_ma yin no zhes ci ltar brjod/_'di ltar/_de yi rang bzhin btang ba'i phyir/_mi gsal zhes ni brjod pa yin/_/rang gi rang bzhin btang ngo zhes/_/bya bar ci ltar khong du chud/_/rang gi ngo bo ni dor bar nus pa ma yin te/_
[\[2b\]]
[\[2b.1\]]de dor na rig pa med par 'gyur ro/_/zhes bshad zin to/_/de lta na ni rang rig pa med cing gzhan rig pa med pa'i phyir thams cad med pa kho nar 'gyur ro/_/'on te don gyis go bas rig pa yin pa'i phyir rang rig pa ma yin no zhe na ma yin te/_don gyis go ba rang gi ngo bo nyid rig pa kho nas
[\[2b.2\]]rtogs par bya ba yin no/_/ci ste de la yang don gyis go ba yod na de yang de ltar yin pas thug pa med do/_/gal te don gyis go ba don myong ba grub pa yin na/_don myong ba la don go bas ci zhig bya/_don grub pa na yin gyi don myong ba grub pa ni ma yin no zhe na/_don grub pa de gang yin/_gal te
[\[2b.3\]]skye ba yin no zhe na/_don thams cad rig par thal lo/_/'on te don shes pa yin na/_de'i don 'di ltar 'gyur te/_don shes pa las don shes pa rig pa yin no zhes bya bar 'gyur bas tshig gi tshul legs so/_/'on te shes par gyur pa'i don las don rig pa yin na/_don gyi shes par gyur pa
[\[2b.4\]]zhes bya ba ci yin/_shes pa la snang ba'o zhe na/_shes pa ma shes na shes pa la snang ba ji ltar shes/_snang bzhin pa'i don mngon sum nyid do zhe na/_mngon sum gyis grub na ni de kho na ltar yin la rag mod/_don gzhan rtogs pas ci bya/_mngon sum ni de nyid yin te/_de lta ma yin na mi 'thad do/_/
[\[2b.5\]]de lta ma yin te/_gal te shes pa mngon sum ma yin na mngon sum nyid dang 'di nyid mi 'thad do/_/gal te shes pa mngon sum ma yin na/_mig gi byed pa yod na 'di 'gyur la/_gzhan du ma yin pa'i phyir shes pas ci zhig bya/_rna ba la sogs pa'i 'jug pa mngon sum yin no zhe na/_rna ba
[\[2b.6\]]la sogs pa'i 'jug pa gang yin/_shes pa'o zhe na/_shes pa lkog tu gyur pa de ci ltar shes/_rna ba la sogs pa'i 'jug pa nyid las shes so zhe na/_rna ba la sogs pa 'jug pa'i mngon sum ni des shes na/_shes pa go ga las yin/_de lta ma yin na rna ba la sogs pa'i 'jug pas ci zhig bya zhe
[\[2b.7\]]na ci khyed ci dgos pa la ltos nas dngos po rnams 'byung bar 'gyur ram/_dngos po rnams ni rgyu nyid las/_/'byung bar 'gyur te dgos pa min/_/gzhan du khyed kyi dgos pa ni/_/med par dngos po 'byung mi 'gyur/_/gal te rna ba mngon du phyogs par 'gyur mod/_shes pa la ci zhig 'ongs/_
[\[3a\]]
[\[3a.1\]]gal te shes pa ma skyes na don lkog tu gyur pa kho nar 'gyur ro zhe na/_gal te shes pa skyes kyang don la ci zhig 'byung /_de lta na yang lkog tu gyur pa nyid du 'gyur te/_shes pa skyes pa ni don gyi mngon sum du gyur pa nyid ma yin te/_de lkog tu gyur pa'i phyir lkog
[\[3a.2\]]tu gyur par thal bar 'gyur ba'i phyir ro/_/mthong ba nyid do zhe na/_'o na ni ci ltar mthong ba de ltar 'gyur ro/_/khyed kyi yang ci ltar zhe na/_don shes pa zhes bya ba ni shes pa de'i rnam pa nyid do/_/de yang rang rig pas rtogs par bya ba yin te/_gang gis thug pa med par 'gyur ba de'i
[\[3a.3\]]rnam pa can gyi shes pa gzhan gyis rtogs par bya ba ni ma yin no/_/des na shes pa'i rang bzhin gyi sgrub par byed pa ni rang rig pa kho na yin par rigs so/_/gal te bsgoms pa'i stobs las byung ba gsal bar snang ba mngon sum yin na/_'o na ni rmi lam gyi shes pa yang mngon sum
[\[3a.4\]]du 'gyur ro/_/mi slu ba yang de la yod pa yin te/_der yang 'gro ba dang thob pa yod pa yin no/_/'di ni med de/_'khrul dang kun rdzob shes pa dang /_/rjes dpag rjes su dpag las byung /_/dran dang 'dod pa las byung ba'o/_/mngon sum ltar snang rab rib bcas/_/mngon sum ltar
[\[3a.5\]]snang ba ni rnam pa gnyis te/_rtog bcas dang rtog med do/_/yang rnam pa bzhi ste/_de bshad pa ni/_mngon sum ltar snang rnam pa bzhi/_/rtog pa'i shes pa rnam gsum dang /_/rten bslad pa las byung ba can/_/rtog pa med pas gcig yin no/_/gnyis po de nyid rnam par rtog pa rnam
[\[3a.6\]]pa gsum du phye ba las rnam pa bzhir 'gyur ro/_/mngon sum ni rtog pa dang bral ba yin te/_des na rtog pa rnam pa gsum yang mngon sum ltar snang ba'o/_/de la 'khrul pa'i shes pa ni smig rgyu la sogs pa la chur rtog pas 'jug pa'i phyir mngon sum ltar snang ba'o/_/kun rdzob tu
[\[3a.7\]]yod pa la don gzhan sgro 'dogs pa'i phyir dang /_de'i ngo bor rtog pa la 'jug pa'i phyir ro/_/rjes su dpag pa dang de'i 'bras bu la sogs pa'i shes pa ni sngar nyams su myong ba rtog pas 'jug pa'i phyir mngon sum ma yin no/_/'od zer g.yo ba'i smig rgyu'i tshogs snang ba ni mngon sum
[\[3b\]]
[\[3b.1\]]nyid yin la/_chu la sogs par rtog pa ni mngon sum ltar snang ba yin te/_chu mngon sum du ma byas pa'i rnam pa can yin pa'i phyir ro/_/kun rdzob tu yod pa dag la yang gzugs la sogs pa tsam 'dzin pa kho na mngon sum yin la/_de'i 'du ba can gyi rgyur 'dod pa'i yan lag can
[\[3b.2\]]ni mngon sum du byas pa ma yin te/_reg pa la sogs pa sngar mthong ba'i don gzhan sgro 'dogs pa'i phyir dang /_shes pa snga ma snga mas brtags pa'i rdzas kyang brtags pa'i phyir ro/_/yan lag can ni gzugs la sogs pa las tha dad par 'gar yang mngon sum la snang ba med
[\[3b.3\]]do/_/rjes su dpag pa'i shes pa ni rtags kyi shes pa dang /_de'i 'bras bu rtags can gyi shes pa ni sngar myong ba med pa ma yin no/_/rjes su dpag pa'i shes pa 'di yang kha cig tu ni mngon sum yin la/_kha cig tu ni mngon sum ma yin te/_du ba glo bur ba las me rtogs par ro/_/de na
[\[3b.4\]]ni sngar myong ba rtog pa yod pa ma yin no/_/rtog pa med par ji ltar rtags las rtogs she na/_de kho na ltar mthong ba'i phyir ro/_/mthong ba ni gzhan du 'gyur bar mi 'thad do/_/ci'i phyir rtog pa'i dbye ba bstan/_dper brjod pa du ma'i don du'o zhe na/_ma yin te/_mtshan nyid tha mi dad pa'i
[\[3b.5\]]phyir ro/_/du ma tsam bstan pa na ha cang thal bar 'gyur ro zhe na/_da ni med de/_dgos pa gzhan yod pa'i phyir ro/_/'di ltar/_dbang skyes min pa grub don du/_/gnyis bshad 'khrul ba mthong phyir ro/_/rjes dpag sogs grub brjod pa ni/_/snga ma gnyis nyid sgrub phyir ro/_/smig rgyu la chur
[\[3b.6\]]shes pa la pha rol dag 'di ni dbang po las skyes pa nyid do zhes 'khrul te/_'di ltar dbang po dang don phrad pa las byung ba'i shes pa 'khrul pa med pa nges pa'i bdag nyid ni mngon sum mo zhes bya ba'i mtshan nyid 'di la/_'khrul pa med pa smos pa bya ba ni smig rgyu la chur shes pa gcad pa'i phyir ro/_/
[\[3b.7\]]gal te 'di dbang po las skyes pa ma yin na ni tshig dang po kho nas bzlog pa'i phyir don 'di la 'khrul pa med pa smos pas ci zhig bya/_don med par skyes pa zla ba gnyis kyi shes pa bzlog pa'i phyir ro zhe na/_ma yin te/_de ni don phrad pa smos pa nyid kyis bzlog pa'i phyir ro/_/dbang po smos pas ni dbang
[\[4a\]]
[\[4a.1\]]po las ma skyes pa bzlog pa yin no/_/kun rdzob tu yod pa'i yul can la gzhan dag dbang po las skyes par rlom pa la ni rtsod pa med pa kho na'o/_/'o na rjes su dpag pa la sogs pa brjod pa ni don med do/_/des na dbang po las skyes pa ma yin par sgrub pa ma yin
[\[4a.2\]]te/_rjes su dpag pa la sogs pa dbang po las ma skyes pa ni grub zin pa'i phyir ro zhe na/_'di la smras pa/_rjes dpag la sogs grub zin kyang /_/sgrub byed yin phyir smos pa nyid/_/thams cad du ni grub pa nyid/_/dpe nyid du ni rab tu sbyor/_/ma grub pas ni ma grub pa sgrub pa ma yin no/_/
[\[4a.3\]]gang gis snga ma gnyis bsgrub par 'gyur ba 'dir 'khrul pa rgyu ci zhig yin zhe na/_bshad pa/_brda rten pa dang don gzhan can/_/sgro 'dogs rnam par rtog pa dag_/mngon sum nyer 'jug can nyid phyir/_/'ga' tshe 'khrul pa'i rgyu yin no/_/brda la brten pa ni yan lag can te/_de rnam par
[\[4a.4\]]gnas pa'i rgyu ni brda tsam yin pa'i phyir ro/_/don gzhan ni chu'o/_/sgro 'dogs pa ni bla lhag tu sgro 'dogs pa'o/_/rnam rtog ni dran pa'o/_/chu ni sngar mthong ba yin pa'i phyir dran par byas pa yin gyi/_de sgro 'dogs pa nyid ni ma yin te/_'ba' zhig la mthong ba ni bden par snang ba'i phyir ro/_/
[\[4a.5\]]yang na bzlog ste/_sgro 'dogs pa ni chu yin la rnam par rtog pa ni yan lag can yin pa'am/_gnyi gar gnyi ga yin no/_/tha dad pa dang sgro 'dogs pa'i rnam rtog dag res 'ga' dbang po las skyes pa'i mngon sum dang nye bar 'jug pa yin pa'i phyir ro/_/nye bar 'jug pa de nyid ni
[\[4a.6\]]'dir 'khrul pa'i rgyu yin no/_/de nyid dam des 'khrul pa'i rgyu byed pa'i phyir ro/_/de 'khrul pa'i rgyu yin pa/_de de'i dpe'i sgo nas rjes su dpag pa yin no/_/ci ltar lkog tu gyur don can/_/dran pa la sogs rtog pa 'di/_/brda la ltos pa'i ngang tshul can/_/mngon sum don la 'dzin mi byed/_/
[\[4a.7\]]de ltar nyams myong dran med par/_/bum pa la sogs pa dag la/_/shes yod yin pas de yang ni/_/mngon sum las ni yongs nyams 'gyur/_/rjes su dpag pa'i rtog pa ni 'brel pa 'dzin pa la ltos pa yin la/_'brel pa 'dzin pa nyid kyang brda yin no/_/des na 'brel pa las lkog tu
[\[4b\]]
[\[4b.1\]]gyur pa'i don rtogs pa yin pa'i phyir mngon sum ma yin no/_/mngon du byed pas ni der 'gyur ba yin no/_/de bzhin du bum pa la sogs pa dag la yang dbang po gang yang rung ba cig gis gzugs la sogs pa rtogs pa gang yin pa de las lhag par gyur pa'i ro la sogs pa dag sngon gyi
[\[4b.2\]]rjes su 'brangs nas dran pa yin no/_/ro la sogs pa nyid dran pa yin gyi/_yan lag can ni ma yin no zhe na/_ma yin te/_ro la sogs pa las tha dad par der mtshon pa med pa'i phyir ro/_/dkar po gang yin pa de nyid rtsub mo yin no zhes bya ba la sogs pa gcig tu rtogs pa'i yul ni yan
[\[4b.3\]]lag can yin no/_/'di ltar re zhig kha dog dang reg pa ni gcig nyid ma yin te/_des na gal te yan lag can med na gcig tu rtogs pa nyid du mi 'gyur ro zhe na/_gal te yan lag can yod pa de lta na yang kha dog dang reg pa la sogs pa gzhi mthun par ji ltar 'gyur/_de dag gcig pa
[\[4b.4\]]nyid ni ma yin no/_/gzhi gcig pa'i phyir gcig nyid yin no zhe na/_nye bar btags pa nyid du 'gyur na/_'di la nye bar btags pa'i rtogs pa ni med do/_/rtogs pa yod kyang nye bar btags pas ni yan lag can mi 'grub ste/_de lta ma yin na yang nye bar btags nas gzhi mthun pa srid pa'i
[\[4b.5\]]phyir ro/_/yul gcig pa nyid yin phyir dang /_/don gcig la ni sbyor ba dang /_/de 'gyur na ni 'gyur ba'i phyir/_/gcig tu tha snyad byed par 'dod/_/reg bya'i yul gang yin pa de nyid gzugs kyi yin par rtogs te/_des na gcig nyid du lhag par zhen pa yin no/_/chu la sogs pa 'dzin par reg
[\[4b.6\]]bya'i 'bras bu gang yin pa de nyid la gzugs kyi byed pa yang 'jug par rtogs shing reg pa mnyes par gyur pa na gzugs kyang sdud pa la sogs par 'gyur ba de'i phyir/_'di gcig yin no zhes bya ba'i tha snyad du lhag par zhen te/_/gal te gzugs la sogs pa las de dag gzhi tha dad par
[\[4b.7\]]tha dad yin na de de las tha dad par rtogs par 'gyur ro/_/ma rtogs na ni dmigs pa'i mtshan nyid can med pa yin no/_/ci ste yan lag can med na phan tshun ci ste ma 'gyes she na/_yan lag can ni yod na yang /_/de gsum ci ste gyes ma 'gyur/_/'phro 'du'i 'brel stobs las she na/_/de yang
[\[5a\]]
[\[5a.1\]]bye bar 'gyur ba yin/_/'di nyid rang bzhin yin zhe na/_/'di nyid dang por brjod par bya/_/rang gi rgyu las gzugs sogs kyi/_/rang bzhin 'di yin 'thad par ldan/_/'phrod par 'du ba rtag pa la/_/de ltar bsam pa ga la yod/_/gal te yan lag can gzhan yod na de
[\[5a.2\]]lta na yang gsum par gyur pa yin zhe na gsum po yang phan tshun ci ste mi gyes/_ci ste mi gyes pa'i rgyu 'phrod pa 'du ba yin na/_de yang ci ste mi gyes/_de'i rang bzhin ni de nyid yin no zhes bya ba yang lan ma yin te/_de ni gzugs la sogs pa nyid kyi rang bzhin yin par 'gyur mod/_don gzhan
[\[5a.3\]]brtags pas ci zhig bya/_/gzugs la sogs pa'i rang bzhin de ni rang gi rgyu las yin pa'i phyir/_de ni rig pa dang ldan gyi 'phrod pa 'du ba'i rgyu med pa la rang bzhin de yod par ga la 'gyur/_gang gis de ltar 'phrod pa 'du ba rang bzhin de ni 'phrod pa 'du ba'i rten gyi rang gi rgyu las byung ba yin no/_/
[\[5a.4\]]zhe na/_de ltar brgyud pa 'dis ci zhig bya ste/_gang gis 'phrod pa 'du bas de dag mi 'gyes par byed pa'ang gi rgyu las de dag nyid de 'gyur ba yin la/_de'i rgyu nyid mi 'gyes par byed pa'i rgyu yin pa'i phyir/_'di'i mchog pa ci zhig yod na gang gi don du brgyud pa 'dod/_de lta bu nyid du mthong ngo zhe
[\[5a.5\]]na/_mthong ba gzhan du bya bar mi nus pa'i phyir gal te mthong na ni 'gyur ba yin zhe na/_mthong ba ni phan tshun 'brel pa'i gzugs la sogs pa nyid yin gyi de las lhag pa ni med pa'i phyir ro/_/'di ni de dag nyid kyi rang bzhin du brtag go/_/de'i phyir yan lag can du lhag par sgro btags pa
[\[5a.6\]]ni mngon sum ma yin no/_/de'i phyir 'di'i rigs pa rgyas par bstan pa'i don du dpe dang don nye bar bkod pa yin no/_/rab rib bcas smos pa ci'i don du zhe na/_rab rib las byung ba yang rtog pa dang bcas pa yin no zhes kha cig zer bas de bzlog pa'i phyir de smos so/_/de lta ma yin na dran
[\[5a.7\]]pa la sogs pa smos pas 'di yang zin pa'i phyir logs shig tu bkod pa don med par 'gyur ro/_/gal te rtog pa med pa yin na/_rtog pa dang bral ba'i phyir mngon sum du 'gyur ro zhe na/_rtog pa dang bral lo cog ni mngon sum ma yin gyi/_'on kyang ma 'khrul par gyur pa'o/_/rtog pa dang
[\[5b\]]
[\[5b.1\]]bral ba ma 'khrul ba mngon sum yin gyi/_thams cad ni ma yin te 'di ltar/_dmigs kyis bsal ba'i yul brtags te/_/de dang bral ba la spyir btang ba 'jug go/_/dmigs kyis bsal ba gang yin zhe na/_'dir ni bzhi pa dmigs bsal te/_/des ni nyer gnod las skyes brjod/_/de lta
[\[5b.2\]]rab rib 'ba' zhig ni/_/nyer gnod mtshon par byed pa yin/_/rtog pa gsum las bzhi pa rab rib las byung ba smos pa ni dmigs kyis bsal ba yin no/_/rtog pa dang bral ba zhes bya ba spyis mngon sum du 'gyur ba/_rab rib bcas zhes bya ba'i khyad par gyis mngon sum ltar snang bar brjod
[\[5b.3\]]pa yin no/_/khyad par brjod pa ni spyi brjod pa'i gnod par byed pa yin no/_/'di la tshad ma gang yod ce na/_spyir rtogs pa ni khyad par rtogs pas gnod pa yin te/_'di ltar/_mi mthun phyogs la sngar ma mthong /_/tsam gyis rtog pa dang bral las/_/gang tshe lhag ma dang ldan pa'i/_/rjes su dpag
[\[5b.4\]]pa 'jug byed pa/_/ha cang thal bar 'gyur de la/_/gsal bar khyad par gnod byed yin/_/des na de las gzhan nyid la/_/snga ma de ni 'jug byed nyid/_/mi mthun pa'i phyogs la sngar ma mthong ba tsam gyis spyir mthong ba'i rjes su dpag pa ni mngon sum mam/_rjes su dpag pa gzhan
[\[5b.5\]]gyis gnod par mi 'gyur ba ma yin no/_/des ni spyi dang khyad par dag la gnod par bya ba dang /_gnod par byed pa'i dngos po yin pa ni mngon sum gyis grub pa yin la/_don de ston pa'i tshig dag gi gnod par bya ba dang gnod par byed pa'i dngos po yang de nyid yin no/_/'o na slob dpon ci'i phyir
[\[5b.6\]]spyir mthong ba'i rjes su dpag pa las mtshan nyid 'chad ce na/_ma yin te/_slob dpon gyis ni khyad par du mthong ba'i rjes su dpag pa nyid bzhed pa yin no/_/de'i don gang yin pa de ni tshig gcig gis bstan par mi nus pa'i phyir/_dmigs kyis bsal ba dang bcas te brjod do/_/'o na spyi'i
[\[5b.7\]]phyir rtog pa dang bral ba smos pa dang /_lhan cig tu ma 'khrul pa smos pa ma byas/_glang po che'i 'khrus khas blangs pas ci bya zhe na/_ma yin te/_dmigs kyis bsal ba rab rib bcas pa smos pas ma 'khrul pa smos pa'i don thob bam/_gzhan du yang rung ste/_khyad par ci yod/_rtog pa dang
[\[6a\]]
[\[6a.1\]]bral ba smos pa'i de ma thag pa nyid kyis thob po zhe na/_ma yin te/_khyad par med pa'i phyir ro/_/don du mtshungs pa ma yin pa dag la de ma thag pa rgyu ma yin no/_/tshad ma'i yul gyi gnod bya gnod byed kyi ngo bo yang ci nas bstan par 'gyur bar bya ba'i phyir de ltar
[\[6a.2\]]byas so/_/gnod par byed pa ni gdon mi za bar de ma thag tu 'gyur ba ma yin no/_/de ci'i phyir ma 'khrul pa nyid smos par mi byed ce na/_de ni bden te/_mngon sum ni mngon du byed pa yin la/_de yang ma 'khrul pa smos pas bstan par nus pa yin no/_/mngon du byed pa'i rnam pa ma yin
[\[6a.3\]]pa ni ma 'khrul par mi 'gyur te/_rtog pa dang bcas pa ni 'khrul pa yin pa'i phyir ro/_/pha rol dag ni rtog pa dang bcas pas kyang mngon du byed pa'i rnam pa ma 'khrul pa 'dod pas de'i dbang du byas nas 'di gnyis brjod do/_/de skad du yang gzhan gyi lugs la ltos nas mtshan nyid
[\[6a.4\]]khyad par du byas so zhes bshad do/_/thams cad kyang rnam par rtog pa med pa kho na'o zhes bya ba yin no/_/yang na/_gnod bya dang ni gnod byed kyi/_/tshul kun rtog pa po la ltos/_/gnod byed mthong ba med pas sngar/_/spyi nyid du ni rtogs pa yin/_/'dir khyad par bzhed pa yin no zhes
[\[6a.5\]]slob dpon gyi dgongs pa ma shes pa/_gnod byed byed pa mthong ba las phyis khyad par de yang rtogs par 'gyur ro/_/skyes bus ma byas pa'i tshig la ni tshad ma'i rtsa ba nyid med pa'i phyir gnod bya gnod byed yod pa ma yin no/_/skyes bus byas pa la ni sngar gyi blo 'khrul pa tshad ma'i rtsa ba can
[\[6a.6\]]gyi blo phyi mas shes par 'gyur ro/_/rig byed las ni blo 'khrul pa yang mi skye'o/_/de lta na ni tshad ma ma yin pa nyid de/_thams cad de lta bu yin par thal bar 'gyur ba'i phyir ro/_/gnod pa med na tshad ma nyid do zhe na/_ma yin te/_brtags na don gzhan nyid do zhes phyis yang gnod par byed pa
[\[6a.7\]]srid pa'i phyir ro/_/de lta bu ni tshad ma la yang 'gyur ro zhe na/_ma yin te/_tshad ma ni brtan pa'i phyir ro/_/de lta yin dang rig byed smra ba dag gis tshad ma dang 'gal ba'i lung spangs pa yin te/_de lta ma yin na don brjod pa bshad pa rgyu mtshan med par 'gyur ro/_/des na gnod bya gnod byed ni
[\[6b\]]
[\[6b.1\]]skyes bus byas pa'i tshig kho na la yin no/_/rab rib bcas zhes bya ba nyid gnod par byed pa yin gyi mig ser la sogs pa ni ma yin no zhe na/_bshad pa des ni nye bar gnod pa las skyes pa thams cad brjod pa yin no/_/rab rib ni nye bar gnod pa mtshon pa yin gyi/_nye bar gnod pa gzhan bzlog pa
[\[6b.2\]]ni ma yin no/_/'di ltar/_rab rib don gyis stong nyid kyis/_/mngon du byed nyid ma yin phyir/_/mngon sum ltar snang bar bsams te/_/mngon sum nyid ni bsal bar byas/_/don gyis stong pa de ni mig ser gyi stobs bdo bas mig gi stobs 'gribs pa dag gi shes pa la yang cha tsam yang ma god
[\[6b.3\]]par yod do/_/des na rig pa smra ba dag gis rab rib bcas zhes smos pa ni mtshon pa yin par khong du chud par bya'o/_/rab rib ni nye bar gnod pa ma lus pa mtshon par byed pa'o/_/gzhan dag na re/_'di ni rtog pa dang bral ba mos pa'i bzlog pa'i dpe yin gyi/_dmigs kyis bsal ba ni ma yin
[\[6b.4\]]no zhes zer ro/_/de la bshad pa ni/_de yang yid kyi zhes kha cig_/sngo dang zla gnyis la sogs blo'i/_/dbang po'ang rgyu yin zhes bya ba'i/_/gzhung 'di dang ni de dag 'gal/_/zla ba gnyis la sogs pa'i shes pa 'di ni smig rgyu la chur shes pa ltar yid nyid yin no/_/'di ltar smig rgyu dag la dang por ni
[\[6b.5\]]dbang po'i shes pa ma 'khrul pa nyid skye la/_phyis chu nyams su myong ba'i bag chags sad pa las rnam par rtog pa dang bcas pas chur shes pa yin no/_/sad pa de yang smig rgyu mthong ba nyid las yin te/_'dra ba la brten pa'i smig rgyu ni de lta bu'i chos can yin pa'i phyir ro/_/de bzhin du 'dir yang dang
[\[6b.6\]]po ni zla ba'i yul can ma 'khrul pa'i shes pa yin la/_phyis ni zla ba gnyis kyi rnam pa can rtog pa dang bcas pa yin no/_/de la kha cig na re/_g.yo ba med pa'i mig gnyis kyi dbus na gnas pa'i zla ba de nyid zur gnyis su rim gyis dmigs pa na dus phra ba'i phyir cig car bzhin du mtshon pa yin la/_zur
[\[6b.7\]]gnyis su gnyis ni sgro btags pa yin no zhes zer ro/_/de dag ni/_dbang po rnam par reg pa'i rgyu/_/phra rab rdul dag yin mod kyi/_/der mi snang phyir de yul ni/_/rdul phran ma yin dbang po bzhin/_/de lta bu 'am rnam pa gzhan du gyur pa'i mig la sogs pa'i rdul phra rab de dag nyid zla ba gnyis
[\[7a\]]
[\[7a.1\]]dang /_sngon po la sogs par snang ba'i rgyu yin no zhes bya ba'i gzhung dang 'gal lo/_/zla ba gnyis su snang ba yid yin no/_/dbang po'i rgyu yin par brjod mi nus so/_/ci ste yid yin yang brgyud pas dbang po rgyu yin par mi 'gal lo/_/dngos su dbang po rgyu yin na ni/_zla
[\[7a.2\]]ba gnyis kyi shes pa yid yin par 'gal lo zhe na/_'di la bshad pa/_gal te brgyud pas rgyu yin na/_/dbang po'i shes pa'i spyod yul dag_/dpyad pa 'di la yid kyi ni/_/skabs su ji ltar 'gyur ba yin/_/dbang po'i shes pa'i yul gang yin zhes brgal zhing brtags pa na/_de'i rnam pa can nam
[\[7a.3\]]gzhan du dngos su gang las dbang po'i shes pa skye'o zhes pha rol gyis brjod par bya'o/_/re zhig de'i rnam pa can nyid kyis ni yul nyid ma yin te/_mi srid pa'i phyir ro/_/rdul phra rab dag la ril po gcig gi rnam pa rags pa nyid med pa'i phyir ro/_/ci ste/_de'i rnam pa can ma yin yang rgyu gang yin
[\[7a.4\]]pa de yul yin na/_de yang mi 'thad de/_rnam pa gzhan gyi shes pa'i rgyu yin na dbang po bzhin du yul ma yin pa nyid do/_/de la gal te slob dpon brgyud pas rgyu yin par dgongs na/_de'i tshe de lta bu'am/_rnam pa gzhan du zhes bya ba la sogs pa'i tshig gis gzhan la dbang po yul nyid du thal bar
[\[7a.5\]]'gyur ba mi mdzad de/_rdul phra rab dag dngos su rgyu yin na yul yin par gzhan gyis brjod pa'i phyir ro/_/'o na ni thal ba nyid mi rigs so zhes brjod par bya'o/_/'di la yid kyi ni/_skabs su ji ltar 'gyur ba yin/_/zhes brjod pas ci bya zhe na/_bsam pa ni/_rdul phran phan tshun dben pa
[\[7a.6\]]dag_/dang po so sor snang ba yin/_/rnam par rtag pa'i shes pa las/_/ril po'i rnam par snang bar 'gyur/_/gzhan dag na re/_ril po gcig tu snang ba ni rnam par rtog pa dang bcas pa'i shes pa yin la/_rdul phra rab de dag ni brgyud pas de'i yang rgyu yin pa'i phyir yul yin te/_dper na dran
[\[7a.7\]]pa'i yul don yin pa bzhin no zhes zer ba la/_slob dpon gyis/_der mi snang phyir de yul ni/_/rdul phran ma yin dbang po bzhin/_/zhes gsungs te/_dper na dbang po brgyud par rgyu nyid yin yang yul ma yin pa de bzhin du/_rdul phra rab dag kyang yin no/_/gzhan du gyur pa'i dbang po ni/_/
[\[7b\]]
[\[7b.1\]]zla ba gnyis kyi shes pa'i brgyud pa'i rgyu yin no/_/'di la brjod pa/_dbang po'i shes pa'i spyod yul dag_/dpyad par 'di la yid kyis ni/_/skabs su ji ltar 'gyur ba yin/_/zhes bya ba yin no/_/yid nyid yin na ni yul dpyad pa legs pa ma yin te/_yul med pa'i phyir ro/_/de ltar yang 'di la
[\[7b.2\]]tshad ma cung zad kyang med pa'i phyir slob dpon gyi la rigs par brjod pa yin gyi/_thal bar 'gyur bas brtsad pa ni ma yin no/_/de nyid brjod pa yid kyi ni/_/skabs su ji ltar 'gyur ba yin/_/zhes bya ba yin no/_/gzhan brjod pa ni/_gal te zla ba gnyis kyi shes pa la sogs pa yid la dbang
[\[7b.3\]]po'i rgyur brjod na ni/_de'i tshe yid nyid kyi yul dpyod par 'gyur ro/_/des na skabs su ji ltar 'gyur ba yin zhes bya ba lan yin no zhe na/_de ni mi 'thad do zhes bstan zin to/_/dbang rten gang yin gal te gang /_/dbang po yod med rjes 'jug can/_/de mtshungs gal te ldan 'gyur na/_/de
[\[7b.4\]]'di nyid na ci phyir 'gog_/re zhig gal te zla ba gnyis la sogs pa'i shes pa 'di yid yin na ni/_dbang po yod pa dang med pa'i rjes su 'jug par mi 'gyur ro/_/gal te dbang po yod pa dang med pa'i rjes su 'jug kyang de yid yin na/_de lta na ka ba la sogs pa'i shes pa yang yid du thal lo/_/
[\[7b.5\]]dang po ni rang gi rnam pa nyid shes la/_phyi'i don gyi rnam pa yid la snang ba yin no/_/ci ste 'di la tshad ma med do zhe na/_de lta na ni zla ba gnyis su snang ba yang yin pa'i phyir mtshungs so/_/ci ste gang zhig dbang po 'gyur bas 'gyur ba de dbang po la brten pa yin na/_de'i tshe yid nyid dbang po la
[\[7b.6\]]brten par thal lo/_/dbang po la brten pa yang 'gyur ba nyid do zhe na/_'o na gnyi ga yang dbang po las byung bar thal lo/_/dngos su'o zhe na/_ma yin te/_gzhan la 'gyur ba mthong ba med pa'i phyir ro/_/'di'i rjes su 'brangs nas de yang rnam par 'gyur ba shes par bya'o zhe na/_de yang yid nyid
[\[7b.7\]]de/_rnam par 'gyur ba'i phyir 'di bzhin no zhes thug pa med par 'gyur ro/_/de'i phyir 'di nyid dbang po las skyes pa yin no/_/'di yang sprul sogs 'khrul pa bzhin/_/dbang po'i 'gyur ba yod na yang /_/ldog 'gyur dbang po'i bslad pa ni/_/log kyang ldog par mi 'gyur zhing /_/de bzhin gzhan
[\[8a\]]
[\[8a.1\]]gyi rgyu la ni/_/brjod pa dag gis 'ga' tshe 'jog_/mthong ba dran pa ltos 'gyur zhing /_/yongs su gsal bar snang mi 'gyur/_/gal te zla ba gnyis la sogs pa'i blo yid yin na/_dbang po'i 'gyur ba yod kyang log par 'gyur ro/_/sbrul du 'khrul pa ni dbang po'i 'gyur
[\[8a.2\]]ba yod kyang rnam par dpyad na ldog par 'gyur gyi/_zla ba gnyis la sogs pa'i 'khrul pa ni ma yin no/_/ci ste nag po la sogs pa'i mtshan nyid can sbrul du 'khrul pa yang mi ldog pa nyid do/_/sbrul du 'khrul pa ni mun pa dang bcas pa'i phyogs su yin no/_/de la thag pa la sogs pa nag po
[\[8a.3\]]la sogs pa'i rang bzhin can ni rab rib med kyang yod pa yin no/_/mig rab rib dang bral te gzhan du gyur kyang nag po la sogs pa'i rang bzhin ni yod pa ma yin te/_de mig rnam par 'gyur ba yod na yang ldog par ji ltar 'gyur/_des na ldog pa ma grub pa sgrub byed du ji ltar 'gyur/_dbang po'i
[\[8a.4\]]bslad pa ni/_log kyang ldog par mi 'gyur ro/_/zhes gang brjod pa de yang mi rigs te/_yid kyis chur 'khrul pa yang dbang po'i bslad pa la sogs pa la ni ma mthong ste/_sad pa'i rkyen tshad pas gdungs pa med na med pa'i phyir ro/_/chur 'khrul pa ni gzhan gyi rgyud la 'jug par ma
[\[8a.5\]]mthong ste/_tshad pas gdungs pa gzhan gyi tshig las de ltar 'gyur ba ni ma yin no/_/sbrul du 'khrul pa yang mthong ba dran pa la ltos par ni ma mthong ste nag po la sogs pa ni dang po nyid 'gyur ba'i phyir ro/_/yongs su gsal bar snang ba yang rmi lam la sogs pa na yid kyi 'khrul pa la
[\[8a.6\]]yang yod pa nyid de//_des na yongs su gsal bar snang mi 'gyur zhes bya ba la sogs pa 'di thams cad mi 'thad do/_/de yod na yod pa dang /_de 'gyur na 'gyur ba'i brgyud pa'i 'bras bu la yang 'gyur ba nyid do zhe na/_'di la bshad pa/_de la nag po la sogs par/_/snang ba gang de dbang
[\[8a.7\]]skyes nyid/_/ldog med la sogs chos dag ni/_/de yi yin phyir lan bzang min/_/dbang po las byung ba'i nag por snang ba la sogs pa ni gdon mi za bar de log na mi ldog pa ma yin na/_/yongs su gsal bar snang ba yang dbang pos bskyed pa nyid yin gyi yid ni ma yin no/_/nyi mas gdungs
[\[8b\]]
[\[8b.1\]]pa la sogs pa'i stobs las yid kyang 'gyur ro zhe na/_ma yin te/_yongs su gsal na de rtog pa med pa nyid yin pa'i phyir dbang po las byung ba dang khyad par med do/_/de lta yin dang rab rib bcas smos pa ni dmigs kyis bsal ba las nyams pa ma yin no/_/gzhan dag ni yid yin pa'i phyir
[\[8b.2\]]rtog pa dang bcas par sems pa yin gyi/_yid tsam ni ma yin no/_/'di ltar rtog pa med pa gcig yin no zhes bya ba 'di tsam zhig bsgrub par bya ba yin no/_/mngon sum ltar snang ba ni gnyis te/_rnam par rtog pa dang bcas pa dang /_rtog pa med pa'o/_/de yang 'khrul pa thams cad rtog pa dang
[\[8b.3\]]bcas pa nyid yin na bsal ba de'i tshe 'gyur gyi/_gzhan du ni ma yin no/_/'o na ni gsal bar snang yang zla ba gnyis la sogs pa'i blo yid yin par 'gyur ro zhe na/_yid ma yin te/_bsgoms pa med par yang 'gyur ba'i phyir ro/_/yid ni bsgoms pa'i stobs kyis gsal ba la brten pa yin
[\[8b.4\]]no/_/de med pa'i phyir dbang po las skyes pa nyid bzlog par mi nus so/_/rnam pa gsal ba'i rgyu ni rnam pa gnyis nyid de/_dbang po dang bsgoms pa'o/_/de la yang bar chod pa'i bsgoms pa yod pa nyid do zhe na/_'o na ni phyi rol gyi don gyi brjod pa dang bral ba yin te/_spros pas chog go/_/'o na gang
[\[8b.5\]]zhig dper 'gyur ba sbrul du 'khrul pa'i yid dang /_chu la sogs par 'khrul pa'i yid gang yin zhe na/_phan 'dogs pa dang gnod pa byed par snang ba'o/_/phan 'dogs pa dang gnod pa byed par snang ba ni dbang po'i 'gyur ba yod kyang ldog la/_dbang po'i bslad pa log kyang mi ldog go/_/de bzhin du
[\[8b.6\]]gzhan dag la yang sbyar ro/_/de lta yin dang /_gnyid log pa 'am sad pa na/_/gsal bar snang ba can blo gang /_/de ni rtog med gnyi gar yang /_/de lta min na rtog pa yin/_/yid dam gzhan gnyi gar yang rtog pa med pa nyid de/_gsal ba nyid yin na rtog pa med pa yin no zhes bya ba 'di ni bstan zin
[\[8b.7\]]to/_/de phyir de rtog med na yang /_/tshad ma nyid ni bkag pa ste/_/slu ba'i phyir ro de'i don du'ang /_/mngon sum ltar snang gnyis su bshad/_/slob dpon gyis rnam par rtog pa dang /_'khrul pa dag gis mngon sum ltar snang ba rnam pa gnyis nyid bstan te/_rab rib las byung bas nye bar mtshon pa'i
[\[9a\]]
[\[9a.1\]]bslad pa dag go zhes bya bas rnam par rtog pa'i sde tshan las logs shig tu bstan pa'i phyir ro/_/de lta ma yin na logs shig tu ston pa'i dgos pa med pas na mi mkhas pa nyid brjod pa'i rgyur 'gyur ro/_/'o na 'khrul pa ni yid kyi 'khrul pa'i yul yin pa'i phyir ro zhe na
[\[9a.2\]]bshad pa de ci ltar zhe na/_de ni gzhan gyi 'dod pas bshad pa'i phyir ro/_/gang gi dbang po dang don phrad pa las byung ba ni mngon sum yin no zhes mtshan nyid yin pa de'i ltar na/_'khrul pa ni yid kyi 'khrul pa'i yul yin no zhes bya bar rnam par gnas so/_/dbang po dang don phrad pa las byung ba
[\[9a.3\]]nyid ni 'khrul pa nyid du mi srid de/_lhag par gyur pas yid kyi lhag par rnam par rtog pa gang yin pa der 'khrul pa yin no/_/don med par dbang po tsam las skyes pa gang yin pa de yang 'khrul pa ma yin nam/_de ci ltar yid kyi 'khrul pa'i yul yin pa'i phyir ro zhes brjod ce na/_ma yin te de ni don
[\[9a.4\]]smos pas gsal ba'i phyir ro/_/de ni yod kyang med pa dang 'dra ba nyid do/_/de skad du yang /_dbang po don las skyes pa la/_/brjod pa la sogs srid ma yin/_/zhes brjod pa yin no/_/brjod pa la sogs pa dag ni yid nyid yin par shes par bya'o/_/gal te brjod du med pa la sogs pa sel bar
[\[9a.5\]]byed pa'i tshig ni ma yin no/_/'on te ci zhe na/_rang gi ngo bo brjod pa lhur byed pa yin no/_/dbang po dang don phrad pa las byung ba'i shes pa gang yin pa de 'di ltar 'gyur ba yin gyi gzhan du ni ma yin no zhes bya ba yin no zhe na/_ma yin te/_zhen pa'i bdag nyid ces bya ba bstan par bya ba ma yin par
[\[9a.6\]]'gyur ro/_/dbang po dang don phrad pa las byung ba nyid zhen pa'i bdag nyid ni ma yin te/_rjes su dpag pa yang zhen pa'i bdag nyid yin pa'i phyir ro/_/de'i phyir zhen pa'i bdag nyid gang yin pa de ni mngon sum yin gyi gzhan ni ma yin no zhes sel bar byed pa nyid du 'thad do/_/ci ste cung zad sel
[\[9a.7\]]bar byed pa yin la cung zad ni ngo bo brjod pa yin no/_/des na dbang po dang don phrad pa las byung ba dang zhen pa'i bdag nyid gang yin pa de ni ma 'khrul pa dang /_brjod pa med par 'gyur ba yin no zhes bya'o zhe na/_de ni mi rigs te 'khrul pa med pa nyid ni brjod par rigs te/_de ltar na tshad ma nyid yin
[\[9b\]]
[\[9b.1\]]no/_/brjod du med pa'i yul can gyis ci bya/_de ltar tshad mar 'gyur ba ni ma yin te gzhan du yang tshad ma ma yin pa'i phyir ro/_/des na 'di ni gyi na'o/_/rang gi ngo bo brjod na yang ha cang thal bar 'gyur te/_bdag la sogs pa dang phrad pa yang brjod par thal ba'i phyir ro/_/ci ste mngon sum
[\[9b.2\]]nyid la thun mong ma yin pa gang yin pa de nyid brjod pa yin gyi bdag la sogs pa thun mong ni ma yin no zhe na/_de lta bu ni 'o na sel bar byed pa'i khyad par yin gyi rang gi ngo bo brjod pa lhur byed pa ni ma yin no/_/'dis ni yod pa dang phrad pa la sogs pa yang gsal ba yin no/_/'di ltar 'di
[\[9b.3\]]mtshan nyid yin par 'gyur ram/_rnam pa gzhan du bsgrub pa'i phyir rang gi ngo bo brjod pa yin/_de la gal te yod pa dang phrad pa na zhes bya ba mtshan nyid yin na ni yod pa'i don can mngon sum yin pa 'am/_dbang po las skyes pa gnod pa med pa mngon sum yin no zhes de skad brjod par bya
[\[9b.4\]]ba yin no/_/ci ste chos la rgyu mtshan ma yin par bstan pa'i phyir rang gi ngo bo rjes su brjod pa yin no zhe na/_de lta na yang dbang po las skyes pa zhes bya ba de tsam zhig brjod par bya'o/_/don med par gzhan gyis brjod pa ci bya/_gzhan yang rjes su brjod pa tsam ni mi 'thad do/_/'di ltar/_rig byed
[\[9b.5\]]smra ba'i dpyod pa las/_/phyi rol don ni bsgrub pa la/_/'bad bya des na mtshan nyid kyis/_/gzhan rnams sel bar 'gyur ba yin/_/sangs rgyas la sogs pa dag ni rang gi gzhung gi rjes su 'brangs nas mngon sum gyi mtshan nyid du 'dod do/_/des na de rnam par bcad pa'i phyir nges par mtshan nyid
[\[9b.6\]]gzhan du brjod par bya'o/_/bde bar gshegs pa rnams kyi mtshan nyid ni rnam par shes par smra ba dang /_stong pa nyid smra ba dang rjes su mthun pa yin pa'i phyir gdon mi za bar de gsal ba'i phyir mtshan nyid gzhan nyid byed na mdzes so/_/rdeg 'chos pas ni rnga mo 'dzin par nus pa ma yin no/_/mtshan
[\[9b.7\]]nyid byas na skyon ci yod/_/tshad mas ma grub ste/_'di ltar/_de la nges pa'i mtshan nyid ni/_/tshad mas grub pa brjod pa yin/_/'dir ni phan tshun rgyu yin phyir/_/gcig kyang rab tu 'grub mi 'gyur/_/phan tshun brten pa'i phyir gcig kyang mi 'grub pas na mtshan nyid byed pa ni ma yin no zhe na/_gal te
[\[10a\]]
[\[10a.1\]]de lta na ni tshad mas rab tu ma grub pa rjes su brjod par yang mi rigs so/_/'jig rten gyi grags pas grub po zhe na/_gal te de lta na ni chos kyang 'jig rten gyi grags pa nyid du 'gyur ba'i phyir dpyod par mi bya'o/_/chos 'khrul pa mthong ba'i phyir don dam par mi 'grub
[\[10a.2\]]pa nyid do zhe na/_gal te de lta na/_dpyod pa 'dis kyang chos 'khrul pa/_/dbyig pa yis ni zlog gam ci/_/gzhan du de srid dus su lugs/_/gzhan la mis yang med par 'gyur/_/de'i phyir rjes su brjod pa yang tshad mas grub pa nyid bya ba yin la de bzhin du mtshan nyid kyang kha na ma tho ba
[\[10a.3\]]med pa yin no/_/bde bar gshegs pas kyang mtshan nyid byed pa ni ma yin te/_rab tu grags pa'i don rjes su brjod pa'i phyir ro/_/ci ltar chos la rgyu mtshan ma yin pa nyid bstan pa'i phyir/_rjes su brjod pa de bzhin du rgyu mtshan nyid du bstan pa'i phyir yin pas gnyi gar yang mtshungs so/_/
[\[10a.4\]]'di yang ci lta ba de ltar sngar bstan zin to/_/des na don gyis shes pa ni mngon sum mo zhes bya ba 'di ni mtshan nyid kho na'o/_/gnyug ma'i don med pa'i phyir de las zhes bya ba 'di ni don gang zhig mngon sum gyis mthong ba de nyid las zhes rtogs so/_/des na zla ba gnyis la sogs pa'i shes
[\[10a.5\]]pa yang spangs pa yin no/_/de ni de nyid las byung ba ma yin te 'on kyang gzhan las yin no/_/'o na ci ltar slob dpon gyis/_/gang zhig de snang de las min/_/lnga po bsags la dmigs pa yin/_/mig la sogs pa'i shes pa rdul phra rab dag las skye ba na de'i rnam pa can ma yin no/_/rgyu
[\[10a.6\]]yin pa'i phyir gzhan gyi rnam pa can gyi rnam par shes pa'i yang dmigs pa nyid yin na ni mig la sogs pa'i rdul phra rab kyang dmigs par thal bar 'gyur te/_de lta bu 'am gzhan du gyur pa de dag kyang zla ba gnyis dang sngon po la sogs par snang ba'i shes pa'i rgyu yin pa'i phyir ro zhes bshad ce
[\[10a.7\]]na/_'di ni don dam pa'i dbang du mdzad nas gsungs pa yin no/_/rtsod pa'i sgrub pa'i tshig ni 'jig rten gyi grags pa yin no/_/'jig rten na rdul phra rab la sogs pa mi rtog ste/_'jig rten na rab tu grags pa'i mngon sum ni 'di tsam zhig yin la rnam par dpyad na ni mi 'thad do/_/don de
[\[10b\]]
[\[10b.1\]]las zhes ma grub dang /_/ma nges nyid du gsal ba yin/_/rdul phran dag la 'dod na 'di/_/ma nges pa ni nyid du 'gyur/_/rdul phra rab nyid skyed par byed pa yin pas de dag dmigs pa nyid yin na ni mig la sogs pas ma nges so/_/ci ste de las zhes bya ba snang ba la brjod na de'i tshe ma grub
[\[10b.2\]]po/_/dus mtshungs pa de ni skyed par byed pa ma yin pa'i phyir ro/_/zla ba gnyis la sogs pas ma nges pa yang yin no/_/ci ste dus mtshungs kyang skyed par byed pa yin na/_de yang mi rigs te tshogs pa ni dngos po ma yin pa'i phyir ro/_/'khrul pa'i shes pas ma nges pa yang yin no/_/ci ste
[\[10b.3\]]sngar yod pa skyed par byed pa yin na de yang ma grub po/_/shes pa las sngar dngos po ni/_/shes pa de yis 'dzin ma yin/_/gzhan gyis 'dzin na de la yang /_/brgal zhing rtag pa 'di nyid do/_/rjes su dpag pas shes na ni/_/de yang mngon sum ma yin te/_/phan tshun rgyur ni gyur pa na/_/dang
[\[10b.4\]]por 'byung bar gyur pa gang /_/mngon sum dang ni rjes dpag dag_/gar yang dus mtshungs yod ma yin/_/de yi phyir na don dam du/_/mtshan nyid 'di ni ma grub po/_/'jig rten gyi grags pa la ltos na ni 'gal ba med do/_/rna ba la sogs pa'i 'jug pa mngon sum mo zhes gang brjod pa de
[\[10b.5\]]yang mi 'thad de/_rna ba la sogs 'jug pa ni/_/'khrul pa la yang yod min nam/_/rna ba la sogs 'jug pa ni/_/shes pa med par mtshon pa min/_/'jug par 'dod pa'i mngon sum la sogs pa'i tshad ma tshol ba yin na/_rna ba la sogs pa'i 'jug pa ma shes pa ci ltar mtshan nyid yin/_ma
[\[10b.6\]]rtogs pa de ji ltar 'di 'jug par byed pa yin/_ci ste mngon sum nyid kyis rna ba la sogs pa 'jug pa rtogs na 'o na ni de mngon sum de'i mtshan nyid brjod par bya ste/_des na mngon sum ni mngon sum du byed pa yin la/_de yang rang nyid rtogs pa yin no zhes bya ba nyid lan yin no/_/de lta yin dang mngon
[\[10b.7\]]du byed pa de nyid ma 'khrul pa'i mtshan nyid yin no/_/'khrul pa'i shes pa la yang rna ba la sogs pa'i 'jug pa yod pas ci ltar mtshan nyid du 'gyur/_'on te don la 'jug pa yin pa'i phyir skyon med na/_don la 'jug pa ni don la mngon sum du phyogs pa yin la de 'khrul pa la yod pa nyid do/_/
[\[11a\]]
[\[11a.1\]]ci ste de ni ngo bo rig pa nyid yin na de lta na ni 'o na rang gi ngo bo rig pa zhes de nyid mtshan nyid yin no/_/de yang rtogs pa med pa zhes bya ba'i ming gzhan dang ldan pa mngon du byed pa kho na yin no/_/de'i phyir gzhan ni mtshan nyid ma yin pa nyid do/_/yang tshad ma 'di'i 'bras bu gang
[\[11a.2\]]yin zhe na/_gzhal bya rtogs pa ste/_gzhal bya rtogs pa ni tshad ma la rag las so zhes bshad pa yin no/_/de ni shes pa nyid ma yin nam/_de yang 'bras bu yin pa'i phyir tshad ma gang yin zhe na/_kha cig na re dbang po dang don phrad pa dang /_lta ba dang khyad par gyi shes pa yin no zhe'o/_/de ni mi 'thad
[\[11a.3\]]de/_gang las 'gyur ba de nyid rtogs pa'i sgrub byed du rigs so/_/re zhig shes pa skye ba ni dbang po nyid las yin par mthong ba ma yin nam/_des na rtogs pa'i sgrub byed kyang de nyid yin te/_gzhan brtags pas ci zhig bya/_mthong ba spangs nas gzhan du ni/_/rtog pa rigs par mi ldan te/_/
[\[11a.4\]]de ltar min na gzhal bya la/_/thug med bzlog pa med par 'gyur/_/de ni med de bya ba sgrub par byed/_/ces te/_las kun gyi ni sgrub byed dag_/thams cad ma yin gang las 'bras/_/gang yin de ni de sgrub byed/_/gal te gcig la nus pa mthong /_/zhes te gcig po de gzhan dag tu yang sgrub par
[\[11a.5\]]byed par rtog na gang 'ga' zhig gi sgrub par byed pa blangs pas 'dod pa thams cad sgrub pa'i phyir 'gro ba thams cad tshegs chung ngus bde bar gnas par 'gyur ro/_/de ltar yang ma yin te de'i phyir bya ba gang gang las 'grub par mthong ba de nyid de la sgrub par byed pa yin gyi gzhan ni ma yin no/_/_
[\[11a.6\]]de la nyams myong tsam du ni/_/'dra ba'i bdag can shes pa ni/_/gang gis las ni so so la/_/rnam 'byed de bdag 'gyur ba yin/_/grangs can pa'i nyams su myong ba ni sngon po dang ser po la sogs pa thams cad la yod pa tsam du mtshungs te/_des na rnam par gzhag par 'dod pa'i don bzhin du thams
[\[11a.7\]]cad rnam par 'jog pa 'am/_ma yin na ni rnam par ma bzhag pa bzhin du rnam par bzhag par 'os pa yang mi 'gyur te de la khyad par med pa'i phyir ro/_/'di ltar/_ci ltar de ni rtogs byed dngos/_/de ltar de ni rtogs byed min/_/gang tshe rtogs byed de 'dod tshe/_/rtogs byed min par cis mi 'dod/_/
[\[11b\]]
[\[11b.1\]]byed pa med pa'i gnas skabs las khyad par can bdag gir byed na 'di la byed do zhes rtogs par 'gyur ro/_/gal te khyod kyis ma rtogs su chug mod de ltar yang ci 'dir rang gi ngo bo las nyams par 'gyur ram/_gal te de'i bdag nyid du 'gyur ba yin yang mi shes na de'i tshe don de ngas ma shes
[\[11b.2\]]pa kho nar 'gyur te/_des na 'jal byed ma yin no/_/skyes bu'i bdag nyid 'jig rten 'di/_/spyad bya'i dngos po rtogs par byed/_/de yang bdag nyid mi shes pas/_/longs spyod legs par rnam par gnas/_/bde ba dang sngon po la sogs pa'i zhen pa'i rang bzhin gyi blos bdag de ltar rnam par
[\[11b.3\]]'jog go zhe na/_'o na de nyid longs spyod pa po yin pas rigs pa gzhan gyis ci bya/_bde ba la sogs pa zhen pa'i rang bzhin ni bde ba la sogs pa'i rnam pa nyid yin pa'i phyir rnam pa nyid tshad ma yin no/_/blos zhen pa'i don skyes bus sems pa yin no zhe na/_blo de gang yin zhing zhen pa gang yin
[\[11b.4\]]la skyes bu yang gang zhig yod pa brjod par bya'o/_/blo ni byed pa/_zhen pa ni las/_skyes bu ni byed pa po yin no zhe na/_skyes bus don rtogs pa des na zhen pa'i byed pa po yin pa'i phyir blos ci bya/_zhen pa'i sgrub byed ni blo yin la skyes bu ni rtogs pa yin no zhe na/_rtogs pa dang zhen pa la khyad ma mthong
[\[11b.5\]]ngo /_/de'i rnam pa mngon du byed pa yin la zhen pa rtogs pa yang de nyid yin no/_/de'i rnam pa nyid zhen pa yin gyi mngon du byed pa ni ma yin no zhe na/_gal te de rnams blo yin na/_mi ni ci ltar rtogs byed yin/_/de dngos mngon du byed phyir na/_/de ltar don nyid cis ma yin/_/gal te de'i rnam pa can gyi
[\[11b.6\]]blo mngon du byed na don nyid de ltar 'gyur ba'i phyir don gyi rnam pa'i blo ni don med do/_/blos don gyi rnam pa rtogs pa des na yul ring po ma yin par rtogs so zhe na/_bdag khyab pa yin pa'i phyir thams cad yul thag ring po can ma yin pa nyid do/_/yul thag ring po zhes bya bar mi rtogs shing de'i
[\[11b.7\]]rnam pa can gyi blo las ma rtogs pa'i don zhes kyang mi rtogs par 'gyur ro/_/don med na de'i rnam pa can gyi blo ga las she na/_ma yin te don rnams kyi de'i rnam pa nyid ni blo kho na las 'dod pa yin na de ci ltar 'di phyin ci log tu 'gyur/_rang gi bzhin ltar ma 'phos pa ni rtogs par mi nus so zhe na/_
[\[12a\]]
[\[12a.1\]]ma yin te rang gi bzhin ni yul rung ba ma yin pa'i phyir me long la sogs par 'pho bar 'dod kyi/_gzhan ni de lta ma yin no/_/me long yang ma 'phos par ci ltar rtogs/_de yang blo'i me long du 'phos pa'i phyir ro zhe na/_'o na ni blo yang blo'i me long gzhan nam gzhan du 'phos par
[\[12a.2\]]'dod dgos so/_/blo ni rig pa ma yin pa nyid yin no zhe na/_bdag lkog tu gyur cing blo yang lkog tu gyur pa'i phyir 'gro ba ldongs par 'gyur ro/_/bdag lkog tu gyur pa ma yin na des don nyid rig la rag mod 'dir blos ci bya/_byed pa med par ci ltar mthong zhe na/_mig la sogs pa byed pa yin
[\[12a.3\]]no/_/nang gi byed pa dgos so zhe na/_nang gi nang gi byed pa yang dgos pa'i phyir thug pa med do/_/dgos pa med pa ni byed pa yang ma yin no/_/de dag gis skyes bu gsal bar byed do zhe na/_ma yin te byed pa med pa nyid ni mngon par gsal ba las 'dzin par byed pa ma yin no/_/de'i phyir bdag
[\[12a.4\]]ni don gyi rnam pa can du 'gyur ba yin no/_/me long bzhin du der yang rnam pa rnam par 'gyur ba byed pa can ma yin no zhe na/_ma yin te me long la brten nas de'i rnam pa can gyi blo skye ba des na rnam par 'gyur ba yin no/_/de lta ma yin te gal te rnam par ma gyur na 'phos pa'i don ci yin/_me long du ni
[\[12a.5\]]bzhin gyi rnam pa can 'khrul pa'i blo skye la/_'dir yang yul gyi rnam pa'i blo 'khrul pa nyid de/_don dam par yul gyi rab tu dbye ba ni med de 'gro ba ni gtso bo dang skyes bu tsam gyi bdag nyid yin pa'i phyir ro zhe na/_'o na 'gro ba gtso bo'i bdag nyid kyang 'khrul pa nyid du 'gyur ro/_/de bzhin du skyes
[\[12a.6\]]bu'i bdag nyid kyang ngo /_/'di yang phyis rnam pa gzhan du bstan par bya ste/_grangs can gyi 'jug pas ni ma yin no/_/de'i phyir nyams su myong ba 'ba' zhig po 'di gang gis 'di ni sngon po 'di ni ser po zhes bya ba la sogs pa las dang las la rnam par 'byed pa de'i bdag nyid du 'gyur dgos so/_/
[\[12a.7\]]gal te rna ba la sogs pa'i 'jug pa mngon sum gyi tshad ma yin no zhes brjod pa ma yin nam/_de skad ni brjod na rigs pa ni ma yin no/_/'di ltar/_bdag nyid 'gyur min rgyud dag la/_/tha dad yod kyang tha dad kyi/_/las la tha dad med pa 'di/_/tha dad par nges byed ma yin/_/dbang po la
[\[12b\]]
[\[12b.1\]]sogs pa'i tha dad pa ni sngon po la sogs pa'i las thams cad la tha dad pa med pa'i skyes bu 'di tha dad par nges par byed pa ma yin no/_/de ni de'i byed pa po 'am shes par byed pa nyid kyis nges par byed pa yin/_byed pa po nyid kyis nges par byed pa ni mi 'thad de/_de rtag pa'i phyir dang rnam pa
[\[12b.2\]]dang bcas par thal ba'i phyir ro/_/rnam pa med na skyon de nyid du 'gyur te/_rang gi bdag nyid kho na rig par thal ba'i phyir ro/_/'on te shes par byed pa yin pa'i phyir nges par byed pa yin na don ma shes na ci ltar shes par byed pa yin shes par byed pa las shes pa nges la shes pa des na
[\[12b.3\]]shes par byed pa yin pa'i phyir phan tshun rten pa'i skyon du 'gyur ro/_/snang ba bzhin du shes par byed pa yin no zhe na/_ma yin te de shes par bya ba la yang shes par byed pa gzhan dgos pa'i phyir thug pa med do/_/thams cad du snang ba shes par byed pa yang ma yin no/_/snang bas shes par
[\[12b.4\]]byas na yang mig la sogs pas ci bya/_de dag nyid sgra la sogs pa'i snang bar 'gyur ba yin no zhe na/_de lta na yang rang gi ngo bo la rnam par gnas pa'i phyir rang rtogs pa'i rang bzhin 'di ci ltar rig pa po yin zhes bshad par bya'o/_/de phyir 'di bdag tha dad pa/_/gang las 'di 'di rtogs pa
[\[12b.5\]]zhes/_/byed pa yi ni las nges de/_/de yi sgrub byed can du grub/_/rig pa 'di'i rang gi ngo bor gyur pa tha dad pa gang las 'di ni sngon po 'am ser po 'di'i rtogs pa yin no zhe na nges pa'i rtogs pa de ni de'i sgrub par byed pa can du grub bo/_/'di'i nges pa ni de tsam las gyur pa yin pa'i phyir ro/_/de
[\[12b.6\]]skad du yang /_de yod na 'di yod pa'i phyir zhes bshad zin to/_/rig pa 'di'i don dang 'brel pa de yang 'dra ba las gzhan gyis ni ma yin te/_'di ltar/_rnam 'gas shes pa'i rang bzhin ni/_/tha dad par ni byed na yang /_/'di ni don dang 'brel byed pa/_/don gyi rang bzhin min gzhan gyur/_/de
[\[12b.7\]]phyir gzhal bya rtags pa yi/_/sgrub byed gzhal bya'i rang bzhin nyid/_/sgrub par byed pa gzhan yin na/_/de las dang 'brel mi 'grub po/_/de'i rnam pa can gyi rig pa ni 'di ni sngon po 'am ser po yin no zhes don rnam par 'jog par byed do/_/ji ltar shes pa rnam pa dang ldan pa de ltar yang 'og
[\[13a\]]
[\[13a.1\]]nas bstan par bya'o/_/sgrub par byed pa gzhan yin na na rig pa las de dang 'brel par mi 'grub po/_/gal te rnam pa spangs pa yin na ji ltar de'i rig pa zhes nges pa yin/_mngon du byed pa nyid las nges par 'gyur ro zhe na/_mngon du byed pa zhes bya ba 'di ci zhig_/don gyi
[\[13a.2\]]ngo bo'am/_'on te shes pa yin nam/_ci ste gzhan 'ga' zhig yin/_gal te mngon du byed pa yi/_/rang bzhin don la yod 'dod na/_/mngon du byed can shes pa yin/_/de ni ji ltar don cir 'gyur/_/'on te mngon du byed pa yi/_/rang bzhin shes pa nyid yin na/_/don de ji ltar mngon du byas/_/
[\[13a.3\]]gzhan gyi ngo bo gzhan ma yin/_/gzhan la'ang skyon 'dir 'gyur ba ni/_/bzlog tu med pa kho na yin/_/'di ltar/_gal te mngon du byed pa don gyi ngo bo yin na/_sngon po la sogs pa ltar thun mong yin pa'i phyir don de thams cad kyis rig par 'gyur ro/_/mngon du byed pa don yin par 'thad pa yang
[\[13a.4\]]ma yin te/_shes pa'i chos yin pa'i phyir ro/_/'on te shes pa'i chos 'di don gyi yul can yin pa des na don rig par brjod do zhe na/_don gyi yul can zhes bya ba yul gyi don gyi yin/_don myong ba'i rang bzhin yin pa'i phyir ro zhe na/_don myong ba zhes bya ba ci zhig_/shes pa'i don gyi rang bzhin
[\[13a.5\]]yin pa'i phyir ro zhe na/_de nyid rig pa'i don gyi rnam pa nyid yin no/_/'on te don las skyes pa'i phyir don myong ba yin no zhe na/_de lta yin na mig las kyang skyes pa'i phyir mig myong ngo zhes bya bar 'gyur ro/_/don mthong gi mig ni ma yin no zhe na/_don mthong ba zhes bya ba'i don ci/_don mthong zhing
[\[13a.6\]]bltas pa des na mthong ngo zhes brjod do/_/ci mthong zhe na/_rang gi ngo bos so/_/'o na ni ji ltar rang gi ngo bo myong ba'i rang bzhin gyis mthong ba de bzhin du don don gyi rang bzhin gyis mthong ba'i phyir/_don gyi rang bzhin ni don gyi sgrub byed yin la myong ba'i rang bzhin ni myong ba'i sgrub byed yin pas
[\[13a.7\]]de'i rnam pa nyid thams cad kyi sgrub byed yin par 'gyur ro/_/gzhan ni shes pa'i rang gi ngo bo tha dad par byed pa yin yang don dang 'brel par byed pa ma yin no/_/de yang de yi bdag nyid yin/_/des na 'bras bu don gzhan min/_/'bras bu don gzhan yin par smra ba rnams la thams cad 'thad
[\[13b\]]
[\[13b.1\]]par dka' ba'i phyir/_shes pa'i bdag nyid du gyur pa'i don gyi rnam pa nyid tshad ma yin zhing /_de'i bdag nyid du gyur pa'i rig pa ni tshad ma'i 'bras bu yin no/_/don gyi rnam pa nyams su myong ba ma rtogs par ni don rtogs pa yod pa ma yin no/_/bde ba la sogs pa'i rnam pa ni don rig
[\[13b.2\]]pa ma yin te/_de'i khyad par las don khyad par du nyams su myong bar thal ba'i phyir ro/_/don bde ba'i rgyur nyams su myong ngo zhe na/_gal te don gyi rnam pa med na bde ba nyid 'ba' zhig myong bar 'gyur ro/_/don la myong ngo zhe na/_sngon po la ser por ci'i phyir ma myang /_phan tshun mi mthun
[\[13b.3\]]pa'i phyir ro zhes bya ba yang bde ba dang sngon po dag la yang mtshungs pas rang gi phyogs nyams pa yin no/_/btags zin pas btags pas chog go/_/de ni de'i rang gi ngo bo nyid yin gyi rig pa'i bya ba ni med do zhe na/_'di ltar brjod pa/_de yi bdag nyid 'dzin pa de/_/don rtogs pa yi
[\[13b.4\]]bdag nyid kyi/_/byed pas rang gi las la ni/_/byed dang bcas pa lta bur snang /_/bdag nyid byed po min na yang /_/de yi dbang gis der gzhag phyir/_/don dam par ni gang la yang gang gi byed pa med do/_/don rnams kyi rang gi ngo bo nyid de lta de ltar gyur pa dag la/_de kho na ma yin pa
[\[13b.5\]]dag gis sgro btags pas byed par brjod kyi don dam par ni ma yin no/_/skyes bu'i rang gi don ni shes pa yin te/_bde ba'i shes pa bzhin no/_/dper na bde ba'i shes pa skyes pa ni rang gi don can yin gyi/_bde ba'i shes pas cung zad byas pa ni med pa de bzhin du gzugs la sogs
[\[13b.6\]]pa'i shes pa yang rang gi ngo bo nyid rang gi don yin gyi des shes par byed pa ni ma yin no/_/de don las skyes pa'i phyir na de tsam gyi tha snyad rdzogs pas don la byed pas ci zhig bya/_'o na don rig pa 'bras bur mi 'gyur ro zhe na/_'bras bu don gyi rnam par rig pa yang don rig pa yin pa'i phyir 'gal ba
[\[13b.7\]]ci yod/_'o na ci ltar don rig go des tha dad pa'i tha snyad du 'gyur zhe na/_don gyi rnam pa 'dzin pa de nyid la rig par byed pa zhes tha snyad 'dogs so/_/'di ltar gang gi tshe mig gi rnam par shes pa ser po spangs nas sngon po la sogs pa la 'jug pa de'i tshe 'dor ba dang len pa'i mtshan nyid kyis byed pa dang
[\[14a\]]
[\[14a.1\]]ldan pa lta bur mngon pa dang /_gang gi tshe sngon po myong ba ni sngon po'i rang bzhin nyid yin na/_gzhan gyi ngo bo gzhan ma yin pa'i phyir ser po la mi 'pho ba des na/_de tha dad pa dang /_byed pa dang bcas par rig pas rnam par gzhag pa yin zhing de yang don gyis rtogs pa nyid yin
[\[14a.2\]]la/_don dam par ni de dang de ma yin pa'i rnam pa can gyi shes pa gzhan dang gzhan nyid de/_de la tha dad pa dang byed pa dag yod pa ma yin no/_/tha dad byed pa'i rtog pa ni/_/rjes 'gro ldog pa dag las de/_/thogs med bag chags dang 'brel las/_/mngon sum sngon 'gro can ma yin/_/
[\[14a.3\]]rigs mthun snga ma'i rnam par shes/_/nyams myong gis bskyed bag chags ni/_/ldog par rnam rtog sa bon te/_/long ba brgyud pa kho nar zad/_/bar skabs kyi tshigs su bcad pa dag go/_/gal te de'i rnam pa can gyi shes pa des bskyed na don de nyid de la byed par 'gyur gyi don la ni shes
[\[14a.4\]]pas ma yin na/_de ji ltar shes pas don 'dzin zhes bya bar nges she na/_'di la lan ni/_dper na 'bras bu rgyu rnams kyi/_/bdag nyid 'dra bar 'byung ba'i phyir/_/bya ba ldan nyid ma yin yang /_/'jig rten rgyu gzugs 'dzin zhes brjod/_/dper na pha dang 'dra ba'i bu/_/skyes pa 'dzin pa'i
[\[14a.5\]]byed pa dang ldan pa ma yin yang 'jig rten na pha'i gzugs 'dzin to zhes brjod pa de bzhin du shes pa la yang tha snyad byed pa'i phyir 'gal ba ci yod/_de la ni de'i rnam pa mthong na de ltar ji ltar zhe na/_'di la yang mya ngan la sogs par mthong ba nyid do/_/de'i rnam pa de ni de'i rnam pa can gyi
[\[14a.6\]]shes pa nyid las yin gyi/_don las ni ma yin no zhes mi brtsad do/_/re zhig de'i rnam pa nyid las de'i rnam pa yin par ni dmigs pa yin no/_/gal te mthong ba la rgyu bag chags kyi nus pa yod na ni nyams su myong ba las de'i rnam pa nyid yin no/_/'on te sngon ma mthong ma thos pa la 'jug
[\[14a.7\]]na ni/_de'i tshe bag chags kyi nus pa med pa'i phyir/_rgyu gzhan las yin pa'i phyir/_de'i rgyu phyi rol gyi don yin no/_/'di ltar/_bag chags las byung gang yin pa/_/de ni gcig nyid la yod yin/_/don ni gnas par 'gyur na 'dir/_/thams cad thun mong bar skye 'gyur/_/de'i phyir don gyi
[\[14b\]]
[\[14b.1\]]rnam pa nyid sgrub par byed pa yin no/_/de'i phyir mthong dang dbang 'brel dang /_/khyad par gyi ni blo de dag_/bya ba la ni chod pa'i phyir/_/tshad ma nyid du mi 'dod do/_/kha cig na re lta ba'i shes pa tshad ma yin la/_de las gzhan rig la sogs pa'i khyad par can gyi dngos por nges pa'i bdag
[\[14b.2\]]nyid can ni 'bras bu yin no/_/de las kyang 'jug pa/_de las thob pa/_de las ni bde ba ste/_snga ma snga ma ni tshad ma yin la/_phyi ma phyi ma ni 'bras bu yin no zhes bya ba ni rim pa yin no zhes zer ro/_/don so sor nges par rnam par gzhag pa ni rnam pa'i stobs nyid kyis yin gyi gzhan las ni
[\[14b.3\]]ma yin no/_/gal te lta ba'i rnam par shes pa so sor nges pa'i rnam pa la mi brten na ci ltar 'di 'di'i lta ba yin zhes bya bar 'gyur/_de bzhin du nges pa la sogs pa'i shes pa gzhan yang 'di lta bu kho nar de nyid kyi tha snyad thob pa yin no/_/rgyu snga ma snga ma ni phyi ma phyi ma nyid las rgyur 'gyur
[\[14b.4\]]gyi/_so sor nges pa'i don rnam par 'jog pa ni ma yin no/_/de la ni de'i rnam pa nyid sgrub byed yin no/_/'di ltar/_bya ba la ni byed pa rnams/_/thams cad nye bar sbyor na yang /_/tha ma'i tha dad byed gang de/_/de yi sgrub byed dam par 'dod/_/rgyu thams cad bya ba la nye bar sbyor yang de ji ltar
[\[14b.5\]]khyad par du 'phags/_bya ba sgrub par byed pa tsam ni ma yin te/_de yod kyang gang zhig bya ba la mchod pa med pa de nyid sgrub par byed pa dam pa yin no/_/'di ltar dbang po la sogs pa dag yod kyang /_yul thag ring ba la sogs pas gal te so sor nges pa'i rnam pa ma thob na/_de'i tshe de'i
[\[14b.6\]]rnam pa can gyi don yongs su gcod pa rnam par mi gnas so/_/de dang bar ma chod par gyur pa de bya ba yin pa'i phyir de nyid sgrub par byed pa yin no/_/yul thag ring ba ma yin pa nyid sgrub par byed pa yin no zhe na/_ma yin te/_yul thag ring ba ma yin yang dbang po nyams na nges pa rnam par
[\[14b.7\]]gnas pa med pa'i phyir ro/_/'o na ma nyams pa sgrub byed yin no zhe na/_de yang ma yin te/_'di ltar/_dbang po nyams pa med pa ni/_/myong ba'i de yi rnam pa yi/_/khyad par las ni yul yin no/_/de phyir de ni chod pa yin/_/rnam pa de nyid chod par 'gyur ba ma yin nam/_rnam pa des nges par
[\[15a\]]
[\[15a.1\]]byas pa'i dbang po ma nyams pa ni don so sor nges par rnam par gnas pa'i rgyu yin no zhe na/_de ni legs pa ma yin te/_'di ltar/_gal te rnam par nges pa ni/_/grub na de yis don gnas te/_/grub la rgyu min gzhan pa dag_/ci zhig rgyas par byed pa yin/_/
[\[15a.2\]]rnam par nges pa ma grub par ni dbang po ma nyams pa sgrub par byed pa ma yin no/_/gal te de grub na de nyid kyis don rnam par gnas pa'i phyir dbang po ma nyams pa don med do/_/don grub pa las ni 'gal yang sgrub par byed pa ma yin te/_grub zin pa la sgrub par byed pa mi srid pa'i phyir ro/_/
[\[15a.3\]]des na grub pa nye bar 'jog par byed pa gang la ltos par bya ba yin/_de'i rnam pa yang des rnam par gnas pa na nges par byed pa gzhan la ltos par bya ba yin no zhe na/_ma yin te mngon sum gyi tshad ma'i skabs yin pa'i phyir ro/_/goms pa yod na ni mngon sum tshad ma yin te/_nges pa med
[\[15a.4\]]kyang de'i tshe de'i rnam pa tsam las 'jug pa yin no/_/gang gi tshe nges pa la ltos pa de'i tshe ni rjes su dpag pa'i tshad ma yin no/_/de yang rnam pa tsam kho na las 'jug pa'i phyir gzhan la mi ltos so/_/de'i phyir rnam pa las gzhan ni byed pa ma yin no/_/de bzhin du thun mong yin pa'i phyir
[\[15a.5\]]te/_kun gyi mtshungs rgyu yin pa'i phyir/_/'di 'dra dbang po la yod min/_/de tha dad kyang tha dad med/_/'di yi 'di zhes de gang las/_/dbang po'i tha dad par byed pa ma yin te/_thun mong du sngon po dang ser po la sogs pa'i yul thams cad la rgyu yin pa'i phyir ro/_/gal te sngon po dang ser
[\[15a.6\]]po dang /_de gnyi ga ma yin pa'i yul la dbang po gzhan dang gzhan 'byung ba ma yin nam de la mngon par phyogs pa ni der gzhan nyid yin te/_des na chos tha dad pas dbang po tha dad do/_/de'i phyir de tha dad pa nyid las tha dad par rtogs pa yin pa'i phyir/_de ji ltar na/_kun gyi mtshungs rgyu yin phyir
[\[15a.7\]]ro/_/zhes brjod ce na/_de ni ma yin te/_mngon du phyogs pa'i khyad par ni rnam pa tha dad pa med par rtogs par mi nus pa'i phyir ro/_/des na de tha dad pa yin yang rnam pa dang bral ba 'di'i sngon po dang ser po la sogs pa'i yul la phyogs zhes bya ba ga las yin/_sngon po la sogs pa khyad par ma
[\[15b\]]
[\[15b.1\]]rtogs par ni mngon du phyogs pa'i khyad par mi rtogs so/_/gal te de yod na de ni mngon du phyogs pa brjod pas ci bya/_yang na de thams cad kyang tha dad pa med ces bya ba ni sngon po dang ser po la sogs pa rig pa tha dad kyang /_tha dad pa med pa'i dbang po la/_'di'i byed pa ni 'di yin no zhes
[\[15b.2\]]bya ba ga las yin/_mngon du phyogs pa'i khyad par las khyad par yod do zhe na ma yin te/_mngon du phyogs pa ni rnam pa'i khyad par med pa ni khyad par du rtogs par mi nus pa'i phyir ro zhes brjod zin to/_/des na rnam pa'i khyad par nyid don du gnyer bar bya'o/_/de yod do zhe na gzhan gyis ci
[\[15b.3\]]bya/_gal te don gyi rnam pa ni don nyid yin gyi shes pa ni ma yin te/_de ni don nyid du rtogs pa'i phyir ro/_/rnam pa de ni kha dog dang dbyibs kyi bdag nyid bems po'i ngo bo nyid du rtogs pa yin la/_shes pa ni de las bzlog pa rtogs pa'i rang bzhin du rtogs so zhe na/_ma yin te/_rnam pa ma
[\[15b.4\]]rtogs par rtogs pa'i ngo bo nyid rtogs par mi nus pa'i phyir ro/_/sngon po la sogs pa dang /_bde ba la sogs pa ma rtogs par shes pa'i rnam pa gzhan mtshon pa med pa'i phyir ro/_/'o na ni shes pa lkog tu gyur ba yin pa'am/_yang na med pa nyid du 'gyur ro zhe na/_de ni mi bzang ste/_'di ltar/_
[\[15b.5\]]gal te shes de lkog gyur na/_/shes pa zhes bya de gang las/_/lkog tu gyur pa de yi ni/_/rang bzhin su yis shes par nus/_/gang las don ni lkog gyur min/_/de ma shes par 'dod ce na/_/don ni lkog tu ma gyur nyid/_/shes yin 'dir ni gzhan ci dgos/_/don gnas na ni 'di yod
[\[15b.6\]]cing /_/mi gnas na ni med pa nyid/_/des na don yod ces bya ba/_/'di ni 'bad pa med par 'grub/_/'dis ni med pa yang spangs pa yin no/_/nyams su myong ba'i dus na lkog tu gyur pa las tha dad par sngon po la sogs pa myong ba med do/_/des na de ni sngon po la sogs pa'i rnam pa yin
[\[15b.7\]]no/_/de'i khyad par gyi rang bzhin du gyur pa'i sngon po ni gzhan nyid de/_me long gi bzhin gyi gzugs brnyan las bzhin nyid bzhin no/_/de'i phyir de ni rnam pa nyid yin gyi/_don rang nyid ni ma yin no/_/gal te me long gi gzugs brnyan dang /_gzugs gnyis ka yang rtogs pa ma yin nam/_
[\[16a\]]
[\[16a.1\]]'dir ni rnam pa las ma gtogs pa'i don rtogs pa med do zhe na/_'di ni 'og nas bstan par bya'o/_/'di ni re zhig gzhag go/_/rang nyid gsal ba bems po'i rang bzhin du bsgrub par yang ci ltar nus/_gal te gang las 'di 'gyur ba/_/don lkog tu ma
[\[16a.2\]]gyur pa las gzhan 'ga' zhig yod do zhes bsgrub pa de'i tshe bag chags yin par 'gyur ro/_/rnam par shes pa'i don gyi rnam pa 'di bag chags kyi stobs las byung ba yin gyi/_don ni bag chags kyi stobs las byung ba ma yin te/_de med par thal ba'i phyir ro/_/bag chags kyi
[\[16a.3\]]stobs las byung ba ni don gyis stong par 'gyur te/_rmi lam gyi rnam pa bzhin no zhe na/_gang gis sad tshe mthong ba yi/_/rnam pa don stong mi 'gyur ba/_/bag chags kyi ni khyad par dag_/'ga' zhig de la yod pa yin/_/re zhig rmi lam la sogs par bag chags rnam pa'i skyed
[\[16a.4\]]par byed pa nyid du ni dmigs pa yin no/_/des na sad pa na dmigs pa'i yul 'di yang de nyid las yin par rtogs te/_de'i rigs can yin pa'i phyin ro/_/rnam pa de nyid de yin par ma grub ste/_de ni don nyid do zhes rtogs pa'i phyir ro zhe na ma yin te/_'khrul pa'i phyir rmi lam
[\[16a.5\]]gyi shes pa'i rnam pa yang don yin no zhes rtogs pa nyid do/_/brtags na gzhan du rtogs pa'i phyir ro zhe na/_'dir yang brtags pa/_bya rog gis zos pa ni ma yin te/_bag chags kyi khyad par yang las sad pa'i gnas skabs kyi rnam pa nyid don dang ldan pa yin no zhes bya ba
[\[16a.6\]]brtags pa ni mchog go/_/rmi lam la sogs pa'i shes pa yang rnam pa dang bcas pa ma yin te/_de la yang don yod pa'i phyir zhe na/_'di ni 'og nas bstan par bya'o/_/'on te don gyi rnam pa ni lkog tu gyur pa'i ma yin te/_sngon po la sogs pa don gyi rnam pa ni don nyid yin no/_/de ni
[\[16a.7\]]dngos po nye bas de ltar mngon pa yin te/_me long la gzugs brnyan bzhin no/_/me long la rnam pa med pa yin yang bzhin nye bas rnam pa dang bcas par mtshon pa yin no/_/yang na sgron ma la sogs pa'i mthu las yin no/_/sgron ma'i 'od ni rnam pa med pa'i bum pa la sogs pa khyab
[\[16b\]]
[\[16b.1\]]pas bum pa la sogs pa'i rnam par mngon pa yin no zhe na/_de ni mi bzang ste/_bzhin la sogs pa med par yang /_/me long la sogs mthong ba yin/_/rnam pa las ni tha dad du/_/lkog tu ma gyur mthong ba med/_/lkog tu ma gyur pa nyid ni thams cad kyi tshe sngon po'i rnam pa'i
[\[16b.2\]]bdag nyid du gyur par rtogs kyi gzhan du ni ma yin no/_/des na don nye bar ci zhig bya/_'di ltar snang ngo /_/'di lta bur gyur pa zhig gi zhes bya ba 'di la tshad ma ci yod/_khyed la yang tshad ma ci yod ce na/_tha mi dad par dmigs pa nyid do/_/de ni 'khrul pa nyid do zhe na ma yin te/_gnod
[\[16b.3\]]par byed pa med pa'i phyir ro/_/don 'thob pa'i phyir ro zhe na/_ma yin te/_thob pa ni de'i rnam pa'i mtshan nyid yin pa'i phyir ro/_/de'i rnam pa las ma gtogs pa'i thob pa ni med do zhes bstan par bya'o/_/gal te de de lta bur gyur pa'i rnam par ma gyur na/_don so sor nges pa'i rnam par
[\[16b.4\]]gzhag pa 'ga' yang med par 'gyur ro/_/'dis ni lhag ma bshad pa yin/_/de dngos med na khyad par gyi/_/blo yang tha dad med 'gyur te/_/blo gzhan dag kyang de bzhin no/_/lhag ma ni lta ba dang /_don dang phrad pa la sogs pa'o/_/de na dang phrad pa yang rnam pa las 'das te shes pa ni
[\[16b.5\]]med do/_/des na de dag kyang bya ba la sgrub par byed pa dam pa ma yin te/_chod pa'i phyir ro/_/khyad par gyi blo yang de'i rnam pa med na khyad par gyi blo nyid du mi 'grub po/_/khyad par can gyi blo la sogs pa yang de bzhin te/_des na de dag kyang byed pa nyid ma yin no/_/gal te re zhig khyad par
[\[16b.6\]]gyi blo dus sngar yin na/_/'di ni khyad par yin no zhes ji ltar shes par bya/_khyad par can la brten pa med par ni/_khyad par zhes bya bar 'gyur ba ma yin la/_de'i rang bzhin la brten par 'dzin pa med par khyad par nyid du 'dzin pa yang ma yin no/_/de'i rnam pa 'dzin pa khyad par
[\[16b.7\]]can yang bzung ba'i phyir ji ltar khyad par can gyi blo de las gzhan du gyur pa bsgrub bya yin par 'gyur/_de nyid kyi tshe na bzung ba ni/_de 'dzin par byed pa'i blos bskyed pa'i 'dzin par byed pa'i bzung ba ma yin no/_/de'i dus su yang khyad par snang ngo zhe na/_sngar de 'dzin pa don med do/_/sngar yang
[\[17a\]]
[\[17a.1\]]khyad par can snang ngo /_/zhes pa ni mi 'thad do/_/sgrub par byed pa nyid med par thal ba'i phyir ro/_/gzhan yang khyad par gyi blo ni khyad par la yin la/_khyad par can la ni de'i blo yin pa'i phyir bya ba dang sgrub par byed pa dag yul tha dad par 'gyur ro/_/gyur mod ci skyon zhe
[\[17a.2\]]na/_bya ba dang ni sgrub byed gnyis/_/yul tha dad pa'ang mi 'dod do/_/don gcig yin na gnyis don med/_/rim bzhin 'byung ba'ang med par 'gyur/_/pa la sha la sta re la sogs pa'i byed pa zhugs na n+ya gro d+ha chad pa sgrub pa ni ma yin no/_/don gcig yin na ni snga ma bzhin du thal lo/_/
[\[17a.3\]]gnyis don med pa dang /_don de'i rgyu can gyi blo thams cad rim gyis 'byung ba 'gal bar yang 'gyur te/_gcig la rim pa mi rung ba'i phyir ro/_/bzlas pa'i bye brag gis rim par 'gyur ro zhe na ma yin te/_bzlas pa'i bye brag ni mngon sum gyis rtogs par mi nus pa'i phyir ro/_/gal te
[\[17a.4\]]shes pa de nyid bskyar ba yin no zhes rtogs pa de ltar na bzlas par yid ches par 'gyur ro/_/rim gyis byung yang tha mi dad pa'i rang bzhin 'dzin pa'i blo dag phan tshun bya ba dang sgrub par byed pa ma yin no/_/snga mas phyi ma bskyed pa'i bya ba nyid byed kyi rtogs pa ni ma yin te/_snga ma dang khyad
[\[17a.5\]]par med pa'i phyir ro/_/bskyed pa'i bya ba yang de'i rang bzhin las gzhan ma yin no zhes gzhan du bstan zin to/_/blo ni cig car 'byung 'gyur na/_/bsgrub bya sgrub byed med par 'gyur/_/de rnams gzhag la brten nas ni/_/cha dag bsgrub bya sgrub byed gzhag_/ces bya ba ni bar skabs kyi
[\[17a.6\]]tshigs su bcad pa'o/_/phrad pa yang tshad ma ma yin te/_'di ltar/_bdag nyid kun gyis 'brel na yang /_/chos 'ga' zhig gis rtogs 'gyur ba'i/_/nges pa de ni mi 'gyur te/_/'brel pa bye brag med phyir ro/_/gal te dbang po dang don phrad pa tshad ma yin la/_de'i 'bras bu don rtogs pa
[\[17a.7\]]yin na/_phrad pa de ni sbyor ba dang /_'byor pa'i 'du ba dang 'byor pa'i 'dus pa'i 'du ba dang /_'du ba dang 'dus pa'i 'du ba dang /_'byor pa dang khyad par gyi khyad par can gyi dngos po'o/_/dbang po bum pa la sogs pa dang ni sbyor ba yin no/_/bum pa la 'dus pa'i yon tan dang ni 'byor pa'i
[\[17b\]]
[\[17b.1\]]'du ba'o/_/dkar po nyid la sogs pa dang /_yon tan nyid dang ni 'byor pa'i 'dus pa'i 'du ba'o/_/rna ba nam mkha'i bdag nyid kyi sgra dang 'du ba'o/_/sgra nyid dang ni 'dus pa'i 'du ba'o/_/dbang po phyogs na bum pa med pa dang ni 'byor pa'i khyad par gyi khyad par can gyi dngos po yin
[\[17b.2\]]no/_/de la gal te sbyor bas 'brel pa yin na/_de 'dzin pa zhes bya ba ga las/_de ltar ma yin na du ba dang 'brel pa'i me la sogs pa yang rtogs par 'gyur 'on te 'du ba'i 'brel pa la sogs pa yin na/_de lta na ni 'o na don gcig la 'du ba can gyi reg pa la sogs pa yang mig gis
[\[17b.3\]]rtogs par 'gyur ro/_/'dis ni yul mtshungs pa nyid kyang bsal ba yin no/_/ji ltar don gcig la 'du ba can gyi dbyibs rtogs pa de bzhin du reg pa la sogs pa yang 'gyur ro/_/mig gis gzung ba ma yin pa'i phyir mi rtogs so zhe na/_don gcig la 'du ba can yin
[\[17b.4\]]pa'i phyir ci ltar mig gis gzung ba ma yin zhes de nyid dpyod pa ma yin nam/_de'i phyir bdag nyid thams cad kyis 'brel yang chos 'ga' zhig kho nas rtogs par nges pa mi 'thad do/_/gal te mig la sogs pa'i rdul phra rab phyi rol du song ste/_don gyi yul du phyin nas de dang sbyor ba ni don
[\[17b.5\]]'dzin pa'i rgyu yin na/_don ltar yin na bdag nyid thams cad kyis 'brel pa'i phyir rang bzhin ma lus pa rtogs par 'gyur ba'i phyir 'khyog po dang /_gseng po la sogs pa'i chos kyang gsal bar snang bar 'gyur ro/_/kha dog kyang ste dbyibs tsam ni ma yin no/_/de bzhin du rigs la
[\[17b.6\]]sogs pa ma lus pa mngon par gsal bar 'gyur ro/_/thag ring po la sogs par byed pa'i nus pa med do zhe na/_gal te nus pa med na thams cad kyi tshe mi 'dzin pa nyid du 'gyur ro/_/gang gis de ltar gyur pa rtogs par 'gyur ba'i tshogs pa ni de lta bu nyid do zhe na ma yin te/_dbyibs ni
[\[17b.7\]]kha dog las tha mi dad pa nyid do/_/dbyibs ni kha dog las tha dad pa'i nges pa med do/_/kha dog med kyang mun pa nges par gzung ba nyid do zhe na/_der yang kha dog nag po dmigs pa'i phyir ro/_/mun pa dngos po ma yin pa'i phyir kha dog mi dmigs so zhe na/_de yang mi 'thad de dmigs pa
[\[18a\]]
[\[18a.1\]]ni dngos po med pa nyid du mi rigs pa'i phyir ro/_/snang ba la yang mig btsums pas rtogs pa'i phyir ro zhe na ma yin te/_de ni 'khrul pa yin pa'i phyir ro/_/gcig 'khrul pa'i phyir thams cad du 'khrul pa nyid ni ma yin te/_ha cang thal ba'i phyir ro/_/des na 'di skad
[\[18a.2\]]ces shes pa 'ga' zhig ni 'khrul pa yin la/_'ga' zhig ni ma 'khrul pa yin no zhes bya ba nyid brjod par bya'o/_/des na snang ba nyid la bden pa'i dbyibs 'dzin pa yin gyi/_mun par ni ma yin la/_nye ba nyid du yin gyi rgyang ring por ni ma yin no/_/des na bdag nyid thams cad kyi 'dzin pa
[\[18a.3\]]'am mi 'dzin par rigs so/_/de tha dad med kyang gang las/_/tha dad de 'di'i tshad ma nyid/_/don tha dad pa med kyang shes pa tha dad pa ni rang la gnas pa sngon po la sogs pa'i rnam pa nyid las yin gyi phyi rol gyi rnam pa las ni ma yin no/_/de'i phyir rnam pa nyid tshad ma yin no/_/'on te shes
[\[18a.4\]]pa rnam pa med pa yin yang 'dus byas pa las don so sor nges par rnam par gzhag pa byed do zhe na/_'di bshad pa/_'dus byas las min de yi dngos/_/med na de yang gzhag med phyir/_/don so sor nges par gnas pa sngon du 'gro ba can gyi 'dus byas pa ni/_rang nyid so sor nges
[\[18a.5\]]pas rnam par shes pa don so sor nges pa'i yul can du byed pa yin no/_/des ni don gang ji ltar myong ba de lta bur gyur pa dran par 'gyur ba yin na rnam pa med par ni don nges par myong ba ma yin no/_/des na gang gi phyir de las don nges par rnam par 'jog pa de las 'du byas pa so sor
[\[18a.6\]]nges par ji ltar 'gyur te/_phan tshun rten pa'i skyon du thal bar 'gyur ba'i phyir ro/_/nyams su myong ba so sor nges pa yin na/_'dus byas pa so sor nges par 'gyur la/_'dus ma byas pa so sor nges na yang nyams su myong ba nges pa'i phyir gcig kyang mi 'gyur ro/_/gal te rnam pa dang bcas
[\[18a.7\]]pa'i shes pa tshad ma yin na/_de nyid 'bras bu yin pa'i phyir bya ba dang /_sgrub byed dag gcig tu thal te/_rnam pa ni rtogs pa las tha dad pa med pa'i phyir ro zhe na/_'dir yang bshad pa ni/_gal te bya byed gcig yin par/_/'gal lo zhe na mi bden te/_/chos tha dad par khas len phyir/_/dngos
[\[18b\]]
[\[18b.1\]]su tha dad med par 'dod/_/bya ba byed pa'i rnam pa dag_/thams cad de ltar rnam par gnas/_/tha dad 'dod pa'i dngos rnams la'ang /_/sgro 'dogs pas ni 'jug phyir ro/_/gal te don dam par bya ba dang /_sgrub byed dag gcig par mi 'thad do zhes brjod na/_de ni mi rigs te/_
[\[18b.2\]]byed pa pa'i bdag nyid can gyi bya ba ni byed pa po'i bdag nyid du 'gal ba ma yin no/_/byed pa ni dngos po las tha dad pa ma yin no/_/'phar ba dang 'bab pa dag ni sta re las tha dad pa ma yin te/_de nyid yul gzhan dang gzhan dag dang 'brel par skyed pa la de ltar tha snyad byed pa yin gyi/_
[\[18b.3\]]de dag rang gi ngo bo las gzhan ni ma yin la/_rang gi ngo bo dang gcig par 'gal ba yang ma yin no/_/'on te tha snyad du bya ba dang byed pa po gcig par 'gal lo zhe na/_de ni 'dod pa nyid de/_chos tha dad par khas len pa'i phyir ro/_/rnam par rtog pa la gnas pa'i chos tha dad pa ni khas
[\[18b.4\]]len pa nyid do/_/bya ba dang byed pa por rnam par gzhag pa thams cad ni de lta bu'i rnam pa can yin te/_brtags pa'i tha dad pa can yin no/_/'di ltar/_rjes 'gro ldog pa dag las ni/_/gcig dang du mar brtags pas ni/_/bya ba dang ni byed po dag_/tha dad tha snyad rnam par gnas
[\[18b.5\]]re zhig ngo shes pa'i stobs kyis lha sbyin ni gcig nyid rnam par gzhag pa yin la de'i 'dug pa dang 'gro ba dag ni char rnam par gnas pa yin no/_/des na de la bya ba dag tha dad du rtog pa yin no/_/gang zhig de tha mi dad kyang tha dad pa de ni de las ldog pa yin no/_/don dam par ni lha sbyin
[\[18b.6\]]nyid kyi gnas skabs kyi bye brag las tha mi dad pa can tha dad pa yin no/_/des na 'jig rten na tha dad par 'dod pa'i dngos po rnams la yang gcig tu sgro btags nas 'jug pa'i phyir/_de'i don bya ba byed pa po tha dad pa rnam par gzhag go/_/don dam par ni ma yin no/_/de bzhin
[\[18b.7\]]du rnam pa yang rtogs pa thams cad kyi khyab byed ma yin la/_rtogs pa ni rnam pa mtha' dag khyab par byed pa yin no/_/des tshad ma dang 'bras bu dag tha dad par rnam par gzhag go/_/don dam par ni snang ba'i rnam pa nyid 'bras bu yin no/_/de'i phyir rnam pa ni tshad ma yin la/_don rig
[\[19a\]]
[\[19a.1\]]pa ni 'bras bu yin te/_'bras bu tshad ma las tha mi dad pa nyid dang de las kyang tshad ma tha mi dad pa yin no/_/de skad du yang /_byed dang bcas par rtogs pa'i phyir/_/'bras bu nyid ni tshad mar 'gyur/_/zhes bshad do/_/yang na 'dir yang rig pa 'bras bu yin te/_rang
[\[19a.2\]]rig pa nyid gnyis su snang ba'i rnam par shes pa'i 'bras bu yin no/_/'jig rten don du gnyer ba'i 'bras bu don rig pa ma yin nam zhe na/_'dir bshad pa/_gang tshe don rig yod min tshe/_/'jig rten don don gnyer mi 'thad/_/nam yang ma mthong don la ni/_/'jig rten don gnyer
[\[19a.3\]]srid ma yin/_/thos pa yang brgyud nas mthong ba nyid la yin no/_/sngon po la sogs pa'i don rig pa nyid ma yin nam/_ji ltar don mi rig ce na/_'di la brgal zhing brtag pa ni/_/don rig gang yin so sor rig_/mngon sum gang yin 'di nyid do/_/de ni gang gis don rig yin/_/
[\[19a.4\]]de 'dra las yin 'khrul par 'gyur/_/gal te so sor nges pa 'am so sor rig par 'gyur ba'i rig pa yin na/_de'i tshe rnam pa dang bcas pa'i shes pa nyid don rig pa yin pa'i phyir tha snyad tsam kho na 'ba' zhig tu 'gyur gyi/_don rig pa nyid ni mi 'grub bo/_/'on te de'i rang bzhin nyid
[\[19a.5\]]las don rig pa yin te/_de lta bu med na de'i rang bzhin mi srid pa'i phyir ro zhe na/_ma yin te/_skra dang sbrang bu la sogs pas 'khrul pa'i phyir ro/_/'on te don rig pa de gang yin zhe na/_de nyid dpyad par bya ba yin/_/gal te don rig pa med na de'i tshe nyams
[\[19a.6\]]su myong ba 'di gang la yin te/_nyams su myong ba ni myong bar bya ba'i mthar thug pa yin pa'i phyir ro zhe na/_rab rib can la skra la sogs pa myong ba yod par ji ltar 'gyur/_gal te kha cig don la brten pa nyid du mthong ngo zhe na/_de nyid dpyad par bya ba yin te/_mthong ba ni yin na don gyi zhes ni mthong ba med de/_don ni mthong ba
[\[19a.7\]]med pa'i phyir ro/_/gal te skyes pa tsam gyis don rig pa yin na mig kyang des rig par 'gyur te/_de las skyes pa'i phyir ro/_/ji ltar 'bras bu mthong ba las rjes su dpag pas don rjes su dpag par bya ba de bzhin du mig kyang yin pas de yang des rig pa dang /_de nyid de'i rnam par brtag
[\[19b\]]
[\[19b.1\]]par 'gyur ro/_/phyi rol gyi yul gyi rnam pas phyi rol nyid du brtag pa yin no zhe na/_ci me long gi bzhin gyi rnam pas bzhin de'i yul du rtog gam/_des na bzhin ltar mtha' dag la gnas pa yin te/_bzhin ltar gzugs brnyan gyis snang ba yin no zhes brtag par bya'o/_/rdul phran de
[\[19b.2\]]dag gang gis na/_/rags pas snang ba de 'drar byed/_/gal te rdul phra rab yul yin na de la rags pas snang ba'i rnam par shes pa yin pa'i phyir 'dra ba med pas ji ltar rnam par shes pa'i yul yin te/_shing la sogs pa la gong bur 'dzin pa ltar 'khrul pa kho nar 'gyur ro/_/kha
[\[19b.3\]]dog rnam par 'dra bar byed pa yin no zhe na ma yin te/_dbyibs ni kha dog las tha dad pa med pa'i phyir ro/_/dbyibs kha dog gi bdag nyid yin na ni rags pa nyid yin par 'gyur ro/_/ci ste rags pa nyid ni 'dzin pa'i chos yin la/_kha dog ni gzung ba'i chos yin te/_mang po gzung ba
[\[19b.4\]]na rags pa zhes bya ba'i tha snyad du 'grub pa yin gyi rdul phra rab so so ba dag la ni ma yin no/_/sngon po nyid la sogs pa ni der so sor yin te des de ni gzung ba'i phyir yin no zhe na/_gal te de lta yin pa de lta na yang bar dang bcas pa dag la bar med par gzung ba'i phyir 'khrul pa nyid do/_/ma
[\[19b.5\]]yin te bar yul ma yin pa nyid kyis mi snang ba'i phyir ro zhe na/_gal te de ltar na nye bar brjod pa thams cad dang bral ba'i mtshan nyid ni dngos po med pa yin pas bar med pa kho nar 'gyur te/_de'i phyir dngos po bar med pa nyid du brtag par bya ba yin no/_/bar med pa mi 'thad pa'i phyir
[\[19b.6\]]ro/_/dngos po cha shas dang bcas pa ni mi rigs te/_rnam par shes pa bzhin du dngos po cha med pa nyid du yin pas rdul phra rab tu grub po zhe na ma yin te/_'brel pa med pa'i phyir ro/_/dam bcas pa mngon sum gyis bsal ba'i phyir yang de mi rigs so/_/mngon sum med par rjes su
[\[19b.7\]]dpag pa yang mi 'byung ba'i phyir ro/_/rags pa ni phra mo tshogs pa'i rang bzhin nyid do zhe na/_'di la sngar lan btab zin pa'i phyir yang mi brjod do/_/de'i phyir de ni don dngos min/_/yin yang 'khrul pa can yin pas/_/de myong ba yi ngo bo nyid/_/sgrub par byed pa nus ma yin/_/don gyi rang
[\[20a\]]
[\[20a.1\]]bzhin yang 'khrul pa yin pa de'i phyir de tsam gyis don rig go zhes bya bar mi 'grub po/_/'khrul pa nyid ni sgrub par byed pa ma yin te/_sgrub par byed pa'i don ni mi 'khrul pa yin pa'i phyir ro/_/'khrul pa yin yang sgrub byed yin na ni thams cad kyi sgrub par byed pa
[\[20a.2\]]yin par 'gyur ro/_/sgrub par byed pa ni yod pa nyid 'jog par byed pa yin na/_'khrul pa de ni res 'ga' med par yang 'gyur ba yin pa'i phyir yod pa nyid kyi phyogs 'phen pa ma yin no/_/de'i phyir yod pa nyid dang cig shes gcig gi tshe gcig la 'gal lo/_/de'i phyir rnam par shes pa'i
[\[20a.3\]]sngon po la sogs pa'i rang bzhin tsam gyis don sgrub par byed pa ma yin pa'i phyir ma nges pa yin no/_/gzhan yang /_don gcig po'i myong ba rnams kyang 'dra ba yin na/_de dag phan tshun rig par byed pa'i dngos po ni ma yin no/_/rgyud gzhan gyi myong ba 'dra ba yin yang myong
[\[20a.4\]]bar bya ba'am myong bar byed pa ni ma yin no/_/de 'dra ba dang de las byung /_/gal te myong ba'i mtshan nyid yin/_/don mtshungs can gyi rnam par shes/_/mtshungs pa de ma thag myong 'gyur/_/gal te gang las skyes pa dang 'dra ba de des rig pa yin no zhe na/_'o na ni de'i tshe yul mtshungs pa'i shes pa de ma thag
[\[20a.5\]]pa yul yin par 'gyur ro/_/gang gi tshe snga ma la yang sngon po'i rnam pa can yin la de'i de ma thag pa las skyes pa/_phyi ma yang sngon po'i rnam pa can yin pa de'i tshe rgyu yin pa'i phyir dang /_'dra bar byed pa yin pa'i phyir snga ma yul yin par 'gyur ro/_/'on te gang las sngon po la sogs pa'i
[\[20a.6\]]rnam par skye ba rnam pa de dang ldan pa'i yul yin no/_/yul mtshungs pa'i shes pa la yod pa'i rnam pa gang yin pa de ni de ma thag pa las byung ba ma yin te/_de ltar ma yin na sngon po'i rnam pa can gyi de ma thag pa las ser por shes par mi 'gyur ro/_/des na sngon po la sogs pa'i rnam pa
[\[20a.7\]]de ma thag pas byas pa'i ma yin no zhes rtogs pas de yul nyid ma yin no/_/gzhan dag smra ba ni gang gi tshe sngon po'i rnam pa can gyi de ma thag pa las rnam par rtog pa dang bcas pa sngon po'i rnam pa can skye ba de'i snga ma yul yin par 'gyur te/_de ni rnam pa byed pa po yin pa'i phyir ro zhes so/_/
[\[20b\]]
[\[20b.1\]]de yang ma yin te/_myong ba ni dran pa'i yul yin par 'dod pa nyid do/_/de lta bu nyid du yang shes pa yin te/_'di ltar/_'jig rten thams cad dran pa las/_/rjes su 'brang bas don myong ba/_/rtogs 'gyur dngos su don dag ni/_/rtogs par 'gyur ba ma yin no/_/gang gi tshe dran pa
[\[20b.2\]]brjed pa med pa de'i tshe dran pa thams cad don myong ba la 'jug par rtogs so/_/des na 'di ni myong ba'i yul can du 'dod pa nyid do/_/khas blangs pa nyid skyon du 'gyur ba ni ma yin no/_/gzhan yang dran pa 'di ni yul med pa yin pas 'di'i yul bsams pas ci zhig bya/_'dir brjod
[\[20b.3\]]pa/_sngar gyi sngon po nyams su myong ba las bsgoms pa'i stobs kyis gsal bar snang ba skyed pa gang yin pa de'i yul snga ma yin par 'gyur ro/_/ji ltar de de ma thag pa yin zhe na/_de 'dra ba rigs mthun pa'i rnam par shes pa gzhan bar du byung ba med pa'i phyir ro/_/ji ltar de skyed par
[\[20b.4\]]byed pa yin zhe na/_'di la lan btab zin to/_/bar du chod kyang skyed par byed pa yin no zhes 'di ni bstan zin te/_/yang na rnam par rtog pa'i rnam pa nyid goms pa las gsal bar snang ba'i skyed par byed pa yin pas yul du 'gyur ro/_/des na rnam pa de las ni don gnas pa ma
[\[20b.5\]]yin no/_/rigs gang gang las byung ba des/_/zhes bya ba'i rigs pas don gyi rnam pa 'di ni bsgoms pa'i stobs kyis rigs mthun pa las yin par gnas pa'i don du rtogs pa de ni mi rigs so/_/des na de ma thag pa'i shes pa nyid yul yin par 'gyur ro/_/de lta na ni 'o na/_'di
[\[20b.6\]]mthong 'di thos zhes bya bar/_/gang la blo ni nges pa de/_/de myong yin na gang gis de/_/de yi sgrub byed yin 'dod pa/_/snang dang mthong ba de dag gi/_/nye ba de ni dpyad bya yin/_/de dag 'brel pa la brten nas/_/lta ba po yi nges de yin/_/gal te don gnas pa ni nges pa las yin no/_/
[\[20b.7\]]nges par ni don las gzhan du mi 'gyur ro zhes zer ro/_/'di de ma thag pa'i rkyen las byung do zhes nges pa ni med de/_'on kyang nga'i myong ba 'di'i yul ni don yin gyi de ma thag pa'i rkyen ni ma yin no zhes so/_/don nyams su myong ba med par ni don no zhes nges par rig pa ma yin te/_nges pa
[\[21a\]]
[\[21a.1\]]ni myong ba'i rjes su 'brang ba'i phyir ro/_/'di la brjod pa/_nyams su myong bas don rnam par gnas pa ni ma yin gyi/_de'i rjes su 'brang ba'i nges pa las yin no zhes bya ba 'di ni long ba gcig gis ni lam mi rtogs kyi/_des khrid pa'i gnyis pas yin no zhes bya ba de
[\[21a.2\]]ltar 'gyur ba'i phyir shin tu ngo mtshar che'o/_/'di ltar/_dngos su don las skyes pa yi/_/shes pas gang zhig mi mthong ba'i/_/don de de las gzhan pa yi/_/zhen pas yin zhes gzu lums yin/_/nges pa ni myong ba'i rjes su 'brang ba yin no/_/des 'di ni don nyams su myong ba
[\[21a.3\]]yin gyi rang gi ngo bo tsam ni ma yin no zhes nges pa nyid las rtogs pa yin te/_de lta ma yin na nges pa de lta bu nyid du mi 'gyur ro zhe na/_de ni de ltar ma yin te/_nyams su myong ba nyid gang gi zhes mi shes pa ma yin nam/_ji ltar nyams su myong ba'i rjes su 'brang ba nyid du 'grub/_'o na nges
[\[21a.4\]]pa ga las she na/_goms pa nyid las yin no zhes bstan zin to/_/goms pa de yang myong ba nyid las yin pa'i phyir ga las phyin kyi log tu nges she na/_'di yang lan ma yin te/_gang gi phyir de lta yin na ni 'ga' yang phyin ci log tu nges par mi 'gyur ba zhig na mthong ba yang yin no/_/des na
[\[21a.5\]]'di ni mi 'thad do/_/gal te lta ba tsam ni rnam par 'byed par byed pa ma yin te/_des na nges pa kho nas don dang don ma yin pa rnam par 'byed do zhe na/_gal te de lta na ni nges pa yang rnam par 'byed par byed par mi 'gyur te/_zla ba gnyis su shes pa ni zla ba gcig tu nges par byed pa ma yin
[\[21a.6\]]no/_/ci ste goms pa las nges pa ni bye brag tu sgrub par byed pa yin no zhe na/_ma yin te/_goms pa ni rgyu ma yin pa'i phyir ro/_/so sor nges par nyams su myong na nges pa de goms pa la 'gyur ba yin no/_/don zhes nges pa yang don bya ba byed pa 'dod pa yin na/_don byed pa de ni snang ba
[\[21a.7\]]gzhan nyid do/_/snang ba las snang ba gzhan mi skye ba yang ma yin no/_/des na nges pa las don gnas pa ma yin no/_/ci ste nyams su myong ba de gang la yin zhes gang brjod pa de la yang brjod pa ni/_de yi myong de bdag nyid de/_/de gzhan 'ga' zhig gi ma yin/_/mngon sum so sor
[\[21b\]]
[\[21b.1\]]rig bya yang /_/de yi de ni bdag nyid yin/_/don rnams kyi rang bzhin ni rgyu med par mi skye ba'i phyir 'di ga las zhes rgyu 'dri ba ni rigs kyi/_'di gang la yin zhes 'dri ba'i don de go gang zhig_/'di ltar/_myong 'di gang la zhes brjod la/_/gang tshe don la slar bzlog pa/_/de tshe don
[\[21b.2\]]'di gang la zhes/_/'dri ba thug pa med par 'gyur/_/rnam pa 'di lta bu'i dri ba ni rtsed mo yin no/_/ci'i phyir zhe na/_mthar thug pa ma mthong ba'i phyir ro/_/'di ltar don de gang las yin/_de gang la de lta bu nyid du mthong ba'i phyir/_yang brgal zhing brtag pa med do zhe na/_gal te de lta na ni
[\[21b.3\]]don mthong ba med pa'i phyir/_myong ba yang rang gi ngo bo nyid la gnas pa yin te/_de lta bu nyid du mthong ba'i phyir/_gzhi brtags pas ci zhig bya/_'dis ni drug pa'i don la brgal zhing brtags pa yang spangs pa yin te/_de brjod pa ni/_de gzhan 'ga' zhig gi ma yin te zhes bya ba yin no/_
[\[21b.4\]]'o na ji ltar mngon sum du so sor rig par bya ba'i don dgag par nus/_'di ltar de dang ldan pa mngon sum gyis sngon po mthong ba yin no zhe na ma yin te/_don mthong ba med pa'i phyir ro zhes bshad zin to/_/mngon sum rig bya de yi ni/_/rnam pa nyid yin don gzhan min/_/rnam
[\[21b.5\]]pa de la sngon po zhes/_/tha snyad 'dogs kyi gzhan ma yin/_/de'i phyir sngon po'i bdag nyid can gyi myong ba ni sngon po myong ba ste/_dper na mchi gu'i lus zhes bya ba bzhin no/_/drug pa'i don zhes bya ba tsam gyis ni tha dad pa ma yin no/_/'di ni rnam pa ji ltar yang 'gyur ba'i phyir ro/_/yang na
[\[21b.6\]]gal te de la myong ba gzhan med na de mngon sum du nyams su myong bar ji ltar 'gyur zhe na/_ma yin te/_rang gi ngo bor gyur pa'i myong ba nyid kyis gsal bar mngon sum du 'gyur te/_gzhan gyi rang bzhin gyi mngon sum du mi 'thad pa'i phyir ro/_/de'i ngo bo ni gzhan gyir mi 'gyur te/_de lta yin
[\[21b.7\]]na gzhan nyid du mi 'gyur ro/_/yang na rnam par shes pa lkog tu gyur pas na gang zhig myong ba de ni don yin par 'gyur ro zhe na/_gal te de lta na de'i myong ba de bdag nyid yin par 'gyur te/_gzhan la rig par bya ba med pa'i phyir ro/_/gyur mod ci skyon zhe na/_de gzhan 'ga' zhig gi ma yin/_/
[\[22a\]]
[\[22a.1\]]gal te don gyi bdag nyid yin na gzhan la yang de ltar 'gyur ba'i phyir thams cad de mthong bar 'gyur na/_gzhan la ni de lta ma yin no/_/gal te mngon sum gyis rig par bya ba yin gyi/_bdag nyid kyis ni ma yin no zhe na/_ma yin te/_gal te de'i rang bzhin nyid
[\[22a.2\]]rtogs pas tha dad par rnam par bzhag nas de ltar tha snyad byed pa yin no/_/de'i phyir sngon po la sogs pa gzhan gyis rig par bya ba ni ma yin te/_bdag nyid kho na myong ba yin no/_/yang na gal te don myong ba med na phyi rol gyi yul phyogs dang 'brel par spyod yul du 'gyur ba 'di ji ltar bya
[\[22a.3\]]zhe na/_bdag nyid myong ba yin te/_sems nyid myong ba yin no/_/ji ltar phyi rol gyi yul yin/_/de yang gzhan gyi ma yin te/_/de'i phyir 'di ji ltar phyi rol du gyur pa yin/_yang na de bdag nyid yin te/_'di thams cad ni bdag kho na yin no zhes khyed kyis kyang khas blangs pa'i phyir ro/_/de
[\[22a.4\]]yang myong ba yin no/_/de yang gzhan gyi ni ma yin gyi 'on kyang bdag kho na'i yin te/_de las tha dad pa med pa'i phyir ro/_/de ni brjod pa yin no zhe na ma yin te/_mngon sum du so sor rig par bya ba yin pa'i phyir ro/_/gang gi phyir de mngon sum du rig par bya ba nyid ni bdag nyid kho nas yin gyi gzhan
[\[22a.5\]]du ni ma yin no/_/gal te bdag tu smra bar thal lo zhe na ma yin te/_rnam pa sna tshogs pa myong ba'i phyir ro/_/ma rig pa'i dbang gis bskyed pa'i phyir de ni myong ba kho na'o/_/bdag tu smra ba ni nye bar mkho ba ma yin te/_'dod chags la sogs pa rab tu zhi ba dang /_rjes su mthun pa ni bdag med
[\[22a.6\]]pa nyid yin pa'i phyir skyon med do/_/'di nyid 'og nas ston pa ni/_/des na nyams myong bya gzhan med/_/de la 'ang myong ba gzhan yod min/_/der yang brtsad pa mtshungs phyir te/_/de ni rang nyid gsal ba yin/_/blos nyams su myong ba gang yin pa de ni gzhan ma yin te/_ji ltar myong bar bya ba
[\[22a.7\]]med par de ltar brjod zin to/_/'o na de myong bar byed pa gzhan myong ba'i blor 'gyur ro zhe na/_ma yin te/_de yang gzung ba dang 'dzin pa'i mtshan nyid med pa'i phyir ro/_/myong ba gzhan ni rang gi ngo bo nyid la gnas pa'i phyir/_ji ltar gzhan gyi myong ba yin/_mngon du byed pa la sogs pa spangs pa
[\[22b\]]
[\[22b.1\]]yin no/_/de myong bar rjes su zhugs na yang de dag gcig nyid du 'gyur la/_de lta yin dang rang nyid kho na gsal ba yin gyi de las gzhan ni med do zhes gnas so/_/'o na rnal 'byor pa rnams kyis gzhan gyi sems rtogs pa ji ltar zhe na/_'di ni 'og nas 'chad par 'gyur ro/_/de'i phyir rang
[\[22b.2\]]nyid rang gi ngo bo gsal bar byed pa'i phyir de ltar 'gyur ba yin no/_/de lta na 'o na rang gi ngo bo myong ba zhes bya bar 'gyur gyi/_ji ltar sngon po myong ba zhes brjod ce na/_'dir bshad pa/_de yi dngos te sngo sogs kyi/_/rang bzhin nyams su myong ba'ang de/_/rang gi ngo bo myong gyur kyang /_/sngo sogs
[\[22b.3\]]myong bar snang ba yin/_/sngon po'i rang bzhin yin pa'i phyir sngon po'i myong ba yin gyi/_sngon po gzhan myong ba ni ma yin te/_'ba' zhig myong ba med pa'i phyir ro/_/gang zhig gang las tha dad pa de ni de'i rang bzhin gyis tha snyad kyi yul du 'gyur ba yin no/_/'di ltar gal te 'ba' zhig ni/_/de
[\[22b.4\]]lta bur ni nges par 'gyur/_/ldog pa rang gi ngo bo la'ang /_/mthong ba de phyir de lta min/_/ji ltar sngon po myong ba zhes brjod pa de kho na ltar 'di myong ba sngon po'i rang bzhin yin no zhes rigs so/_/tha dad par bsnyad pa tsam gyis ni tha dad pa ma yin te/_tha dad pa'i tha snyad ni rnam pa 'ga' zhig
[\[22b.5\]]ltar bag chags kyi stobs las kyang dmigs pa yin no zhes sngar bstan zin to/_/ji ltar sngon po'i rang gi ngo bo gsal bar byed/_sgron ma la sogs pas gsal bar bya ba bum pa la sogs pa dag ni rang nyid gsal bar byed pa ma yin no/_/bdag nyid la ni byed par 'gal ba yang yin
[\[22b.6\]]te/_ral gri'i so de nyid kyis gcod pa ni med do zhe na/_'di la lan/_ji ltar de yi bdag nyid phyir/_/gsal byed rab tu gsal ba na/_/rang gi ngo bo gsal byed 'dod/_/de ltar blo bdag rig can yin/_/bdag nyid la byed pa 'gal ba zhes tshad ma gang las nges/_dpe tsam gyis ni 'dod pa'i
[\[22b.7\]]don mi 'grub ste/_bzlog pa las yang sgron ma dper yod pa'i phyir ro/_/gal te bum pa phyi rol gyi bdag nyid du gyur pa'i sgron mas gsal bar bya ba yin na/_sgron ma yang de lta bu gzhan gyis gsal bar bya ba yin no zhes brgal zhing brtag pa ni ma yin no/_/bum pa yang sgron mas gsal bar
[\[23a\]]
[\[23a.1\]]ni byas pa ma yin te/_'on kyang de las de ltar skyes pa yin no/_/ci ste sgron ma yang mig la sogs pa gzhan gyis gsal ba yin no zhe na/_ma yin te/_mig la sogs pa ni bum pa la sogs pa thams cad la thun mong ba yin pa'i phyir ro/_/'di ltar mig yod kyang
[\[23a.2\]]bum pa gsal bar byed pa sgron ma la ltos pa de bzhin du sgron ma yang 'gyur ro/_/'on te bum pa de ltar skye ba nyid de/_de'i gsal bar byed pa ni mig la sogs pa yin no zhe na/_de lta na ni 'o na/_ji ltar sgron mas phyi rol don/_/gsal bar byas pa yin min yang /_/gsal byed tha snyad
[\[23a.3\]]yul yin ltar/_/mig la sogs pa'ang 'dod par bya/_/dper na de las de lta bu'i ngo bor skyes pa yin yang /_sgron ma la sogs pas bum pa gsal bar byas so zhes tha snyad du byed pa de bzhin du mig la sogs pa las kyang de ltar skyes pas tha snyad du byed pa yin no/_/ci ste bum pa la
[\[23a.4\]]sogs pa la ni gnyi ga gsal byed yin la/_sgron ma la sogs pa la ni gcig nyid do zhe na/_de lta na 'o na/_ji ltar srid pa 'ga' zhig la/_/gsal byed gcig yin gzhan dag la/_/gnyis ni gzhan pa dag la ni/_/gcig kyang med na ci zhig chad/_/shin tu nus pa med pa la ni gnyis
[\[23a.5\]]yin la gzhan la gcig yin zhing /_gzhan dag la ni gcig kyang med do zhes bya ba 'di dngos po rnams kyi rang bzhin yin pa'i phyir 'di la chad pa ci yod ci ste rang gi bdag nyid la byed pa 'gal ba'i phyir ro zhes brjod na/_gang tshe de yi rang bzhin ni/_/de yin de tshe ci zhig 'gal/_/rang gi
[\[23a.6\]]ngo bo 'gal na ni/_/'di kun thams cad nyams par 'gyur/_rang gi ngo bo dang 'gal ba ni 'ga' yang med do/_/de lta yin na ni 'ga' yang rang gi ngo bor mi 'gyur bas thams cad 'jig par 'gyur ro/_/chad pa ni khyad par can du skyed pa yin pas de nyid kyis de nyid skyed pa ma yin te/_don nyid
[\[23a.7\]]don rang gi bdag nyid la byed pa 'gal ba'i phyir ro/_/rang gsal bar byed pa'i rang bzhin ni/_de'i rang gi ngo bo yin pas de nyid dang 'gal ba ma yin no/_/de dag las zhes brjod par bya ba yin na/_de lta bur gyur pa'i rang gi rgyu las yin no/_/gal te rgyu med pa de'i tshe mi 'thad par 'gyur gyi gzhan
[\[23b\]]
[\[23b.1\]]du ni ma yin no zhes bya bar rigs so/_/des na gzhan gyis 'di skad ces rang gsal bar byed pa nyid ni ma mthong ngo zhes brjod par bya ba yin la/_de la ni thams cad du rang gi ngo bos gsal ba yin pa'i phyir ro zhes lan btab zin pa nyid do/_/yang brjod pa/_de yi rig bya dan gzhan na/_/tshor bya tshor
[\[23b.2\]]byed 'thad par dka'/_/don gzhan du gyur pa'i blo rang nyid gsal ba'am/_de lta ma yin par 'gyur/_gal te rang nyid gsal ba yin na rang gi ngo bos gsal ba yin no/_/des na de ma gsal bar des na don gzhan gsal lo zhes bya ba'i tha snyad de ltar mi 'gyur ro/_/gal te gsal na ni de yang
[\[23b.3\]]de lta bu nyid du de'i tshe gsal ba yin pa'i phyir ji ltar de gzhan gyi gsal ba yin/_de'i tshe ni gsal bya dang gsal byed dag khyad par yod pa ma yin no/_/gal te de'i byed pa la rim gyis rtogs pa'i khyad par yod pa yin te/_'di ltar/_sgron ma la sogs nye ba na/_/de yi khyad par rtogs pa yin/_/des
[\[23b.4\]]na de gnyis de nyid yin/_/de ltar skyes par cis mi 'dod/_/khyad par gsal ba zhes bya ba ni de rang gi ngo bo nyid kyis gsal ba yin no/_/des na rang gi ngo bo nyid de ltar gsal ba yin pa de'i phyir mthar yang rang nyid gsal ba kho na yin no/_/'on te rang nyid gsal ba zhes grags pa med do zhe na/_tha snyad de
[\[23b.5\]]lta bur gyur pa ma yin no/_/des na 'di skad brjod pa yin no zhe na/_nyams su myong ba dang mthun pa'i tha snyad chad mar bya ba yin gyi thams cad ni ma yin nam ci ste tha snyad thams cad tshad ma yin na/_de ltar gyur na phyi rol pa khong du chud par bya ba'i phyir 'ga' yang brjod par mi bya bar 'gyur ro/_/de'i phyir
[\[23b.6\]]ji ltar rtogs pa de ltar khas blang ngo /_/gal te rig par byed pa zhes bya ba ni lkog tu gyur pa ma yin par 'thad kyi rig par bya ba ni de ltar thams cad kyi tshe 'gyur ba ma yin no zhes bya bar rigs so/_/rig par bya ba ni lkog tu gyur pa la yang yod par 'thad do/_/gal te rig pa kho na yin na ni shes pa dang
[\[23b.7\]]shes bya khyad par med par 'gyur ro zhe na/_de ni mi 'thad do/_/rig bya las ni ma gtogs pa/_/sngon po la sogs rtogs pa med/_/rig bya min pa rtogs she na/_/de med par ni ji ltar 'gyur/_/rig par bya ba ma yin pa nyid rtogs so zhes bya bar ni 'gal lo/_/de lta na yang don 'dir 'gyur te/_
[\[24a\]]
[\[24a.1\]]ma rtogs pa rtogs so zhes so/_/'on te mngon sum gyis ma rtogs pa rjes su dpag pas rtogs pa yin na de yang mi rung ste/_rtogs pa las tha dad pa'i don gzhan med do zhes bya ba'i phyogs yin gyi/_mngon sum gyis rtogs pa nyid yin no zhes bya ba ni ma yin no/_/rjes
[\[24a.2\]]su dpag pas rtogs pa yang gzung ba'i rang bzhin mngon sum nyid du rtogs pa yin no/_/gal te de la gzhan gyis mthong ba'am de lta ma yin pa de las gzhan pa'i don yang yod pa ma yin nam zhe na ma yin te/_rtogs pa med pa'i phyir ro/_/ma rtogs pa yod do zhes bya ba 'di ga las yin/_rjes su
[\[24a.3\]]dpag pa nyid kyis rtogs so zhe na/_'o na rjes su dpag pa nyid du mi 'gyur te/_don mngon du byed pa'i phyir ro/_/mngon du byed pas ni ma yin no zhe na/_de yod pa yang yin la de med pa yang yin no zhes bya ba 'di rigs sam ci/_mngon du byed pa med par rtogs so zhes bya ba'i don ci yin/_rang gi ngo bo
[\[24a.4\]]rtogs so zhe na ni/_de nyid mngon du byed pa yin la/_ma yin no zhe na ni ma rtogs pa nyid do zhes bya bar rigs so/_/rang gi ngo bos rtogs na ni/_/de nyid mngon du byas pa yin/_/rang gi ngo bos ma rtogs sam/_/de ni rnam kun ma rtogs nyid/_/rang gi ngo bos rtogs kyang de/_/gal te mngon du byas min na/_/
[\[24a.5\]]'o na myong las sngon po yi/_/rang bzhin ji ltar tha dad 'gyur/_/rtogs pa'i dbye bas tha dad pa/_/sngo sogs rang bzhin gcig pa nyid/_/gzhan tha dad pas de las gzhan/_/tha dad ji ltar tshad can yin/_/de dang 'brel pas de nyid na/_/don gzhan yod par ga la 'gyur/_/de dang gcig tu gyur pa
[\[24a.6\]]ni/_/de las gzhan par ga las 'dod/_/rjes 'gro ldog pa dag las ni/_/tha dad rtogs pa ma yin te/_/rjes su 'gro dang ldog pa dag_/mngon sum gyis ni rig ma yin/_/rjes su dpag pas rtogs na min/_/rjes dpag mngon sum sngon 'gro can/_/de med rjes dpag med pas na/_/long ba
[\[24a.7\]]brgyud par 'gyur ba yin/_/gal te khyab byed med par ni/_/khyab bya yod par ji ltar 'gyur/_/ma rtogs par ni ji ltar na/_/de yi khyab par byed par brjod/_/gal te de'i tshe rtogs na rtogs pa'i nang du chud pa nyid las ji ltar don yin/_'on te ma rtogs na ji ltar khyab par byed pa nyid du rtogs/_
[\[24b\]]
[\[24b.1\]]khyab par byed pa nyid du sngar rtogs pa'i phyir ro zhe na/_rjes su dpag pas ci zhig bya/_/'di'i dus su ma rtogs pa de'i phyir rjes su dpag pa don med pa ma yin no zhe na/_'o na sngar khyab par byed pa nyid du ji ltar rtogs/_sngon dang da ltar shes pa nyid/_/tha dad khyab byed ji ltar rtogs/_/de ni rtogs
[\[24b.2\]]pa tsam zhe na/_/khyab pa de ni ji ltar brjod/_/gal te du ba'i rnam par ni/_/rtogs pa me med mi 'byung na/_/me yi rnam pa 'di yang ni/_/me med par ni 'dod ma yin/_/me'i 'bras bu du ba ji ltar rtogs pa tsam yin zhe na/_'di ni ma yin te/_'di ltar me'i 'bras bu nyid yin na/_dud sogs
[\[24b.3\]]phyi rol ngo bo nyid/_/de ni me yi 'bras bur yang /_/phyir nyid du ba grub na gyur/_/de'i phyir phan tshun rten pa dngos por rnam par gnas pa can ma yin pa 'di ni nye bar dgod par mi bya ba nyid do/_/'dis ni ngo shes pa yang khyad du bsad pa yin te/_ji skad du ngo shes pa'i stobs nyid kyis rnam
[\[24b.4\]]par shes pa tsam bzlog pa yin no zhes 'dzer te/_'di ltar/_gal te myong ba'i nang gnas na/_/ngo shes pa yi don ci yin/_/gal te myong min don bdag na/_/rnam rig tsam du ji ltar 'gyur/_/bar na yod pa'i don ngo shes pas rtogs par 'gyur ba ni myong ba'i nang du 'dus pa ma yin te/_
[\[24b.5\]]lkog tu gyur pa nyid du rtogs pa'i phyir ro zhes so/_/'di ltar/_lkog tu gyur par rtogs pa ni/_/rtogs par 'dus pa dngos nyid ni/_/rtogs par ma chud rtogs min zhes/_/bya ba 'di yang bstan zin to/_/ma rtogs pa bar na yod pa med na/_ji ltar ngo shes par 'gyur zhe na/_snga ma dang phyi ma
[\[24b.6\]]rigs mthun pa nyid rtogs pa tsam kho na las yin par mthong bas/_de kho na ltar 'gyur mod/_gzhan gyis ci zhig bya ste/_bregs pa'i phyir sogs pa'i sgra dang /_sen mo ngo shes pa bzhin no/_/'on te der ngo shes pa'i shes pa ni spyi la sogs pa'i yul can yin no zhe na/_spyi nyid gcig yin no zhes
[\[24b.7\]]ngo shes pa des na gsal ba gcig nyid du mi 'grub po/_/spyi yang bar na yod pa ma yin te/_tshad ma med pa'i phyir ro/_/ngo shes pa nyid tshad ma yin no zhe na ma yin te/_snga ma dang phyi ma'i rang bzhin tsam zhig ngo shes pa'i rgyu mtshan yin pa'i phyir de nyid ngo shes pa'i dmigs pa yin no/_/ngo shes pa'i de nyid
[\[25a\]]
[\[25a.1\]]ni bar gyi rang bzhin la dmigs pa ma yin te/_bar gyi rang bzhin rig pa med pa'i phyir ro/_/lkog tu gyur pa ma mthong ba ni dmigs pa ma yin la/_mthong ba na ni lkog tu gyur pa ma yin pa'i phyir de shes pa nyid yin no/_/gal te lkog tu gyur na ji ltar shes pa yin/_gnas
[\[25a.2\]]skabs gang la yod pa de'i tshe/_lkog tu ma gyur pa nyid do/_/da ltar 'das pas lkog tu gyur kyang shes pa nyid ni mi nyams so/_/gal te nyams na don gyi don nyid kyang nyams par 'gyur ro/_/gal te don kyang 'das na don nyid las nyams par 'gyur ba yin no zhe na/_'o na bar na yod pa de don nyid ma
[\[25a.3\]]yin te/_de ni 'das pa'i phyir ro/_/'das pa lkog tu gyur pa yin yang don nyid gtong ba ni ma yin te/_'gal ba med pa'i phyir ro/_/myong ba med pa ni myong ba yin par ji ltar 'gyur zhe na/_'o na don byed pa med pa yang don nyid du ji ltar 'gyur/_myong ba med pa ni don bya ba byed nus pa ma yin no/_/
[\[25a.4\]]de rjes su dpag pas rig pa ni spang zin to/_/gzhan gyis bar rig na de nyid kyi shes pa yin no/_/gzhan gyis rig pa nyid ni ngo shes pa yang ma yin te/_des de dang lhan cig gcig pa nyid med pas ngo shes pa rgyu nyid du mi 'grub po/_/rjes su dpag pa'i rnam pa ni shes pa gcig gi bdag
[\[25a.5\]]nyid du bag chags kyi stobs las skyes pa yin no/_/de'i phyir gsal bar snang ba'i rnam pa mtha' dag kyang bag chags kyang stobs nyid la yin no/_/gal te bag chags ngo bo gcig yin pa'i phyir rnam par shes pa rnams kyi rnam pa tha dad par ji ltar 'gyur/_bag chags tha dad pa'i phyir tha dad do zhe na/_
[\[25a.6\]]gal te sngon po dang ser po la sogs pa dbye ba mtha' yas pa'i rnam par shes pa de'i rnam pa can du skyed par byed pa'i bag chags yin na de'i tshe de dang phyi rol gyi don tha dad pa ci yod de bag chags zhes ming tsam du zad do zhe na de ni ma yin te/_rnam shes snga mas byas pa yi/_/nus pa bag chags yin par brjod/_/de ni lus med
[\[25a.7\]]yin pa'i phyir/_/ji ltar don dang mtshungs pa yin/_/bag chags zhes bya ba ni rnam par shes pa snga mas bskyed pa'i nus pa yin par bag chags kyi rang bzhin rig pa dag gis rtogs so/_/don ni lus can gyi rang bzhin rtag tu nye bar 'tshe ba byed pa yin no/_/gal
[\[25b\]]
[\[25b.1\]]te don rig pa nyid kyi gnas skabs na nye bar 'tshe ba'i rgyu yin gyi rtag tu ni ma yin no/_/des na bag chags kyi stobs las byung ba'i snang ba'am/_don nye bar 'tshe ba'i rgyu yin yang rung ste/_'di gnyis la khyad par ci yod ce na/_de ni ma yin te/_phyi rol khyad par yod min yang /_/bsgoms pa yi ni khyad par
[\[25b.2\]]gyi/_/gsal ba la sogs khyad 'gyur phyir/_/snang ba don gyi ngo bo min/_/bsgoms pa'i stobs las byung ba phyin ci log gi bag chags log cing 'dod pa'i bag chags 'byor par gyur na/_mi 'dod pa ldog cing 'dod pa 'os pa'i phyir 'di ni khyad che'o/_/des na tha dad par snang ba mtha' dag ni blo'i ngo bo
[\[25b.3\]]bag chags kyis byas pa nyid do/_/gal te bag chags rnam par shes pa gcig gi bdag nyid du gyur pa yin pa'i phyir sad par byed pa yod na bag chags thams cad sad par 'gyur ba'i phyir mtha' yas par snang ba can gyi rnam par shes pa skye bar 'gyur bas 'chol ba chen por 'gyur ro/_/phyi
[\[25b.4\]]rol gyi don las len na ni skyon med de/_nye ba'i don gang yin pa de nyid mthong ba yin no zhe na ma yin te/_nye ba ma yin pa yang mthong bar khas blangs pa'i phyir ro/_/'di ltar/_dran pa brjed par 'dod pa dang /_/'gas ni log par rig pa ste/_/gzhan dag med snang gzhan dag ni/_/thams cad
[\[25b.5\]]thams cad la yod 'dod/_/re zhig thams cad thams cad la yod pa de dag la ni skyon mtshungs pa nyid do/_/med pa snang ba la yang med pa thams cad snang bar thal lo/_/dran pa brjed pa gang yin pa de la yang sngar du ma mthong bas ci'i phyir du ma ma mthong /_rnam par shes par smra ba la yang de mtshungs
[\[25b.6\]]pa'i phyir nye bar yod pa ma yin no/_/sngar zhugs pa'i rnam par shes pa dran nam/_don yang rung ste/_khyad par ci yod/_phyin ci log tu snang ba yang sngar mthong ba la 'jug gam gzhan du yang rung ste/_ci ste thams cad la ma yin zhes brgal zhing brtag pa mtshungs so/_/slar yang der bag chags de nyid
[\[25b.7\]]nges par brjod dgos par mtshungs so/_/de ma thag pa'i shes pa'i bdag nyid du gyur pa nyid ni bag chags yin te/_snga ma'i bdag nyid snang ba ni/_/gsal zhing dod pa bag chags yin/_/skyed byed myong ba de lta'i bdag_/yin phyir med par ga la 'gyur/_/sad byed yod par gyur na blo/_/sngon po
[\[26a\]]
[\[26a.1\]]dang ni ser po la/_/sogs pa'i snang ba dang 'brel pa/_/ji lta ji ltar skye bar mthong /_/rnam par shes pa snga ma mngon par 'dod pa dang gzhan du snang ba la/_ser ba la sogs pa'i shes pa snga ma gnas pa dang 'brel te las de'i mod dam dus gzhan du de ltar snang ba'i rnam
[\[26a.2\]]par shes pa skye ste/_sad pa'i mthong bas rmi lam gyi snang ba bskyed pa bzhin no/_/chod pa las ji ltar skye zhe na/_dran pa dang rmi lam gyi shes pa la sogs pa chod pa las kyang mthong ste/_mthong ba mi 'dod do zhes bya ba ni ma yin no/_/gal te de skyed par byed pa ni ma yin te/_'on kyang smon pa la sogs
[\[26a.3\]]pas de nyid snang ba yin no zhe na ma yin te/_'das pa la snang ba med pa'i phyir ro/_/'das pa yang snang bar mthong ngo zhe na/_med pa snang ngo zhes bya ba pa'i don ci yin/_de'i rnam par rtog pa zhes bya ba 'di nyid yin no/_/de'i phyir nyams su myong ba las de la dran pa skyed par byed la de ni de nyid kyi nus pa'i
[\[26a.4\]]khyad par 'jog pa yin la nus pa'i khyad par de ni bag chags zhes tha snyad du byed pa yin no/_/rgyu dang 'bras bu'i dngos po 'di ni 'di kho na ltar dmigs pa nyid do/_/de'i phyir bag chags yod pa nyid dang /_rnam shes snga ma'i bye brag la tshad ma med pa ma yin te/_thog ma med pa'i bag chags kyi dngos po
[\[26a.5\]]ni don thog ma med pa'i rgyun can bzhin du grub pa'i phyir ro/_/ji ltar phyi rol rgyu 'bras rgyun/_/skye ba thog ma med pa ltar/_/de bzhin rnam par shes pa'i rgyun/_/thog ma med par cis mi 'dod/_/bag chags kyi dbye ba la rgyu ci yod ce na/_de ni ma yin te/_de yi rgyu mtshan yod pa'i phyir/_/bag chags dbye
[\[26a.6\]]ba yod pa nyid/_/rgyu mtshan shes pa'i bye brag ste/_/de yi dbye ba'ang de las yin/_/sngar zhugs pa'i shes pa'i bye brag nyid bag chags sad pa'i rgyu yin la/_shes pa'i dbye ba yang bag chags kyi khyad par de nyid las yin pa'i phyir skyon ci yod/_de lta na phan tshun rten pa'i skyon du 'gyur ro zhe na/_de ni
[\[26a.7\]]ma yin te/_'di ltar/_gang gi phan tshun rten pa yi/_/nyes pa 'dir ni thal 'gyur ba/_/nges bskyed bag chags de nyid ni/_/shes te nyid kyi rgyu ma yin/_/'on kyang rnam par shes pa'i bye brag gzhan gyi rgyu bag chags gzhan yin la/_sngar gyi bag chags kyi dbye bas bskyed pa'i rnam par shes pa gzhan ni bag
[\[26b\]]
[\[26b.1\]]chags gzhan gyi rgyu yin no/_/des na phan tshun rten pa'i skyon med do/_/de lta ma yin na/_don mthong ba la yang 'di mtshungs so/_/'di ltar don gyi bye brag rgyu yin na/_/de yi dbye ba 'ang ji ltar yin/_/shes pa'i dbye bas dbye zhe na/_/phan tshun rten par 'gyur ba yin/_/don gyi dbye ba yang rgyu mtshan med
[\[26b.2\]]pa kho nar shes pa tha dad pa'i rgyu ma yin te/_de mi 'thad pa'i phyir ro/_/shes pa'i dbye ba las yin na phan tshun rten pa'i skyon yod do/_/don nyid kyi dbye ba'i rgyu mtshan yin no zhes bya ba'i shin tu gsal bar ma 'brel pa nyid do/_/'on te don gyi dbye ba gzhan gyi rgyu mtshan ni don gyi dbye ba gzhan yin la/_de'i
[\[26b.3\]]yang gzhan yin la 'di ni bag chags la yang mtshungs so/_/gal te don gyi bye brag ni snang ba yin pas rnam par shes pa tha dad par byed do zhes bya ba 'di rigs kyi/_bag chags go ji ltar yin na ci zhig lan du 'gyur/_gal te don bzhin du bag chags kyang snang ba yin na/_de ni don nyid yin
[\[26b.4\]]pas ming tsam zhig tha dad par zad do/_/de la bag chags 'dzin pa la byed pa yod pa ni 'dzin pa tha dad pa nyid skyed par 'gyur gyi gzung ba ni ma yin no/_/de lta bu'i gzung ba myong ba las byung ba'i bag chags ni dran pa tsam skyed par mthong ba yin no zhe na/_'di la lan/_'dir ni rnam shes snga ma nyid/_/_
[\[26b.5\]]bag chags yin zhes sngar brjod zin/_/de yi rnam can shes skyed de/_/ji ltar tha dad byed ma yin/_/dper na lcags sgrog gis bcings pas/_/'khyor po yi ni 'gros byed pa/_/bdag nyid med kyang de lta bu'i/_/tshul du 'gro ba'i rgyu yin bzhin/_/'dod 'jigs mya ngan la sogs la/_/don de
[\[26b.6\]]dag ni yod min yang /_/bag chags dbye bas gzung ba yi/_/rnam pa yang ni tha dad mthong /_/ci ste der yang yul dang dus gzhan gyi bdag nyid can phyi rol nyid dmigs pa yin te/_rnam par shes pa thams cad dmigs pa dang bcas pa yin pa'i phyir ro/_/gal te de'i tshe der thob pa med pas de'i tshe
[\[26b.7\]]nyid de nyid du med mod/_gzhan gyi tshe gzhan na med do zhes bya ba 'di la go tshad ma ci yod/_'di ltar bum pa gang na gang gi tshe ma dmigs pa de'i tshe/_de na med kyi thams cad du ni ma yin no zhe na/_'dir smras pa/_'dir dmigs yul la sogs pa yis/_/gzhan nyid yin par ji ltar 'gyur/_/sngo
[\[27a\]]
[\[27a.1\]]stsogs nyid du mthong ba la/_/rnam gzhan yod la yod dam ci/_/gal te yul gzhan pa dag kyang /_/yul gzhan par ni dmigs yin na/_/sngon po yi ni rnam pa yang /_/de ltar yin phyir 'di mtshungs so/_/rnam pa gzhan la tshad ma med pa'i phyir gzhan du ma yin
[\[27a.2\]]no zhes lan 'debs na/_yul gzhan du ma yin no zhes lan mtshungs so/_/rnam pa la ni gnod par byed pa med la/_yul la gnod pa yod pa des na yul dang 'brel pa de nyid med kyi rnam pa ni ma yin no zhe na/_'o na de la dmigs pa med pa des na shes pa thams cad dmigs pa dang bcas pa
[\[27a.3\]]ma grub po/_/gal te de la yang dmigs pa dang bcas pa nyid de/_'di ltar/_yul dang brten pa ma gtogs par/_/'brel pa 'ga' yang mthong ba med/_/de gnyis dmigs na shes pa ni/_/dmigs pa med par ji ltar 'gyur/_/der ni yul dang de la brten pa nyid snang la de gnyis kyang bden pa'i phyir dmigs
[\[27a.4\]]pa med pa'i rang bzhin du ji ltar 'gyur/_'brel pa ni de dag las gzhan ma yin no/_/des na rnam par shes pa thams cad dmigs pa dang bcas pa nyid do zhe na/_gal te/_'brel pa la yang dmigs bcas na/_/de lta nyid ni cis ma thob/_/thob pa med kyang dmigs
[\[27a.5\]]bcas zhes/_/bya ba 'di ni cal col yin/_/gal te thob pa med pa de lta na yang dmigs pa dang bcas pa yin na 'o na log par snang ba yang med pa'i phyir khas blang dang 'gal lo/_/gzhan yang ji ltar log par snang ba de bzhin du thams cad 'gyur ba'i phyir gzhan du brtags pas ci bya zhes bya
[\[27a.6\]]ba 'di ni bstan zin pa'i phyir yang mi brjod do/_/gnod par byed pa'i shes pa med pa'i phyir de lta ma yin no zhe na/_gnod par byed pa'i shes pa med kyang log par snang ba yin pa'i phyir gnod pa byed pa bden pa nyid ma yin no/_/gang du dus gzhan du gyur pa der ni bag chags nyid kyi byed pa rtogs kyi
[\[27a.7\]]don gyis ni ma yin no/_/de'i rnam pa ni nyams su myong ba snga ma nyid las yin gyi yod pa ma yin pa'i don gyi rnam pa snang ba ni ma yin no/_/ci ste shes pa skad cig ma byed pa'i dngos po yin no/_/de la ma skyes pa ni bsgo bar bya ba ma yin la 'das pa'i don ni sgo bar byed pa ma yin no/_/phan tshun 'brel pa med
[\[27b\]]
[\[27b.1\]]pa lhan cig pa dag kyang bsgo bar bya ba dang /_sgo bar byed pa'i dngos po ma yin no zhe na/_de ni ma yin te/_bsgo bar bya ba dang /_sgo bar byed pa'i dngos po ni rgyu 'bras kyi khyad par nyid yin no zhes bstan zin to/_/de ni skad cig ma dag kho na la yod kyi rtag pa la ni ma yin pa'i phyir skad cig ma yin
[\[27b.2\]]pa'i phyir zhes bya ba'i gtan tshigs 'di ni bzlog pa sgrub par byed pa yin no/_/des na dran la 'dzin dbye yod/_/gzung ba'i rnam pa spangs gzhan min/_/de ni don ni yod min pas/_/de lam mdun du nye ba nyid/_/rjes 'gro med par 'jig na yang /_/skad cig ma yi sems dag la/_/bag
[\[27b.3\]]chags bsgo bya sgo byed kyi/_/don 'thad rtag pa la ma yin/_/khyad par can gyi skad cig na/_/skad cig snga ma las skye nyid/_/des na de las dus gzhan du/_/'bras bu gzhan dag rab tu skye/_/bsgo bya sgo byed dngos po 'di/_/rgyu dang 'bras bu las gzhan min/_/'jig pa snga mas phyi ma ni/_/
[\[27b.4\]]skyed par byed tshe bsgos 'gyur gyi/_/brtan pa'i dngos la brtan dngos kyis/_/bag chags sgo bar byed pa med/_/rtag pa 'gyur ba med pa'i phyir/_/rgyu dang 'bras bu ga la yod/_/brtan par gnas pa snga ma la/_/bag chags dang 'brel 'thad ma yin/_/snga bzhin de la bag chags ni/_/mi 'gyur
[\[27b.5\]]khyad par med phyir ro/_/snga ma dang 'dra tha dad phyir/_/'jig pa la ni bag chags yod/_/skad cig yin yang sems la ni/_/de dang rjes mthun yod pa nyid/_/rnam shes snga mas de bskyed phyir/_/phyi ma'i blo ltar skye ma yin/_/skyes pa'i skad cig de nyid ni/_/'bras bu gzhan dag skyed par byed/_/
[\[27b.6\]]des na skyes nas zhig na yang /_/skad cig gnas phyir 'bras bu rtsom/_/rjes 'gro med pa zhig gyur kyang /_/rjes su mthun la ci zhig gnod/_/phyi ma'i blo la de tshe ba'i/_/chos 'ga' yod pa min zhe na/_/ma yin mtshungs par 'dzin pa yi/_/shes las rang bzhin gcig pa nyid/_/gal te ba
[\[27b.7\]]lang blo yi ni/_/bag chags rjes mthun de yi tshe/_/mi mthun phyir na glang po yi/_/blo 'dir bag chags ma yin 'gyur/_/gzhan gyis bar du chod na yang /_/bag chags snga mas brtan pa'i phyir/_/brtan pa sgrub byed shes pa ni/_/bar du chod kyang 'bras bu byed/_/glang po'i shes pas snga ma
[\[28a\]]
[\[28a.1\]]yi/_/bag chags las ni rnam shes 'jug_/bar du mi mthun shes pa ni/_/bag chags gzhan las rab tu skye/_/shes pa gcig ni zhig pa yis/_/bag chags thams cad 'jig pa min/_/me tog zhig par gyur na yang /_/dmar po skye ba ga las yin/_/
[\[28a.2\]]sa bon myug sogs chu ba sogs/_/de dang mi mthun las ji ltar/_/de las skyes pa de dag kyang /_/rim gyis 'bras bu'i byed po nyid/_/'di ni ma he la sogs kyi/_/blo la ci phyir yod ma yin/_/de phyir 'di dag thams cad las/_/rnam pa kun ldan skye ba yi/_/shes pa skad cig
[\[28a.3\]]gcig nyid kyis/_/'jig par 'gyur ba 'thad ma yin/_/de rten zhig par gyur na yang /_/gzhan dag nus pa'i rten du 'gyur/_/nus pa tha dad ma yin phyir/_/skad cig nyid ni nyams mi 'gyur/_/bag chags ldan rnams bag chags kyi/_/rgyun ni rnam par shes pa yi/_/rgyun bzhin
[\[28a.4\]]'dod pa ma yin te/_/bag chags nus pa'i rang bzhin yin/_/bag chags las de'i shes skye zhing /_/de dag kyang ni bag chags yin/_/de dag phan tshun mnyam par ni/_/mtshungs pa nyid ni byed ma yin/_/nus pa'i bdag nyid can gyi rgyu/_/gang yin mi mthun pa yang yod/_/
[\[28a.5\]]de phyir mi mthun rgyu las ni/_/mi mthun 'bras bu gzhan 'byung 'gyur/_/de phyir ldog par brtags pa 'di/_/kun rdzob yod yin dngos por ni/_/ma yin de yi 'bras bu ni/_/gzhan pa ci phyir srid ma yin/_/gang dag shes phyir brtan pa dang /_/shes pa goms 'dod pa de yi/_/bag
[\[28a.6\]]chags 'dzin par byed min zhing /_/bag chags su yang de 'dod min/_/me tog ma du lung ga stsogs/_/rgya skyegs stsogs kyis bsgyur gang yang /_/de yi rang bzhin de 'bras la/_/'pho ba'i phyir na bag chags nyid/_/rigs pas 'thad pa'i bag chags gang yin 'di/_/rab tu brtags
[\[28a.7\]]te phyi rol don bzlog pa/_/de lta na yang phyi rol mngon zhen pa'i/_/gdon gyis 'gro ba 'di dag thams cad zin/_/de phyir rnam pa'i rnam dbye ba/_/mtha' dag bag chags stobs las yin/_/phyi rol don med de yi phyir/_/blo ni dmigs pa med pa nyid/_/de phyir shes pa thams cad ni
[\[28b\]]
[\[28b.1\]]dmigs pa med pa yin te/_shes pa yin pa'i phyir rmi lam gyi shes pa bzhin no zhes bya ba ni yongs su dag pa'i tshad ma yin no/_/'di ltar dmigs pa med nyid ni 'di kho na ste/_bdag gi rnam pa rig pa gang yin pa'o/_/gal te shes pa thams cad phyogs su byed na dpe med pa'i
[\[28b.2\]]phyir ji ltar rjes su dpog ce na/_ma yin te/_don ma shes pa'i phyir ro/_/tshad mas phyogs ni sgrub pa na/_/dpe ni rang nyid grub pa'i phyir/_/thams cad ces bya la sogs pa'i/_/tshad 'bras 'di ni rigs par ldan/_/rtsod pa'i gzhir gyur pa sad pa'i shes pa nyid phyogs su byas pa yin
[\[28b.3\]]no/_/rmi lam gyi shes pa ni bsgoms pa'i rjes su 'gro ba dang /_ldog pa'i rjes su byed pa'i phyir dmigs pa med pa nyid du grub pas na dper byed do/_/ji ltar khyab pa grub ce na/_/rigs gang gang las grub pa zhes bya ba'i rigs pas so/_/de lta ma yin na rgyu dang 'bras bu'i dngos po mtha'
[\[28b.4\]]dag med par 'gyur te/_tshad ma med pa'i phyir ro/_/rgyu dang 'bras bu'i de nyid ni rjes su 'gro ba dang ldog pa'i rjes su byed pa nyid yin par de rig pa dag 'dzer to/_/gus par bsgom pa dang 'brel pa/_/sad tshe mthong ba rmi lam du/_/mthong 'gyur des na shes gzhan yang /_/de lta nyid
[\[28b.5\]]ces rtogs pa yin/_/gal te rmi lam gyi shes pa ni shes pa nyid yin pa'i phyir dmigs pa med pa ni ma yin gyi/_'on kyang gnod par byed pa yod pa'i phyir ro/_/'di ltar/_de tshe de 'am gzhan gyi tshe/_/gzhan gyis rmi lam mthong ba'i ni/_/sad pa'i lta bas mthong med pa/_/de phyir de ni
[\[28b.6\]]dmigs med nyid/_/gnod byed shes pas de yi yul/_/dmigs pas bzlog par byas pas na/_/shes te dmigs pa med par ni/_/byed do zhes 'dir rnam par nges/_/rmi lam gyi shes pa bzhin du sad pa'i shes pa la ni de ltar gnod par byed pa med pa'i phyir/_de ji ltar dpe yin zhe na/_
[\[28b.7\]]de ni ma yin te/_gnod byed shes pas de yi yul/_/dbrog par nus par ji ltar 'gyur/_/lcags kyu stsogs bzhin shes pa la/_/'dren pa'i byed pa yod ma yin/_/'o na ji ltar zhe na/_shes par byed pa'i bya ba nyid do/_/'di la de lta bu'i yul gyi don med do zhes gzhan gyis shes par bya ba yin
[\[29a\]]
[\[29a.1\]]no/_/dngos po med pa go bar byed pa yang mi dmigs pa kho na yin te/_gcig ni dgag pa'i gtan tshigs so zhes bshad pa'i phyir ro/_/'gal ba yang mi dmigs pa nyid kyis sgrub pa'i phyir ro/_/des na gnod par byed pas ni de gzhal byas stong pa nyid du rtogs
[\[29a.2\]]par bya ba yin no/_/de med pa yang gzhan yod pa nyid yin pa'i phyir gnod pa'i byed pa ni de las gzhan dmigs pa nyid do/_/de ni sad pa'i shes pa la thams cad yod pa yin no/_/gal te sad pa'i shes pa la/_/de ni de ltar ma yin no/_/zhes bya ba de ltar mi 'gyur ba ma yin nam de ji ltar
[\[29a.3\]]gnod ce na/_'di ni de lta yin no/_/'di ni de lta ma yin no zhes bya ba rig pa dang /_cig shos kyi 'bras bu ma yin nam/_des na ji ltar 'bras bus rnam par 'jog gi rig pas ma yin/_'bras bus rnam par gnas pa ni kun rdzob tu yod pa nyid yin te/_tshad ma med pa'i phyir ro/_/rig pa med
[\[29a.4\]]par 'bras bur ji ltar 'gyur zhe na/_rang rig pas rig pa'i phyir ro/_/des na 'bras bu bzhin du don rig pa yang rang rig pa tsam nyid do/_/des na don rig pa yang de nyid la yin no zhes rnam par gnas so/_/'di ltar/_don rig byed pa shes na ni/_/de yi de ma thag byung ba'i/_/'bras bu
[\[29a.5\]]de ni de lta bur/_/go byed gzhan du de ma yin/_/de'i phyir de'i gnod par byed pa ni 'di nyid de/_rang bzhin gzhan 'dzin pa gang yin pa'o/_/de yang shes pa gzhan la ltos nas shes pa thams cad yin no/_/gal te sad pa'i shes pa'i don/_/mi slu ba can ma yin nam/_/de ji ltar na gzhan
[\[29a.6\]]gyis de mi 'dzin zhe na/_rmi lam du rtogs pa yang de las gzhan pa'i rmi lam gyi shes pas 'dzin pa'i phyir mi slu ba nyid yin pas de ji ltar gnod pa yin/_sad pa'i shes pas gnod pa'i phyir ro zhe na/_sad pa'i shes pa la yang des gnod pa'i phyir de ni mtshungs so/_/yid gnyid kyis
[\[29a.7\]]nyams pa la de yod pa'i phyir gnod par byed pa ma yin te/_dper na mig nyams pas skra shad la sogs par mthong ba de las bzlog pa la gnod par byed pa ma yin pa bzhin no zhe na/_de ni ma yin te/_gnyid kyis nyams par byed pa'i sems gang gis de ltar rtogs pa yin/_
[\[29b\]]
[\[29b.1\]]re zhig de yi gnas skabs su/_/de ni de ltar rtogs ma yin/_/gnyid log pa 'am langs pa na rtogs pa yin no zhe na/_'di thams cad rmi lam na yang yod pa ma yin nam/_'di ltar/_rmi lam na yang bdag nyid ni/_/gnyid kyis log pa slar sad ces/_/khyed kyis rnam dbyer brjod
[\[29b.2\]]pa yi/_/rtogs pa 'di ni gang gis byas/_/sad pa la sogs pa'i tha snyad ni rmi lam du yang mthong ste des na sad pa la sogs pa'i tha snyad de yang mtshan nyid ma yin par mthong bas yid ches par byed pa ji ltar 'gyur/_ci ste yid ches pas rig pa'i phyir de ltar yin no zhe na/_rmi lam
[\[29b.3\]]du yang de ltar 'gyur ba'i phyir 'di ni mtshungs so/_/ci ste rmi lam du yang 'di ni rmi lam mo zhes res 'ga' yid ches pa yod pa de'i phyir de lta ma yin no zhe na/_ci 'di bden pa yin no zhes bya bar rtogs pa med dam/_des na bden pa nyid du 'gyur ro/_/de nyid kyi phyir rmi lam ni rnam par mi
[\[29b.4\]]gnas pa yin no zhe na/_'di yang rnam par mi gnas pa nyid de/_phyug po la sogs pa rnam par mi gnas pa'i phyir ro/_/der rnam par mi gnas pa ni rgyu dang bcas pa yin la rmi lam gyi ni rgyu med pa yin te/_'di ltar/_rmi lam du mthong ba ni mod la 'jig pa yin no zhe na/_'di ni bag
[\[29b.5\]]chags brtan pa yin gyi/_de ltar don sgrub par nus pa ni ma yin no/_/'di ltar/_der yang yid 'ong stsogs mthong ba/_/mod la 'jig par 'gyur ba yin/_/rmi lam du yang nyin la ni/_/rgyun mi 'chad par de mthong nyid/_/gal te rmi lam dang rmi lam ma yin pa'i shes pa gnyis tha
[\[29b.6\]]dad par sgrub par byed pa'i tshad ma'am/_tshad ma ma yin zhes rnam par rtog pa gnyis so/_/gal te tshad ma yin na de'i tshe de dmigs pa dang bcas pa yin pa'i phyir de nyid kyis ma nges so/_/ci ste tshad ma ma yin na/_de'i tshe phyogs dang dpe ma grub pa'i phyir ji ltar rjes su dpag pa
[\[29b.7\]]'jug cing dmigs pa med pa nyid ji ltar 'grub ce na de ni ma yin te tshad ma nyid yin pas skyon med do/_/tshad ma thams cad dmigs pa dang bcas pa ni ma yin te/_rjes su dpag pa la dmigs pa med pa'i phyir ro/_/dmigs pa med kyang tha snyad kyi mi slu ba la ltos nas 'dir tshad
[\[30a\]]
[\[30a.1\]]ma yin pa'i phyir ro/_/gal te rmi lam dang gzhan pa'i shes pa de gnyis tha dad par grub pa de lta na yang de sgrub par byed pa'i shes pa dmigs pa dang bcas pa'i phyir thams cad dmigs pa dang bcas pa nyid du thal ba ma yin no/_/de nyid tha dad sgrub byed ni/_/
[\[30a.2\]]'jig rten pa yi rtogs pa nyid/_/bsgrub bya dpe yi dpyad pa 'di/_/snang ba la ni rten phyir ro/_/re zhig 'di ni rmi lam gyi shes pa yin la 'di ni sad pa'i shes pa yin no zhes bya ba 'di ni 'jig rten na rtogs pa yin no/_/de'i phyir de la brten nas bsgrub par bya ba dang sgrub par byed pa'i
[\[30a.3\]]tha snyad yin no/_/de nas phyis gal te rnam par dpyod na 'di la rnam par dbye ba'i rgyu cung zad kyang rtogs pa med pa'i phyir tha mi dad par sgrub par byed do/_/de lta yin na gzhan la nyes pa ci yod gal te nyes pa yod na/_de lta yin na rig byed tshad mar sgrub pa la yang nyes par 'gyur ro/_/'di
[\[30a.4\]]ltar rig byed ni chos can yin no/_/de ji ltar 'jig rten pa'i tshig las tha dad ces brgal zhing brtags na ji skad brjod par bya/_gal te tshad ma med na 'jig rten pa'i tshig dang 'dra ba'i phyir ji ltar de 'jig rten pa'i tshig las tha dad pa'i chos can yin/_'on te tha dad pa nyid tshad mas grub
[\[30a.5\]]par brjod na/_de lta na sgrub par byed pa dgod pa la 'bras bu ci zhig yod/_de'i phyir rtsod pa 'di ji ltar spang bar bya/_gal te dbyangs dang yi ge'i go rims khyad par gzhan nyid las rig byed kyi tshogs tha dad par grub bo zhe na ma yin te/_gzhan dag kyang de bzhin du phan tshun tha dad par
[\[30a.6\]]grub pa'i phyir ro/_/'on te rgyu 'di yod pa yin na/_ci 'di rig byed yin nam/_'on te ma yin zhes dpyad pa na/_gal te tshad ma yod na ni rig byed nyid do/_/de ste de lta ma yin na/_'dis dgos pa med pa'i phyir spang bar bya ba yin no zhe na/_de lta na ni 'o na 'dir/_/ro yang de ltar shes pa ni/_/
[\[30a.7\]]re zhig mtshungs par mthong ba yin/_/rmi lam grub pa 'di las ci/_/gzhan na min zhes rtog pa na/_/dam par ji ltar 'gyur yin pa/_/de ltar blta'o zhes bya yang /_/gal te phyis rnam par dpyad na rmi lam gyi shes pa 'am gzhan dag don dam par phan tshun tha dad pa'am tha mi dad par 'gyur
[\[30b\]]
[\[30b.1\]]ba de ltar gzung bar bya'o/_/de la gal te brtags na tha dad pa la tshad ma 'ga' yang med pa'i phyir tha mi dad par rtogs so/_/des na 'di la 'gal ba ci yod/_sngar gyi tha dad par 'dzin pa tshad mar mi 'gyur ro zhe na/_ma gyur mod skyon ci yod/_phyogs la sogs pa'i rnam par dbye ba med
[\[30b.2\]]par 'gyur ro zhe na/_ma gyur mod da lta nged la chad pa ci yod/_tha dad pa med pa'i sgrub byed tshad ma ma yin pa gang yin pa 'di nyid do zhe na/_de lta na 'o na/_chos can thun mong ba nyid du rtogs pa gang yin tshad ma min/_de lta yin dang de lta bu'i/_/sgo can phyi rol gzhan yang min/_/rig byed kyi
[\[30b.3\]]mtshan nyid tshad ma dang tshad ma ma yin pa thun mong du chos can rtogs par byed pa tshad ma ma yin du 'gyur te/_phyis tshad ma ma yin par bsgrubs pas bzlog pa'i phyir ro/_/des na chos can sgrub byed tshad ma ma yin pa'i phyir de'i sgo nas tshad mar sgrub pa tshad ma ma yin pas rig byed tshad
[\[30b.4\]]mar mi 'grub po/_/des na bsgrub bya dang sgrub byed kyi tha snyad mtha' dag zhig par 'gyur ro/_/'on te chos can thun mong du 'dzin kyang de 'dzin pa tshad ma ma yin par mi 'gyur te/_de nyid la tshad ma lhag pa sgrub pa'i phyir ro/_/gal te de'i gzhal bya gzhan gyis bsal ba yin na tshad mar mi
[\[30b.5\]]'gyur ro zhe na/_de yang ma yin te 'di ltar/_gang tshe chos can de nyid kyis/_/rang bzhin tshad ma nyid yin na/_/de la de dang bral ba ni/_/'dzin kyang ji ltar tshad ma yin/_/rig byed kyi tshig ni tshad ma'i rang bzhin yin la de de las bzlog par 'dzin pa na de las bzlog pa'i gzhal bya
[\[30b.6\]]gzhan gyis bsal ba na ji ltar tshad ma yin te/_ma yin pa nyid do/_/rang gi ngo bos ni lhag pa 'ga' yang med do/_/ma bzung bas na de la lhag par tha snyad byed do zhe na/_ma bzung ba ji ltar tshad ma yin/_rang bzhin 'ga' zhig 'dzin pa'i phyir ro zhe na ma yin te/_tha dad pa med pa'i phyir
[\[30b.7\]]ro/_/chos tha dad par khas len pa'i phyir de lta ma yin no zhe na/_ma yin te/_thug pa med par thal ba'i phyir ro/_/gang tshe chos ni tha dad na/_/de dang sbyor ba gzhan du 'gyur/_/de dang sbyor ba'ang des yin phyir/_/chos kyis bslad pa mtha' med 'gyur/_/gal te de dang ldan pa nyid/_/
[\[31a\]]
[\[31a.1\]]de gnyis nyid kyi rang bzhin na/_/tshad ma nyid kyang de lta bur/_/'gyur phyir nged la ci zhig gnod/_/sgro 'dogs kyis ni ngo bo las/_/tha dad par ni bzung ba yang /_/dpyad pas tha dad med rtogs pa/_/ci yi phyir na tshad ma yin/_/khyed tha mi dad par rtogs
[\[31a.2\]]pas tha dad du chos can byed pa la sogs pa'i rnam par dbye bas sgrub par byed pa ji ltar 'jug ce na/_de ni ma yin te/_'di ni gzhan gyis brtags pa la ltos te/_rjes su brjod pa tsam du zad do/_/sngon goms pas rang nyid kyang sgrub byed sbyor ba'i phyir/_kha na ma tho ba cung zad kyang
[\[31a.3\]]med do/_/nga la yang 'di ltar gyur to zhes gzhan rtogs par byed do/_/gal te rmi sogs gnod byed kyi/_/blo bzhin shes kun shes nyid phyir/_/dmigs dang bcas par gzhan dag kyang /_/ci ste sgrub mi byed ce na/_/ji ltar shes pa thams cad dmigs pa med de shes pa nyid yin pa'i
[\[31a.4\]]phyir/_rmi lam gyi shes pa bzhin no zhes bya ba de bzhin du shes pa thams cad ni dmigs pa dang bcas te/_shes pa nyid yin pa'i phyir rmi lam la gnod par byed pa'i shes pa bzhin no zhe na/_'dir smras pa/_shes pa nyid du khyad med pas/_/rmi lam shes las pha rol gyi/_/shes gzhan
[\[31a.5\]]dmigs pa med pa'i phyir/_/ji ltar lan gyi sgrub byed yin/_/ji ltar rmi lam gyi shes pa dang khyad med pa'i phyir gnod par byed pa'i tshad mas nges pa dmigs pa med pa nyid dang 'brel pa'i phyir dmigs pa med pa nyid sgrub pa de bzhin du/_gal te dmigs pa dang bcas pa nyid kyang yin
[\[31a.6\]]na/_de'i phyir 'gal ba mi 'khrul pa can yin pa'i phyir gcig kyang mi 'grub pas de nyid dmigs pas med pa nyid yin no/_/dmigs pa dang bcas pa nyid sgrub pa la ni 'brel pa yod pa ma yin no/_/gnyi ga yang mi dmigs pa las dmigs pa med pa nyid yin no/_/'di ltar/_ji ltar
[\[31a.7\]]rmi sogs shes pa la/_/rang gi ngo bo rig tsam las/_/gzhan pa rig pa gang yin pa/_/sad pa'i shes pa'ang de bzhin mthong /_/sad pa snang ba rig pa yang /_/gzhan gyis rig pa ma yin te/_shes pa gzhan nyid de ltar rig pa'i phyir ro zhes 'di ni brjod zin to/_/de la yang dmigs
[\[31b\]]
[\[31b.1\]]pa yod pa nyid do zhe na/_ci'i phyir don byed pa ma yin/_gal te don byed pa med du chug kyang rtogs pa ni yod pa nyid do/_/gcig med pas gzhan med par 'gyur ba ni ma yin no/_/du ba med pas me med pa ni ma yin te/_thams cad kyi tshe yod pa'i phyir ro/_/king shu ka'i phung po bzhin du
[\[31b.2\]]ma yin pa nyid do zhe na de lta na 'o na de'i don byed pa ma yin gyi/_king shu ka'i phung po bzhin du rang gi ngo bos ni yod do zhe na/_king shu ka'i phung po rang gi ngo bos don byed pa can ni yod par 'gyur gyi rmi lam du dmigs pa ni ma yin te/_rmi lam du zos pa ni rgyas par byed pa med do/_/
[\[31b.3\]]'on te rnam pa de lta bu de ni gzugs nyid yin te/_des na ma yin no zhe na ma yin te/_ngo bo rang rig pa'i phyir de ni rnam par shes pa nyid do zhes rigs so/_/don gyi rang bzhin yin na ci 'gal zhe na/_bag chags kyi stobs las gyur pa nyid dang /_rang gis rtogs pa nyid do/_/don nyid
[\[31b.4\]]de ltar 'gyur ro zhe na/_'di ni ming tsam du zad do/_/khyed kyis yang ji ltar ma yin zhe na/_ma yin te/_nang gi byed pa la rag las par rtogs pa'i phyir ro/_/des na de ni shes pa nyid do/_/de ltar yang blo tsam du sgrub pa 'chad par 'gyur ro/_/de lta yin dang /_de yi rig bya don gzhan la/_/
[\[31b.5\]]rig bya rig byed 'thad par dka'/_/rang bzhin de ni don gzhan du mi 'gyur ro/_/des na ma zhugs na rig pa ma yin no/_/zhugs na yang don gzhan ma yin no/_/gal te de blo'i rang bzhin nyid yin na de'i tshe/_sngon po la sogs pa rang gis rig par 'gyur bas ji ltar gzhan gyis kyang rig
[\[31b.6\]]ce na ma yin te/_'di ni 'khrul pa yin te/_rab rib can gyis zla ba gnyis mthong ba bzhin no/_/der yang don nyid yin no/_/'di ltar/_ji ltar ma 'khrul shes pa ni/_/thun mong don gyi rig byed 'dod/_/de bzhin du ni 'khrul pa yang /_/don nyid rig par byed pa yin/_/dper na thun mong
[\[31b.7\]]du rtogs pas ma 'khrul par 'dod pas rtogs pa don yin pa de bzhin du gzhan yang yin no zhe na/_de ni mi rigs te/_thun mong ba yi don nyid ni/_/mngon sum gyis ni mthong ba med/_/mngon sum med phyir de la ni/_/rjes su dpag pas rig pa min/_/re zhig mngon sum gyis ni thun
[\[32a\]]
[\[32a.1\]]mong du gzhan gyis rig pa mi rtogs te/_/de lta ma yin na rtags med pa nyid du gzhan gyi rtogs pa thams cad rig par thal lo/_/'on te pha rol dag gis kyang /_/rtogs pa de ni de 'dra nyid/_/de phyir de yi de nyid ni/_/thun mong ba nyid yin zhe na/_ji ltar ngas
[\[32a.2\]]'di rtogs pa de bzhin du rung ba'i yul na 'dug pa gzhan gyis kyang rtogs so zhes 'jig rten na grags pa yin no zhe na/_ma yin te/_rab rib can gyis mthong ba'i skra shad dang /_rmi lam lam du mthong ba dag la yang de ltar rtogs pa yod pa ma yin pa'i phyir ro/_/der yang yod pa
[\[32a.3\]]nyid do/_/rmi lam gyi gnas skabs na yang rang bzhin de nyid do/_/des na de dang mtshungs pa'i phyir de yang phyi rol kho na'o zhe na/_ma yin te goms pa'i stobs kyis bdag nyid de 'dra bar snang ba yin gyi de na gzhan med do zhes 'jig rten gyi grags pa yin no/_/de bzhin du sad pa'i
[\[32a.4\]]gnas skabs kyang yin pas mtshungs so/_/don dam par ni gnyi gar yang rang gi ngo bor snang ba tsam du zad pas dmigs pa dang bcas pa nyid med do/_/gal te rmi lam na ni thams cad 'chol ba dang 'bad pa med par 'grub pa ma yin nam/_de ji ltar shes pa mtshungs pa nyid yin
[\[32a.5\]]zhe na/_de ni ma yin te/_sngon po la sogs snang ba las/_/'chol ba gzhan gang yin par rtogs/_/de yang goms pa'i stobs las byung /_/des ni ji ltar 'di gnas 'gyur/_/sngon po dang ser po la sogs par snang ba 'ba' zhig ste/_de 'chol ba dang 'bad pa med par 'gyur
[\[32a.6\]]ba gzhan ga la yod/_shing la sogs pa'i gnas su mod la mtshe'u la sogs par 'gyur ba'i phyir 'bad pa med par 'gyur ba yin no zhe na/_'bad pa med par 'gyur ba zhes bya ba gang yin par bzung 'bras bur gyur pa'i shes pas ni 'bras bu nyid la rgyur gyur pas ni rgyu nyid yin pas/_
[\[32a.7\]]'di 'di las 'gyur ro zhes ga las 'gyur zhing 'di med par 'di 'byung ngo zhes bya ba de ltar nges par yang ga la 'gyur/_'di la mngon sum med cing rjes su dpag pa yang med do/_/'di 'chol lo zhes bya bar yang 'gas rig pa ma yin no/_/goms pa'i bye brag gis na rmi lam du 'ang /_
[\[32b\]]
[\[32b.1\]]'chol ba med pa la sogs pa snang ba dang /_de bzhin sad pa'i gnas skabs dag tu yang /_'chi ltas stsogs kyis 'chol bar mthong ba nyid do/_/de ni 'chi ltas kyi nyes pa nyid kyis yin no zhe na/_ma yin te/_'chi ltas dang 'chi ltas ma yin pa dag khyad par med pa'i phyir ro/_/de la yang
[\[32b.2\]]rnam par 'byed pa gzhan dgos la/_de la yang gzhan yin pa'i phyir gang las tha dad par 'gyur ba de lta bu ni yod pa ma yin no/_/rang nyid kho nas tha dad par 'gyur ro zhe na/_ma yin te/_'di ni rang gi rang bzhin tsam gyi mthar thug pa yin pa'i phyir ro/_/rang gi ngo bo'i mthar thug pa ni
[\[32b.3\]]gzhan rig pa ma yin no/_/rang gi ngo bo tsam rig par ni 'chol pa dang ma 'chol pa mtshungs so/_/gal te ring du rjes su 'brel pa dang /_'khrul pa dang bral ba ni ma 'chol ba yin no zhe na ma yin te/_mngon sum gyis ring du rjes su 'brel ba mi mdzad pa'i phyir ro/_/des na gzhan rnam
[\[32b.4\]]par rtog pa lhag mar gyur pa nyid yin na des kyang don rtogs pa ma yin pas de las kyang rnam par mi gnas so/_/de yang rang gi ngo bo la mngon sum yin pa'i phyir ro/_/dngos po nyams su myong bas skyed pa'i rnam par rtog pa ni mi slu ba dang ldan pa yin no zhe na ma yin te/_'brel pa ma bzung
[\[32b.5\]]ba'i phyir ro/_/gang gi tshe dngos po myong ba de'i tshe/_rnam par rtog pa med la/_gang gi tshe de yod pa'i tshe nyams su myong ba med pa'i phyir 'dir 'brel pa 'dzin pa ga la zhig_/rnam par rtog pas so zhe na/_de yang tshad ma ma yin no/_/de yang 'brel pa la ltos pa'i phyir rnam par rtog pa gzhan
[\[32b.6\]]dgos pas thug pa med do/_/de lta na 'o na bag chags dang yang 'brel pa ji ltar 'dzin zhe na/_don dam par de dang yang ma yin pa'i phyir 'di yang phyogs nyid do zhes bstan zin to/_/phyi rol don smra dag gis ni/_/phyi dang rgyu 'bras zhes bya ba'i/_/bag chags khas blangs rnam shes su/_/
[\[32b.7\]]smra ba rnams kyis ma yin no/_/bag chags kyis bskyed pa med kyang 'di rnam par shes pa tsam yin pa'i phyir skyon med do/_/gal te sad pa'i shes pa bag chags las byung bar rtogs pa med do zhe na/_rmi lam gyi gnas skabs su yang rmi lam du snang ba ma yin pa'i phyir 'di mtshungs so/_/
[\[33a\]]
[\[33a.1\]]langs pa la 'gyur ro/_/sad pa'i gnas skabs la ni de lta ma yin no zhe na/_'di yang gyi na ste/_'di ltar/_'di ni bshad zin rmi lam du 'ang /_/sad par rtogs par 'gyur ba yin/_/des na sad pa'i gnas skabs ni/_/rmi lam las gzhan mtshan nyid min/_/bdag sad
[\[33a.2\]]do snyam pa ni rmi lam na yang yod pa nyid do/_/des na ji ltar sad par snang bas rnam par gzhag sad pa gzhan gyis de yang rmi lam du byed kyi 'di ni gang gis kyang ma yin pa'i phyir 'di nyid don rnam par gzhag go zhe na/_gal te de lta ma yin du chug pa de lta na yang de dang mtshungs pa'i phyir yid
[\[33a.3\]]ches pa'i gnas ma yin no/_/rjes su dpag pa'i dus na yod pa'i du ba me sngon du 'gro ba can du grub pa'i phyir rjes su dpog par byed pa nyid ni ma yin gyi/_/'on kyang de'i mtshan nyid yin pa nyid kyis so/_/de bzhin du sad pa'i gnas skabs 'di yang de'i mtshan nyid yin pa'i phyir de'i rang
[\[33a.4\]]bzhin nyid do/_/gal te sad pa'i gnas skabs der sgom pa'i byed pa ma mthong ba yin nam/_ji ltar na rmi lam dang mtshungs she na/_de la brjod pa/_bsgom pa chod par gyur na yang /_/rab tu snang ba nyid yin te/_/dper na rgas pa'i gnas skabs su/_/byis pas mthong ba dmigs pa bzhin/_/
[\[33a.5\]]skye ba gzhan sogs mthong ba yang /_/'chi ba'i gnyid kyis log gyur pa/_/skye gzhan skyes pa'i rmi lam du/_/de ltar ci phyir rtogs mi byed/_/ji ltar mtshan mo gnyid log pa/_/de bzhin du 'chi ba'i gnyid kyis log pa la yang yin no/_/gnyid log sad las nyin dang nyin la 'dir/_/sna tshogs
[\[33a.6\]]mthong ba de ltar 'di cis min/_/snang ba ma mthong gyur pa gang yin te/_don mthong ba yi rgyu yin pas na mtshungs/_ji ltar sngar gyi nyin mo mthong ba mtshan mo rmi lam mthong ba'i rgyu yin pa de bzhin du/_nyi ma snga ma la mthong ba phyis kyi mtshan mo dang /_chod pa'i nyin mo rmi lam mthong ba'i rgyu yin
[\[33a.7\]]pas 'di ni rmi lam brgyud pa chen po yin no/_/snga na med pa yang mthong ngo zhe na/_rmi lam du mngon par 'dod pa la yang de lta yin pa'i phyir thams cad mtshungs so/_/ji ltar 'gro 'ong rmi lam du/_/dmigs pa gzhan dang gzhan byed ltar/_/sad pa'i gnyid la'ang 'gro ba dang /_/'ong ba ci yin
[\[33b\]]
[\[33b.1\]]phyir mi 'dod/_/tha snyad med pa'i phyir ro zhe na/_mkhas pa rnams rjes su dpag pa 'di nyid kyis tha snyad byed pa'i phyir ci ste mchog_/ji ltar rgyu dang 'bras bu'i tha snyad rjes su dpag pa las yin pa de bzhin du 'di yang yin pas mtshungs so/_/skad cig ma nyid la yang tha snyad med
[\[33b.2\]]pas de med par 'gyur ram ci/_de yang med pa nyid do zhe na/_'di ni bstan par bya'o/_/gal te gnyid kyis nyams pa'i phyir rmi lam du mthong ba'i don ni bden pa ma yin par 'thad do zhe na de gsal ba nyid ma yin nam/_ji ltar gnyid log pa yin/_dang po gnyid log pa ni nye bar sbyor ba ma yin no/_/de nyid
[\[33b.3\]]snang ba de'i rgyu yin no zhe na ma yin te/_bsgoms pa'i khyad par las snang ba'i khyad par yin par mthong ba'i phyir ro/_/dang po gnyid log par mtshungs kyang 'ga' zhig gis rnam pa 'ga' zhig ltar rmi lam mthong bar 'gyur ro/_/de med na med pa'i phyir zhe na/_rgyu mtshan tsam yin la rag
[\[33b.4\]]mod/_de ltar na yang de snang ba'i khyad par gyi rgyu ni ma yin no/_/'di yang gnyid log pa'i de ma thag pa nyid du snang ba des na rmi lam dang mtshungs pa nyid do/_/sad na yin no zhe na/_ma yin te/_snang ba las sad pa ma gtogs pa med pa'i phyir ro/_/sad do zhes rtogs pa las sad
[\[33b.5\]]pa yin no zhe na ma yin te/_rmi lam du yang de ltar rtogs so zhes bshad zin to/_/de'i phyir rmi lam dang gzhan dag la khyad par med do/_/des na khyad par mthong ba las dmigs pa dang bcas pa dang dmigs pa med pa tha dad par smra ba gang yin pa de de'i khyad par ma grub pas sun
[\[33b.6\]]phyung ba yin no/_/de ni sad pa'i shes pa dang khyad par med pa'i phyir phyin ci log tu grub pas dmigs pa dang bcas pa nyid du mi 'gyur ram zhe na/_ma yin te/_log par snang ba med par thal bar 'gyur te/_sad pa'i shes pa nyid bzhin no/_/de lta na yang khas blangs pa la gnod do/_/
[\[33b.7\]]gzhan yang /_shes nyid la sogs gtan tshigs kyis/_/gnod byed mngon sum shes pa ni/_/gzhan du bya bar mi nus te/_/rjes dpag mngon sum gnod byed min/_/bzlog pa dmigs pa'i rang bzhin mngon sum gyi ngo bo mi dmigs pa'i mtshan nyid kyi gnod par byed pa'i shes pa ni/_/
[\[34a\]]
[\[34a.1\]]shes pa nyid la sogs pa'i rjes su dpag pas gnod par nus pa ma yin no/_/gal te du ba las me rjes su dpag pa na phyis bzlog pa la mngon sum zhugs na gcig rjes su dpag pa tshad ma yin nam zhe na/_gal te mngon sum zhugs kyang zla ba gnyis kyi
[\[34a.2\]]yul du rjes su dpag pas gnod na/_ci ste mngon sum yin nam zhes rig pa mtshungs so zhe na/_ma yin te/_der yang mngon sum nyid gnod par byed pa yin te/_sngar gcig tu mthong ba'i phyir ro/_/de lta ma yin na rjes su dpag pa nyid du yang mi 'gyur ro/_/mngon sum ni rjes
[\[34a.3\]]su dpag pa sngon du 'gro ba can ma yin no/_/gal te yin na ni rjes su dpag pa nyid der yang gnod par byed pa yin pa'i phyir rjes su dpag pas gnod na mngon sum tshad ma ma yin par 'gyur la/_de lta na yang phan tshun gnod pa 'gar yang mi 'gyur ro/_/des na rjes su dpag pa'i
[\[34a.4\]]rtsa ba ni mngon sum yin gyi/_mngon sum gyi rtsa ba ni rjes su dpag pa ma yin no/_/mngon sum yang rjes su dpag pa'i rtsa ba can du rnam par gnas pa ma yin nam/_'di ltar/_goms pa med par dang po ni/_/mngon sum 'jug par byed min te/_/'brel pa rjes su dpag pa yin/_/
[\[34a.5\]]bzung na de las 'jug phyir ro/_/rjes su dpag pas don byed pa dang /_'brel pa bzung na mngon sum 'jug par byed pa yin te/_des na rjes su dpag pa las mngon sum tshad ma yin no snyam na/_mngon sum las rjes su dpag pa yin pa'i phyir phan tshun gnod par byed par mtshungs so/_/
[\[34a.6\]]gal te de lta na phan tshun rten pa'i nyes pa nyid du 'gyur bas/_gcig kyang tshad mar mi 'gyur ro zhe na/_'di ni bshad zin to/_/rang la rang gi ngo bo rtogs/_/tha snyad la ni tshad ma nyid tha dad pa'i 'jug pa'i yul don gyi bdag nyid la yin no zhes so/_/de yang thog ma med pa'i tha snyad long ba
[\[34a.7\]]brgyud pa las so/_/de yang mi slu ba las tshad ma yin la/_mi slu ba yang 'byung bar 'gyur ba'i myong ba nyid yin no/_/des na don gyi yul can tshad ma yin par ji ltar 'gyur/_rjes su dpag pa yang rang gi ngo bo'i yul la mngon sum med pa nyid du 'gyur ro zhe na/_ma yin te/_de la ni de mngon sum nyid
[\[34b\]]
[\[34b.1\]]yin pa'i phyir ro/_/des na rjes su dpag pas tha dad pa'i don la mngon sum 'gog par byed do/_/de'i rjes su dpag pa'i yul yin pa'i phyir te/_de lkog tu gyur pa yin pa'i phyir ro/_/ji ltar lkog tu gyur pa la mngon sum gyi tshad ma yin zhe na/_'jug par byed pa nyid kyis yin gyi 'dzin par
[\[34b.2\]]byed pa ni ma yin no/_/'dzin par byed pa yin na ni 'jug par byed pa nyid ma yin par 'gyur ro/_/'di ltar/_gal te sngar gyi mngon sum la/_/de nyid snang ba yin na ni/_/de ni rang gi ngo bo yis/_/thob phyir 'jug la don ci yod/_/don byed don gnyer 'jug byed na/_/'o na de ni mi gsal nyid/_/
[\[34b.3\]]gal te gsal ba yin na ni/_/phyir yang 'jug pa med par 'gyur/_/gal te don byed gsal na yang /_/thob pa'i don du 'jug ce na/_/thob pa snang ba med pa'i phyir/_/mi snang ba la 'jug pa nyid/_/gal te de la rjes su dpag pas gnod na ni shin tu gsal bar kho bo cag gi 'dod pa
[\[34b.4\]]grub po/_/'di ltar/_tha dad pa'i don la rjes su dpag pas mngon sum 'jug pa yin la/_de yang lkog tu gyur pa'i phyir rjes su dpag pa'i yul yin pa'i phyir de nyid la mngon sum la rjes su dpag pas gsal ba yin no/_/de yang rjes su dpag pas gnod na rjes su dpag pa nyid
[\[34b.5\]]rjes su dpag pas bkag par 'gyur ro/_/de ni long ba brgyud pa las byung ba'i rjes su dpag pa yin la de la rjes su dpag pa 'am mngon sum gyis gnod na chad pa ci yang med do/_/mngon sum dang des bslang ba'i rjes su dpag pa dag la ni mngon sum mam rjes su dpag pas
[\[34b.6\]]gnod pa ma yin no zhes bya ba 'di ni rigs pa yin no/_/gal te mngon sum yang zla ba gnyis kyi yul can/_de'i dus phyis 'byung ba zla ba gcig tu snang ba gzhan gyis gnod pa ma yin nam/_de mngon sum ma yin pa'i phyir ro/_/ci'i phyir/_gnod pa'i phyir ro/_/phan tshun spangs pas rnam
[\[34b.7\]]par gnas pa dag ji ltar gnod bya gnod byed kyi ngo bo yin/_de lta bu nyid do zhe na/_gnyi ga yang gnod par bya ba 'am gnod par byed par 'gyur ram/_ma yin te/_thob par byed pa'i phyir gcig ni gnod par byed pa nyid yin no/_/'di ltar mngon par 'dod pa thob par byed pa nyid ni gcig la
[\[35a\]]
[\[35a.1\]]yod kyi gzhan la ni med do zhe na/_de ltar 'o na brgyud pas rjes su dpag pa la gnod par 'gyur ro/_/des na shes pa thams cad ni dmigs pa med pa nyid de/_rmi lam gyi shes pa bzhin no zhes bya ba'i don ci yin zhe na/_rang gi ngo bo la dmigs pa yin la/_de la yang
[\[35a.2\]]mngon sum yin zhing /_des bslang ba'i rjes su dpag pa ni mi dmigs pa'i rang bzhin yin pas de ni rjes su dpag pa 'am gzhan gyis bsal bar mi nus so/_/dmigs pa tha dad pa sgrub pa ni mun pa brgyud pa yin pa'i phyir mngon sum ma yin zhing des blang ba'i rjes su dpag pa yang ma yin
[\[35a.3\]]pas de la gnod par byed pa'i mngon sum mam rjes su dpag pa nyid do zhes bya ba 'di ni gcig tu nges pa'o/_/de'i phyir thams cad dmigs pa dang bcas te sad pa'i shes pa bzhin no zhes bya ba'i lan gyi tshad ma ma yin te/_rtsa ba med pa'i phyir ro/_/rmi lam la sogs pa dmigs pa dang
[\[35a.4\]]bcas pa sel ba gnod par byed pa'i blo ni dmigs pa med pa yin no/_/de lta yin na dpe des thams cad dmigs pa dang bcas par ji ltar 'grub/_gal te dmigs pa med pa nyid shes pa gzhan du gyur pa de blo 'dis sgrub pa ma yin nam/_de ni tha dad pa yin te/_des na shes pa gzhan
[\[35a.5\]]yang shes pa nyid kyi phyir bsgrub bya tha dad pa'i yul can nyid yin pas ji ltar lan gyi tshad ma yin zhe na/_gal te mngon sum du 'gro ba can yin pa'i phyir 'di dmigs pa tha dad pa can yin du chug kyang /_gang gis de yang de ltar 'dod pa de las bzlog pa'i blo bzlog pas gsal ba la go ci zhig
[\[35a.6\]]'ongs/_'di tha dad pa sgrub par byed pa ni ma yin te/_tha snyad tsam sgrub pa'i phyir ro/_/tha dad pa gzhan las cig shos la dmigs par mi 'khrul pa sgrub par byed la/_mi 'khrul pa de yang de nyams su myong bzhin pa'i de'i dus pa nyid do/_/des na da ltar de 'dir snang bar byed pa ni ma yin no/_/
[\[35a.7\]]'di ni rang gi rnam pa'i mthar thug pa yin pa'i phyir de'i bdag nyid kyi dmigs pa nyid rtogs par byed pa yin no/_/de'i phyir 'di dmigs pa dang bcas pas gzhan yang dmigs pa dang bcas par sgrub pa ma yin no/_/gal te de'i rang bzhin yul du mi 'byed na/_ji ltar 'dis de sgrub ce na de
[\[35b\]]
[\[35b.1\]]la mi slu ba'i phyir ro zhes bshad zin to/_/mi slu ba las yul du byas par rtogs pa yin no/_/de nyid kyi phyir bshad pa/_rig bya rig byed rnam pa med/_/skra sogs shes pa'i tha dad bzhin/_/gang tshe gzung 'dzin rnam phye ba'i/_/mtshan nyid rnam par bslad pa can/_/ji ltar 'khrul pas mthong gyur
[\[35b.2\]]pa/_/de ltar 'di rnams gzhag byas pa/_/de tshe gzung dang 'dzin pa yi/_/mtshan nyid la ni brtsad bya min/_/skra shad la sogs pa thob par bya ba rig bya'i dngos po med pa kho nar rig par byed pa'i rnam pa yin no/_/skra shad la sogs pa thob par bya ba de la ni blo 'dzin par byed pa ma yin te/_de med
[\[35b.3\]]pa'i phyir ro/_/thob par bya ba'i rig go zhes bya ba ni de 'khrul pas rtogs pa yin no/_/des na rtogs pa gang yin pa 'jug go/_/de la de ltar 'jug pa rnams kyi thob pa med pa gang yin pa de la ni dmigs pa med pa nyid du gsal ba kho na'o/_/des ni gzhan dmigs pa med pa nyid du sgrub par
[\[35b.4\]]byed do/_/mi mthun pa rtogs pa med pas rang bzhin mtshungs par rtogs pa'i phyir ro/_/dmigs pa dang bcas pa nyid ni gar yang rtogs pa med pa de'i phyir ji ltar de dang mtshungs pa'i phyir thams cad dmigs pa dang bcas par 'grub/_thob par bya ba'i rang bzhin du snang ba de ltar rtogs
[\[35b.5\]]pa ni ma yin te/_'jug pa nyid kyi phyir ro/_/de lta ma yin na de snang ba'i phyir 'jug par mi 'gyur ro zhes bshad zin to/_/snang ba la yang yang snang bar bya ba'i phyir 'jug go zhe na/_'o na yang snang ba nyid mi snang ba yin te/_de yang snang ba yin na ni 'jug par mi 'gyur ba'i phyir thug pa med do/_/yang snang
[\[35b.6\]]ba yang ci'i don du yin/_bde ba'i don dam 'dzin pa'i don du'o zhe na/_'o na 'jug pa de'i don du yin la de'i yang mi snang ba kho na'o/_/de'i phyir mi snang ba nyid thams cad du yul yin pa'i phyir myong ba mtha' dag dmigs pa med pa yin pas ji ltar de las bzlog par 'grub/_'o na ji ltar yul du
[\[35b.7\]]ma byas pa la 'jug ce na/_de ni ma yin te/_yul du byas pa nyid la yang /_/ji ltar 'jug ces brjod pa yin/_/rgyu dang 'bras bu'i dngos po 'di/_/de lta nyid du rnam par gnas/_/rang rig pa yi rtogs pa las/_/rang gi rgyu yi mthu las sam/_/rgyu med par rtogs pas gzhan 'byung ba yin
[\[36a\]]
[\[36a.1\]]te/_ji ltar mthong ba de ltar khas len to/_/de nyid kyi phyir chos thams cad ni byed pa med pa yin no zhes gsungs so/_/yang na sngar thob par bya ba tha dad pa rtogs pa med pa'i phyir phyis tha dad pa yin pa'i tshad ma med pa'i phyir ji ltar tha dad par rtogs/_'dis ni don
[\[36a.2\]]byed pa dang lhan cig rgyu dang 'bras bu'i dngos po yin pa yang bsal to/_/snga ma dang phyi ma dag tha dad par rtogs pa med pa'i phyir dang /_dus mnyam pa dang bskyed par bya ba ma yin pa'i phyir rang gi ngo bo nyid don byed pa yin la/_de ni rmi lam la yang yod pas mtshungs so/_/des na blo ni rig bya
[\[36a.3\]]dang rig byed kyi rnam pa med pa nyid do/_/de'i phyir gzung ba dang 'dzin pa rnam par phye ba'i mtshan nyid ni bslad pa kho na yin te/_des na rang gi ngo bo tsam rig pa las rnam par rtog pa gzhan skye ba des sngar gyi rjes su 'brangs nas de lta de ltar rnam par gzhag pa 'ba' zhig tu zad kyi don dam par ni
[\[36a.4\]]de la de lta bu nyid yod pa ma yin no/_/'di ltar skra shad kyi shes pa yod na snga ma rjes su dran pas 'di lta bu'i snang ba'i de ma thag tu thob par gyur to zhes bya ba yin no/_/des na gzung ba dang 'dzin pa'i rnam par snang bar skye ba ni rnam par rtog pa yin no/_/de yang rang gi rang bzhin la gzung ba dang 'dzin
[\[36a.5\]]pa'i rang bzhin dang bral ba nyid de/_gzhan gyis de ltar 'jog pa yin no/_/de yang rang gis rnam par gnas pa ni ma yin no/_/de las phyi rol don nyid ni/_/nyams su myong bar grub pa min/_/nyams su myong bas phyi rol gyi/_/dngos yod de nyid grub pa med/_/gal te sngon po myong ba de/_/ji
[\[36a.6\]]ltar phyi rol yin par brjod/_/gal te sngon po myong min na/_/de ni ji ltar phyi zhes bya/_/gzhan gyis myong ba min na des/_/ji ltar de ni phyi zhes brjod/_/gzhan gyis myong na de dang des/_/'di ni thug pa med par 'gyur/_/'di ni gzhan gyis myong yin par/_/bdag gis ga las nges pa yin/_/
[\[36a.7\]]de 'bras mthong phyir de min te/_/'bras bu rab tu ma grub phyir/_/rgyu 'bras dngos po ma grub ces/_/bya ba 'di ni brjod zin to/_/rjes su dpag pa spyi yi ni/_/yul can nyid du brjod pa'i phyir/_/gzhan gyis mthong ba de nyid ni/_/'di zhes rab tu grub mi 'gyur/_/ji ltar spu ldang la sogs
[\[36b\]]
[\[36b.1\]]pa'i/_/'bras mthong las na de gcig nyid/_/de bzhin bde sogs gcig nyid du/_/de nyid las ni 'grub par 'gyur/_/de yi bde ba gzhan yin na/_/gzung ba de las gzhan du 'gyur/_/gal te yul ni tha dad las/_/bde sogs gzhan du 'dod ce na/_/de nyid du na gcig nyid la/_/yul tha
[\[36b.2\]]dad pa ji ltar 'grub/_/gzhan dag bde ba de nyid las/_/spu ldang sogs par cis ma yin/_/spu ldang la sogs gzhan yin phyir/_/gal te bde ba tha dad na/_/gzhan la gzung bar bya ba yang /_/gzhan du ci'i phyir 'dzin mi byed/_/gal te spu ldang la sogs kyang /_/nged kyi myong bar
[\[36b.3\]]'dus she na/_/snang rten gsal ba bde la sogs/_/de las ji ltar tha dad yin/_/gal te kho bo'i bde ba ni/_/med kyang spu ldang stsogs de na/_/kho bo'i gzung ba med kyang de/_/spu ldang stsogs pa cis ma yin/_/gal te der yang dus kyi ni/_/dbye bas tha dad 'dod na ni/_/ngo bo nyid kyis
[\[36b.4\]]dbyer med la/_/dus kyi dbye bas ci byar yod/_/der yang tha dad med pa'ang yin/_/de ni lkog gyur nyid mi 'gyur/_/gcig po de ni ji ltar na/_/rig pa spangs nas gnas par 'gyur/_/gal te de gcig yin de ltar yang rjes su 'jug pas de ji ltar lkog tu gyur pa yin/_phan tshun rig pa
[\[36b.5\]]dang spangs te gnas pa ji ltar gcig yin zhes 'di ni bsam par bya ba nyid do/_/gal te thun mong ba nyid du snang na khyod kyis mthong ngam ma mthong zhes 'dri ba ji ltar 'gyur/_tshad ma gzhan gyis yid ches par bya ba'i phyir ro zhe na/_gal te mngon sum la yid mi ches na tshig gis kyang yid ches
[\[36b.6\]]par mi 'gyur ro/_/de yang rang gi snang ba nyid ston pa yin no/_/des kyang khyod la snang ba ni nga la yang snang ngo zhes de ltar mthong ba shes par bya ba yin pa de'i phyir phan tshun brten pa'i skyon du 'gyur ro/_/mngon sum gyis ma rtogs pa'i gang yin pa yang ji ltar tshig las yid tshim par bya ba
[\[36b.7\]]mngon sum gyi don la nye bar ston pa ni chen po ma yin no/_/gzhan yang /_mngon sum tshad ma nyid yin na/_/tshig ni tshad ma yin par 'gyur/_/tshig tshad yin na 'ang mngon sum ni/_/tshad ma yin phyir 'di bzang ngo /_/rab rib can gnyis phan tshun du/_/lhan cig par ni gyur pa dag_/so sor nus
[\[37a\]]
[\[37a.1\]]pa med na ni/_/gang phyir 'dus kyang de nyid yin/_/de'i phyir mig la sogs pa'i byed pa dang 'brel pa ni rang rig pa yin pa'i phyir sngon po la sogs pa shes pa nyid yin pas gzugs la sogs pa'i blo ni rig bya rig byed kyi rnam pa med pa nyid do/_/blos de ltar rig pa'i phyir rnam
[\[37a.2\]]par gzhag pa 'di ni de kho na ltar byas pa yin no zhes bya ba ni don dam pa'o/_/des na rang rig pa nyid 'bras bu yin no/_/don to zhes nges pa yang de nyid la yin gyi don myong ba zhes bya ba ni yod pa ma yin no/_/des na gzung ba'i rang gi ngo bo nyid 'dzin par byed pa la dpe 'ga' yang med do zhes bshad do/_/de la
[\[37a.3\]]bzlog pa med par mi dmigs pas sgrub pa la dpe med par ji ltar 'gyur te/_ri bong gi rwa la sogs pa ma dmigs pa dpe yin no/_/yang na dpes ci bya ste mngon sum gyis grub pa yin no/_/de'i phyir rang gi cha bzung ba yin pa gsal bar bzlog nus par 'gyur ba de'i tshe khyad par dang bral ba'i dag pa nyid
[\[37a.4\]]phyi rol gyi gzung ba bzlog pa'i phyogs yin par 'gyur na phyogs de ni mngon sum gyis gnod pa yin te/_gang gi phyir mngon sum la sogs pa'i shes pa'i tshogs kyi dmigs pa ni phyi rol nyid lus pa yin te/_rang gi cha gzung ba yin pa bkag pa'i phyir ro zhes gzhan gyis brjod pa gang yin pa de ni ma
[\[37a.5\]]'brel pa yin te/_phyi'i yul mngon sum pa med par bstan pa'i phyir ro/_/gnod par byed pa dang bral ba ni shin tu rnam par nges pa'i phyir sad pa'i shes pa 'di dag ni stobs dang ldan pa yin no zhe na/_ma yin te/_'di dag shin tu rnam nges te/_/snang ba nyid ni rang gi cha la gtogs kyi/_/phyi'i don mi snang
[\[37a.6\]]ba la ni nges pa de ma yin no/_/snang ba dang dran pa las ma gtogs par nges pa zhes bya ba ni med do/_/re zhig don snang ba ni med do/_/snang ba med na yang dran pa yang yod pa ma yin no/_/de las gzhan pa'i nges pa yang med pa'i phyir phyi rol gyi don nges pa zhes bya ba 'di ni tshig tsam du zad pas don med do/_/
[\[37a.7\]]skyon can shes pas gzung ba yi/_/don ni dgag par rung yin na/_/gzung med 'dzin par 'dzin pa dag_/'gog la mi 'thad ci zhig yod/_/gzung ba tsam la gnod na ni/_/rang phyogs grub pa med 'gyur mod/_/gzung ba de ni yod nyid du/_/khyed cag ji ltar rjod par byed/_/khyad par khyad par can dag ni/_/
[\[37b\]]
[\[37b.1\]]tha dad par ni ma bzung phyir/_/gnyi ga 'am gang yang rung ba nyid/_/ma grub par ni brjod pa yin/_/sngar ni tha dad 'dzin pa las/_/phyi nas nges par dpyad pa na/_/don dam tha dad med 'gyur ba/_/de yi phyir yang ci zhig 'gal/_/ldog pa yongs su brtags pa yi/_/khyad par khyad par can nyid ni/_/
[\[37b.2\]]sangs rgyas gzhung la 'bras byed par/_/rna lam du ni ma gyur tam/_/'chad po nyan po'i khyad par dag_/khyad par can gyi shes gang yin/_/de ni dmigs pa med pa na/_/rang tshig gnod pa 'ga' yang med/_/khyad par dang ni khyad par can/_/rab tu dbye ba yod min pa/_/des na dam bca' ba yi
[\[37b.3\]]don/_/brtags na mi mdzes ci zhig yod/_/gzhan yang /_dmigs pa med pa zhes bya ba'i/_/dngos po cung zad rtogs pa med/_/des 'di tha dad la sogs par/_/'dri ba 'thad pa ma yin no/_/gal te dngos med ji ltar khyod/_/nged cag rtogs par 'dod pa'am/_/rang gi blo yis rtogs par
[\[37b.4\]]byed/_/ci ste brtags nas bsgrub bya na/_/med la rtogs pa ci 'dra zhig_/rtogs na dngos por thal bar 'gyur/_/dngos med ji ltar 'dod ce na/_/de yang dngos por brjod par bya/_/'di ni bshad zin to/_/khyad par dang khyad par can gyi dngos po ni ldog pa'i dbye ba brtags pa'i rang bzhin
[\[37b.5\]]gyis yin no/_/dmigs pa med pa nyid phyi rol gyi dmigs par brtags pa las tha dad par so so ba lta bur de lta bu'i rang gi ngo bo shes par bya ba'i phyir rnam par gzhag pa yin gyi/_don dam ni tha dad pa rtogs pa yod pa ma yin te/_tha dad pa med par rtogs pa dngos po yin pa'i phyir ro/_/
[\[37b.6\]]dngos po med pa la rtogs par ji ltar 'gyur zhe na/_de nyid kyi phyir te/_de lta ma yin na/_dngos po rtogs pa ci 'dra zhig_/de ltar dngos po thal min te/_/med la rtogs pa 'jug 'gyur te/_/de ni dngos la yod ma yin/_/ci ste shes pa zhes bya 'di/_/las sam dngos la sogs par brjod/_/
[\[37b.7\]]dngos sogs su ni 'gal 'gyur zhing /_/las yin na ni grub pa bsgrub/_/shes pa zhes bya ba 'di las su brjod na ni rtogs par bya bas na shes pa zhes chos can gyi rang bzhin gyi don las su bshad par 'gyur ba'am/_yang na rtogs pas na shes pa zhe'am/_rtogs par byed pas
[\[38a\]]
[\[38a.1\]]na shes pa zhe'am/_'dis rtogs par bya bas na shes pa zhes dngos po dang byed pa po dang byed pa'i rang bzhin du 'gyur grang na/_'di thams cad mi 'thad do/_/gal te rtogs pas na shes pa yin na ni de rtogs par bya ba med par mi 'gyur ro/_/de bzhin du byed pa po
[\[38a.2\]]la sogs pa yang ngo /_/des na shes pa zhes bya ba ni phyi rol gyi don la ltos pa yin la dmigs pa med pa zhes bya ba ni de med pa yin pa'i phyir phan tshun 'gal lo zhe na/_de ni ma yin te/_gal te rtogs pas na shes pa yin na rang gi bdag nyid la gnas pas gzhan med par mi 'gyur ro zhes
[\[38a.3\]]bya ba 'di ga las te/_de las gzhan mthong ba med pa'i phyir ro/_/de la rtogs par bya ba yang rang gi ngo bo nyid yin te/_gzhan gyis ci bya/_de ltar yang bstan pa nyid de rtogs par byed do/_/bdag nyid 'dis rtogs par bya ba yin no zhes bya ba 'di la 'gal ba rtogs pa ci yod/_las yin
[\[38a.4\]]no zhes bya ba rtogs pa med do/_/sngon po la sogs pa ni rang gi ngo bos snang ba yin gyi de las zhes bya ba gzhan ni yod pa ma yin no/_/gal te 'di byed pa po gzhan gyi rang gi byed pa dang 'brel par dmigs na de nyid gzhan gyi dmigs pa yin no/_/gal te de bzlog na ji ltar grub pa la sgrub
[\[38a.5\]]pa yin/_'di'i 'brel pa nyid rab tu ma grub pa de'i phyir las nyid kyis de dmigs pa yin par ji ltar 'gyur/_de rang gi ngo bos dmigs par bya ba yin no zhe na/_da ni 'di grub pa la sgrub pa yin no/_/gal te ngas sngon por rtogs so zhes dmigs par bya ba nyid du rtogs pa ma yin nam zhe
[\[38a.6\]]na/_de ni ma yin te/_nga'o snyam pa'i shes gang yin/_/de ni lus dbang bdag nyid rig_/ngar 'dzin pas ni dkar bde dang /_/gzhi mthun par ni rig phyir ro/_/dbang po la sogs pa dag las gzhan nga'o snyam pa'i shes pa'i dmigs pa bdag ni ma dmigs so/_/gang gis 'di dag skul byed
[\[38a.7\]]pa'i/_/lus de bdag yin de bzhin du/_/rig med 'di dag rang bzhin ni/_/skye las bskul gzhan gang la'ang med/_/gal te gang las skye bar ni/_/mthong ba de nyid skul byed na/_/de dag phan tshun rkyen yin pas/_/gcig la gcig ni skul byed yin/_/de las gzhan pa'i tshogs pa ni/_/tshogs
[\[38b\]]
[\[38b.1\]]pa las ni skye ba la/_/rgyu dang 'bras bu'i dngos por ni/_/tha snyad rab tu 'jug pa yin/_/blo yi ngo bo ma rtogs par/_/sgrub byed gzhan ni rtogs pa med/_/snga ma snga mar de lta bu/_/goms pa'ang la lar skul byed yin/_/bde dbang blo yi rnam pa las/_/sngo sogs rnam pa dang ldan pa'i/_/
[\[38b.2\]]gal te blo gzhan skye 'gyur na/_/las dang byed po de gang las/_/dus mnyam par ni rig pa las/_/phan tshun byed pa'ang yod ma yin/_/des na las la sogs pa yi/_/ngo bo dngos por 'thad ma yin/_/gzugs la sogs pa rtogs pa ni/_/dmigs pa med par 'dod pa nyid/_rnam shes
[\[38b.3\]]bdag nyid min pas na/_/'di la dmigs pa 'ga' yang med/_/ces gang brjod pa de ni ye nas ma yin te/_'di ltar/_gzugs la sogs pa rtogs pa ni/_/dmigs pa med par 'dod ma yin/_/rtogs med rang bzhin las ldog pas/_/'di ni rang gi cha la dmigs/_/tha dad pa'i dmigs
[\[38b.4\]]pas dmigs pa med pa nyid ni rnam par shes pa'i bdag nyid kyis yin par shin tu gsal lo zhes bstan zin to/_/gal te byed po byed pa dag_/yin na phyogs kyi sgra dag kyang /_/de dag dmigs pa med pas na/_/phyogs med par ni thal bar 'gyur/_/zhes gang brjod pa de yang shin tu legs
[\[38b.5\]]pas brjod pa yin no/_/'di ltar shes pa dang dmigs pa med pa'i sgra de dag gis kyang rtogs par bya ba yin te/_/des na de dag kyang rtogs pa nyid ma yin no/_/de dmigs pa med pa yin na phyogs 'ga' yang med pas sgra bla lhag tsam 'ba' zhig tu zad do zhes zer ro/_/don dmigs ma yin
[\[38b.6\]]de la ni/_/ldog pa sgra yi spyod yul yin/_/de la mi slu tsam gyis ni/_/phyogs nyid yin pa'ang 'gal ba med/_/sgra'i spyod yul nyid ni phyogs ma yin te/_de ni sgrub par byed yul yin pa'i phyir ro/_/sgrub par byed pa mngon sum gyi mtshan nyid kyi mi dmigs pa des rang gi rnam pa dmigs par
[\[38b.7\]]sgrub pa de phyogs yin pas na phyogs med par ji ltar 'gyur/_rtogs pa zhes bya ba ni 'dir shes pa nyid skabs kyi stobs kyis go bas de ji ltar sgra'i sgo nas sun 'byin pa'i skabs su 'gyur/_ji snyed bshad pas yul du byas pa de sgra'i rtogs par bya ba ni ma yin te/_'on kyang skabs kyis 'ongs pa
[\[39a\]]
[\[39a.1\]]nyid de/_de lta ma yin na/_sgra las don rtogs par mi 'gyur ro/_/spyi'i sgra yang skabs kyi khyad par la 'jug pa dmigs te/_dper na sen da ba 'on cig ces bya ba zas kyi skabs su tsha nyid rtogs par byed pa bzhin no/_/phyi rol rtogs bya med par ni/_/byed po la sogs
[\[39a.2\]]mi srid ces/_/rtogs pa de rgyu can yin na/_/de ni rang gi tshig gis gnod/_/gal te cung zad rtogs par byed pa ma yin pa 'am/_des rtogs par bya ba ma yin te 'di ci ltar de ltar 'gyur/_rtogs pa'i yul med na yang yul ci zhig rtogs zhes gang smras pa de yang dbugs gcig gis song
[\[39a.3\]]ba yin te/_'di ltar/_rtogs bya tha dad med par ni/_/byed po la sogs srid pa dang /_/rtogs pa de rgyu can min na/_/rang gi tshig gis ji ltar gnod/_/las dang byed pa po la sogs/_/brtags yin dam pa'i don du med/_/bdag la bdag gis bdag nyid ni/_/'tshog par byed ces
[\[39a.4\]]brjod pa bzhin/_/rtogs pa'i sgra'i don gyi phyi rol gyi rgyu mtshan can ma yin pas rang gi tshig gis gnod pa med do/_/'on te rtogs pa ni grags pa'i rang bzhin du 'gyur la/_de lta na yang bdag cag gi dngos po gzhan gyis 'dzin par byed pa'i dngos po rtogs pa yin par grub ste/_grags
[\[39a.5\]]pa'i rang bzhin gyis kyang rtogs pa'i sgra rtogs pa la ma ltos par dngos po tha dad pa nyid rtogs pa yin par grub po/_/des ni 'jig rten gyi grags pa nyid kyis phyi'i dngos po yul yin par grub pa nyid do/_/'jig rten gyi grags pa ni gzhan du bya bar nus pa ma yin no zhe na/_de ni ma yin te/_'jig
[\[39a.6\]]rten grags pa tsam gyis ni/_/dngos po rnam par gnas ma yin/_/rnam par dpyod pa'i 'jig rten ni/_/dngos po grub pa'i rgyu mtshan nyid/_/don sgrub pa la rig pa las/_/ma gtogs 'jig rten yang gang zhig_/rig pa 'jig rten yin na ni/_/de dmigs med par byas pa yin/_/gal te
[\[39a.7\]]rig pa med par ni/_/'jig rten de nyid rnam 'byed na/_/be+ems po'i bdag nyid rdo la sogs/_/'di kun rnam par 'byed par 'gyur/_/gang yang /_de khas blangs nas phyogs nyid na/_/khas blangs pa la gnod par 'gyur/_/khyad can khyad la ma grub cing /_/de lta yin pa nged cag la/_/dngos
[\[39b\]]
[\[39b.1\]]po gzhan rtogs par byed pa khyad par can gyi rtogs pa de 'dra ba ni khyed la ma grub cing gzhan du gyur pa ni nged cag la ma grub po/_/de bzhin du/_bdag gi chos dang rang rgyud du/_/rtogs pa na yang de ltar 'gyur/_/rtogs pa tsam ni cung zad kyang /_/yod min rtogs pa med phyir ro/_/
[\[39b.2\]]'di ltar/_gal te tha dad pa sgrub par byed pa nyid khas blangs nas rtogs pa phyogs su byed na ni de lta bu'i chos can khyed la ma grub po/_/de ltar ni sangs rgyas pas khas ma blangs so/_/'on te bzlog pa tha dad pa med pa sgrub pa nyid du khas len na/_de ltar yin na phyir rgol bdag cag la
[\[39b.3\]]ma grub po/_/tha dad pa med pa sgrub pa'i rtogs pa ni bdag cag gis khas blangs pa ma yin no/_/de bzhin du bdag gi chos nyid ni sangs rgyas pa dag las ma grub la/_rang rgyud pa ni dpyod pa pa dag las ma grub po/_/gang zhig chos can nyid du 'gyur ba'i rtogs pa tsam yang yod pa ma yin
[\[39b.4\]]te/_phyogs gnyis las ma gtogs pa brtags par mi nus pa'i phyir ro zhes smras pa/_de ni rnam pa ci zhig ltar yod do zhes bde blag tu brjod do/_/gang gi phyir 'di ni brjod zin te/_gdon mi za bar rtsod pa yi/_/gzhi ni ma grub pa nyid yin/_/gal te de ni grub gyur na/_/sgrub par byed
[\[39b.5\]]pas ci zhig sgrub/_/khyed de ma grub pa'i sgo nas khyad par can ma grub par brjod pa'i phyir/_tha dad pa med pa'i sgrub pa'i mtshan nyid kyi chos can rtogs pa'i khyad par du ma grub po zhes bya ba gang yin pa de nyid ni rtsod pa'i gzhir gyur pa bsgrub par bya ba yin pas/_khyad par des ni sgrub par
[\[39b.6\]]byed pa'i dus su chos can ma grub par 'dod pa nyid do/_/gal te de nyid grub zin pa nye bar 'jog pa'i sgrub par byed pas ci bya/_gal te khyad par ma grub pas phyogs skyon du 'gyur te/_dper na grangs can la sgra 'jig pa zhes bya ba lta bu'o zhe na/_ma yin te/_'di ltar/_grangs can la yang phyogs
[\[39b.7\]]skyon du/_/'gyur ba nyid ni bzlog pa yin/_/dpe la don ni grub na phyogs/_/khyad par ma grub nyid ma yin/_/'on te dpe la 'jig pa ni/_/ma grub gtan tshigs skyon 'gyur te/_/gtan tshigs ma nges pa nyid dam/_/yang na 'gal bar 'gyur ba yin/_/gal te 'jig pa phyogs la ma grub pa'i phyir
[\[40a\]]
[\[40a.1\]]skyon yin no/_/de ni ma yin te/_de nyid kyi phyir bsgrub bya yin no/_/des na khyad par grub pa nyid phyogs kyi skyon yin na/_/ji ltar 'di skyon yin te/_ci rang gi ngo bo nyid ni skyon du 'gyur ba ma yin no/_/'on te dpe la ma grub na/_/de'i tshe dpe'i skyon nam gtan tshigs kyi skyon yin
[\[40a.2\]]pa'i phyir phyogs kyi skyon ma yin no/_/bdag gi chos ma grub na/_chos can mi rtogs pa yang ma yin te nam mkha'i yon tan ma grub na chos can sgra ma grub par 'gyur ba ni ma yin no/_/de ni nyan pas bzung ba tsam nyid kyis chos can yin te/_de lta ma yin na chos can 'ga' yang med par 'gyur
[\[40a.3\]]ro/_/phyir rgol bas nye bar gzhag pa'i chos 'di thams cad du ma grub pa'i phyir ro/_/de'i phyir 'di yang skyon ma yin pas 'di ni gyi na'o/_/de nyid kyi phyir pha rol pas brjod pa gzhan yang mi 'thad do/_/sgra don tsam gyi ngo bo yis/_/ji ltar gzhan dag rtogs byed pa/_/de lta 'ang khyed la mi 'gyur te/_/
[\[40a.4\]]brjod bya'i dbye bas mi 'dod phyir/_/zhes te/_rjod byed dang brjod bya gzhan dag las tha dad par khas ma blangs pa'i phyir ro/_/rgol ba gang zhig spyi khas ma blangs pas sgra'i don gyi rang bzhin tsam du yang brtag par mi nus pa des ni phas kyi rgol ba chos can la sogs pa'i rtog pa med pas phyir
[\[40a.5\]]bzlog par nus pa ma yin no zhes bya ba de ni ma yin te/_rtogs pa zhes khyad par med pa'i sgra'i don tsam/_rnam par shes pa'i zhes bya ba'i don gang yin pa/_snang ba zhes bya ba'i rnam grangs gang la yod pa de grub pa'i phyir na de ni ma yin no/_/rtogs pa nyid ces bya ba gang yin pa rnam pa gcig tu 'dzin
[\[40a.6\]]pa'i yul gang yin pa de ni zla ba gnyis la sogs pa rtogs pa dang gzhan dag la grub pa nyid yin la/_de'i de kho na nyid gang yin zhes dpyad par bya ba yin pas de bsgrub bya'i nang du gzhag pa gzhan mtha' dag ma grub pa yin pa'i phyir mi rigs pa ci yod/_de la ma grub pa nyid ni phyis bkod nas bzlog
[\[40a.7\]]par bya'o/_/re zhig gzhan dag brjod pa ni/_/gal te 'di la thams cad du/_/dmigs med nyid du sgrub byed na/_/khyad par ma grub par 'gyur te/_/dpe yang yod pa ma yin no/_/rtogs pa thams cad dmigs pa med par sgrub na 'di la dpe gang yod/_'on te ma sad pa'i shes pa yin na/_de
[\[40b\]]
[\[40b.1\]]ltar na yang dpe ma grub pa nyid de/_rmi lam gyi rtogs pa yang rnam pa 'ga' zhig dmigs pa dang bcas pa yin pa'i phyir te/_dus de'am dus gzhan gyi gnas skabs dmigs pa yin pa'i phyir ro/_/ci ste dus de'i dmigs pa gzhan med pa nyid yin na ni de'i tshe rnam pa 'ga' zhig gis
[\[40b.2\]]dmigs pa med par brjod pas grub pa la sgrub pa yin te/_gzugs kyi shes pa ro la sogs pas stong pa'i phyir ro/_/de'i dus sam gzhan gyi dus la sogs pa yang rung ste/_gang zhig gang gi tshe/_ji ltar dmigs pa de ltar de dmigs pa dang bcas par khas blang bar bya'o/_/de lta yin
[\[40b.3\]]yang dmigs pa med pa nyid yin na ni ro'i shes pa yang gzugs kyi dmigs pa med pa yin no zhes bya bar 'gyur na/_de ni 'dod pa nyid yin pas grub pa la sgrub pa yin no/_/'on te blo la gang zhig gi_/rnam yod de dmigs zlog byed na/_/rang gi rnam pa khas blangs phyir/_/de med pa ni 'gal
[\[40b.4\]]ba yin/_/rnam par shes pa'i 'dzin pa'i cha la don gyi rnam pa nyid ni yod pa ma yin no/_/'o na ci zhe na/_shes pa'i rnam pa nyid do zhes khyed kyis khas blangs pa yin pas/_de la da ni shes pa'i gzung ba med par thal bar 'gyur na 'dod pa la yang ma yin no/_/de la gzung ba'i bdag nyid dmigs
[\[40b.5\]]par 'gyur ba yin no/_/ci ste phyi rol gyi dmigs pa med pa yin te/_de ni ma yin te/_phyi rol dmigs pa med pa la'ang /_/gal te phyi zhes 'dzin med na/_/ka la sogs pa blo de med/_/de ltar na ni grub pa sgrub/_/gang la blos phyi rol gyi bum pa snyam pa der yang bum pa nyid dmigs pa ni
[\[40b.6\]]ma yin te/_'on kyang phyi rol yul nyid yin no/_/de dang gzhi mthun pa'i phyir ni bum pa de ltar rtogs pa yin no/_/'on te ka ba la sogs pa'i/_/ngo bos dmigs pa med brjod na/_/nyams su myong ba mthong ba'i phyir/_/de dang 'gal bar thal bar 'gyur/_/zla gnyis stsogs la mtshungs she
[\[40b.7\]]na/_/dbang po phrad pa med phyir der/_/dmigs pa med par bdag cag brjod/_/don rig med pa'i phyir ma yin/_/mig la sogs pa'i dbang po dang ma phrad pa blos bzung ba'i phyir/_zla ba gnyis la sogs pa'i blo dmigs pa med par brjod kyi/_de dmigs pa med pa nyid ni ma yin no/_/
[\[41a\]]
[\[41a.1\]]'di ni ston zla ba gcig tu rtogs so zhes dbang po de dang gnyis ldan pa med pa'i phyir dmigs pa med pa yin gyi/_thams cad du don med pa nyid ni ma yin no/_/zla ba gcig mthong ba de las bzlog pa dmigs pa med pa yin no zhes dmigs pa med par rtogs
[\[41a.2\]]pa'i rgyu yin no/_/'di nyid ston pa ni/_dbang po don dang 'brel pa dang /_/ma 'brel pas na thams cad du/_/bdag cag myong ba yod pa la/_/med pa 'dzin par 'jog pa yin/_/khyed la dbang po la sogs pa/_/med phyir 'dzin dang bral bas na/_/dmigs pa nyid ni rgyu med 'gyur/_/dgag pa
[\[41a.3\]]nyid ni 'thad ma yin/_/rtogs pa dmigs pa med do zhes so/_/'di ni mi bden pa'i rtogs pa'i dri mas sbags pa'i sems nga rgyal dang bcas par pha rol ston pa yin pa'i phyir shin tu cher rmongs pa yin no/_/'di ltar/_dmigs med sgra yi brjed bya ba/_/rang gi cha la dmigs pa nyid/_/
[\[41a.4\]]gal te tshad mas grub gyur na/_/sun 'byin ji ltar sun 'byin yin/_/sgra 'di ni gzhan gyis brtags pa bzung ba la dmigs pa bkag nas rang gi cha la dmigs pa nyid la sbyor ba yin no zhes skabs la sogs pa la rtogs te/_de lta ma yin na sgra las don rtogs par mi 'gyur ba'i phyir ro/_/
[\[41a.5\]]de la sgra las don 'di 'jig rten na rtogs pa'i phyir ji ltar 'di brtag par mi nus/_gal te de la yang rjod par byed pa dang brjod par bya ba gzhan las tha dad pa med pa'i phyir ji ltar sgra'i don tsam chos can du 'gyur zhes brjod zin ma yin nam zhe na/_brjod pa ni bden na rigs pa ma yin pa'i
[\[41a.6\]]phyir des ci bya/_gang las tha dad par mi 'gyur ba 'di da ltar kho na gnyis med pa'i 'gyur ba ni ma yin no/_/'on kyang rtogs pa ni rtogs pa gzhan dag dang phan tshun yang tha dad pa nyid do/_/de la bum pa'i sgra las ni rtogs pa gzhan yin la snam bu'i sgra las kyang gzhan yin no zhes bya ba la
[\[41a.7\]]sogs pa'o/_/sgras ni sngar bzung ba'i don nyid dran pa'i yul du 'gyur bar byed do/_/de la shes pa gang dag sngon po la sogs pa dmigs pa yin par khyed kyi rtogs pa'i spyod yul du gyur pa de dag dmigs pa med pa yin no zhes gzhan rtogs par byed pa la mi rigs pa ci yod/_gal te 'ga'
[\[41b\]]
[\[41b.1\]]zhig gis du ba me las byung ba ma yin par rtogs pa de la khyed kyi du ba me las byung ba ma yin par rtogs pa de ni de lta ma yin no zhes de skad brjod par bya ba yin nam ci/_smra ba po las skyon ci zhig byung /_'on te me las byung bar sngon mthong bas na de ni rtogs par bya nus kyi 'di la go ji ltar zhe na/_
[\[41b.2\]]'dir yang rab rib can gyi shes pa dmigs pa med par grub pa nyid de/_phyi rol med pa'i phyir ro/_/de la yang nam mkha' dmigs pa yin no zhe na/_'o na ji ltar skra shad dmigs pa la nam mkha' dmigs pa yin pa de bzhin du nam mkha' dmigs pa la yang gzhan nyid yin par 'gyur
[\[41b.3\]]te/_snang bzhin pa dmigs pa ma yin pa'i phyir ro/_/nam mkha'i rtogs pa la snang bzhin pa nyid dmigs pa yin no zhe na/_'dir skra'i shes pa la yang 'gyur ro/_/thams cad la phyin ci log tu snang ba dang /_dran pa brjed pa dang /_'jig rten las 'das pa la sogs par brtag pa'am/_
[\[41b.4\]]'ga' la yang ma yin no zhes bya ba 'di ni nges pa yin no/_/ci ste dmigs pa dang bcas pa zla ba gcig gi shes pa dmigs pa dang bcas pa ldan pas zla ba gnyis kyi shes pa dmigs pa med do zhes bya bar rigs kyi/_zla ba gcig gi shes pa la ji ltar zhe na/_de yang de'i rang bzhin can yin
[\[41b.5\]]pa'i phyir ro zhes brjod zin to/_/gnod par byas pa'i phyir ro zhe na/_de la yang gnod par byas so zhes bstan zin to/_/mi snang ba yang dmigs pa ma yin no zhes bshad par bya'o/_/sngon po la sogs pa shes pa nyid yin par yang ston par 'gyur ro/_/ji ltar skra shad la sogs pa'i shes pa
[\[41b.6\]]nam mkha' la sogs pas dmigs pa dang bcas pa de bzhin du sngon po'i rang bzhin shes pa yang ser po dang dmar po la sogs pas dmigs pa dang bcas pa yin par 'gyur ba'i phyir/_ji ltar gzugs kyi shes pa ro la sogs pas dmigs pa med pa grub pa ci/_ci ste 'od zer gyis
[\[41b.7\]]gdungs pa'i dgon dung med par chu'i shes pa mi 'gyur ro zhe na/_ro la sogs pa med par gzugs kyi shes pa 'byung ngam ci/_bden pa'i chu la 'od zer gyis gdungs pa'i dgon dung med kyang chu'i shes pa 'byung ba yin no/_/de la khyad par yod do zhe na/_phan tshun khyad par can yin pa'i phyir
[\[42a\]]
[\[42a.1\]]gnyi ga dmigs pa med pa 'am de la ma yin par 'gyur ro/_/gnyi ga dmigs pa dang bcas pa yin mod ce na/_gal te snang bzhin pas yin na ni dgon dung 'od zer gyis gdungs pa zhes bya ba la sogs pa brjod par mi bya'o/_/rgyu nyid kyis mi snang ba dmigs pa
[\[42a.2\]]yin no zhe na/_bag chags yin par 'gyur ba'i phyir nged kyi 'dod pa grub po/_/'o na snang ba nyid yin par 'gyur te/_gzhan gyis ci bya zhe na/_mngon sum dang rjes su dpag pa gnyis khyad par med par thal bar 'gyur ba'i phyir ro/_/snang ba la ni thams cad mngon sum nyid do/_/'jig rten
[\[42a.3\]]grags rten 'khrul pa dang /_/ma 'khrul rnam dbye med par 'gyur/_/thams cad rang gi ngo bo la/_/ma 'khrul gzhan la bzlog pa yin/_/mthong las dmigs dang bcas shes na/_/thob pa med ces sgrub pa yin/_/smig rgyu la ni chur 'khrul pas/_/thob par 'gyur la'ang der 'gyur
[\[42a.4\]]ro/_/kun tshe min na thams cad la/_/kun tshe min par mthong ba nyid/_/ma zhig na ni 'gyur nyid na/_/de ni ji ltar 'jig mi 'gyur/_/ngo shes pa ni gsal ba yin/_/des na thams cad 'chol ba yin/_/de'i phyir mngon sum dang rjes su dpag pa dag las rtogs pa thams cad dmigs
[\[42a.5\]]pa med pa nyid do/_/lhag ma ni bshad zin to/_/de ltar gzhan gyi kun brtags pa'i khyad par rjes su brjod nas/_gal te 'gog par byed na/_'di la mi 'thad pa ci yod/_'dis ni ji skad du/_phyi rol dngos po med pa'i phyir/_/de yis dmigs pa med 'dod pa/_/ji ltar bsgrub bya de
[\[42a.6\]]yi tshe/_/phyogs 'di shes par 'gyur ma yin/_/zhes gang brjod pa de yang bsal ba yin no/_/'di ltar/_dper na gzhan rtogs nus med pas/_/khyad par rab tu ma grub na/_/phyogs mi 'grub pa de bzhin du/_/khyad par khyad par yang 'gyur ro/_/tshig don grub pa med par ni/_/ngag
[\[42a.7\]]don rtogs med de ni de/_/sngon 'gro can phyir phyogs kyang ni/_/ngag gi don du rnam gzhag bya/_/ldan pa'i don bsgrub par bya ba yin no zhes gzhag par bya'o zhe'o/_/de ni ma yin te/_gang gi phyir don dam par phyi rol gyi dmigs pa ma grub kyi gzhan gyis khas blangs pa tsam 'ba' zhig tu zad pa
[\[42b\]]
[\[42b.1\]]de nyid kyi phyir dgag par bya ba yin te/_'khrul pa bzlog pa'i phyir sgrub par byed pa 'jug pa yin no zhes phyis ston par 'gyur ro/_/tshad mas rab tu grub pa yin na ji ltar med par sgrub par 'gyur/_tshad ma la gnod pa'i sgo nas so zhe na/_ma yin te/_tshad ma la tshad mas gnod na
[\[42b.2\]]yid brten du med pas tshad ma chad par thal ba'i phyir ro/_/'gal ba 'khrul pa med pa can/_/zhes bya ba ni yod pa ma yin no zhes bstan par bya'o/_/gal te mthong ba yul dang dus la sogs pa gzhan du 'gog go zhe na ma yin te/_'khrul pa med pa'i phyir ro/_/yul la sogs pa
[\[42b.3\]]gzhan du mthong ba ni gzhan du brtags pa ma yin te/_'khrul pa med pas der de med par sgrub pa'i don med do/_/'on te bstan bcos 'ga' zhig gam tshad ma ltar snang ba gzhan las gzhan du yang rtogs pa yin te/_'khrul pa ma mthong ba ni ma yin no zhe na/_de lta na ni 'o na ni/_/tshad
[\[42b.4\]]mas mthong na 'khrul gang yin/_/de ni yul sogs 'ga' zhig tu/_/tshad mas bzlog par bya ba yin/_/'khrul pa nyid ni ji ltar bzod/_/res 'ga' 'khrul pa gang yin pa de bzlog par bya ba yin na/_gtan 'khrul pa de bzlog par bya ba ma yin nam ci/_de bzlog na skyes bu'i bya ba
[\[42b.5\]]chen por 'gyur ro/_/gal te de ni gzhan du gnod pa'i tshad ma nye bar bstan pa'i bzlog par bya ba yin na/_rtag tu 'khrul pa nyid gang yin pa de go ji ltar bzlog par bya/_gnod par byed pa med pa'i phyir de 'khrul par yang ji ltar brjod ce na/_de yang ma yin te/_gang gi phyir gnod par
[\[42b.6\]]byed pa zhes bya ba ni med pa nyid do/_/'di ltar/_gnod par byed pa de gcod pa'am/_'on te gzung ba 'jig byed dam/_/gzung ba med par shes byed yin/_/phyogs gsum las gzhan ga la yod/_/gal te gnod par byed pa gnod par bya ba'i shes pa'am/_de'i dmigs pa med
[\[42b.7\]]par byed pa de'i tshe de skyes pa'am ma skyes la/_ma skyes pa de ji ltar na/_de yi dngos po med par skyed/_/ma skyes ri bong rwa la ni/_/'gas kyang 'jig par byed pa med/_/de bzhin skyes pa'i dngos po yang /_/med pa byed pa yod ma yin/_/rgyu las de yod gnod byed las/_/de med ces bya byung
[\[43a\]]
[\[43a.1\]]rgyal ches/_/gal te de mi skyes na dngos po med pa yin pas gang gis de med par byed de/_rang bzhin gyis dmar ba'i king shu ka 'di yang kha bsgyur dgos pa ni ma yin no/_/'on te rgyu las skyes na/_de lta yin na ji ltar skyes pa de ltar yod pas ji ltar de la 'jig pa 'jug_/
[\[43a.2\]]de ltar gyur na de nyid ni zhig pa yang yin la de nyid yod pa yang yin no zhes bya ba ni 'chal pa chen po yin no/_/'on te ji ltar ma skyes pa de ltar 'jig na/_de lta yin na/_gzhan gyi ngo bos skyes pa dag_/gal te gzhan gyis 'jig na ni/_/sngon sogs ser po la sogs pa/_/gzhan gyi ngo bos
[\[43a.3\]]'jig par 'gyur/_/de ni de'i rang bzhin ma yin pa'i phyir/_de nyid ni rang bzhin gyis dmar ba yin no/_/de'i ngo bos kyang de phyis 'jig gam/_'on te thams cad kyi tshe gal te phyi nas 'jig na ni/_sngar de'i rang bzhin can du 'gyur/_de yi ngo bor skyes pa ni/_/ji ltar phyi nas 'jig pa yin/_/
[\[43a.4\]]de yi ngo bo de tshe nyid/_/skyes pa phyi nas 'jig par 'gyur/_/phyi nas ngo bo de med na/_/rang bzhin gyis dmar king shu ka_/'di ni sngar nyid 'jig ce na/_/de rgyu nyid las de ltar 'gyur/_/de la 'jig pos bya ba gzhan/_/ci yod ces ni nges par rtogs/_/'di ni dmigs pa 'jig pa la yang
[\[43a.5\]]mtshungs so/_/'di ltar/_'di yi ji ltar skyes pa yi/_/rang bzhin des ni de mi 'jig_/ji ltar skyes pa ma yin pa'i/_/rang bzhin des kyang 'jig ma yin/_/mi nus phyir dang mi dgos phyir/_/tshad mas grub pa med pa'i phyir/_/sems dang ldan pa don 'di ni/_/rtog pa tsam du'ang ji ltar
[\[43a.6\]]'gyur/_/'on te gnod par byed pa dmigs pa med par shes par byed pa yin na de yang mi rung ste/_gang tshe dngos de mthong gyur pa/_/de tshe med par rtogs ma yin/_/gang tshe dngos po mthong min pa/_/de tshe ma mthong de'i gnod byed/_/de tshe dngos po ma grub na/_/med pa khyad par bcas
[\[43a.7\]]mi 'gyur/_/khyad par rab tu ma grub na/_/khyed la med rtogs ji ltar min/_/'on te gzhan du grub pa yi/_/khyad par rjes su rjod byed na/_/de dngos rang bzhin yin phyir der/_/med pa yi ni khyad par min/_/de nyid gzhan na med do zhes/_/gal te de ltar sgrub byed na/_de lta nyid du rtogs
[\[43b\]]
[\[43b.1\]]pa de'i/_/'gal ba la ni don ci yang /_/de ltar min na rtogs yin pa/_/de lta na yang 'gag med 'gyur/_/'dir ni sngar bshad zin pa'i phyir/_/yang nas yang du mi brjod do/_/gang tshe dngos po mthong med pa/_/de tshe 'gag par 'gyur ma yin/_/gal te der ni dran pa yis/_/bzung
[\[43b.2\]]nas de ni 'gog ce na/_/dran pas rang bzhin bzung na ni/_/ji lta bur yang 'gag pa med/_/dran pas rang bzhin min bzung na/_/dngos po med pa'i khyad par min/_/'on te dran dang rnam rtog la/_/gang zhig snang bar gyur pa de/_/de tsam nyid du yod pa de/_/phyi yi ngo bo yod min na/_/
[\[43b.3\]]de lta na ni 'di 'o na/_/'jig rten rtogs dang gzhan dag la/_/phyi rol zhes byar snang ba gang /_/de ni de tsam nyid yod kyi/_/de nyid du ni rtogs pa med/_/rtogs pa tsam nyid dmigs pa de/_/phyi rol du ni rtogs pa min/_/rmi lam la sogs rtogs pa la/_/'di ni khyad par bzung ba
[\[43b.4\]]med/_/bag chags stobs kyis sprul pa'i phyir/_/'di ni rtogs pa tsam nyid las/_/khyad par yongs su bcad min pa/_/de phyir dmigs pa med par 'dod/_/'o na ji ltar gnod bya dang gnod byed kyi ngo bo grags she na/_rtogs bzhin par ni 'byung 'gyur dang /_/gcig pa nyid
[\[43b.5\]]du sgro btags nas/_/de la gnod byed shes pa ni/_/de yi bar du byung gyur na/_/gnod par byed pas rnam par gzhag_/gal te gnod byed 'di med na/_/rnam par chad pa med pa 'di/_/de bzhin kho nar 'gyur ba yin/_/de'i phyir chad rgyu gnod byed 'dod/_/'di ltar gang gi tshe dus
[\[43b.6\]]gzhan du gnas par brtags pa'i dngos po'i de'i tshe dus kyi bar nyid du gzhan gyi rang bzhin nges par brtags pa lhur len pa'i shes pa byung ba de'i tshe sngar gyi rtogs pa'i yul des rnam par bcad pa ni gnod par zhen pa'i yul yin no/_/des na de gnod par byed par rnam par gzhag go/_/
[\[43b.7\]]'di ltar gal te 'di ma byung na de'i tshe dus gzhan du rnam par shes pa snga ma'i yul rnam par ma chad par 'gyur ba yin no/_/de'i phyir rjes su 'gro ba dang ldog pa dag las gnod par byed pas rnam par bcad do zhes rtogs so/_/gzhig bya 'jig byed dang dmigs pa'i dngos po yang de
[\[44a\]]
[\[44a.1\]]bzhin no/_/'di ltar/_lkog gyur bum pa la sogs la/_/rnam nges 'byung 'gyur dngos po la/_/de yi rnam can shes skyes na/_/de tshe dmigs pa nyid du 'jog_/shes pa shel ltar rab gsal ba/_/de bzhin gang gang nyer gnas pa/_/de de'i rnam pa la brten
[\[44a.2\]]nas/_/de lta de ltar rab gsal ba/_/re zhig lkog tu gyur pa yod do zhes lung 'ga' zhig gam rjes su dpag pa las nges pa yin no/_/rab tu gsal ba'i rnam par shes par gal te 'di med par ma gyur na ni/_ci 'dir yod dam/_'on te med ces don de yongs su 'khyam pa 'ba'
[\[44a.3\]]zhig tu 'gyur ro/_/don gyi bdag nyid mthong ba yin na 'khyam pa 'gram du phyin pa ltar brtan par 'gyur ro/_/des na dmigs pa yin no zhes rnam par gnas so/_/'di ltar/_sems ni yongs su 'phyo ba yis/_/sems pa'i byed pa dang ldan sems/_/'di ni de tshe mthong ngo
[\[44a.4\]]zhes/_/sngon mthong na ni brtan par 'gyur/_/mthong ba dang thos pa brjod de rnam par rtog pa dag ci der mthong ba'am/_gtam gyi spros pa thob pa ci zhig ces tshol ba la phyogs pa na gang gi tshe ji ltar thos pa la sogs pa mngon du byed pa de'i tshe brtan pa nyid du mngon du gyur pa de la 'khyam
[\[44a.5\]]pa yongs su gtong ba'i rgyu mtshan gyi dmigs pa med pa nyid du rnam par 'jog par byed do zhes bya ba ni 'jig rten gyi tha snyad yin no/_/gal te dngos 'di'i de nyid ni/_/de ltar ci ste min zhe na/_/ma yin mngon sum rjes dpag gis/_/ma rtogs pas na dngos nyid min/_/re zhig mngon
[\[44a.6\]]sum gyis ni lkog tu gyur pa yod par rtogs pa ma yin no/_/de med pa'i phyir rjes su dpag pas kyang ma yin no/_/ci'i phyir zhe na/_lkog tu gyur pa'i dngos po yod par grub pa yin na mngon sum de la dmigs par grub la/_mngon sum dmigs pa dang bcas pa yin na yang dngos po'i 'brel pa
[\[44a.7\]]grub cing de las ni de dang 'brel pa'i rtags kyi dngos po las skyes pa'i rjes su dpag pas dngos po go bar byed pa yin no/_/de'i phyir rjes su dpag pas rab tu grub pa'i dngos po yul yin pa'i phyir mngon sum dmigs pa dang bcas pa yin la/_de las rjes su dpag pa'i dngos po dang
[\[44b\]]
[\[44b.1\]]'brel pa yin zhing de las dngos por rtogs pa'i phyir 'khor lo lta bu gnas pa med par rnam par gnas par 'gyur ba'i phyir dngos por rtogs pa srid pa ma yin no/_/de ltar dngos po rtogs byed pa/_/med par khas blangs 'ba' zhig yin/_/tshad ma'i rang bzhin shes pa las/_/sngar
[\[44b.2\]]rig yod pa yin pa'i phyir/_/rtogs pa de yi rjes 'brangs te/_/khyad par khyad par can nyid yin/_/de yi rang bzhin ma brtags par/_/nga'am khyod kyis sngar rtogs pa/_/de ni phyi nas rnam brtags na/_/ji lta bur na de rig ces/_/gal te de ltar rnam dpyod na/_/de nyid du na de ltar de/_/
[\[44b.3\]]med na med nyid gang gis na/_/brgal zhing brtag 'gyur 'dir skyon ci/_/gal te snga phyi shes pa yi/_/gnod bya gnod byed ngo bo ni/_/rang nyid rtogs na gang gis na/_/brgal zhing brtag 'gyur skyon ci yod/_/'ga' zhig bdag nyid kho na la/_/brgal zhing rtog pa rig gam ci/_/
[\[44b.4\]]de yi 'khrul nyid ga las zhes/_/bdag la brgal brtag rten ma yin/_/'khrul nyid nges pa yin na der/_/rgyu btsal bas ni ci zhig bya/_/gang tshe gzhan yang de lta bur/_/shin tu gsal bar rtogs byed pa/_/de tshe de yang nga 'di ltar/_/'khrul pa ga las zhes mi smra/_/gang
[\[44b.5\]]gi tshe 'khrul pa srid pa na rang nyid rnam par rtog pa dang ldan pas 'di ni dngul ma yin zhes de slar log pa de'i tshe/_gang gis nga'i phyogs skyon med par 'gyur ba ji ltar na dngul ma rtogs par de'i khyad par can dngos po med pa rtogs par 'gyur ba'i khyad par rab tu ma grub na yang de'i khyad
[\[44b.6\]]par can lkog tu gyur pa ji ltar shes pa yin/_shes pa bdag nyid rgol zhing rtog par byed pa 'ga' yang yod dam ci/_gzhan la sgrub pa na yang de bzhin no/_/gal te der ni bden pa'i dngul mthong bas 'khrul pa srid na/_'di na 'ga' yang mthong ba med pa'i phyir gang las 'khrul
[\[44b.7\]]par 'gyur zhe na/_'di ni 'og nas bstan par bya'o/_/gzhan yang gal te don dam par 'khrul pa rnam pa ci zhig ltar rtogs nad 'khrul pa'i rgyu tshol ba'i ngal bas ci zhig bya/_gal te rgyu med na 'khrul pa nyid du mi 'gyur ro zhe na/_de ni med de/_rgyu yod pas na 'khrul pa min/_/don dam
[\[45a\]]
[\[45a.1\]]pa la 'ang rgyu yod nyid/_/gal te rgyur bcas phyir 'khrul na/_/khyed kyi 'dod pa'ang nyams par 'gyur/_/rgyu yod do zhes bya ba de tsam gyis ni 'khrul pa ma yin te/_de lta ma yin na khyed cag gi thams cad 'khrul par 'gyur ro/_/ma 'khrul pa 'di ga las zhes
[\[45a.2\]]ma 'khrul pa la yang brgal zhing brtag par bya ba nyid yin na/_/de ltar rtogs pa'i phyir ro zhe na/_'di ni 'khrul pa la yang mtshungs so/_/'khrul pa ni ma 'khrul pa sngon du 'gro ba can yin no zhe na/_gal te rgyu med pa'i phyir rnam pa ci zhig ltar ma 'khrul pa zhes bya ba med pa nyid las ci'i
[\[45a.3\]]'khrul pa med par 'gyur ram/_yod mod ji ltar rtogs bya ste/_'khrul pa ni ma 'khrul pa las bzlog pas rnam par gzhag par bya ba ma yin no zhe na/_gzhan la yang mtshungs te/_ma 'khrul pa yang 'khrul pa las bzlog pa yin pa'i phyir ro/_/gal te ma 'khrul pa ni sgrub pa'i
[\[45a.4\]]tshul nyid kyis yin te/_'khrul pa las bzlog pa ni ma yin te/_'khrul pa ni gnod par byed pa yod na yin no/_/des 'khrul pa ni ma 'khrul pa las bzlog pa kho nas yin no zhe na/_de yang mi rung ste/_sgrub pa'i tshul du mthong ba gang /_/de nyid de ltar rtogs pa yin/_/phyi la sgrub pa yod
[\[45a.5\]]min pa/_/de phyir de la 'khrul par nges/_/'on te gang la rgyu yod pa de 'khrul pa yin no zhes ni mi smra ste/_'khrul pa gang yin pa de'i ni rgyu med par mi 'gyur ro zhes brjod do zhe na/_de lta na ni 'o na khyad par dang bcas pa rgyu yin par 'gyur ro/_/'khrul pa'i rgyu ni yod pa las/_/'khrul 'gyur
[\[45a.6\]]de lta min par min/_/'khrul pa'i rang bzhin shes na yang /_/de rgyu rnam par nges pa yin/_/de rgyu khyad par dang bcas pa yin na/_dang po 'khrul pa shes par bya ba yin no/_/yang de yang 'khrul pa'i rgyu las yin pa'i phyir gnas pa med do/_/de'i phyir rgyu yod dam med kyang rung ste/_rang
[\[45a.7\]]bzhin gang gis de 'khrul pa yin pa'i rang bzhin de shes pa nyid kyis rnam par gzhag pa yin no/_/rang gi ngo bos dngos por 'gyur ba yin gyi/_rgyu'i rang bzhin gyis ni ma yin no/_/rang gi ngo bo de ga las yin zhe na/_'dis ci zhig bya/_'khrul pa'i rang gi ngo bo rtogs pa de yang 'khrul pa
[\[45b\]]
[\[45b.1\]]ma yin par ga las yin zhe na/_gal te 'di rtogs pa de ltar de yang yin na yin mod ci zhig skyon/_snga ma 'khrul par 'gyur ro zhe na/_de yang ma yin te/_dngul du rtogs par 'gyur ba ni/_/nya phyis rtogs na ldog pa yin/_/gal te ldog rgyu gzhan yod na/_/nya phyis rtogs pa'ang ldog
[\[45b.2\]]pa nyid/_/des na dngul du 'dzin pa yi/_/shes de ji ltar slar yang ni/_/bden 'gyur gnyi ga rtogs kyang ni/_/med ces mthong ba med dam ci/_/gal te la la dag tu yang /_/de yi shes pa bden gyur na/_/de la brtan par yod 'gyur phyir/_/gzhan la bzlog par 'gyur ba yin/_/
[\[45b.3\]]gnod byed rtogs pa yod na ni/_/gzhan la log par 'gyur ba yin/_/gal te de las bzlog pa ni/_/bden byed gnod byed shes med na/_/de tshe bzlog pa med pa yi/_/ngo bo gang gis rtogs par byed/_/'di la smras pa/_gal te bzlog rig de ste de lta min/_/dngos po med pa nges
[\[45b.4\]]par ji ltar 'gyur/_/'on te nges pa mi dmigs pas byas na/_/nges par byed rgyu gzhan gyis ci zhig bya/_/gal te bzlog par dmigs pa'i phyir/_/de ma grub par brjod na ni/_/phyi rol rig pa med pa'i phyir/_/rang rig tsam du 'gyur ba yin/_/de'i phyir mi dmigs pa nyid gnod par byed
[\[45b.5\]]pa'i tshad ma yin gyi gzhan ni ma yin no zhes rigs so/_/de ni 'di la yang yod pa'i phyir ji ltar rnam par shes pa dmigs pa dang bcas par 'gyur/_de'i phyir blo ni rig par bya ba med pa'i rig pa'i bdag nyid yin no/_/ldan pa'i don bsgrub bya yin no zhes brjod pa gang yin pa de yang shin tu
[\[45b.6\]]mi 'thad de/_'dir ni ldan pa'i don med nyid/_/don dam par ni bsgrub bya yin/_/de lta min na de yi tshe/_/dmigs med bsgrub byar 'gyur ba min/_/rnam par shes pa dmigs pa med pa yin no zhes gang gis dmigs pa med pa nyid bsgrub par bya bar zhugs pa de la ji ltar de nyid bsgrub
[\[45b.7\]]par bya ba yin no zhes nye bar dgod par bya ba yin/_'dod pa yul du byas pa'i phyogs de ji ltar gzhan du byed/_gang zhig gis gang bsgrub par 'dod pa de nyid phyogs yin no/_/ci ste de lta bu de sgrub par mi nus pa yin na/_de lta yin na 'di gtan tshigs kyi skyon nyid du 'gyur gyi phyogs kyi
[\[46a\]]
[\[46a.1\]]ni ma yin no/_/dngos po med pa dang ldan par sgrub pa yang ldan pa'i don nyid do/_/don dam par ldan pa'i don bsgrub par bya ba nyid la ni/_tshad ma yod pa ma yin te/_chos dang chos can gyi rten brtags pa yin pa'i phyir ro/_/rang bzhin du gyur pa'i chos nyid ldog pa'i
[\[46a.2\]]sgo nas tha dad par rnam par gzhag nas don dang ldan pa rtog pa yin no/_/de la gal te tha snyad 'di kun rdzob tu yin pa de lta na yang de tsam gyi chad pa ni med do/_/glang po che'i lta stangs kyis re zhig tha snyad 'di 'jug pa yin la/_phyis nges par brtags na ni 'di yang 'jig pa kho na'o/_/kun
[\[46a.3\]]rdzob ces bya ba 'di ci zhig_/gal te dngos po yin na de nyid brjod par bya ba yin te/_de la ming gzhan gyis ci bya/_'on te ci yang med pa yin na de'i tshe kun rdzob ces bya ba'i ming gzhan gyis ci bya zhe na/_bden par mchog tu goms de la/_/don dam du na de nyid med/_/rnam par dpyad na stong
[\[46a.4\]]pas na/_/de ni kun rdzob ces brjod do/_/de kho na la sgrib pa'i phyir kun rdzob po/_/re zhig snang ba'i rang bzhin med do zhes bya bar ni mi rigs so/_/rnam par dpyad na ni med pa'i phyir dngos po med par nges pa yin no/_/des na don dam pa la ltos nas kun rdzob ces brjod do/_/kun rdzob
[\[46a.5\]]tu yod do zhes bya ba ni 'khrul pa'i shes pa la ltos nas yod do zhes bya ba yin no/_/'khrul pa la gnod par byed pa ma skyes pas bden pa nyid du mngon par rlom pa'i phyir 'di kun rdzob kyi bden pa zhes brjod do/_/des na 'di yang brjod par bya ba kho na ste/_med na ji ltar 'di 'khrul yin/_/
[\[46a.6\]]yod do zhe na ji ltar 'khrul/_/gal te de nyid mi snang 'khrul/_/kun rdzob de nyid min ces min/_/de nyid min bden mi rung na/_/bden pa snang bar cis mi 'gyur/_/des na bden ltar snang ba yang /_/kun rdzob bden pa zhes bya ba/_/slu ba'i tshig tu ji ltar 'gyur/_/kha chu 'thung zhes
[\[46a.7\]]brjod pa bzhin/_/gang zhig bden pa min pa yang /_/bden ltar snang ba mi 'byor pa/_/de yi bden pa snang ba nyid/_/rjod pas 'drid pa ci zhig yod/_/de phyir gzhan bsam ma shes par/_/bdag bstod brjod par 'dod pa yis/_/smra ba 'ba' zhig de las ni/_/'drid pa gzhan ni yod
[\[46b\]]
[\[46b.1\]]ma yin/_/des na re zhig 'di gzhag ste/_/'di nyid la pha rol pos brjod pa gzhan brjod do/_/gal te dngos po tha dad pa/_/ma yin par ni 'gog na yang /_/'gro ba gzhal bya nyid du ni/_/tha dad med pas grub pa sgrub/_/gzhal bya nyid kyis 'gro ba thams cad rig pa las tha dad pa
[\[46b.2\]]med pa nyid do/_/gal te shin tu tha dad pas/_/dngos stsogs rnam pa tha dad pas/_/blo dmigs med par 'dod pa nyid/_/'dzin las tha dad med ce na/_/nus pa'i dbye ba 'gal bar 'gyur/_/gal te dmigs pa med pa'i blo yang skye bar sgrub na/_phyi rol gzung ba dang bral ba/_/
[\[46b.3\]]mthong phyir de ni nged kyang 'dod/_/khyed ni rnam pa ji ltar yang /_/yang dag nyid du 'di mi 'dod/_/'di ni smig rgyu'i blo bzhin du/_/rang gi cha la gnas pa nyid/_/sgrub par byed pa las skyes blos/_/nag po la sogs shes pa yis/_/chos gyur dmigs pa med pa nyid/_/gal te
[\[46b.4\]]'dzin pa min na ni/_/des na yul tha dad pas na/_/'gal zla bzlog pa med pa yi/_/rang bzhin yin phyir dmigs dang bcas/_/'gyur ba gang gis zlog par byed/_/gal te rtogs byed sgra yang ni/_/rtogs pa yis ni bzung gyur cing /_/rig pa yis ni dmigs pa nyid/_/'gog na
[\[46b.5\]]grub pa bsgrub pa yin/_/gal te blo skyed nus pa ni/_/'gog na bsgrub bya 'grub mi 'gyur/_/khyod kyis sgrub byed sbyor ba ni/_/rtogs par byed pa med par min/_/brjod pa 'brel pa med par min/_/de yang tha dad med mi 'gyur/_/de yang de rten tha dad pa/_/rtogs par byed blo med par
[\[46b.6\]]min/_/cha shas bcas pa'i ngag dang ni/_/phyogs dang gtan tshigs dper bcas dang /_/rgol dang phyi rgol rtogs pa'o/_/rnams kyis so sor ma bzung bar/_/sgrub par byed pa sbyar mi 'gyur/_/gal te de ldan 'dod na ni/_/de tshe khyed kyi dam bca' ba/_/khas blangs snga mas gnod par
[\[46b.7\]]'gyur/_/zhes bya ba 'di thams cad ni gyi na'o/_/shes las gzhan pa med pa ni/_/dmigs pa med pa yin par brjod/_/de chos yod kyang blo de las/_/sngo stsogs tha dad med mi 'gyur/_/gal te de'i chos shes bya nyid la sogs pas chos de dang ldan pa nyid du tha mi dad pa de lta na yang shes
[\[47a\]]
[\[47a.1\]]pa nyid med pa'i phyir de ni tha dad pa nyid do/_/mi nyid dang ldan na yang rigs ngan bram ze las tha mi dad par 'gyur ba ni ma yin no/_/des na rnam par shes pa yang bdag las tha dad pa'i dmigs pa shes pa nyid dang bral bas dmigs pa med do zhes skabs las
[\[47a.2\]]rtogs so/_/gzhal bya nyid kyang gal te gzhal bya las tha mi dad na de'i phyir shes pa las de tha dad pas grub pa la sgrub par ga la 'gyur/_rig dang de las gzhal ba dag_/gzhal bya nyid phyar dbyer med na/_/myong las gzhan de med nyid de/_/de ni rnam shes nyid yin no/_/shin tu tha
[\[47a.3\]]dad la ltos te/_/dmigs pa med par sgrub byed na/_/ci phyir grub pa sgrub 'gyur te/_/rtogs med shin tu tha dad yin/_/gal te rnam pa 'ga' zhig gis tha dad na yang gtan tha dad pa nyid de/_tha dad pa dang tha mi dad par ni lta bar mi nus pa'i phyir ro/_/des na tha dad pa ni shin tu tha dad pa
[\[47a.4\]]kho na'o/_/des dmigs pa med na rang gi cha la dmigs pa 'ba' zhig tu zad pa des na ji ltar grub pa sgrub pa nyid yin/_shes pa'i rnam pa nyid kyis gzung ba tha dad pa med na nang gi bye brag tu 'gyur mod/_de lta na yang de dmigs pa tha dad pa med pa nyid do/_/gnyi ga rtogs pa'i ngo bor ni/_/
[\[47a.5\]]gyur na ji ltar dmigs bcas yin/_/bde ba dang ni sdug bsngal dag_/gnyi ga rtogs la de med do/_/rtogs las mi gzhan gzung 'dzin gyi/_/dbye dang dkar sngo la sogs kyi/_/dbye bar yang ni ji ltar 'gyur/_/des na med nyid min zhe na/_/dper na rtogs pa'i bdag nyid kyang /_/
[\[47a.6\]]bde sdug stsogs dbye 'di yod bzhin/_/dkar dang bde stsogs dbye ba yang /_/gzung dang cig shos bdag rig min/_/dper na bde ba dang sdug bsngal dag rtogs pa las tha dad pa med kyang de kho na nyid tha dad pa de bzhin du dkar po dang bde ba'i dbye ba yang yin na ci 'gal/_gzung ba
[\[47a.7\]]dang 'dzin pa'i rnam pa ni snang ba med pa nyid do/_/dkar po dang bde ba la sogs pa ma gtogs par 'dzin pa la sogs pa nyid snang ba ni mtshon pa med do/_/de'i phyir 'dzin pa la sogs pa'i tha snyad ni ma rungs pa'i bdag nyid rang 'dod kyis bslus pa dag gis nye bar bkod pa yin no/_/
[\[47b\]]
[\[47b.1\]]gal te dmigs pa med pa yi/_/blo yang skye bar rab bsgrub na/_/phyogs 'di sngar gyi phyogs las ni/_/tha dad par ni ji ltar bstan/_/blo kun dmigs pa med pa dang /_/de bzhin thams cad skye ba ni/_/'di gnyis sgrub byed khyad med de/_/chos ni ji ltar bsgrub bya min/_/sgrub
[\[47b.2\]]byed las skyes blo yis ni/_/bsgrub bya de ni chos gyur nyid/_/blo ni dmigs dang bcas pa nyid/_/dmigs pa med pas gcod par 'gyur/_/gang gi tshe blo skye ba thams cad dmigs pa med do zhes bsgrub par bya ba de'i tshe chos su gyur pa don gyi dmigs pa med pa nyid bsgrub
[\[47b.3\]]par bya bar 'gyur ro/_/de ltar yin na 'khrul pa'i dbang gis khas blangs pas dmigs pa dang bcas pa nyid sel ba kho na yin pas ji ltar sgrub par byed pa bkod pa don med pa yin/_rtogs pa'i sgra rtogs par byed pa'i sgra la ni skabs kyis mi 'jug pa nyid do zhes bstan zin
[\[47b.4\]]to/_/de'i phyir sgra rig pa'i bdag nyid ma yin pa'i phyir/_ji ltar grub pa la sgrub par 'gyur/_gang gis sgrub par byed pa don med par 'gyur ba/_blo skyed pa'i nus pa ni 'gog par 'dod pa ma yin no/_/blo nyid skye ba med do zhes bya ba 'di ni dmigs pa med par brjod pa'i don ma yin
[\[47b.5\]]no/_/gal te dmigs pa med pa'i blo skye yang de skyes kyang ci bya/_'on te dmigs pa dang bcas pa yin na de'i tshe de nyid kyis ma nges pa nyid da zhe na/_de yang ma yin te/_gzhan sel bsgrub bya yin pa'i phyir/_/sgrub par byed pas pha rol gyi/_/'khrug pa zlog par byed pas na/_/ji
[\[47b.6\]]ltar sgrub byed don med yin/_/blo mtha' dag dmigs pa med do zhes bya ba'i don 'di ni tshad ma 'ga' zhig gis rtogs par bya ba yin te/_de lta ma yin na sgrub par byed pa 'gog par ji ltar 'gyur/_des na sgrub par byed pas na dmigs pa med pa'i blo yang dmigs pa med pa nyid du bsgrub par bya ba yin no/_/de dmigs pa med pa
[\[47b.7\]]nyid ma yin na ji ltar dmigs pa med pa nyid du 'grub/_rjes su dpag pa ni mi slu bas tshad ma yin gyi/_dmigs pa dang bcas pa nyid kyis ni ma yin no/_/dmigs pa dang bcas pa nyid med do zhes bya ba ji ltar mi slu ba yin zhe na/_
[\[48a\]]
[\[48a.1\]]dmigs pa mi dmigs pa'i phyir ro/_/med pa'i blo ji ltar mi slu ba yin/_gal te snang ba mi dmigs pa ste/_phyi nas don de ma dmigs pa yin no zhe na/_de lta na ni dmigs pa med pa'i blo yang de kho na nyid nges pa'i rgyu mtshan yin no/_/des na sgrub par byed
[\[48a.2\]]pa sbyar ba ni gzhan sel ba rtogs par byed pa yin gyi/_rtogs pa med pa ni ma yin na/_sgra'i don gzhan sel ba yang don rnams kyis 'brel pa yod pa nyid do/_/brtags pa'i tha dad pa dang cha shas dang bcas pa'i phyogs tha dad par 'dzin pa'i yul yang kun rdzob tu yod pa
[\[48a.3\]]nyid do/_/rgol ba dang phyir rgol tha dad par 'dzin pa yang dang po nyid 'jig par 'gyur ram ci/_de yang rmi lam bzhin du phyi nas dmigs pa med par 'gyur ro/_/de'i tshe 'bras bu grub zin na da ma grub pa la sogs pa'i rtsod pas ci zhig bya/_gzhan yang 'di sngar bkod zin
[\[48a.4\]]pa'i phyir rtsod pa 'dis ci zhig bya/_nyes ldan de nyid mi shes nyon mong gis/_/'thab bral bud med dmangs rigs mtshar skyed pa/_/brjod pa de nyid rtogs pa'i mdun du ni/_/phyir yang rab tu 'jig par mi 'gyur min/_/de'i phyir phyogs la sogs pa'i spros pa tha dad pa dag glang
[\[48a.5\]]po'i lta stangs kyis khas blangs kyang phyis don dam pa la 'jug pa na de med par sgrub pa la skyon med do/_/ngas rang gi snang ba nyid 'ba' zhig rtogs so snyam pa'i rtogs pa la gzhan gyi rtogs pas gnod pa ma yin nam zhe na/_rtogs par byed pa rnams la yang rang gi cha tsam las gzhan
[\[48a.6\]]med do snyam pa'i rtogs pa dmigs pa med par brjod pa'i tshig las rtogs pa yod pa yin no/_/de'i phyir khyed kyi tha dad par 'dzin pa med par rtogs pa po rnams sgrub par byed pa la mi 'jug go zhes bya ba'i rtogs pa 'di tshad ma gang las yin/_'on te rtogs pa tha dad pa dang
[\[48a.7\]]ldan pa ma yin pa gang yin pa de dag ni rtogs pa po ma yin no zhe na/_de ni ma yin te/_de nyid rtogs byed gang yin pa/_/de 'dir rtogs byed ma yin rnams/_/de nyid rtogs byed ma yin na/_/rtogs pa po yi skabs med do/_/'on te phyogs gcig tu lhung bas/_rtogs byed nyid ni
[\[48b\]]
[\[48b.1\]]med ce na/_/phyogs su lhung ba nyid las ni/_/gang las grol bar 'gyur ba yin/_/phan tshun 'gal ba gnyis po dag_/rtogs par bya ba 'thad ma yin/_/gcig la re re rtogs pa'i phyir/_/phyogs su lhung bar 'gyur ba yin/_/des na phan tshun 'gal ba'i phyir/_/rtogs byed gnyis
[\[48b.2\]]ni rtsod pas ni/_/rtogs byed gzhan dag yin par ni/_/'gyur phyir thug pa med pa yin/_/rgol dag rtogs byed yin zhe na/_/phan tshun rten par 'gyur ba yin/_/gang gi phyir ni de gnyis kyang /_/nges par rang phyogs phyogs su lhung /_/de phyir tshad ma'i 'ongs pa yi/_/de nyid nges par khas
[\[48b.3\]]blang bya/_/de dang 'gal ba sngar gyi ni/_/khas blang gang yin de sel to/_/gang gi tshe rtogs par byed pa rnams phyogs dang rgol ba dang phyir rgol ba dag blo tha dad pa yin pa de lta na yang gal te tshad ma'i stobs kyis 'ongs pa rgol ba'i tshig las phyin ci log bsal ba de la de dag gis 'gal ba ma
[\[48b.4\]]yin no/_/rang gi blos nges par rtogs par byed pa de dag gi de yongs su dag par 'gyur bas der gtan tshigs khas ma blangs pa ji ltar yin/_des na rnam pa ci zhig ltar sngar gyi khas blangs pas 'di la gnod pa yin gyi/_tshad ma'i stobs las 'ongs pa 'dis ni snga ma la ma yin pa'i phyir/_ji
[\[48b.5\]]ltar 'di ma 'brel pa yin no zhes gsang ste brjod do/_/gang la bden par rlom yod pa/_/de ni dmigs pa med par 'dod/_/de phyir de bden mi 'dod pa'i/_/phyogs la gnod pa ci zhig yod/_/'on te yang 'di snyam du/_/chos dang chos min rtogs pa dang /_/slob ma bdag nyid don dam du/_/
[\[48b.6\]]grub pa med par chos la sogs/_/nye bar ston pa 'thad ma yin/_/de sgrub phyir na sangs rgyas rnams/_/tha dad bzhed yin gsal bar des/_/mdo sde dag kyang khas blangs phyir/_/lung dang 'gal bar 'gyur ba yin/_/'jig rten gyi ni grags pas kyang /_/phyogs la gnod par 'gyur
[\[48b.7\]]ba yin/_/gal te ma lus sgrub byed blo/_/log par 'dod na de yi tshe/_/ji ltar 'dod kun med pa 'am/_/ma tshang la sogs brjod pa yin/_/de dag dmigs dang bcas pa ni/_/de dag nyid kyis ma nges 'gyur/_/de las gzhan du khas len na/_/de las gzhan pa'i rtogs pa brdzun/_/phyogs
[\[49a\]]
[\[49a.1\]]stsogs nang du ma 'dus phyir/_/de ni phyogs la sogs pa min/_/de ni log par grub na yang /_/snga ma thams cad 'grub mi 'gyur/_/de tshe bsgrub bya sgrub byed kyi/_/shes pa tha dad med par 'gyur/_/ji srid ji srid dam 'cha' ba/_/de ltar de las gzhan
[\[49a.2\]]brjod pa/_/de srid de srid phyi ma rnams/_/log phyir snga ma gnod par 'gyur/_/rjes su dpag pas gnod pa na/_/'gal ba mi 'khrul can du 'ang 'gyur/_/de ltar phyogs ni thams cad la/_/bzlog pa'i sgrub byed brjod par bya/_/phyi rol don yod snyam pa yi/_/blo 'di yang dag pa
[\[49a.3\]]nyid yin/_/gnod dang bral ba'i blo yin phyir/_/dper na rmi stsogs gnod blo bzhin/_/de yang log ces smra zhe na/_/rmi sogs dag la gnod med pas/_/da ni khyed kyi sgrub byed la/_/chos mthun can dpe med par 'gyur/_/rnam shes yod dang tha dad dang /_/de bzhin skad cig nyid sogs
[\[49a.4\]]blo/_/gal te bden par khas len na/_/de nyid kyis ni ma nges 'gyur/_/de dag log par rtogs na yang /_/phyogs la gnod par thal ba yin/_/de lta yin dang bcings pa dang /_/grol sogs rnam gzhag rung ma yin/_/de phyir thar pa'i 'bad pa yang /_/'bras bu med par thal bar
[\[49a.5\]]'gyur/_/de ni ma yin te/_'di ltar/_gal te da lta la bsams te/_/'khor ba'i rtogs pa la gnas na/_/chos dang chos min stsogs dpyod 'di/_/de ltar mi 'byor pa ma yin/_/'dod sogs de nyid ma yin yang /_/byis pa'i rtsed mo bzhin du 'dod/_/des na 'dod pa grub don du/_/chos ston
[\[49a.6\]]med par 'gyur ma yin/_/'dod pa sgrub pa nyid ni chos yin la/_/de las gzhan ni chos ma yin pa'o/_/zhes bya ba'i dbye ba 'di ni 'khor bar nges par rtogs pa yin te/_de ni tha dad pa'i bag chags dang ma bral ba'i phyir ro/_/gang gi tshe grol ba de'i tshe ni de la 'gas kyang dogs pa med do/_/phyis
[\[49a.7\]]rtsed kyang yul la 'dod pa grub pa'i don du don dam par rig pa dag mi 'jug pa ni ma yin no/_/'di ltar/_'gro kun gang la gang gis ni/_/de nyid blo yod pa la 'jug_/chags phyir sdug pa'i blo yis ni/_/gzugs ngan ma la mi 'jug gam/_/de phyir de nyid min pa la'ang /_/mi rnams de nyid blo
[\[49b\]]
[\[49b.1\]]yis 'jug_/glang chen lta ba byas nas ni/_/de dang de ston min nam ci/_/'dis der nan tan mdzad pa ni/_/'gal ba med par bstan pa yin/_/de yi bsam pas gsungs pa yi/_/mdo sde dag gis ci zhig gnod/_/de nyid rig med grags pa yis/_/gnod pa grub pa sgrub pa
[\[49b.2\]]yis/_/thams cad dmigs pa med pa ni/_/de la nye bar ston pa yin/_/de la sgrub par byed pa'i blo/_/zad par dmigs pa med pa min/_/gang tshe de nyid rtogs gyur na/_thams cad med kyang skyon yod min/_/de tshe dngos po thams cad ni/_/dmigs med bdag nyid yin
[\[49b.3\]]par 'dod/_/gal te de yi sgrub byed ni/_/dmigs med de las mi 'grub na/_/slu ba med pa nyid de yis/_/bsgrub yin dmigs pa yod ma yin/_/de ni chos mthu can dpe'i phyir/_/de yis ma nges ga la 'gyur/_/de las gzhan pa khas len pa/_/yin na de ltar rtogs par 'gyur/_/
[\[49b.4\]]de las gzhan pa'i rtogs pa yang /_/log pa yin par mi 'dod min/_/des na log pa sngon 'gro can/_/skyon gyis mi 'dod ji ltar sgrub/_/de las gzhan pa khas len na/_/thug pa med pa yod ma yin/_/gang la bden par mngon rlom pa/_/de ni dmigs pa med par 'dod/_/slu
[\[49b.5\]]ba med pa gzhan la yang /_/dmigs pa med ni nges par rtogs/_/de lta yin dang bzlog pa yi/_/sgrub byed bstan par ji ltar 'gyur/_/gnod dang bral ba'i blo nyid ni/_/ma grub po zhes bsgrub zin to/_/rmi sogs gnod blo bden pa ni/_/mi dmigs pa ni bsgrubs pa yin/_/des
[\[49b.6\]]skyed rjes su dpag pa ni/_/gnod byed yin phyir dmigs bcas su/_/sgrub la gtan tshigs gnod pa dang /_/bal ba'i blo ni ma grub po/_/skad cig nyid stsogs blo yis ni/_/ma nges par ni brtsad pa gang /_/de ni mi rigs gang gi phyir/_/phyi bral shes pa skad cig yin/_/rnam shes
[\[49b.7\]]ngo bo skad cig nyid grub pas/_/skad cig blo de dmigs dang bcas pa yin/_/des na dmigs bcas phyi rol can grub pa/_/min zhes de ltar gzhan gyi phyogs yin no/_/phyi rol gyi dmigs pa'i rkyen med de/_rmi lam gyi blo bzhin no zhes khyad par dang bcas pa phyogs su byed do/_/skad
[\[50a\]]
[\[50a.1\]]cig nyid la sogs pa'i blos ma nges so zhe na/_ma yin te/_rnal 'byor spyod pa'i lta ba la skad cig ma nyid rnam par shes pa'i bdag nyid du bsgrub par bya ba yin te/_des na rnam par shes pa'i bdag nyid kyi dmigs pa dang bcas pa'i dpes de lta bus dmigs
[\[50a.2\]]pa dang bcas pa nyid du 'gyur ro/_/ci ste re zhig dmigs pa tha dad par grub po zhe na/_skad cig nyid kyi blo ni tha dad pa'i dmigs pa can ma yin te/_'di ltar/_skad cig nyid sogs mngon sum mam/_/rjes su dpag pas rig pa yin/_/rjes dpag de las gzhan pa yis/_/
[\[50a.3\]]dmigs dang bcas par gnas ma yin/_/slu ba med pa tsam las te/_/shes pa dmigs dang bcas ma yin/_/rjes su dpag pa'i mi slu ba gang yin pa de ni shes pa rkyen gzhan gyis bar chod pa yin no/_/des na de lta bur gyur pa'i shes pa gzhan skyed par byed pas rjes su dpag pa
[\[50a.4\]]tshad ma yin gyi/_rang gi rnam pa 'dzin pas ni ma yin no/_/shes pa gzhan yang mngon sum nyid do/_/dngos su byas nas dngos po 'dzin par rlom pa yin/_dngos su byas pa shes pa'i rang bzhin skad cig ma nyid de yang rang rig pa nyid kyis ma yin te/_de'i bdag tu gyur pa de ni rig
[\[50a.5\]]pa gzung bar mi nus so/_/ci ste bzlog pa'i tshad ma yod pas rang rig pa'i phyogs 'di nyid mi 'grub po zhe na/_de yi rang bzhin rig pa na/_/gang tshe gzhan rig yod min pa/_/de tshe rang gi ngo bo nyid/_/myong ba gang gis bzlog par rung /_/rig pa med pas rig ce na/_/thams cad kyis ni
[\[50a.6\]]cis mi rig_/de ltar mthong ba med ce na/_/rnam pa gzhan du 'ang mthong ngam ci/_/don mgon de ltar bzlog pa'i phyir/_/ji ltar mthong de ltar 'dod bya/_/myong nyid bdag ni lta bo na/_/de yi mthong byed ga las 'dod/_/gal te rang rig byed pas na/_/de ltar sngo sogs la khyad med/_/
[\[50a.7\]]bdag gi rdzas nyid gzhan nyid ni/_/gal te de rig pas 'jal na/_/sngon po sogs kyi'ang sngon po nyid/_/rig pa rig las cis ma yin/_/ji ltar bdag gi rdzas kyi ngo bo nyid gzhan rig pas rig pa de bzhin du sngon po la sogs pa la yang ci ste khas mi len/_sngon
[\[50b\]]
[\[50b.1\]]po yang rang rtogs pa'i rang bzhin nyid ni gzhan yin la/_rdzas kyi rang bzhin yang gzhan yin par 'gyur ro/_/bdag bzhin du sngon po la sogs pa yang rtogs pa'i rang bzhin yin no/_/'on te gnyi ga'i rang bzhin sangs rgyas pa la ma grub po zhe na/_ma grub pa de ni spyod pa la yang mtshungs
[\[50b.2\]]so/_/ming tsam gyis ni gcig gnyi ga'i rang bzhin du bya bar mi nus so/_/gcig ni gcig gi rang bzhin nyid/_/yin zhes yid ni 'jug pa yin/_/du ma'i rang bzhin gcig ce na/_/thams cad gcig tu thal bar 'gyur/_/rig bya rig byed gcig ce na/_/sngon stsogs las ni
[\[50b.3\]]cis mi 'dod/_/rig bya rig byed gcig yin no/_/de tshe sngon po bdag yin 'gyur/_/yul tha dad pas min zhe na/_/rang bzhin tha dad las cis min/_/tha dad rang bzhin tha dad las/_/yin par 'jig rten kun la grags/_/ji ltar rang bzhin tha dad la/_/yul tha dad pas tha dad
[\[50b.4\]]'gyur/_/de ltar yul sogs tha dad pa/_/khyad byed tha dad byed par 'gyur/_/de'i phyir rang rig pa med par rig pa mtha' dag dmigs pa med pa nyid do/_/bcings grol la sogs dbye ba'ang /_/dam pa'i don du yod ma yin/_/kun la mnyam par mthong ba la/_/tha dad pa ni med pa nyid/_/
[\[50b.5\]]don dam gnas pa 'jig rten gang du yang /_/thar pa la sogs 'bad pa byed pa med/_/gal te der don med sems rig par ldan/_/ri bong rwa la'ang sgrub pa ci yang med/_/ji ltar 'bad pa de don dam par med pa de bzhin du bcings pa dang /_grol ba la sogs pa'i dbye ba yin pas
[\[50b.6\]]'di mtshungs so/_/gzhan yang /_rnam par rtog pa skye bas na/_/phyi rol yod stsogs brdzun blo yin/_/phyi sogs rnam par 'byed pa yi/_/sgrub byed rtog pa med pa min/_/rnam par rtog pa med pa min/_/rnam par rtog par byed pa nyid phyi dang nang thun mong ba dang /_bag chags kyi rgyu
[\[50b.7\]]can zhes bya ba la sogs par rnam par 'jog par byed kyi/_mngon du byed pa'i rang bzhin rtog pa med pas ni rang gi ngo bo nyid rtogs kyi/_gzhan gyi ngo bo ni ma yin no zhes 'di ltar bstan zin to/_/des na 'di bsam pa yin te/_/rnam par rtog pa skye ba na/_/shes pa yod nyid la sogs
[\[51a\]]
[\[51a.1\]]blo/_/gal te brdzun 'dod lta byed 'dir/_/tshad ma gzhan gyis rtogs ma yin/_/tshad ma med phyir shes pa 'di/_/yod nyid la sogs des rnyed dka'/_/rnam par rtog pa med pa ni phyi rol gyi tshul nyid do zhes grag go/_/rtogs pa ni don gyis go bas rtogs par bya ba yin na/_
[\[51a.2\]]don gyis go ba de ni rnam par rtog pa'i rang bzhin yin la/_rnam par rtog pa yang sangs rgyas pa la tshad ma ma yin pa'i phyir shes pa yod pa nyid la sogs pa'i tshad ma med pas 'jig par 'gyur ro zhe na/_de ni ma yin te/_gal te gzhan med rnam par rtog_/tshad ma yin par rig pa yin/_/
[\[51a.3\]]gang tshe rnam par rtog pa dang /_/gzhan yang tshad ma nyid min la/_/de tshe thams cad zhig gyur kyang /_/gzhan gyis len pa ci zhig yod/_/de lta tha snyad med ce na/_/kun rdzob tu ni su yis bzlog_/rnam par rtog nyid kun yin nam/_/gal te tha snyad kyi rgyu mtshan yin na/_de'i phyir de nyid don
[\[51a.4\]]dam par 'gyur te/_tha snyad la mi slu ba'i phyir ro zhe na de yang mi 'thad de/_bag chags dang ni 'brel 'gyur ba/_/mi mngon pa yi rang bzhin can/_/snang ba byung bar gyur pa na/_/slu ba med pa can ltar snang /_/gal te mig ser can gnyis dag_/gser du mngon par rlom pa yis/_/phan
[\[51a.5\]]tshun du ni mi slu ba/_/de la don dam gang zhig yin/_/'di yang bshad par bya'o/_/nged kyi shes pa thams cad ni/_/rnam par rtog phyir phyin ci log_/nye dang bskal dang sems can la/_/stsogs pa'ang rnyed par dka' ba med/_/'di ni bcom ldan nye ba dang /_/de las chos 'di bstan pa dang /_/
[\[51a.6\]]de dag las ni bzlog pa dang /_/'di yod pa dang 'di med pa/_/zhes bya rnyed dka' de dag ni/_/sgrub byed rnam par rtog pa yi/_/bdag nyid mi bden phyir zhes zer/_/'di ni bag chags stobs kyis nges pa'i phyir/_/dam pa'i don du med kyang yod pa nyid/_/sangs rgyas lta ba gcig nyid la/_/
[\[51a.7\]]phyogs su lhung ba rig pa yin/_/blo rnams brdzun pa nyid la ni/_/gnod par byed pa'ang dmigs pa med/_/de ltar bag chags las 'gyur phyir/_/de nyid gnod byed rgyu yin no/_/zhes byed pa dag med par ni/_/'khrul par ji ltar shes she na/_/'di ni gong tu bstan zin te/_/yang nas yang
[\[51b\]]
[\[51b.1\]]du mi brjod do/_/gal te bag chags kyi stobs nyid las gzhan gyi dbang du gyur pa'i srog chags kyi bden pa dang mi bden par snang ba 'byung ba yin la/_de dag kyang gnod par mi nus pa yin na/_da ni rtsod pa dang phas kyi rgol ba rtogs pas ci zhig bya/_gal te de las bag chags
[\[51b.2\]]sad pa mngon du gyur na rang nyid kho na rtogs par 'gyur ro/_/ci ste ma yin na tshig brgyas kyang ma yin no zhe na/_de ni mi bden te/_ji ltar nga yi bag chags de/_/'di yis sad 'gyur de bzhin du/_/'di la yang zhes rnam shes te/_/gzhan la tshig 'jug byed po yin/_/des na ji skad
[\[51b.3\]]du/_gal te blo ni mi bden na/_/gnod pa ci phyir dmigs ma yin/_/gnod pa med kyang de yin na/_/khyed kyi rnam gzhag rung mi 'gyur/_/gnyen po sad pa'i shes pa ni/_/dmigs pas rmi lam la sogs blo/_/nged las brdzun par 'gyur ba yin/_/khyed la dbye ba'ang gang
[\[51b.4\]]gis byas/_/de yi chos dang mi mthun phyir/_/ci ltar gnod byed shes pa la/_/rmi stsogs gnyen po nyid du ni/_/'jig rten kun la rab grags bzhin/_/gang zhig mthong bas ka stsogs kyi/_/shes pa phyin ci log 'gyur ba/_/bsad pa'i shes pa gnyen po ni/_/gzhan yod mdzes pa
[\[51b.5\]]ma yin no/_/rtogs pa'am rmongs pa thams cad bag chags sad pa las 'gyur ba de ltar yang gzhan rtogs pa'i phyir tshig la 'jug par bya ba nyid do/_/'di ltar rnam pa 'di nyid kyis bag chags de nyid nga la sad par gyur pa gzhan la yang de kho na ltar 'gyur ro zhes nges par rtogs nas
[\[51b.6\]]so sor nges pa'i bag chags sad par bya ba'i phyir/_de lta bur gyur pa'i bag chags sad pa don du gnyer bas nges par bzung ste/_tshig 'jug pa de'i phyir don med pa ma yin no/_/des na gal te blo brdzun pa nyid na ci'i phyir gnod pa ma dmigs she na/_de lta bu'i bag chags sad pa med
[\[51b.7\]]pa'i phyir ro/_/'o na brdzun pa nyid du ji ltar shes she na/_bag chags dang 'brel pa nyid las so/_/brdzun pa ni rnam pa gnyis te/_mi bden pa'i don dang slu ba'o/_/phyin ci log gi bag chags sad pa las ni slu ba yin la/_phyin ci log pa'i bag chags sad pa las ni mi slu ba yin no/_/
[\[52a\]]
[\[52a.1\]]gal te mi slu ba yin na ji ltar don med ce na mi slu ba'i rnam pa yang bag chags dang 'brel pa yin pa'i phyir ro/_/mi slu bar snang ba yang don gyi rjes su 'gro ba dang ldog pa'i rjes su byed pa ni ma yin no/_/med pa'i don kyang 'di tsam du zad do/_/des na rmi lam la sogs pa'i rtogs
[\[52a.2\]]pa dang mtshungs pa'i phyir mi bden pa'i don nyid do/_/gang gis de med pas sad pa'i shes pa bden par 'gyur ba/_rmi lam la sogs pa'i shes pa dag gnod par byed pa'i shes pa las don med pa ni ma yin no/_/gal te bag chags dang 'brel na/_/'di ni mi slu gzhan min ces/_/rnam dbye 'dir
[\[52a.3\]]ni ji ltar 'gyur/_/gcig la 'gol ba yod ma yin/_/de ni ma yin te/_bag chags dang ni 'brel yin yang /_/ji ltar sngo stsogs dbye ba dang /_/myur du 'jig sogs dang ldan pa/_/de bzhin mi slu stsogs cis min/_/rnam 'gas mtshungs pa gang yin te/_/rnam pa kun gyis mtshungs sam
[\[52a.4\]]ci/_/mi nyid du ni mtshungs na yang /_/bram ze dang gzhan ji ltar yin/_/ji ltar don dang 'brel na yang /_/shes kun mi slu can yin pa/_/de bzhin 'di ni bzlog pa la'ang /_/ci phyir ji ltar srid ma yin/_/don rig phyir na bag chags dang /_/'brel pa rnam kun yod ma yin/_/gang phyir
[\[52a.5\]]thams cad don la ni/_/'jug pa nyid du mthong ba yin/_/de ni mi bden te/_don gyi bdag de ji lta bur/_/mthong bzhin gal te yod na ni/_/gtan tshe don kun 'thob 'gyur te/_/ji ltar gnod byed shes par 'gyur/_/'jig rten pa min gnyi gar bdag ldan phyir/_/dran pa nyams
[\[52a.6\]]phyir phyin ci log 'jug phyir/_/gnod pa dang bcas de lta'i don yod min/_/des na mi slu ba dang ldan ma yin/_/don de ni 'jig rten pa ma yin te/_mi slu ba'i shes pa la sogs pa'i spyod yul ma yin pa'i phyir ro/_/yang na de yod pa yang yin la med pa yang yin te/_des na snang ba yang yin
[\[52a.7\]]la gnod pa yang yin no/_/yang na don de yul gzhan na gnas pa mngon sum du snang ba dran pa yin gyi/_de na gnas pa nyid ni ma yin no/_/des na de ma thob pa yin no/_/de bzhin du phyin ci log tu snang ba la yang sbyar bar bya'o zhe na/_'di ni tshad la 'jug pa med pa yin te/_sngon sbrul
[\[52b\]]
[\[52b.1\]]mthong ba med par ni/_/thag la sbrul blo 'gar yod min/_/sngon gyi mngon pa'i rjes 'brangs phyir/_/ji ltar bag chags rgyu ma yin/_/sngon mthong ba med par thag pa la sbrul gyi blor mi 'gyur ro/_/rig pa 'di ni sngon mthong ba las yin te/_'di la don ni med do zhes 'jig
[\[52b.2\]]rten thams cad kyis nges pa yin no/_/de lta ma yin na ni rgyu dang 'bras bu'i dngos po mtha' dag chad pa nyid du 'gyur te/_snang ba tsam ni rang rig pa tsam 'ba' zhig rgyu dang 'bral ba yin no zhes bstan zin to/_/de'i phyir rgyu dang 'bras bu'i dngos po ni nges pa nyid ma yin no/_/'di la
[\[52b.3\]]phyin ci log la sogs par snang ba dang ldan par rtogs pa ni med do/_/'on te 'di yang phyin ci log la sogs par snang ba nyid kyis don med pa yin no snyam na/_gal te phyin ci log sogs rig_/sngon rig rgyu las byung yin na/_/des na rtogs pa gzhan dag kyang /_/de lta nyid
[\[52b.4\]]ces rtogs par 'gyur/_/gzhan la don thob yod des na/_/'jig rten pa min stsogs min na/_/kun don thob yod min zhes la/_/snga ma nyid du bsgrubs zin to/_/gal te don ces nges pa'i phyir/_/de lta min na de mi 'thad/_/'jig rten min las phyi rol gyi/_/don ces
[\[52b.5\]]nges pa gang de yang /_/don min zhes byar nges pa ni/_/mi 'jug phyir don cis ma yin/_/'di ni don med nges yin pa/_/des na ma nges nyid ma yin/_/bag chags gzhi can shes pa ni/_/don snang ba yi gnod byed yin/_/des na gnyen po mi srid pa'i/_/sad pa'i blo ni yod ma yin/_/
[\[52b.6\]]shes pa'i sngon mthong ba las te/_/de yang de las gzhan las yin/_/rig pa thams cad thog med kyi/_/bag chags dang 'brel las skyes yin/_/de nyid phyir na dmigs med du/_/smra ba 'di ni rnam par mdzes/_/des na 'di yang bsal ba yin te/_sad pa'i ka sogs blo rnams
[\[52b.7\]]kyi/_/gnyen po gnod par byed pa'i blo/_/rnal 'byor pa la skye 'gyur ba/_/des na rmi sogs dang mtshungs nyid/_/de yi gnas skabs thob rnams kyi/_/srog dang ldan pa thams cad la'ang /_/gnod pa 'di ni skye 'gyur ba/_/des na gnyen po bcas par grub/_/tshad mas yongs su
[\[53a\]]
[\[53a.1\]]dag pa'i don la goms pa'i stobs kyis gdon mi za bar rnal 'byor pa rnams kyi mngon sum gyi tshad mar gyur pa bzlog pa la gnod par byed pa skye ba yin no/_/des na re zhig skye ba 'di la ni/_/'ga' la yang ni dmigs ma yin/_/de yi gnas skabs
[\[53a.2\]]rtogs rnams la/_/ji ltar 'gyur ba ci cha yod/_/ces bya ba bsal ba yin no/_/bsgom pa'i mthu ni rig pa nyid do/_/des na gdon mi za ba'i shes pa der 'gyur ro zhes ci'i phyir mi rig_/des na ji skad du/_nged kyi rnal 'byor pa rnams la/_/khyed kyis bshad pa'i gnyen po ni/_/
[\[53a.3\]]khyed bshad phyin ci log snang ba'i/_/gnod pa'i blo ni 'byung bar 'gyur/_/brjod pa de ni shin tu ma 'brel pa nyid do/_/'di ltar/_tshad ma'i dbang gis ma 'ongs pa/_/bsgoms pa'i stobs las byung ba can/_/rnal 'byor pa gang de dag gi_/de 'dra'i rnal 'byor can blo la/_/mya
[\[53a.4\]]ngan la sogs bslad pa'i blo/_/dper cis med ces bsgrubs zin to/_/khyed kyi la ni dpe 'ga' yang /_/yod pa nyid ni ma yin te/_/des na ka ba la sogs blo/_/gnyen po dang ni bcas par 'gyur/_/blo yin phyir na gnod bya yang /_/smig rgyu la
[\[53a.5\]]sogs blo bzhin no/_/smig rgyu la sogs blo rnams kyis/_/gnyen po dang bcas 'dod pa nyid/_/gzung ba gzhan nyid yin pas kyang /_/de yi bdag tu gnod ce na/_/'di ni ltag chod smras pa ste/_/de ltar gnod byed gnas ma yin/_/ji ltar rnam pa 'ga' zhig ltar/_/rtsa ba gcod par byed pa ni/_/gnod byed yin par
[\[53a.6\]]brjod 'dod de/_/des 'di blun po'i spyod pa yin/_/gnyen po tsam ni brjod par 'dod pa ma yin te/_'on kyang gnod par byed pa'i gnyen po nyid do/_/des na gnyen po tsam sgrub pa ni ma 'brel pa yin no/_/gnod byed kyis kyang ma nges dang /_/de las gzhan pa 'ang snga ma bzhin/_/sad
[\[53a.7\]]sogs shes pa gzhan nyid du/_/sgrub byed shes pa brdzun pa nyid/_/'dir yang len ni nged cag gis/_/snga ma nyid du bstan zin to/_/sad sogs shes pa thams cad ni/_/rang gi cha tsam dmigs pa yin/_/ji ltar tha snyad rab grub pa/_/de ni brjod par 'gyur ba yin/_/de dag rmi lam la
[\[53b\]]
[\[53b.1\]]sogs bzhin/_/log blo gnyen po dang bcas 'gyur/_/snga ma nyid du len brjod de/_/yang nas yang du mi brjod do/_/'di ltar blo kun log pa nyid yin yang /_/bsgoms pa yi ni khyad rim las/_/bag chags che chung yod pa'i phyir/_/gnod bya gnod byed dngos 'di yin/_/ji ltar phyi dang
[\[53b.2\]]rjes 'brel phyir/_/log pa nyid ni ma yin yang /_/khyed kyi gnod bya gnod byed kyi/_/dngos 'di yin ltar bye brag med/_/de la phyin ci log la sogs pa'i snang ba'i phyir de yin pa de bzhin du 'dir yang bag chags brtan pa dang /_mi brtan pa dag las gnod bya gnod byed kyi dngos po yin
[\[53b.3\]]pas skyon med do/_/gal te sangs rgyas bcom ldan 'das kyi thugs rnal 'byor pa nyid dang /_'dod chags la sogs pa zad pa dang /_mtshan ma mkhyen pa nyid dang ldan pa yin no/_/khyad par de yang gnod par byas pa'i phyir 'gal ba ma yin nam/_'di ltar/_chags sogs zad dang rnal 'byor
[\[53b.4\]]pa/_/de bzhin mtshan ma mkhyen la sogs/_/khyad par ji snyed 'dod pa dag_/thams cad bzlog phyir 'gal ba nyid/_/ka ba la sogs pa'i shes pa la gnod par byed pa sangs rgyas la sogs pa'i shes pa la 'dod chags la sogs pa zad pa dang /_mtshan ma la sogs pa'i khyad par ji
[\[53b.5\]]snyed pa de dag gnod par byas pa'i phyir gtan tshigs 'gal bar yang 'gyur ro/_/'di ltar/_gang gi tshe rmi lam la sogs pa ltar gnyen po dang bcas pa'i log pa'i blo yin pas ka ba la sogs pa'i shes pa gnod par byas pa de'i tshe de bzhin gshegs pa'i ye shes kyang gnyen po dang
[\[53b.6\]]bcas pa'i phyir log par thal te/_rmi lam la gnod par byed pa ka ba la sogs pa'i shes pa bzhin no zhe na/_'dir smras pa/_gal te khyad par 'gal bas gnod na 'dir/_/skyon med gtan tshigs med par mi 'gyur ram/_/gtan tshigs thams cad nus pa ldog 'gyur te/_/kun
[\[53b.7\]]dang mi 'gal ba ni yod ma yin/_/dper na rmi lam gyi blo ka ba la sogs pa'i blos gnyen po dang bcas pa'i phyir log par sgrub pa de bzhin du blo nyid kyi phyir rnal 'byor pa'i ma yin pa'i shes pa gnyen po dang bcas pa yang yin te/_rmi lam gyi blo nyid bzhin no/_/de ltar na/_ji ltar du
[\[54a\]]
[\[54a.1\]]ba me sgrub pa de bzhin du 'di na da lta me med pa yang sgrub pa'i phyir bsgrub bya sgrub pa'i gtan tshigs nyid 'ga' yang med par 'gyur ro/_/gzhan yang blo nyid kyi phyir gnyen po dang bcas pa tsam zhig sgrub kyi/_khyad par gyi gnyen po dang bcas pa nyid ni ma yin no/_/
[\[54a.2\]]de ltar na/_ji ltar byas pa sgra mi rtag pa nyid du sgrub par byed pa de bzhin du nam mkha'i yon tan nyid las bzlog pa yang sgrub par byed pa'i phyir 'gyur ro/_/bstan bcos khas blangs pa'i phyir nam mkha'i yon tan nyid kyang bsgrub bya yin par ni mi 'gyur te/_'dod pa bsgrub par bya
[\[54a.3\]]ba yin no zhes 'chad par 'gyur ro/_/de'i phyir khyad par 'gal bas gtan tshigs sun phyung bar mi 'gyur ro/_/gal te/_da lta'i gnod byed blo bzhin du/_/skye bo mang pos ma gnod phyir/_/rjes su dpag pas gnod pa 'am/_/yang na bzlog pa'i sgrub byed brjod/_/ka ba la sogs
[\[54a.4\]]pa'i blo ni bden pa yin te/_skye bo mang po'i gnod pa med pa'i phyir da ltar ba'i gnod pa'i blo bzhin no/_/rtsod pa'i gzhir gyur pa ka ba la sogs blo ni gnod par bya ba ma yin te/_skye bo mang po'i blo gnod par byed pa de'i yul can nyid du ma skyes pa'i phyir/_rmi lam la sogs pa
[\[54a.5\]]la gnod par byed pa'i blo bzhin no zhe na/_de ni mi mthun pa yin te/_'di ltar/_gal te 'brel pa med par ni/_/ma mthong ba tsam 'dod pa yin/_/bsgrub bya sgrub par byed na ni/_/lan 'di rigs par ldan pa nyid/_/don dam par ni rmi lam la gnod pa'i blo gnod par bya ba ma yin pa
[\[54a.6\]]ma yin te/_mngon sum nyid gnod par byed pa mthong ba'i phyir ro/_/kun rdzob tu ni ka ba la sogs pa'i blo gnod par bya ba ma yin yang nged la chad pa ci yang med do/_/'o na rmi lam la sogs bzhin/_/mi bden blo yis ji ltar gnod/_/che chung khyad par yod phyir zhes/_/dang po nyid
[\[54a.7\]]du bstan zin to/_/gzhan yang /_sad pa'i blo ni bden pa'i phyir/_/rmi lam mthong ba'i gnod byed min/_/de yi gzhan bya dmigs med phyir/_/mi bden yang de med dam ci/_/gnod par byed pa zhes bya ba rang gi dmigs pa bden pa nyid kyis ni gnod par byed pa ma yin gyi/_'on kyang
[\[54b\]]
[\[54b.1\]]de mi dmigs pa'i phyir ro zhes 'di ni bshad zin to/_/mi dmigs pa'i rang bzhin de yang phyin ci log dmigs pa'i rang bzhin nyid do/_/de ni rang gi cha rig pa la yang nyams pa med pa nyid do/_/'di ltar/_ngo bo 'am gzhal bya gzhal yang rung /_/de kun thams cad de las bzlog_/
[\[54b.2\]]de nas rang gi char gnas kyang /_/sad blos gzhan la gnod par 'gyur/_/gal te 'di yang 'khrul pa yin na de'i tshe ci la brten nas rmi lam la sogs pa'i blo 'dir gnod par bya ba yin zhe na/_de yang mi bden te/_sgrub byed don ni grub pa na/_/rmi stsogs blo dang mtshungs par 'gyur/_/
[\[54b.3\]]de'i tshe nged la gnod bya dang /_/gnod byed dngos pos ci zhig dgos/_/gal te gzhan brjod par bya ste/_/sngar gyi sgrub byed skyon yang 'dir/_/de ltar dran bya bsgrub bya dang /_/tha dad med pas brjod min phyir/_/gtan tshigs gnyi ga la ma grub/_/rtogs par byed pa'i phyir blo 'am/_/
[\[54b.4\]]'dis rtogs par bya ba'i phyir blo zhes rnam par rtog pa'o/_/de la yang nyes pa snga ma bzhin te/_bsgrub par bya ba dang tha mi dad pas dam pa'i don gyi phyogs gcig yin pas brjod par bya ba ma yin pa'i phyir gtan tshigs rtogs pa nyid ni gnyi ga la ma grub po/_/gal te rtogs pa'i khyad
[\[54b.5\]]par ni chos can yin la spyi sgrub byed yin pa'i phyir dam bcas pa'i don gyi phyogs gcig ma yin no zhe na/_de la brjod pa/_tha dad tha mi dad pa yi/_/rtogs pa'i spyi ni khyed cag la/_/yod min shin tu tha dad kyang /_/'dra ba dang ni ldog pa yang /_/nged kyi phyogs la 'ga' yod min/_/des
[\[54b.6\]]'di go byed nyid mi 'gyur/_/de ni gnyi ga la sgrub pa'i/_/gtan tshigs spyi ni yod ma yin/_/'di ni mi rigs te/_'di ltar/_tha dad tha dad med pa yi/_/rtogs pa'i spyi nyid mi 'dod min/_/ldog par mtshungs nyid dngos por ni/_/rjes 'gro med ces bshad par 'gyur/_/de'i phyir
[\[54b.7\]]gcig tu 'dzin pa dang ldan pa'i phyir/_rtogs pa rtogs pa zhes bya ba'i don ni gtan tshigs nyid de/_brgyud pas dngos po dang 'brel pa'i phyir ro/_/rtogs pa zhes bya ba'i don ni ci zhe na/_nyams su myong ba'i ste/_bdag gi rang bzhin myong ba tsam mo/_/des na/_phyogs dang de 'dra la gnas pa'i/_/
[\[55a\]]
[\[55a.1\]]khyad par dag ni gtan tshigs min/_/rjes su 'gro ba nyams phyir ram/_/de yi chos su ma grub phyir/_/zhes bya ba 'di ma grub po/_/de bzhin du/_don med par ni de yi blo/_/gtan tshigs nyid du 'gyur ma yin/_/gzhi yang ma grub par brjod de/_/khyad par can ni ma grub
[\[55a.2\]]phyir/_/de bzhin gtan tshigs ma grub dang /_/dpe ni bsgrub byas stong pa nyid/_/khyad par rab tu ma grub pa/_/don gyi rnam rtog nyid kyis rtogs/_/'di thams cad ni sngar spangs zin to/_/des na 'di ni ma yin no/_/des na rtogs pa thams cad ni dmigs pa med pa yin te/_rtog pa yin
[\[55a.3\]]pa'i phyir rmi lam gyi rtogs pa bzhin no zhes bya ba 'di kha na ma tho ba med pa yin no/_/rtogs pa thams cad dmigs pa med pa des na/_des na gzhan rig med pa'i phyir/_/rang rig 'bras bu yin par 'dod/_/rang rig pa nyid 'bras bu yin no/_/rnam par shes pa rang nyid skye ba ni/_/rang rig
[\[55a.4\]]gsal bar byed pa yin gyi don ni ma yin te/_don rtogs par byed pa la de nus pa med pa'i phyir dang /_don rtogs pa mthong ba med pa'i phyir ro/_/'dir brjod pa/_gal te phyi rol myong gyur na/_/nyes pa ci yod ci yang med/_/phyi rol don de myong gyur pa/_/'di nyid kyis nicir brjod
[\[55a.5\]]'gyur/_/rnam par dpyad pa zhib mo 'dis ci bya ste/_phyi rol gyi nyams su myong ba nyid do/_/'bad pa 'di la 'bras bu ci zhig yod/_'jig rten gyi tha snyad ji lta ba de lta yin la rag mod/_dmigs pa med pa nyid du rtogs na ni gzhan du tha snyad byed pa ma yin no/_/tha snyad las gzhan pa'i
[\[55a.6\]]'bras bu yang yod pa ma yin no zhe na/_de yang ma yin pa nyid de/_gal te tha snyad bsgrub bya na/_/tha snyad ji lta de ltar de/_/rig byed skyes bus ma byas la/_/khyed kyi 'bad pa 'bras ci yod/_/gang zhig gang med par med pa gzhan gyi mchod sbyin la sogs pa'i tha snyad ni skyes bus byed pa las
[\[55a.7\]]gzhan gyis ldog pa ma yin no/_/ci ste de nyid la rnam par dpyad par byas pas don dam par 'gyur ro zhe na/_de lta yin na gzhan du yang dpyad par bya'o/_/'on te skyes bus byas pa nyid la tshad ma nyid yod par mi 'gyur ro zhe na/_'di ni gzhan la yang mtshungs te/_skyes bus ma byas pa nyid la
[\[55b\]]
[\[55b.1\]]yang tshad ma med pa'i phyir ro/_/gzhan yang gang tshe phyi rol 'dzin med pa/_/de tshe chags sogs spong bar 'gyur/_/goms pa'i dbang gis 'jug pas na/_/de med na ni bzlog phyir ro/_/de kho na dpyad na 'dod chags la sogs pa zad par 'gyur la/_de yang skyes bu'i don gyi mchog yin
[\[55b.2\]]no zhes bstan zin to/_/des na de kho na nyid nges par brtag par bya'o/_/phyi rol gyi don ni nyams su myong ba med de/_'di ltar phyi rol don nyams su myong ba zhes bya ba'i don ci yin/_ci nyams su myong ba la zhugs pa'i phyir nyams su myong ba zhes tha snyad byed dam/_'on te ma zhugs pa nyid
[\[55b.3\]]du yin/_des na 'di skad brjod de/_gal te blo ni de rnam can/_/rnam pa rjes zhugs can de yod/_/de ni phyi'am gzhan las zhes/_/'di ni dpyad par rigs pa yin/_/de yi rnam pa can gyi blo/_/zhes bya ba'i don ci yin/_sngon po la sogs pa'i rnam pa can no/_/de'i rnam pa can zhes bya
[\[55b.4\]]ba ga las yin zhes 'di nyid da ltar dpyad par bya ba ma yin nam/_des na blo de'i rnam pa can yin no zhes shes par bya ba'i phyir yang de nyid blta bar bya bar 'gyur ro/_/mthong ba de la yang de'i rnam pa nyid yin pa'i phyir thug pa med do/_/'on te rnam pa med pas mthong na/_de'i tshe de nyid mthong
[\[55b.5\]]ba yin pas rnam pa brtags pas ci zhig bya/_'on te de'i rnam pa zhes bya ba ni de la nges par rtogs pa'i rnam pa'am/_mthong ba'i rnam pa yin no zhe na/_de'i tshe nges par rtogs pa dang mthong ba zhes bya ba'i don ci yin zhes bya ba 'di nyid brtsad par bya'o/_/ci ste gnyi ga yang mthong ngo /_/
[\[55b.6\]]zhe na/_de lta na gnyi ga rang gi ngo bos mthong ba yin te/_des na phan tshun 'dzin par byed pa 'am/_'ga' yang ma yin pa'i phyir gnyi ga yang rang rig pa nyid do zhes bstan zin to/_/ci ste phyi rol med na 'di nyid med par 'gyur ro zhe na/_de lta na 'o na blo med par lkog tu ma gyur pa nyid
[\[55b.7\]]mi 'gyur ro zhes bya bar 'gyur ro/_/'on te lkog tu ma gyur pa nyid ni mthong ba nyid do/_/de lta yin na gzhan brtag par bya ba ma yin no zhe na/_de'i rnam pa can gyi blo yang mthong ba nyid pas gzhan brtags pas ci bya/_'di ltar/_mthong ba'i khyad par dang bral ba/_/mi 'dzin de 'dzin
[\[56a\]]
[\[56a.1\]]na 'dzin phyir/_/sngon por snang ba mthong ba yin/_/phyi rol yan gar don yod min/_/mthong ba gang yin pa de nyid khas blang bar bya'o/_/'di ltar snang ba'i nang du chud pa'i sngon po nyid snang gi gzhan ni ma yin no/_/des na snang ba las tha dad par ni tshad ma med
[\[56a.2\]]do/_des na khas blang bar mi bya'o/_/'on te de ni snang ba'i nang du chud par mi snang de/_snang ba ni nang yin pa'i phyir dang /_sngon po la sogs pa ni phyi rol du snang ba'i phyir ro zhe na/_tha dad pa yin na/_de snang bar mi 'gyur te/_de ni rang gi ngo bos lkog tu ma gyur pas snang ba'i phyir
[\[56a.3\]]ro/_/'di ltar/_gal te tha dad yin na ni/_/sngon po lkog gyur min mi 'gyur/_/ngo bos lkog gyur min pa las/_/de las lkog gyur min gzhan med/_/dper na 'dzin pa'i rnam pa rang gi rang bzhin gyis lkog tu ma gyur pa yin gyi/_'dzin par byed pa gzhan yod pa las ni ma
[\[56a.4\]]yin pa de bzhin du/_de dang dus mtshungs pa can sngon po la sogs pa yang yin no/_/yang ji ltar 'dzin par byed pa'i rnam pa mig la sogs pa las yin pa de bzhin du/_de dang dus mtshungs pa gzung ba'i rnam pa yang yin te/_rgyu dang 'bras bu'i dngos po ni de yod pa dang med pa'i
[\[56a.5\]]rjes su byed pa'i mtshan nyid yin pa'i phyir ro/_/don gyi sngon dang phyis yod pa ni tshad mas nges pa ma yin te/_snga ma dang phyi ma la mngon sum mi 'jug pa'i phyir ro/_/'on te sngon nam phyis 'di med do zhes bya ba yang ji ltar rtogs she na/_blo dang bde ba la sogs pa 'dzin pa'i rnam pa
[\[56a.6\]]yang ci'i phyir sngon yod par mi brtag_/'on te bdag rtag pa'i phyir de bzhin nyid do zhe na/_'o na lkog tu ma gyur pa yang snga nyid yod do zhes ci ste mi brtag_/'gal ba'i phyir ro/_/ma rtogs pa ni lkog tu ma gyur par mi 'thad do/_/tha dad pa'i don ni rtogs pa med kyang 'thad do zhe na/_
[\[56a.7\]]tha dad do zhes gang gis rtogs/_de nyid phyir brgya la 'gyur ro zhes the tshom za bar rtsod pa yin no/_/lkog tu ma gyur pa nyid kyang ci'i phyir de lta ma yin zhe na/_lkog tu ma gyur par mi 'gyur bar thal ba'i phyir ma yin te/_gzhan gyi lkog tu ma gyur pa yin pa'i phyir ro/_/nga'i lkog tu gyur pa
[\[56b\]]
[\[56b.1\]]yin zhes rtog par mi 'gyur te/_dkar po la sogs pa bzhin no/_/gal te dkar po nyid bum pa la sogs pa gcig gi ma yin yang rdzas gzhan gyi yin pa nyid do/_/des na lkog tu gyur pa ma yin pa nyid las tha dad pa'i sngon po la sogs pa ni med do/_/gal te gang gi tshe don gyi dkar
[\[56b.2\]]po nyid bral ba de'i tshe gzhan la 'gro 'am ci ga des na lkog tu ma gyur pa nyid kyang bral nas gzhan du 'gro ba ni ma yin no zhe na/_de lta na ni 'o na/_de dang tha mi dad pa'i phyir don yang de med pas med par 'gyur ro/_/tha mi dad pa nyid du ma nges so zhe na/_'o na ni me yang me'i rang bzhin med
[\[56b.3\]]kyang med par mi 'grub po/_/de las tha dad pa'i me med pa'i phyir ro zhe na ma yin te/_tha mi dad par ma grub pa'i phyir ro/_/de las tha dad par ma mthong ba'i phyir ro zhes bya ba ni thams cad du mtshungs so/_/de'i phyir lkog tu ma gyur pa las tha dad pa ni med pa nyid do/_/rjes
[\[56b.4\]]su dpag pa yang lkog tu ma gyur pa las tha dad pa sgrub par byed pa ma yin no/_/ji ltar sgrub par byed pa ma yin na/_gang gi tshe lkog tu gyur pa'i gnas skabs kyang sgrub par byed pa de'i phyir/_phyis rtogs par 'gyur ba'i sngon po ni yod pa nyid do zhe na ma yin te/_de la sngon gyi
[\[56b.5\]]rang bzhin rjes su 'brangs nas rtogs pa'i phyir ro/_/de ni nyams su myong ba'i rjes su 'brang ba can gyi dran pa nyid yin la/_nyams su myong ba de yang lkog tu gyur pa ma yin pa'i rang bzhin nyid do/_/lkog tu gyur pa'i rang bzhin las sngon po la sogs pa logs shig tu ni dran pa'i
[\[56b.6\]]yul du 'gyur ba ma yin no/_/'di na yin par ji ltar rtogs she na ma yin te/_'dir yang de lta bu'i rang bzhin nyid sgro 'dogs pa yin no/_/gal te sngar gyi lkog tu ma gyur pa'i rang bzhin nyid spangs na ni de dang tha mi dad pa'i phyir sngon po'i rang bzhin nyid kyang btang bar 'gyur ro/_/
[\[56b.7\]]rnam par phye nas ni dran pa ma yin no/_/rjes su dpag pa dran pa yin la lhag par rtogs pa med par 'gyur ro zhe na ma yin te/_lhag par rtogs pa'i rgyu med pa'i phyir ro/_/ji ltar de lhag par rtogs pa yin zhe na/_ma yin te/_med pa'i phyir ro/_/ji ltar tshad ma yin zhe na/_dang po nyid du khyab
[\[57a\]]
[\[57a.1\]]pa grub pa'i phyir ro/_/dper na du ba me las 'byung bar mthong ba de'i tshe/_yul gzhan dang gzhan me dang 'brel pa 'di ltar rtogs te/_gang dang gang na me 'di yod pa de dang der du ba skyed par byed de/_yul gcig po ni yul gzhan dang 'brel pa ma yin no/_/
[\[57a.2\]]des na gal te gzhan na yang me yod na der yang skyed par byed pa nyid do/_/des na du ba'i yul du me rtogs pa nyid do/_/du ba'ang me 'byung ba de yang de'i rang bzhin nyid du sgro 'dogs pa yin gyi/_gzhan ni ma yin te/_mi nus pa'i phyir ro/_/des na lhag pa'i du ba mthong ba las lhag
[\[57a.3\]]pa'i me rtogs so/_/'o na gal te snga ma bar 'gyur ba'i yul gyi me la sgro 'dogs pa med pa kho nar du ba mthong ba'i mod kho na la rtogs pa de ji ltar zhe na/_de yang spyir 'brel pa med par mi rtogs pa'i phyir ro/_/'di ltar/_gal te mod la rtogs pa de lta na yang gang gi tshe 'di na du ba
[\[57a.4\]]yod mod/_me yod pa ci ste zhes rgol zhing rtog pa na/_de lta bu nyid du sngon mthong ba'i phyir ro zhes brjod dgos so/_/mthong ba der yang don dam par ni ma yin gyi/_'o na yang mthong ba dang lhag par brtags pa dag gcig tu zhen pa'i phyir ro/_/mthong ba las tha dad par ni
[\[57a.5\]]brtag par mi nus so/_/gal te mthong ba las tha dad par rtogs na mthong ba don du gnyer ba 'jug par mi 'gyur ro/_/mthong ba don du gnyer bar ston par mi 'gyur ro/_/mthong ba nyid du rtogs pa med pa ni mthong ba don du gnyer bar mi 'gyur ro/_/yod pa gang
[\[57a.6\]]yin pa'i rtogs so zhe na/_gal te de mthong ba dang 'brel par ma bzung na/_ji ltar yod pa tsam rtogs pa po 'jug par byed pa yin/_de bas na snang ba nyid du rtogs pas de don du gnyer ba yin gyi gzhan du ni ma yin no/_/sngon po la sogs pa ma rtogs pa ni de don du gnyer
[\[57a.7\]]bar ma mthong ngo /_/des na rjes su dpag pa'am gzhan yang rung ste/_rnam par rtog pa can gyis sngon po la sogs pa mthong ba las tha dad par rtogs pa ni ma yin no/_/'o na ji ltar rjes su dpag pa lkog tu gyur pa'i yul can yin zhe na/_lkog tu gyur pa ma yin pa snga ma sgro 'dogs
[\[57b\]]
[\[57b.1\]]pa'i phyir ro/_/ji ltar des de na me yod par rtogs she na sgro 'dogs pa de lta bu nyid yin pa'i phyir te/_smig rgyu la sngon mthong ba'i chur sgro 'dogs pa bzhin no/_/gang la sgro 'dogs pa de lkog tu gyur pa yin no zhe na/_ma yin te/_de rang gi ngo bos ma rtogs pa'i phyir ro/_/de'i rang
[\[57b.2\]]bzhin ni de nyid yin no zhe na/_de lkog tu ma gyur pa nyid ma yin pa'i phyir/_ji ltar lkog tu gyur pa nyid yin/_gzhan gyis rtogs pa'i phyir rang gi ngo bo rtogs pa nyid lkog tu gyur pa yin no zhe na/_de nyid lkog tu ma gyur pa yin par lan ma yin no/_/gzhan gyis rtogs pa zhes bya ba yang
[\[57b.3\]]'brel pa'i stobs kyis sgro btags pa nyid yin te/_des na phyi rol lkog tu gyur pa rtogs par 'thad kyang gzhan gyis rtogs pa zhes bya ba ni log pa nyid do/_/de phyis rang nyid mthong ba las gcig tu sgro btags pa'i phyir 'di ni lkog tu gyur par gyur to zhes phyi rol lkog tu gyur pa
[\[57b.4\]]rtogs par rigs kyang /_gzhan gyis rtogs pa la ni sngar lkog tu gyur pa de ni gzhan gyis rtogs pa 'di yin no zhes bya ba la 'di yang med do/_/des na lkog tu gyur pa zhes bya ba ni med do/_/de'i phyir don gzhan yod na mthong ba'i khyad par dang bral ba mi 'dzin pa nyid du ji ltar 'gyur/_gal
[\[57b.5\]]te myong ba las ma gtogs pa'i don med na sngon po dang ser po la sogs pa snang ba tha dad pa ga las yin zhe na/_mig la sogs pa nyid las te/_skra la sogs par snang ba bzhin no/_/gal te skra la sogs par snang ba nyams pa'i dbang gis ma yin nam zhe na/_nyams so zhes bya ba ga las
[\[57b.6\]]skra la sogs par snang ba las so zhe na/_sngon po la sogs par snang ba las zhes mtshungs so/_/skra la sogs pa ltar yul tha dad kyang rang bzhin gcig tu 'gyur gyi/_sngon po la sogs sna tshogs pa nyid du mi 'gyur ba ma yin nam/_ji ltar mig bsgyur na 'gyur ba de bzhin du sngon po la
[\[57b.7\]]sogs pa 'gyur ram ci/_gal te mig rnam par shes pa'i rgyur 'dod na phyi rol yin pa des na sngon po la sogs pa ci ste ma yin/_ji ltar gzugs 'dzin pa la mig rgyu ba yin pa de bzhin du sngon po la sogs pa nang gi khyad par 'dzin pa de las gzhan yin no/_/des na myong ba nges pa'i phyir
[\[58a\]]
[\[58a.1\]]phyi'i don grub po zhe na/_'dir brjod pa/_'dir 'ga' zhig ni 'ga' zhig gis/_/bag chags rab tu sad byed pa/_/de phyir blo ni rnam nges kyi/_/phyi rol don ltos ma yin no/_/'di ni bshad zin te/_mngon sum las ni phyi'i don mi 'grub ste/_'bras bu ldog pa
[\[58a.2\]]las brtags pa yin no/_/'bras bu ldog pa las kyang mig nyid brtag par bla'i/_don gzhan rtogs pas ni mthong ba'i mig la sogs pa nyid kyis de khyad par can du gyur pa yin no zhes rtogs pa bla'o/_/de yang gzhan gyi ngor brjod pa yin te/_de ma thag pa'i rkyen nyid khyad par
[\[58a.3\]]du rtogs pa bla'o/_/lus kyang rgyu yin no zhe na ma yin te/_lus su snang ba las ma gtogs par de med pa'i phyir ro/_/der snang ba yod na yin no zhe na/_de lta na yang rnam par shes pa nyid las rnam par shes pa yin no/_/lus su snang ba dang rtsig pa la sogs par snang ba dus mtshungs pa'i
[\[58a.4\]]phyir rgyu nyid ma yin no/_/'di ltar/_sad byed nges pa yin pa'i phyir/_/sad byed de ni yod min yang /_/ji ltar chags sogs rtog pa la/_/dus sogs nges pa gsal ba ltar/_/de bzhin du sngon po la sogs pa snang ba nges pa dang ldan pa yin no/_/'dod chags la sogs pa yul
[\[58a.5\]]dang dus dang gnas skabs nges par 'gyur ba ni sad par byed pa'i rkyen gyi dbang gis yin gyi/_de dag dmigs pa nges pa la mi 'khrul ba las ni ma yin no/_/ka n+ya kun dza ba la sogs pa sems pa snang ba rnams la sad par byed pa yod na gzhan du yang 'gyur ro/_/phyi rol nyid ni sad par
[\[58a.6\]]byed pa ma yin te/_rang gi nus pa las sems pa las snang bas kyang sems pa gzhan gyi bag chags sad par byed pa'i phyir dper na mngon du gtod pa las 'gyur ba bzhin no/_/mngon du gtod pa ni gar yang phyogs su lhung ba ma yin no/_/mngon du phyogs pa mtshungs kyang rang
[\[58a.7\]]bzhin 'ga' zhig gsal bar snang ba'i phyir goms pa la sogs pa las kyang 'gyur ro/_/rmi lam la sogs pa'i shes pa la yang so sor nges pa'i rgyu ci zhig yod/_skye ba gzhan du mthong ba'i phyi rol nyid/_de'i tshe nges pa'i rgyu yin no zhe na/_ma yin te/_thams cad mthong ba'i phyi rol
[\[58b\]]
[\[58b.1\]]de'i tshe med pa nyid/_de'i tshe nges pa'i rgyu gang yin gal te yul sogs nges pa'i phyi rol snang ba nges byed yin/_de'i yul can phyi rol gyi nges pa med pa de ga las/_gal te der ram de'i tshe nyid phyi rol na med na yul dang dus des nges par snang ba ga las yin/_'on te de'i dus la sogs pa
[\[58b.2\]]can med kyang de ltar nges pa ni sngar gyi don mthong ba las yin no zhe na/_don gyis ci bya ste/_sngon gyi snang ba nyid las nges pa srid pa'i phyir ro/_/'di ltar/_snang ba don gyis stong par ni/_/mi 'gyur phyir na don brtags yin/_/sngon gyi don nyid las nges na/_/snang ba yis ni ci zhig
[\[58b.3\]]byas/_/da ni don med par mi snang bar mi rigs so/_/snang ba ni sngar 'gags pa'i phyir de snang ba ma yin no/_/de ltar med pa snang ba'i phyir phyi rol gyi don du brtag pa ni ma yin no/_/gal te don med kyang sngon gyi yul dang dus su mthong ba 'di la snang ba yin na sngon gyi dus la sogs
[\[58b.4\]]pa'i snang ba nyid snang ba rag mod/_don brtags pas ci zhig bya ste/_phyi'i don smra ba rnams kyis kyang snang ba khas blangs pa'i phyir ro/_/ci ste der phyi'i don nyid snang ba yin la/_'dir ni mi ldan pa'i phyir mi snang ngo zhe na/_der ldan no zhes bya ba gang las mi slu ba'i phyir ro zhe na/_mi slu ba yang
[\[58b.5\]]mi slu ba gzhan las mi 'thad pa ci yod/_des na mi slu ba gzhan yin pa'i phyir mi slu bar snang ba brgyud pa nyid rigs so/_/gal te gang zhig skyes nas 'jig pa de ni log pa'i shes pa yin te/_dper na da ni rdul med do zhes bya ba lta bu'o/_/ka ba la sogs pa 'di ni shin tu nges pa
[\[58b.6\]]yin pas ji ltar phyin ci log yin zhe na/_de ni ma yin te/_bag chags brtan pa nyid kyis na/_/mod la 'jig par 'gyur min te/_/dper na bag chags las byung ba/_/'dod chags la sogs rtogs pa bzhin/_/'dod chags la sogs pa'i rnam par rtog pa ni bag chags kyi
[\[58b.7\]]stobs la brten pa dang /_de bzhin du phyi'i don dang bral ba yin mod kyi de lta na yang 'di rnam par brtags su zin kyang /_de ma thag nyid du mi ldog go/_/de bzhin du bag chags brtan pas na rmi lam du bshad pa'i rgyun ji ltar yang mi ldog go_/'di ltar brtan pa de nyid yang langs
[\[59a\]]
[\[59a.1\]]yang gnyid log cing 'chad pa byed do/_/de'i phyir phyi'i don la ltos pas nges pa ni ma yin no/_/'di ltar/_rmi lam cung zad gang mthong ba/_/sad par rjes su 'jug pa med/_/de yi gnas skabs da 'dra ste/_/byis pa'i gci ba nyid bzhin no/_/byis pa'i gci ba'i gnas
[\[59a.2\]]skabs rmi lam du mthong ba ni sad pa'i gnas skabs su yang rjes su 'jug gi_/gzhon nu la sogs pa'i gnas su ni ma yin no/_/don byed pa la mi 'khrul pa yang sngar bstan zin pa'i phyir yang mi spro'o/_/de phyir gcig la tshul gnyis yod/_/gang phyir de ltar myong ba dang /_/dran pas
[\[59a.3\]]'di ni rnam pa gnyis/_/myong ba nyid ni 'bras bu yin/_/tshul gnyis zhes bya ba ni rtogs pa'i rnam pa dang sngon po'i rnam pa'o/_/tha dad par rig pa med pa'i phyir ni gcig yin la/_ldog pa nye bar brtags pas ni tshul gnyis yin no/_/de ga las she na/_gang gi phyir de ltar nyams su
[\[59a.4\]]myong ba dang dran pas so/_/des na rnam pa gnyis las gzhan rig pa med pa'i phyir don rig pa ni 'bras bu ma yin te/_rnam pa gnyis myong ba 'bras bu yin no zhes mjug bsdu ba'o/_/don rig par rtogs pa ma yin nam/_ji ltar rang rig pa yin zhe na/_'di la bshad pa/_gang tshe rnam rig rgyu yin
[\[59a.5\]]la/_/gzhan 'dod pa 'am mi 'dod pa'ang /_/de yi dngos por ma grub pa/_/de ni de ltar myong ba yin/_/de'i tshe de'i dngos pos grub pa'i rgyu med pa'i phyir nyams su myong ba nyid rig pa yin te/_sngon po'i bdag nyid yin pa'i phyir ro/_/gang gi phyir de ltar sngon po la sogs pa nyid du myong
[\[59a.6\]]ba yin te de'i phyir de ni don dam par rang rig pa nyid yin gyi don du nyid nyams su myong ba yang don rig pa ni ma yin te/_rmi lam du rig pa bzhin no/_/yang na don rig pa nyid 'bras bu yin te/_'di ltar/_gang tshe shes bya don du ni/_/gnas phyir shes pa yul bcas yin/_/de tshe bdag nyid
[\[59a.7\]]nyams myong gang /_/de nyid don du rnam par nges/_/yang gang gi tshe don gzhan rtogs par byed pa med par shes pa'i cha nyid la des don du nges par byed pa'i de'i tshe shes pa rnam pa'i bdag nyid nyams su myong ba gang yin pa de nyid la bag chags las nges pa'i phyir don ces pa yin no/_/de'i tshe
[\[59b\]]
[\[59b.1\]]nges pa'i stobs kyis don rig pa 'bras bu yin no zhes rnam par gzhag go/_/de'i tshe ni rnam par shes par smra ba la yang don rig pa 'bras bu yin no/_/de'i tshe gzung ba'i rnam pa ni gzhal bya 'dzin pa'i rnam pa ni tshad ma de'i rig pa ni 'bras bu yin no/_/yang na de nyid don ces rtogs la/_
[\[59b.2\]]de yang rig pa yin pa'i phyir rig pa nyid 'bras bu yin no/_/gzhan yang phyi'i don khas blangs kyang rang rig pa nyid 'bras bu yin no/_/'di ltar/_gal te 'di bdag 'dod rnams dang /_/rnam pa gzhan du myong gyur na/_/'dod pa'ang mi 'dod pa des kyang /_/don rig par ni 'gyur ba
[\[59b.3\]]yin/_/rig pa gzhan nyid yin la don gzhan yin no zhes ni mi nus so/_/de bas na rig pa'i rjes su 'brang ba nyid kyis don rnam par 'jog pas de dang grub pa dang bde ba tha dad pa'i phyir phyi rol rig pa ni rang rig pa nyid do/_/des na nye bar btags nas phyi rol rig par brjod do/_/
[\[59b.4\]]gang gi phyir gal te shes pa 'di bdag nyid 'dod pa rnam pa yin pa dang /_don yang rnam pa gzhan du myong bar 'gyur na/_'dod pa'am mi 'dod pa ste/_'dod pa mi 'dod pa'i rnam pa yin na/_de'i tshe des dngos kyi 'jug pas don rig par 'gyur ba yin no/_/de lta ma yin na ni nye bar
[\[59b.5\]]btags pa nyid do/_/des na phyi'i don la yang rang rig pa nyid 'bras bu yin no zhes ston to/_/gal te don yod pa la ni don rig pa nyid 'thad pa ma yin nam/_de yod pa'i phyir rten med pas rang rig par rigs so zhe na/_de yang mi 'thad de/_phyi rol don ni yod na yang /_/ji ltar nyams su
[\[59b.6\]]myong nyid de/_/nges pa'i bdag nyid rang ngo bos/_/ma yin du ma'i bdag skyon phyir/_/rnam par shes pa'i smra ba la yang rang rig pa nyid rnam pa gzhan med pa'i phyir/_rang rig pa khas len pa ni ma yin gyi/_'on kyang de nyid du rig pa'i phyir ro/_/rten med pas khas len na ni phyi'i don nyid
[\[59b.7\]]ci ste khas mi len/_'di ltar/_gal te phyi rol don med pas/_/gang rig gal te rten med pas/_/rang gi ngo bo nyid rig na/_/phyi nyid rig par cis mi 'dod/_/rten med pa ni mtshungs so/_/des na rang gi ngo bos rig pa nyid du mthong ba'i phyir zhes brjod par bya'o/_/rten gzhan med pa'i phyir
[\[60a\]]
[\[60a.1\]]ni ma yin no/_/de la gal te phyi'i don la yang rang rig pa nyid mthong bas de nyid yin mod/_don rig pa ni mi rigs pa'i phyir gtang bar bya ba yin no/_/rig pa rnams rang gi ngo bos tha dad pa'i phyir skyes bu so so la rnam pa du mar rig pa 'thad kyi/_don ni rang gi
[\[60a.2\]]ngo bos rnam pa du mar rig pa ma yin te/_bdag nyid du mar thal ba'i phyir ro/_/rtogs par byed pas rnam pa du mar rig kyang don ni gcig nyid do zhes phyi rol gyi lta ba 'dod pa yin no/_/des na gcig la rang bzhin du mar rig pa mi 'thad do/_/don du ma'i rang bzhin nyid do zhe na ma yin te/_
[\[60a.3\]]khas blangs na yang gnyis po dag_/tha dad par ni myong mi 'gyur/_/don gcig nyid la gnyis nyams su myong ngo zhes mi 'gyur te/_rang gi rnam pa yongs su rdzogs pa'i phyir ro/_/gal te rnam pa gzhan yang de nyid du/_rjes su zhugs par snang na de'i tshe gcig tu rtogs par 'gyur
[\[60a.4\]]ro/_/yang na gnyis po dag tha dad par myong bar mi 'gyur ro zhes bya ba dngos po'i don to/_/yang na gcig gi mthar thug pas tha dad par myong bar mi 'gyur te/_thams cad la rnam pa du mar thal ba'i phyir ro/_/ma mthong bsgribs phyir 'gyur zhe na/_/don gyi dbang gis rtogs mi
[\[60a.5\]]'gyur/_/gal te ma mthong bas bsgribs pa'i phyir gnyis mthong ba ma yin no zhe na/_'o na ma mthong bas gcig tu rtogs pa la bsgribs pa'i phyir gcig tu rtogs pa la tshad ma ga la yod/_ma mthong ba ni rab rib lta bur 'gyur ro/_/zla ba ni gnyis nyid de gcig ni mthong ba yin
[\[60a.6\]]la/_gnyis pa ni ma mthong bas bsgribs pa'i phyir ma mthong ba yin no zhes bya ba'i rnam par rtog pa 'dir yang 'gyur ro/_/de bas na ma mthong ba'i rab rib dang 'dra ba'i phyir don gyi dbang gis rtogs pa ma yin no/_/ma mthong ba nyid kyis phyi'i don gyis stong pa'i rnam par shes pa
[\[60a.7\]]skyed do zhes ci ste khas mi len/_'on te ma mthong ba tsam gyis mi nus na/_rung ba'i yul na gnas pa'i don rtogs pa'i sgrib par ji ltar nus pa brjod dgos so/_/du ma'i bdag nyid dngos de la/_/gcig gi bdag nyid mthong byed pa/_/ma mthong ba de ji ltar na/_/don mthong byed par
[\[60b\]]
[\[60b.1\]]'gyur ba yin/_/zhes bya ba ni bsdu ba'o/_/gzhan yang /_'dod pa'i mi 'dod don rigs ni/_/goms pa'i dbang gis 'byung bar mthong /_/'di la ma mthong ba yi ni/_/bsgrub bya nyid du ji ltar rtogs/_/de nyid ma mthong yin zhe na/_/mthong bar 'dod pa grub pa nyid/_/thams cad
[\[60b.2\]]bag chags stobs las ni/_/'byung ba yin par grub phyir ro/_/gal te don ni 'dod pa'am/_mi 'dod par snang ba ma yin te/_don gyi rnam pa nyid yin no/_/de ltar gyur pa ni rtogs pa nyid do zhe na/_'di la brjod pa/_gal te 'dod dang mi 'dod par/_/snang ba rtog yin don blo min/_/
[\[60b.3\]]de la'ang 'chi ltas la sogs par/_/mtshams sbyor med sems mthong ba yin/_/'chi ltas kyis zin pa rnams la don blo yang rnam pa gzhan du mthong ba yin no/_/de'i phyir de ni ma yin te/_de'i phyir phyi rol gzhal bya la'ang /_/rang nyid nyams myong 'bras yin rig_/gang phyir ji ltar 'di rang bzhin/_/de ltar
[\[60b.4\]]don ni rnam nges des/_/de'i phyir phyi'i don la yang rang rig pa nyid 'bras bu yin gyi don rig pa ni ma yin te/_de rig pa 'am rjes su ma zhugs pa'i phyir ro/_/'bras bu 'di la yang tshad ma ni don gyi rnam pa nyid yin te/_ji skad du slob dpon gyis gang gi tshe phyi rol nyid gzhal bya yin pa
[\[60b.5\]]de'i tshe ni yul du snang ba nyid 'di'i tshad ma yin no zhes gsungs so/_/'di ltar shes pa rang rig par bya ba yin yang rang gi ngo bo la ma ltos par don du snang ba nyid 'di'i tshad ma yin no/_/gang gi phyir don de ni des gzhal bar bya ba yin no/_/ji ltar don gyi rnam pa sdug gu la sogs par snang
[\[60b.6\]]ba la gnas pa de'i rang bzhin du yul de rtogs par byed do/_/tshad ma'i rnam pa tha dad pa ji snyed pa gzhal bya la nye bar 'dogs pa yin no/_/gal te tha dad pa med pa'i phyir 'dzin pa'i rnam pa yang ci'i phyir tshad ma ma yin zhe na/_'dir smras pa/_de tshe don snang 'di nyid ni/_/tshad yin yod
[\[60b.7\]]du zin kyang ni/_/don gzhan min phyir phyi rol la/_/'dzin bdag ltos par bya ba min/_/ci'i phyir don de dang rjes su mthun par 'jog pa ni ma yin te/_don gzhan ma yin pa'i phyir ro/_/rnam pa med par rang rig pa ni don gzhan du rnam par 'jog pa ma yin te/_kun la mtshungs pa'i phyir ro/_/
[\[61a\]]
[\[61a.1\]]gang phyir ji ltar don bdag ste/_/shes la gnas pa de lta bur/_/'di ni de ltar gnas so zhes/_/nges 'byed/_rnam pa'i dbang gis don la de ltar sngon po la sogs pa rang gi rnam par gnas pa yin no zhes rtogs so/_/des na don du rtogs pa'i rgyu ni rnam pa nyid yin no/_/
[\[61a.2\]]des na de nyid tshad ma yin no/_/de lta na ni 'o na don rig pa nyid 'bras bu yin pas nga rang rig pas ci bya zhe na/_de ni ma yin te/_'di ltar don du rtog pa de ni bdag rig pa dang rjes su mthun pa nyid do/_/de nyid bshad pa ni/_bdag nyid rig pa yin/_de'i phyir de nyid don
[\[61a.3\]]rig 'dod/_/'di ltar don bdag snang ma yin/_/gang gi phyir mi snang ba ni mngon sum gyis gzhal bya ma yin no/_/ji ltar lkog tu gyur pa'i don la mngon sum 'jug_/mngon sum gyi 'bras bu rnam par gzhag pa'i skabs yin no/_/de'i phyir rang gi ngo bo mngon sum yin pa'i phyir
[\[61a.4\]]dang /_gzhan rig pa med pa'i phyir rang rig pa 'bras bu yin no/_/de yi sgrub byed blo la ni/_/gnas don de yi bya ba de/_/gang phyir ji ltar don de ni/_/gnas pa de ltar de rab gsal/_/don 'jog de yi bdag nyid phyir/_/rang rig yin yang don rig 'dod/_/de'i sgrub par byed pa ni blo la gnas pa'i don nyid yin no/_/de'i bya ba
[\[61a.5\]]ni de yin te/_das de byed pa yin no/_/des na de de'i 'bras bu yin te/_de de'i rang bzhin du gsal ba'i phyir ro/_/de lta na 'o na rnam pa tshad ma ni phyi'i don yin la/_'bras bu rang rig pa ni rang gi ngo bo la 'jug pa'i phyir yul tha dad do zhe na/_de ni ma yin te/_'di ltar/_don 'jog de yi bdag nyid
[\[61a.6\]]phyir/_/rang rig yin yang don rig 'dod/_/'di don dam par ni rang rig pa nyid yin la/_tha snyad du ni don rig pa yin no/_/des ni tha snyad du ltos te/_don nyid la 'bras bu yin la tshad ma yang don nyid la yin pa'i phyir yul tha dad par ga las 'gyur/_don dam pa la ltos na yang gnyi ga yang rang
[\[61a.7\]]gi ngo bo la yang yin te/_de lta na yang ga las yin/_de nyid bshad pa ni/_de'i phyir yul tha dad pa 'ang min/_/'o na phyi rol gyi don gzhal bar bya ba la ci'i phyir rang rig pa 'bras bur bshad ce na/_bshad pa/_rang gi ngo bos dpyod pa na/_/rang rig 'bras bu yin par bshad/_/don rig de'i bdag
[\[61b\]]
[\[61b.1\]]nyid phyir ro/_/don dam pa la ltos nas 'di'i don rig pa yin yang rang rig pa nyid do/_/rig pa'i rang gi ngo bo ma dpyad pa na de don rig pa yin yang nges par dpyad pa ni rang rig pa nyid yin no/_/gal te don rang gi ngo bos mi snang gi shes pa nyid rang gi rang bzhin du snang ba yin na/_ji ltar don
[\[61b.2\]]gzhal bya yin/_don de dang 'dra ba'i phyir ro zhe na/_de 'dra'o zhes ji ltar shes/_rnam par rig pa rnam pa du ma can yin no zhes kyang bshad pa yin no zhe na/_'dir brjod pa/_de dang 'dra ba 'am gzhan 'dra 'ang rung /_/shes pa de ltar snang ba yi/_/rgyu yi don yang snang bas na/_/don ni gzhal bya
[\[61b.3\]]nyid du 'dod/_/gal te yang chu med pa nyid du chur snang ba'i rnam par shes pa skye ba de lta na yang smig rgyu la brten nas skye ba yin pa de'i phyir ci zhig ltar don ni rgyu la brten nas skye bas don la dmigs par brjod do/_/gal te rgyu nyid las dmigs pa yin na/_bag chags kyi rgyu can nyid du 'thad pa
[\[61b.4\]]ma yin nam/_de ni rgyu ma yin pa ma yin te/_bag chags ni rnam pa de skyed pa la nus pa mthong ba'i nges pa yin no/_/de ltar yang khyed kyis sgrub pa yin no/_/gal te de lta bu'i don med par rnam pa de mi 'byung ba yin na/_don rig par 'thad pa yin no/_/de lta ma yin na/_ji ltar rnam pa 'ga'
[\[61b.5\]]zhig ltar/_/don dngos med pa snang can te/_/ji ltar don 'dzin ce na bden/_/de 'dra ngas kyang mi shes so/_/gang gi tshe don nye bar gnas pa med pa'i yang de'i rnam pa yin pa de'i tshe na re zhig de don 'dzin pa ma yin no/_/yul gzhan du mthong ba 'dzin pa yin no zhe na/_gal te de'i tshe yul gzhan
[\[61b.6\]]yang med na ji ltar snang /_gang na yod pa der snang ngo zhe na/_gal te gang na yang med na thabs ci yod/_gdon mi za bar 'ga' zhig na yod par ni snang ba nyid las shes te/_don med na snang ba ma mthong ba'i phyir 'brel pa las de ltar rtogs so zhe na/_de lta na 'o na ma mthong ba de ji ltar snang /_
[\[61b.7\]]de yang skye ba gzhan la sogs par mthong ngo zhe na/_ma yin te/_nges pa med pa'i phyir ro/_/ma mthong ba'i yang snang bar 'gyur ro zhe na/_de lta na 'o na/_yul la sogs pa gzhan du ni/_/ma mthong bar yang don du ni/_/snang na thams cad de yi tshe/_/thams cad thams cad rig par thal/_/
[\[62a\]]
[\[62a.1\]]ma mthong yang yul la sogs pa gzhan na gnas pa snang na thams cad thams cad rig par thal lo/_/gnas skabs kyi khyad par med par snang ba ma yin te/_rab rib la sogs pas snang ba yin no zhe na ma yin te/_rab rib thams cad la thun mong ba yin pa'i phyir
[\[62a.2\]]thams cad snang bar thal lo/_/gzhan yang /_rab rib mthong ba nyams par byed pa de nyid mthong ba'i rgyu yin la mthong ba'i rgyu yin pas thams cad mthong bar thal lo/_/gang snang ba de nyid kyis mthong ba skyed do zhe na/_'o na ma mthong ba nyid snang bas med pa de nyid kyis mthong bar skyed par 'gyur
[\[62a.3\]]ro/_/don med pa'i mthong ba ni snang ba med do zhe na/_rung ba'i yul gyi gnas skabs med par yang snang ba med do/_/de nyid kyis ma nges so zhe na/_gnyi ga la yang mtshungs so/_/de nyid don yin no zhe na/_ma yin te/_don nyid med pa'i phyir ro/_/de lta bur gyur pa nyid don yin no zhe na/_thams cad
[\[62a.4\]]de ltar 'gyur ro/_/'jig rten pa ma yin pa nyid na thams cad 'jig rten pa ma yin pa nyid do/_/mthong ba las ma gtogs pa'i khyad par gzhan ni med do zhes bstan zin to/_/thob pa'o zhe na/_de yang mthong ba nyid do/_/gzhan gyis mthong ba la sogs pa yang bshad zin to/_/ji
[\[62a.5\]]ltar dang po'i shes pa de/_/thob pa la ni ltos pa bzhin/_/de thob pa yang thob pa la/_/ltos phyir thug pa med par 'gyur/_/gal te 'ga' zhig rang nyid las/_/thob pa'i ngo bor 'dod na ni/_/dang po'ang de lta'i dngos yin phyir/_/thams cad mtshungs pa nyid du 'gyur/_/'on te thob pa sngon
[\[62a.6\]]gyi ni/_/thob pa'i ngo bos bden na ni/_/phan tshun brten phyir gcig bden pa/_/min pas gnyi ga der 'gyur ro/_/'on te rgyu ni dag pa'i phyir/_/shes te bden pa yin zhe na/_/de yi shes pa'ang bden pa nyid/_/de rgyu dag pa las yin te/_/de ltar gcig la gcig brten phyir/_/thug pa med
[\[62a.7\]]par thal bar 'gyur/_/smig rgyu'i chu la bag chags las/_/des na de kun de ltar zhes/_/rtog pa la ni 'khrul pa min/_/thog med 'brel pa'i bag chags dang /_/'brel pas sngo sogs la sogs pa/_/'jug pa gang yin de la ni/_/de la nyes pa mthong ba med/_/gal te shes pa'i bdag
[\[62b\]]
[\[62b.1\]]nyid rang rig pa yin na bag chags dang 'brel par yang ji ltar 'gyur/_gal te 'brel pa rang bzhin las/_/tha dad yin na gang gis 'dzin/_/gal te de ni rang bzhin nyid/_/yin na ming tsam byas par 'gyur/_/gal te 'brel pa dang yul rang gi ngo bo las tha dad pa'i bdag nyid yin na/_
[\[62b.2\]]de'i tshe tha dad par gyur par bzung bas rang rig pa ma yin no/_/tha dad par gyur pa ma yin no zhe na ni/_'o na ni 'brel pa can gnyis nyid du zad kyi 'brel pa ni med pa'i phyir 'brel pa 'dzin pa mi srid do zhe na/_de yang ma yin te/_gang gi phyir/_'di ni bag chags dang 'brel par/_/bde blag
[\[62b.3\]]tu ni rtogs pa yin/_/dran pa rnam shes snga ma dang /_/'brel pa nyid du rtogs par byed/_/dran pa ni nye bar skye ba nyid na bdag nyid nyams su myong ba dang 'brel par rtogs par byed do/_/de'i zhen pa'i dbang gis de skad brjod do/_/'o na dran pa med pa la ji ltar bag chags dang 'brel
[\[62b.4\]]par rtogs/_'di ltar/_myong ba yod na bdag gis de/_/mthong zhes de ltar dran par 'gyur/_/dran pa med par bdag nyid ni/_/shes pa 'ga' yang yod ma yin/_/dran pa nyid 'di mthong ngo zhes nges par rtog gi de lta ma yin na mthong ba nges par brtag par mi nus pa'i phyir ro/_/dran pa
[\[62b.5\]]med pa'i rig pa ni mthong ba'i rjes su 'brang bar rtogs pa med de/_des na de bag chags dang 'brel par ji ltar rtogs she na/_de la yang mthong ngo zhes rtogs pa'i phyir ro/_/de ni dran pa dang lhan cig gcig tu byas nas rtogs pa'i phyir de de lta ma yin na/_tha snyad mi rung ba'i phyir ro/_/dran
[\[62b.6\]]par bya ba dang blta bar bya ba dag gcig tu rtogs pa yin te/_des na thams cad bag chags dang 'brel pa nyid do/_/'on te mthong ba dang dran pa gcig tu rtogs pa ni 'khrul pa yin no zhe na/_ma yin te/_gnod par byed pa med pa'i phyir ro/_/sngon mthong ba de nyid 'dir dran no zhes bya
[\[62b.7\]]ba yin no/_/'di la ni gnod par byed pa med do/_/de bas na dran pa lhan cig gcig yin no/_/'on te sngon gyi rang bzhin ni dran pa'i rnam pas 'dzin pa ma yin na/_de lta yin na snga ma dang phyi ma gnyis tha dad par ji ltar rtogs/_des na tha dad pa med pa nyid do/_/de ltar gyur na rig pa'i bdag
[\[63a\]]
[\[63a.1\]]nyid du shin tu gsal lo/_/gzhan yang /_phyi'i dngos po la rgyu 'bras kyi dngos po nges par bya mi nus pa'i phyir ro/_/'di ltar/_phyi rol sngon mthong med pa'i phyir/_/ji ltar rnam shes 'bras bu yin/_/rnam shes bltar rung yin pa'i phyir/_/rnam shes 'bras bu
[\[63a.2\]]yin par rig_/de bzhin du/_yul dang dus sogs gnas skabs las/_/de 'bras gzhan du skye ba'i phyir/_/rgyu dang 'bras bu'i nges pa ni/_/'thad par 'gyur ba ma yin no/_/rig pa'i phyogs la ni/_rig pa sngon gyi rig pa nyid las skye'o/_/gal te du ba me med par 'byung ba/_
[\[63a.3\]]de lta na yang du ba'i bag chags las 'byung ba'i phyir rgyu med pa can ma yin no/_/chur snang ba yang ste/_sbrang bu'i tshogs dang /_smig rgyu la du ba dang chu bzhin no/_/phyi rol nyid bag chags las 'gyur ro zhe na/_phyi rol 'di ni 'dod pa yin te/_bag chags kyi stobs las byung ba'i phyir
[\[63a.4\]]ming tsam byas par 'gyur ro/_/de yang 'jig rten nyid kyis yin pas khyed kyis skyes bu byed pa ci yod/_gal te bag chags kyi 'bras bu nyid du snang ba med pa yin nam/_ji ltar bag chags kyi 'bras bu yin zhe na/_ci du ba glo bur ba las me rtogs pa la me'i 'bras bur snang ba yod dam/_brtags
[\[63a.5\]]pa las 'gyur ro zhe na/_bag chags kyi 'bras bu nyid la yang mtshungs so/_/skye ba gzhan la sogs pa'i bag chags sad pa yang srid pa'i phyir te/_rgan po la byis pa'i rtsed mo rmi ba srid pa bzhin no/_/de'i phyir/_skye ba gzhan la sogs par ni/_/mthong ba snang ba yin zhes brjod/_/bag
[\[63a.6\]]chags stobs las byung ba nyid/_/snang ngo zhes ni rnam par nges/_/des na snga ma snga ma yi/_/rnam par shes pa snang ba yin/_/rnam shes las ni phyi rol pa/_/kun du phyi rol nyid du bstan/_/rmi lam mthong rnams gcig la ni/_/sna tshogs su ni snang ba 'di/_/thog med bag chags dang 'brel bas/_/
[\[63a.7\]]dbang du byas pa'i sems yin no/_/'bras bu yin phyir 'bras bu kun/_/bag chags dang ni 'brel pa yin/_/rdza mkhan la sogs 'bras bu yang /_/rmi lam mthong ba'i 'bras bu bzhin/_/gtso bo dbang phyug las dang ni/_/gzhan yang brtags pa gang yin pa/_/de ni bag chags 'brel
[\[63b\]]
[\[63b.1\]]pa la/_/rmongs pa'i sems kyis g.yo ba yin/_/de ni gtso bo rnams kyi gtso/_/de bzhin dbang phyug rnams kyi ni/_/dbang phyug 'gro kun byed po de/_/lha yi mchog ni bag chags yin/_/de lta min na 'gro ba yi/_/byed po rtogs pa dang ldan pa/_/ci rung bar ni gnas pa dang /_/skyo chen 'jug
[\[63b.2\]]pa ji ltar byed/_/rang dbang du gnas nus pa dang /_/yongs su shes pa thod thod du/_/gal te 'jug par byed na go_/gang la gang gis bslab par bya/_/'di ni rang don skye ba la/_/lung 'bogs byed pa nyid yin na/_/byed po rang tshul mi sdug pa/_/de la rigs pa smra ba su/_/ci rung ba ni
[\[63b.3\]]bsgrub byas te/_/gal te legs pa sgrub byed na/_/mi gtsang 'khru bar byed pa bas/_/ma rig par ni bsrings pa mchog_/gzhan du byed par mi nus na/_/'di la nus pa ji ltar 'dod/_/bag chags stobs las de yang ni/_/de las de ltar 'jug pa yin/_/de ltar gtso bo dbang phyug dang /_/
[\[63b.4\]]byed po smra ba'i chu klung ni/_/myur 'bab 'jug rnams tshad med pa/_/bag chags rgya mtshor zhugs zad 'gyur/_/rmongs pa legs pa'i thabs rnams kyi/_/bag chags nyid ni brten pa mchog_/de nyid las ni 'dod pa kun/_/rab tu 'grub par 'gyur ba yin/_/de bas na ji ltar don 'dzin ces nga la
[\[63b.5\]]'dri bar mi bya ste de'i bsam pa mthar thug pa bstan pa'i don ni 'di yin no/_/ngas ni khyed la 'di 'dra ba rnam pa thams cad du sgrub par mi nus so/_/shin tu nyes par byas pa la/_/sgrub par nus pa su zhig yod/_/sa bon shin tu rul pa la/_/chun pa yis ni ci zhig bya/_/gal te gzung ba dang /_
[\[63b.6\]]'dzin pa'i rnam pa nyid med pa yin na/_de lta bu'i tha snyad du ji ltar 'gyur zhe na/_'di yang khyed kyi kun du rmongs pa tsam du zad do/_/gzung ba la sogs pa'i tha snyad kyang rig pa ni ma yin no/_/myong ba'i rang bzhin du chud pa'i phyir ro/_/tha snyad ni de'i bdag nyid do zhes bya ba'i don to/_/'di ltar/_
[\[63b.7\]]blo bdag rnam par dbyer med kyang /_/mthong ba phyin ci log rnams kyis/_/gzung dang 'dzin pa myong ba dag_/tha dad ldan bzhin rtogs par 'gyur/_/dper na dbang po sngags sogs kyis/_/bslad pa rnams la 'jim dum sogs/_/de yi gzugs dang bral ba yang /_/rnam pa gzhan du snang ba
[\[64a\]]
[\[64a.1\]]bzhin/_/blo bdag rnam par dbyer med kyang /_/zhes bya ba 'di ni rang rig pa'i mngon sum gyis grub pa nyid do/_/de ltar yang bstan zin to/_/mthong ba phyin ci log pa rnams kyis kyang gzung ba la sogs pa'i rang bzhin gzung ba ni ma yin gyi/_'on kyang rtogs pa nyid
[\[64a.2\]]do/_/nga med kyang gzhan gyis mthong ba yin no zhes log par sgro btags nas de ltar tha snyad byed do/_/'di ltar mthong ba ni nga yin te/_phyi rol ni gzhan gyis mthong bar 'gyur ba nyid do zhes so/_/'di ltar ni dpyod par mi byed de/_gzhan gyis mthong ba gang yin pa de bdag gis ji ltar
[\[64a.3\]]mthong bar 'gyur/_gzhan gyis kyang 'di ltar shes pa ni ma yin te/_de'i de yang bdag gi myong ba bzhin du thun mong ma yin pa nyid do zhes bya bar ro/_/'on te de yang bdag gis mthong ngo zhes rjes su dpag pa nyid las shes pa yin no zhe na/_de lta yin na phan tshun rten pa'i nyes par 'gyur ro/_/
[\[64a.4\]]'bras bu mthong ba las 'gyur ba'i phyir ro zhe na ma yin te/_gcig nyid du mi rtogs par thal ba'i phyir ro/_/du ba las me shes pa na tshang ba na yod pa nyid ni shes pa ma yin no/_/du ba gzhan yin pa'i phyir ro zhe na/_spu ldang ba la sogs pa'i 'bras bu yang gzhan yin pa'i phyir gzung ba'i rnam
[\[64a.5\]]pa gzhan dang gzhan yin no/_/gzhan yang spu ldang ba la sogs pa ni myong ba las yin gyi/_don las ni ma yin no/_/mthong ba gnyis kyang mthong bas 'dres par 'gyur ba ni mi rtogs te/_de lta ma yin na/_rjes su dpag pa la ltos par mi 'gyur ro/_/mngon sum la ni rjes su dpag pa
[\[64a.6\]]'jug pa med do/_/gal te ngo bo nyid mngon sum yin gyi/_gzhan gyis mthong ba nyid ni de la mngon sum ma yin te/_des na rjes su dpog pa yin no zhe na/_gzhan gyis mthong ba nyid de la yod do zhes bya ba 'di la yang tshad ma med pa nyid ma yin nam/_de nyid kyi phyir the tshom za'o zhe na/_de lta na ni
[\[64a.7\]]'o na sngon po'i rang bzhin du mthong ba la yang ser po'i rang bzhin nyid du the tshom za ba'i yul du ci ste mi 'gyur/_phyis dmigs par 'gyur ba'i me la me'i rang bzhin nyid yod do zhes bya ba las phyis dmigs pa nyid las so/_/'dir ni gzhan gyis mthong ba nyid la phyis kyang dmigs pa 'jug pa ma
[\[64b\]]
[\[64b.1\]]yin no/_/gal te gzhan gyis mthong ba nyid du ma rtogs na tha snyad nyid med par 'gyur ba ma yin nam/_ma yin te/_'dra ba tsam gyis tha snyad rab tu grub pa'i phyir ro/_/gcig nyid med par tha snyad mi 'gyur ro/_/zhes bya ba 'di ga las yin/_gal te lkog tu gyur pa rjes su dpag pa 'jug
[\[64b.2\]]na ni gcig nyid la yang 'jug go/_/ma yin no zhe na ni/_'dra ba la yang ji ltar zhe na/_'di ni bden te 'dra bar yang ga las rjes su dpog_/'di ni mthong ba dang rnam par brtag par bya ba'i don gcig tu byas pa tsam gyis tha snyad tsam 'ba' zhig tu zad do/_/don dam par ni rjes su dpag pa
[\[64b.3\]]rang gi ngo bo tsam la dmigs pa yin no/_/ji ltar yul lkog tu gyur pa nyid yin zhe na/_ma yin te/_shes yul lkog tu gyur par ji ltar rig_/gal te der snang 'dir ni lkog gyur ci/_/ci ste snang ba spangs pas lkog don na/_/des rtogs zhes 'di dag tshul rkyang pa nyid/_/de las mi
[\[64b.4\]]slu ba yi phyir na de/_/gal te rtogs zhes 'dod na ni/_/thob pa yod pa'i phyir de der/_/thob pa'i dus su yod par brjod/_/sngar go de ni dngos yod par/_/tshad mar gang gis rtogs par 'gyur/_/de tshe rtogs pa de nyid ni/_/dngos yod min par 'gyur ba yin/_/rjes dpag med na
[\[64b.5\]]'byung ba yis/_/dngos po yod par ji ltar rtogs/_/thams cad du ni 'byung ba yi/_/rang bzhin rtogs zhes nges pa min/_/gal te de ltar 'byung 'gyur ba/_/gnyi ga'ang rtogs pa yin zhe na/_rang bzhin gcig nyid du rtogs pa/_/ji ltar byung dang 'byung 'gyur yin/_/des na rjes su dpag
[\[64b.6\]]pa las/_/don dam du ni rtogs pa med/_/lkog gyur bum pa med ce na/_/ji ltar phyi nas rtogs par 'gyur/_/gal te de tshe nyid skyes na/_/rgyu med par ni ji ltar 'gyur/_/de lta nyid du mthong ba'i phyir/_/'di la dri ba ci zhig yod/_/mthong phyir de ni sngar yod pa'i/_/dngos por ci yi phyir mi
[\[64b.7\]]brtag_/de ltar mthong ba min des na/_/de ltar brtag par bya ba min/_/ci ste gzhan gyis mthong bar ni/_/rjes dpog med na de bzhin te/_/yod ces gzhan gyis ji ltar shes/_/zhes bya ba'ang lan du rung ma yin/_/gang gi phyir/_gzhan yang gzhan gyis shes so zhes/_/de ltar rtogs
[\[65a\]]
[\[65a.1\]]par 'gyur ba min/_/de yang rjes su dpag pa yis/_/shes na phan tshun rten par 'gyur/_/gzhan dang thun mong par shes na/_/de'i ni yod ces brjod pa yin/_/de yod nyid na 'brel pa'i phyir/_/rjes su dpag pa tshad ma nyid/_/des na yod nyid mngon sum gyis/_/shes na
[\[65a.2\]]de la rjes dpog 'gyur/_/rjes su dpag pas yod pa nyid/_/shes na 'ang mngon sum gyis de 'dzin/_/de ltar phan tshun brten pa'i phyir/_/gcig kyang srid par mi 'gyur ro/_/gzhan du 'ang phan tshun rten pa ni/_/'ga' yang yod par ma mthong ngo /_/de'i phyir thog ma med pa can gyi de lta bu'i
[\[65a.3\]]rjes su dpag pa brgyud pa 'jug pa'i rjes su dpag la brten nas phyi'i don rtogs pa na gzung ba dang 'dzin pa dang myong ba'i rnam par rtog pa 'jug pa'i phyir gzung ba la sogs par rtogs pa yin gyi/_don dam par ni rnam par dbye ba med pa'i myong ba nyid do zhes gnas so/_/khyed kyi rtogs
[\[65a.4\]]pa 'di ga las she na/_sngags dang rgyud la sogs pas nye bar bsgrubs pa'i mig can rnams la/_'jim dum la sogs pa de'i rang bzhin dang bral ba rnams kyang sbrul la sogs pa'i rang bzhin du snang ba'i phyir ro/_/de dag ni ji srid du de dag ma rtogs kyi bar du gzhan gyis ma mthong ba
[\[65a.5\]]yang mthong ba nyid du tha snyad byed do/_/gal te rang gi rang bzhin gang yin pa de de kho na bzhin mngon sum du rig na ni bstan pa la ltos par mi 'gyur ro/_/mngon sum yang bstan pa la ltos nas de ltar 'gyur ro zhe na ma yin te/_rjes su dpag pa'i nus pa mthong ba'i phyir ro/_/mngon sum nyid
[\[65a.6\]]nus pa yin no zhe na/_ma yin te/_rjes su dpag pa tshad mar thal bas ma yin pa'i phyir ro/_/de mngon sum nyid yin la rag mod ce na/_'o na ni mngon sum yin yang de nyid bag chags kyi stobs las byung ba yin pa'i phyir don dam pa nyid ma yin no/_/gzhan yang bzlog pa la yang rjes su dpag pa yod
[\[65a.7\]]pa nyid pas de ji ltar gnyi ga rjes su dpag pa yin/_phyogs gnyi gar 'gyur mod ce na/_ma yin te/_skyes bu so sor dngos por rnam par gnas par thal ba'i phyir ro/_/'gyur mod ci skyon zhe na/_de nyid rang rig pa yin par 'gyur te/_phan tshun ma 'dres pas na thun mong ma yin pa'i phyir ro/_/
[\[65b\]]
[\[65b.1\]]de'i phyir gzhan gyis de ltar ma rtogs pa de lta na yang thun mong ba nyid du rtogs pa yin no/_/'on te gzhan gyis ma rtogs so zhes bya ba 'di nyid ga las/_rjes su dpag pas so zhe na/_'o na ni bzlog pa la yang rjes su dpag pa 'jug par 'gyur ro/_/bzlog pa la yang rjes su dpag pa med
[\[65b.2\]]do zhe na/_ji ltar/_gcig nyid dang 'brel pa ma rtogs pa'i phyir ro/_/'dra ba rjes su dpog pas kyang don byas pa nyid do/_/'dir ni ma mthong ba dang rjes su mthun pa'i bya ba mthong bas na/_nges par ma mthong bas rjes su dpog par byed pa nyid do/_/'di yang pha rol po nyid kyis khas
[\[65b.3\]]blangs pa yin te/_de dag ma bslad mig can gyis/_/de ltar mthong ba med phyir ro/_/dper na thag ring mya ngam na/_/chung ngu 'ang chen por snang ba bzhin/_/de bzhin du 'di ni chen po nyid do zhes rtogs pas de don du gnyer ba nyid kyis nye bar 'gro ba thun mong ba nyid do zhes bya bas/_gal te
[\[65b.4\]]don de gzhan gyis kyang mthong ngo zhes bya ba yin na de lta na gzhan gyis khas blangs pa yin no/_/de'i phyir gzhan du rjes su dpog pas mthong ba de dor bar bya ba nyid yin te/_de ltar rjes su dpog pa ni skye bo mtha' dag la grags pa yin no/_/de kho na mthong ba rnams ni gzhan gyis khas
[\[65b.5\]]blangs pas so/_/yang na gang zhig ji ltar rtogs pa de 'dra ba nyid las gzhan rtogs pa la skabs ci zhig yod/_rjes su dpog pa yang rang gi rnam pa tsam gyis mthar thug pa yin pas na mngon sum nyid do/_/gal te 'dir mthong ngam mthong yang bla ste phyi rol yang yod pa nyid do
[\[65b.6\]]zhes tha snyad pa rnams kyis rtogs pa ma yin nam zhe na/_de yang rang gi bdag nyid la zhugs pa yin te/_ji srid mngon sum du mngon par 'dod pa'i bar du rang gi bdag nyid la zhugs pa yin pa'i phyir/_/phyi rol du gyur pa'i dngos po gzhan ni rtogs pa med do zhes bya bar nges so/_/gzhan
[\[65b.7\]]yang thun mong du rtogs pa yang goms pa'i stobs nyid las yin te/_dper na rmi lam bzhin no/_/'o na ji ltar gzhal bya dang tshad ma dang 'bras bu rnam par gnas pa yin zhe na/_'dir brjod pa/_gzung ba 'dzin pa rig pa dag_/yod pa yin yang gzhal bya dang /_/'jal byed 'bras bu gnas
[\[66a\]]
[\[66a.1\]]pa 'di/_/ji ltar rjes su snang bzhin byas/_/rtogs pa'i dngos po de nyid de la yod pa yin no zhes rtogs pas na gzung ba dang rang gi rang bzhin gzhan la mi ltos pa'i phyir 'dzin pa ste/_rang nyid de ltar gyur pa'i phyir ro/_/rtogs pa'i rang bzhin ni rig pa yin
[\[66a.2\]]no zhes nyams su myong ba las skyes pa'i rnam par rtog pas tha snyad du rnam par 'jog pa yin no/_/rjes su snang ba ni mthong ba dang mthun pa'i rnam par rtog pa'o/_/yod pa yin yang zhes bya ba ni/_gzung ba 'dzin pa dang /_rig pa rnams yod pa nyid dang ldan pa'i yul la yod pa
[\[66a.3\]]ma yin pa'o/_/yang na gzung ba la sogs pa thun mong ba la sogs pa'i 'dzin pa la yod pa ma yin pa'o/_/lhag ma ni gzhan dag gis bshad pa nyid do/_/de'i phyir don dam par myong ba 'ba' zhig yin gyi/_gsum ni ma yin no/_/gal te mtha' dag bdag gi rnam par 'gyur ba nyid
[\[66a.4\]]yin pa'i phyir ci ste yod pa ma yin/_gal te de nyid las ma nyams na yang rnam par 'gyur ba de dag tha dad pa yin no zhe na/_de dag bshad par ni/_de lta min na sna tshogs kyi/_/ngo bor snang can dngos gcig la/_/rnam pa ji ltar bden 'gyur te/_/gcig pa nyid do nyams phyir ro/_/gal
[\[66a.5\]]te gcig yin na ji ltar sna tshogs su snang /_gal te sna tshogs su snang na ni gcig pa nyid nyams par 'gyur ro/_/'di ltar/_gzhan la gzhan nyid nyams phyir dang /_/rang bzhin mthong med phyir gcig min/_/blo dngos tha dad med mthong phyir/_/tha dad med par nges par 'gyur/_/
[\[66a.6\]]gzhan gyi de nyid kyang 'di kho na yin te/_tha dad par snang ba gang yin pa'o/_/gzhan du ni gzhan la yang de nyid med par 'gyur ro/_/mi 'dod pa nyid do zhe na/_de lta na ni 'o na rang bzhin tha dad par snang ba na ji ltar tha mi dad par khas len/_gal te khyed tha dad pa mi 'dod du zad mod/_de mi snang
[\[66a.7\]]yang khas blangs par ji ltar 'gyur/_rang bzhin tha mi dad pa mthong na ni khas len pa legs pa nyid do/_/gal te tha dad pa de dag thams cad rang gsal ba'i rang bzhin yin na thams cad bden pa nyid do/_/'on te mi gsal ba'i rang bzhin yin na/_ji ltar mi gsal ba gsal ba dang tha
[\[66b\]]
[\[66b.1\]]mi dad pa yin/_bdag bzhin du gsal ba nyid yin na ni bden pa nyid du 'gyur te/_bdag nyid bzhin no/_/gsal ba'i rang bzhin nyid ni bdag gi rang bzhin yin pas des na mtha' dag nyid du 'gyur ro/_/de'i phyir yongs su gyur pa nyams so/_/'on te mang po nyid 'khrul pa yin no zhe na/_
[\[66b.2\]]de lta yin na cung zad kyang ma yin par gyur pas mtha' dag stong pa nyid du 'gyur ro/_/'khrul pa zhes bya ba yang bdag las tha dad pa yod pa ma yin no/_/'khrul pa zhes ming du btags pas kyang ci dgos/_'khrul pa med na ni 'di mtha' dag med par 'gyur ba'i phyir tha dad pa ni de
[\[66b.3\]]nyid ma yin no/_/des na de kho na ma yin pa snang ba'i rgyu mtshan 'khrul par rnam par gzhag pa yin no/_/'di ni 'khrul pa nyid min na/_/bzlog bya nyid du 'grub ma yin/_/bzlog bya nyid du shes pas kyang /_/'khrul pa nyid ces rtogs pa yin/_/'khrul pa nges pa la brten nas/_/
[\[66b.4\]]bzlog pa la ni 'jug par 'gyur/_/de las bzlog phyir 'khor lor ni/_/'gyur ba 'di ni gang gis 'jil/_/de'i phyir/_gang gis dngos po rnam dpyad na/_/de nyid du na de dngos med/_/gang gi phyir na de dag la/_/gcig dang du ma'i rang bzhin med/_/gcig ni yod pa ma yin te/_/du
[\[66b.5\]]ma nyid du snang phyir ro/_/myong ba ma yin pa ni snang ba ma yin pa'i phyir de ni myong ba'i bdag nyid du 'gyur ba yin no/_/rang rig pa nyid la yang du ma mi rtogs pa'i phyir ro/_/'on te rtogs pa de'i nang du chud pa'i phyir na/_de'i nang du chud pa nyid mi rtogs pa yin no zhe na/_de yang brjod par nus
[\[66b.6\]]pa ma yin no/_/yang na sna tshogs kyi rnam pa gcig gam du ma ni med pa nyid do/_/'o na tha dad par ji ltar snang zhe na/_tha dad pa ni snang ba ma yin no zhes bstan zin cing ston par yang 'gyur ro/_/yang na tha dad pa'i rang bzhin nam/_de lta ma yin pa mtha' dag ni goms pa'i stobs nyid
[\[66b.7\]]las snang ba yin pa'i phyir na mi bden pa nyid do/_/sgom par byed pas phyin ci log tu bsgoms pas bzlog par nus pa'i phyir na/_bzlog par nus pa nyid yin par nges pas na mi bden pa yin no/_/gal te/_chos mthun pa nyid mthong ba las/_/de bdag min la de bdag tu/_/zhes
[\[67a\]]
[\[67a.1\]]pas 'jig rten pa dag gi_/'khrul skyed de la de med de/_/'gro ba 'di la de bdag nyid/_/gcig kyang mthong ba med phyir ro/_/'di la brjod pa/_chos mthun pa mthong ba nyid las ni 'khrul pa ma yin te/_nang gi bslad pa las byung gang /_/de ni nyes pa
[\[67a.2\]]las byung bas/_/rang bzhin gyis ni phyin log tu/_/snang ba can 'di 'ang yod pa yin/_/chos mthun mthong stsogs can nyid la/_/ltos med rab rib la sogs bzhin/_/rab rib kyis mig bsgribs pa rnams la sbrang bu dang sha sbrang la sogs pa mthong ba gzhan gyi stobs las skye
[\[67a.3\]]ba ni ma yin te/_'on kyang nang gi rab rib kyi rgyu nyid las yin no/_/gal te rab rib la sogs pa las skye ba yang dngos po'i stobs nyid las yin gyi/_goms pa'i stobs las ni ma yin no zhe na/_nang gi rgyu tsam zhig brjod par 'dod pa yin no/_/thams cad la khyab pa'i nang gi
[\[67a.4\]]rgyu ni bag chags nyid yin te/_rmi lam la sogs pa'i rtogs pa bzhin no/_/bag chags de ni rnam pa ci zhig ltar sad pa na rang dang rjes su mthun pa'i rtogs pa skye ba'i rgyu yin no/_/de la chos mthun pa mthong ba'i ni mthong ba snga ma snga ma nyid yin no/_/gang gis 'di 'khrul par
[\[67a.5\]]'gyur ba dang po ci zhig mthong /_mthong na de ji ltar mthong zhes brjod par bya/_des na de dang mtshungs pa'i phyir thams cad ma 'khrul pa nyid do/_/'on te de lta ma yin par mthong na ji ltar 'khrul pa thams cad chos mthun pas mthong ba las yin zhes bya ba ma yin te/_'di ni 'khrul pa
[\[67a.6\]]brgyud pa nyid de/_'di la dang po ni yod pa ma yin no zhes bstan pa yin no/_/de'i phyir 'khor ba 'di ni thog ma med pa'i yang dag pa ma yin pa'i bag chags kyis btags pa yin no/_/ji ltar rang gi bdag nyid la tshad ma la sogs pa rnam par gzhag ce na/_de la blo ni yongs gcod pa/_/
[\[67a.7\]]'dzin pa'i rnam par 'dod pa de/_/de yi bdag nyid phyir bdag rig_/de phyir de de'i sgrub byed yin/_/de nyid bsgrub bya de nyid sgrub byed de nyid grub pa yin no/_/de la 'dod chags sogs rig bzhin/_/rang bdag yul can tshad ma la/_/gzhal bya 'jal byed 'bras gnas pa/_/'di ni kun
[\[67b\]]
[\[67b.1\]]la sbyar bar bya/_/bde ba la sogs pa goms pa'i stobs las skyes pa ni rang rig pa'i rang bzhin no zhes bstan zin to/_/bde ba la sogs pa myong ba ni mngon sum tshad ma yin la/_de la tshad ma dang gzhal bya rang rtogs pa ni tha dad pa med pa nyid du rnam par gnas so/_/de kho na nyid 'di
[\[67b.2\]]ni rnam pa bzhir yongs su rdzogs pa yin te/_'jal bar byed pa po dang /_gzhal bya dang tshad ma dang rtogs pa'o zhes gang brjod pa de ni bden pa ma yin te/_gcig nyid du thams cad yongs su rdzogs pa'i phyir ro/_/gal te bden pa la sogs pa tha dad pa ma yin du chug mod/_ser po la
[\[67b.3\]]sogs pa ni tha dad pa kho na'o zhe na/_ma yin te gzhal bya dang tshad ma dang /_'bras bu gnas pa 'di nyid thams cad la sbyar bar bya ba yin no/_/bde ba la sogs pa myong ba ji lta ba de bzhin du/_sngon po la sogs pa myong ba yang yin no/_/sngon po'i rnam pa zhe'am bde ba'i rnam pa zhes bya bar
[\[67b.4\]]'gyur mod/_'di la khyad par ci yod gnyi ga yang rang gi ngo bos rig pa'i phyir ro/_/des na sngon po dang /_bde ba dang /_lus kyi rig pa mtha' dag ni rang gi ngo bos yin gyi/_gzhan gyi ngo bos ni ma yin no/_/gal te thams cad rang gi ngo bos yin na ni/_rang rig pa kho na'o/_/gal te sngon po la
[\[67b.5\]]sogs pa rig pa la bde ba la sogs pa ltar 'dzin pa'i rnam pa bdag nyid du gyur pa ma yin nam/_de ji ltar dpe yin zhe na/_bde ba la sogs pa la ji ltar/_rang nyid gsal ba'i bdag nyid yin pa'i phyir bdag bzhin no zhe na/_gsal ba'i bdag nyid ces bya ba 'di ci zhig lkog tu ma gyur pa'i
[\[67b.6\]]rang bzhin nyid do/_/gal te de lta na/_de la'ang nyams myong bdag nyid phyir/_/de dag rang bdag myong bar 'gyur/_/de lta rung nyid de tshad bdag_/gzhal bya rang rig 'bras bu yin/_/sngon po la sogs pa de dag kyang lkog tu ma gyur pa'i rang bzhin yin pa'i phyir nyams su myong ba'i bdag nyid yin
[\[67b.7\]]no/_/des na bde ba la sogs pa bzhin du rang rig par rung ba yin no/_/sngon po la sogs pa de dag kyang gzhan gyi rang bzhin gyis ni lkog tu ma gyur pa ma yin no/_/gal te mig la sogs pa'i dbang gis sngon po la sogs pa lkog tu ma gyur pa nyid ma yin nam zhe na/_ma yin te/_rang gi ngo bo kho
[\[68a\]]
[\[68a.1\]]nas lkog tu ma gyur pa yin pa'i phyir ro/_/gang gi phyir mig 'jug pa de'i phyir sngon po lkog tu ma gyur pa ni ma yin te/_mig 'jug kyang res 'ga' lkog tu ma gyur par mi 'gyur zhing /_ma zhugs kyang lkog tu ma gyur pa nyid srid pa'i phyir ro/_/'di ltar/_chags
[\[68a.2\]]sogs gyur na mi 'jug kyang /_/rang gi rang bzhin mi snang phyir/_/gzugs la sogs pa rnam pa ni/_/gzhan nyid du ni snang ba yin/_/gal te mig la sogs pa las byung ba mngon du phyogs par byed kyang yul rang gi ngo bos mi snang na 'di ji ltar lkog tu ma gyur pa yin te/_rang gi ngo bos
[\[68a.3\]]snang ba nyid lkog tu ma gyur pa yin no/_/'on te mig gi nyes pa 'di ni goms pa'i dbang gis yin no zhe na/_gal te mig sogs las byung ba/_/goms las gzhan du rtogs na ni/_/sngon po la sogs snang ba kun/_/goms pa yi ni stobs las yin/_/bag chags kyi myong ba
[\[68a.4\]]rnam grangs can goms pa nyid mig la sogs pa las byung ba'i rgyu yin no/_/de'i tshe sngon po la sogs par snang ba mtha' dag bag chags kyi stobs las byung ba nyid do/_/gal te rnam pa gzhan du snang ba'i bag chags yin gyi/_rang gi ngo bor snang ba ni bag chags yin par 'byung ba'i phyir
[\[68a.5\]]mig la sogs pa dang 'brel pa yin no zhe na/_ma yin te/_phan tshun ltos nas thams cad rnam pa gzhan nyid yin pa'i phyir ro/_/des na du ma snang ba na gang gi rang bzhin yin pa mi shes so/_/snang ba tshad ma yin te/_gal te de 'khrul na yid brtan pa ga las yin des na/_snang ba dag
[\[68a.6\]]ni mtha' dag kyang /_/bag chags dngos pos sprul pa yin/_/rang bzhin du ni mngon 'dod las/_/gzhan snang ba yi rang bzhin bzhin/_/gnod bya gnod byed kyi dngos po ni sngar bstan zin to/_/de'i phyir phyi rol gyi don la yang rang rig pa nyid 'bras bu yin la de'i rnam pa ni tshad ma
[\[68a.7\]]yin no/_/gal te shes pa rnam pa dang bcas pa zhes bya ba ni 'thad pa ma yin te/_'di ltar/_gal te me long ltar gsal ba/_/nye bar gzhag pas bsgyur phyir na/_/de tshe mig sogs snang 'gyur na/_/de ltar yang ni mthong ba med/_/me long la ni ji srid pa/_/nye bar de kun snang 'gyur
[\[68b\]]
[\[68b.1\]]ba/_/de phyir gzugs sogs thams cad ni/_/snang ba nyid du thal bar 'gyur/_/'on te mig ni me long bzhin/_/snang ba yi ni rgyu yin na/_/me long sogs bzhin der shar ba/_/chen po min par mthong bar 'gyur/_/des na rang bzhin ci 'dra dang /_/tshad ci yin pa shes mi 'gyur/_/
[\[68b.2\]]ling tog la sogs mig nad kyis/_/mdog kyang gzhan du snang ba nyid/_/'on te mig 'bras na thon te/_/gzugs sogs la ni zhugs pa yis/_/che sogs rang gi rang bzhin la/_/'dzin par byed pa skye 'gyur na/_/gal te mar me snang ba dang /_/'brel las ngo bo khyad par can/_/
[\[68b.3\]]skyes pas rang bzhin rig 'gyur na/_/mar me snang ba dang 'brel bzhin/_/'gyur min de na gzhan gyi ni/_/byed yod pas na thug med 'gyur/_/'on te rang rig de yi tshe/_/de dag ji ltar 'od zer yin/_/des na shes pa don gnas pas/_/de yi rnam par 'jug pa yin/_/de las skyes
[\[68b.4\]]tsam las shes na/_/kun gyis rnam par thal bar 'gyur/_/gal te gang las de skyes pa/_/de nyid rnam pa can 'gyur na/_/mig rnam yang 'gyur de las kyang /_/gang phyir rig pa skyes phyir ro/_/'di la bshad pa/_yul rnams las ni byung ba yis/_/rnam par shes pa thams cad
[\[68b.5\]]dag_/de las gzhan rgyu yin na yang /_/rnam 'gas yul gyi rnam par 'gyur/_/gang las skye ba de nyid kyi rnam par 'gyur ba ni ma yin te/_'di ltar/_dper na zas dang dus la sogs/_/bu skye ba yi rgyu yin yang /_/de ni pha ma gcig gi gzugs/_/'dzin 'gyur gzhan 'ga'i
[\[68b.6\]]ma yin bzhin/_/de las byung ba'i bu ni pha ma gnyi ga dang yang mtshungs pa'i rnam pa ni 'dzin pa ma yin gyi/_'on kyang 'ga' zhig nyid kyi'o/_/de'i phyir don nyid las don gyi rnam pa yin no/_/'di ltar/_thag ring yul rnams shing las ni/_/rnam shes de yi rnam par ni/_/skyes
[\[68b.7\]]'gyur dbang po'i rnam par ni/_/min zhes bya ba kun tshe mthong /_/de las gzhan dang yul dag ni/_/de rgyu nyid du mtshungs na yang /_/de chas yul ni yin 'dod des/_/de med par ni der mi 'gyur/_/rgyu nyid kyis ni yul ma yin gyi/_/'on kyang rnam par shes pa de'i rnam par 'gyur ba'i rgyu
[\[69a\]]
[\[69a.1\]]nyid kyis so/_/rgyu nyid kyi yul yin pa ni mig la sogs pa yang yul nyid du 'gyur ro/_/de'i rnam pa nyid kyis yin na ni smig rgyu la sogs pa la chur shes pa'i yul du yul gzhan na gnas pa'i chur yang 'gyur ro/_/des na gnyi ga la brten to/_/de med na ni yul du
[\[69a.2\]]mi 'gyur ro/_/rnam pa med par ni rtogs pa'i rang bzhin gyi rnam par shes pa myong ba nyid dang /_de lta ma yin yang bla ste/_de'i rnam pa'i yul rnam par 'jog par nus pa ma yin te/_rtogs pa dang gzhan pa'i gnas skabs dag mi rung ba'i phyir ro zhes bstan zin to/_/gal te de rtogs na
[\[69a.3\]]gzhan gyis ci bya ste don med pa'i phyir ro/_/'on te ma rtogs na de'i tshe yang mi nus pa'i phyir ro/_/ma rtogs pa ni rtogs pa'i yul ma yin no/_/gal te rtogs so zhe na ni/_de nyid de'i rang bzhin nyid rtogs pa yin no/_/bya ba gzhan dang ldan pa yang ma yin no zhes lan brgyar bstan to/_/
[\[69a.4\]]gal te rnam pa grub na rnam pa tshad ma yin la rang rig pa ni 'bras bu yin na zhes 'grub pa ma yin nam/_de nyid ji ltar 'grub ce na/_'di la bshad zin to/_/gzhan yang /_yul shes de yi shes pa yi/_/bye brag las ni tshul gnyis nyid/_/gzugs la sogs pa'i yul gyi shes pa gang
[\[69a.5\]]yin pa ni don dang rang snang ba yin la/_yul shes pa'i shes pa gang yin pa de ni don dang 'dra ba'i shes pa snang ba dang /_rang snang ba yin no/_/de lta ma yin no/_/gal te yul gyi shes pa don gyi rnam pa 'ba' zhig gam/_rang gi rnam pa dba' zhig yin na yul shes pa'i shes pa yang de dang khyad par
[\[69a.6\]]med par 'gyur ro/_/yul gyi shes pa gang yin pa de ni don dang rang snang ba'i yin la zhes bya ba ni bsgrub par bya'o/_/de'i 'og ma dag ni gtan tshigs so/_/de lta ma yin te zhes bya ba la sogs pa ni gnod par byed pa'i tshad ma yin no/_/bdag la shes pa ci 'dra ba zhig byung bar gyur zhes
[\[69a.7\]]gang gi tshe yongs su rtogs par byed pa de'i tshe don snang ba nyid dran pas tha snyad byed pa yin gyi gzhan du ni ma yin no/_/gang zhig mos pas yul du byas pas de ni de lta bu nyid yin te/_dper na ba lang zhes mos pas yul du byas pa'i khra bo la sogs pa bzhin no/_/'di ltar/_'di ni de lta
[\[69b\]]
[\[69b.1\]]bu snang na/_/don ni ji 'dra mi shes zhes/_/de ni don nyid yongs dor te/_/shes pa rnam par nges pa nyid/_/gal te 'ga' zhig 'di don yin no zhes khyed kyis ji ltar shes zhes 'dri ba de'i tshe don du snang ba 'di 'dra bar gyur na/_don ni de na yod dam med dam/_de 'dra ba yin nam/_'on te
[\[69b.2\]]gzhan du gyur pa yin zhes mi shes zhes lan ldon par byed do/_/des na don yongs su spangs pas shes pa nyid snang ba yin no/_/don dang gcig pa nyid yin na ni/_de nyid la nges pa dang de nyid ma nges par ji ltar 'gyur te/_nges pa dang ma nges pa dag 'gal ba'i phyir ro/_/'on te
[\[69b.3\]]rags pa'i snang ba tsam nges pa yin la/_nang gi khyad par ni ma yin no/_/des na 'di la 'dra bar snang ngo zhes bya ba ni/_'di tsam zhig snang gi gzhan ni ma yin no zhes don nyid nges pa dang ma nges pa yin te/_cha gnyis dang ldan pa'i phyir ro zhe na/_'di ni phyis bshad par bya'o/_/gzhan
[\[69b.4\]]yang /_don dang ldan pa'i sems la ni/_/don rnams med par dogs na yang /_/'das pa'i don ni 'dzin pa la/_/tshul gnyis rang rig grub pa nyid/_/gang dag shes pa ni snang ba ma yin te/_rang rig pa med pa'i phyir ro/_/dran pa yang ma yin te/_thams cad du don nyid dran pa'i phyir ro/_/
[\[69b.5\]]de la ji ltar don shes pa'i don gyis go bas na shes pa yongs su brtags pa de bzhin du dran pa mi 'thad pas kyang yin no/_/shes ni myong ba ma yin la/_/de don gyi rnam pa yang ma yin no/_/des na shes pa tshul gnyis yin no zhes bya bar dam 'cha' ba ni mngon sum gyis gnod pa yin
[\[69b.6\]]no/_/gtan tshigs the tshom la brjod phyir/_/bsam pa gtan tshigs rten ma yin/_/gtan tshigs 'jug pa'ang dpe la ni/_/'brel pa bzung ba las yin no/_/de yang yod pa ma yin te/_thams cad la don gyi rnam pa rtsod pa'i gzhir gyur pa'i phyir ro zhe na/_gang la don yod pa de
[\[69b.7\]]la 'di ni shes pa'i rnam pa ma yin no zhe na dogs par 'gyur yang skra shad la sogs pa dang /_ser po la sogs pa snang ba don dang ldan pa ma yin pa'i sems pa ni rnam pa gnyis dang myong ba nyid grub pa kho na'o/_/de la rnam par shes pa ni lkog tu gyur pa yin no zhes bya ba 'di nyid mngon sum
[\[70a\]]
[\[70a.1\]]gyis gnod pa yin no/_/des na dpe mthong bas na 'brel pa 'dzin to/_/des na de lta bur snang ngo zhes de'i sgo nas byung ba'i nges pa ji ltar don gyi yin par 'gyur/_thams cad du rnam par shes pa nyid de ltar nges pa yin pa'i phyir rnam pa dang bcas pa
[\[70a.2\]]nyid grub po/_/yul shes pa la snang ba tsam du nges pa'i rang bzhin de nyid de'i shes pa'i rang bzhin no/_/'on te brgya la der yang don nyid yod pa yin te/_gal te gsal ba med kyang rigs nyid yin par 'gyur ro zhe na/_'di la brjod pa/_sngo sogs tha dad can snang phyir/_/
[\[70a.3\]]de ldan min rig don ma yin/_/rigs de'ang mi rtag mi 'gyur zhing /_/rtag na'ang ji ltar skyed byed yin/_/rigs ni sngon po la sogs pa'i rang bzhin ma yin te/_kha dog la sogs pa'i rnam pas stong pa'i phyir ro/_/rgyu nyid kyi phyir dang mi rtag pa nyid kyi phyir yang rigs
[\[70a.4\]]ma yin no/_/'on te rtag pa yin na skyed par byed par mi 'gyur te/_rtag pa ni skyed par byed pa nyid ma yin pa'i phyir ro zhes bstan zin to/_/ming sogs sngar ni bkag zin to/_/tshul 'di don ldan ma yin te/_/'dod pa tsam dang rjes 'brel phyir/_/don gyi nus pa grub ma yin/_/
[\[70a.5\]]'di thams cad ni sngar bstan zin pas yang mi spro'o/_/rnam pa 'di 'dra'i shes pa ni/_/dran yin de yang myong las 'byung /_/de yang don rnams stong na de/_/de na ji ltar de ltar 'gyur/_/nyams su myong ba las skye ba'i dran pa don med par 'gyur ba ji ltar sngon po la sogs pa'i rnam
[\[70a.6\]]pa dang lhan cig par 'gyur/_de'i rnam pa can gyi dran pa ni don nyid las 'byung ngo zhe na/_de la bshad pa/_de tshe med phyir don las min/_/de ltar myong la'ang der 'gyur ro/_/gal te don las dngos su dran pa 'byung na de'i tshe/_don de de nyid kyi tshe yod par 'gyur na/_de'i tshe yod pa
[\[70a.7\]]yang ma yin no/_/'on te don chod pa las kyang de'i rnam pa can gyi dran pa 'byung na nyams su myong yang de lta bu nyid du 'gyur ro/_/de ltar ji ltar 'gyur ba yang bstan zin pa nyid la/_'dir yang ston pa yin no/_/rnam pa de ni don gyi min/_/gsal ba'i rnam pas dben phyir ro/_/don
[\[70b\]]
[\[70b.1\]]de ni gsal ba'i rnam par nyams su myong bas bzung ba yin no/_/gal te de yang don gyi rnam pa yin na ni de de lta bu nyid du 'gyur ro/_/'on te dran pas rtogs pa yin pa'i phyir da ltar snang ngo zhe na/_de lta na 'o na nyams su myong bas rtogs pa'i phyir gsal ba yin pas rnam pa de don gyi
[\[70b.2\]]yin pa na nam yang mi 'gyur ro/_/rnam pa de ni tha dad na/_/gzhan gyis de bzhin rtogs par 'gyur/_/gal te 'di don yin na gzhan gyis kyang shes par 'gyur ro/_/'on te de ni bdag la 'brel pa nyid las gzhan la mi snang ngo zhe na/_bdag la 'brel pa zhes bya ba'i don ci yin/_
[\[70b.3\]]ci bdag gi 'bras bu 'am 'on te de'i bdag nyid/_gal te 'bras bu yin na de'i tshe gzhan la snang ba nyid do/_/'bras bu nyid kyis ni thun mong ba nyid dang 'bral ba ma yin no/_/'on te de'i bdag nyid yin na/_de lta yin na ni myong ba'i bdag nyid kho na'o/_/bdag la rtag tu 'brel yin
[\[70b.4\]]na/_/brjod kyang rtogs par mi 'gyur ro/_/de'i bdag nyid yin na ni rtag tu bdag la 'brel pa yin gyi gzhan du ni ma yin no/_/de lta yin dang brjod kyang rtogs par mi 'gyur ro/_/'on te rtogs na ni de'i tshe de lta ma yin par yang rtogs par 'gyur ro/_/'di ltar phyi rol gyi gzugs
[\[70b.5\]]la sogs pa ni gzhan gyis brjod kyang rtogs la ma brjod kyang rtogs pa yin no/_/'on te brjod pas rtogs pa gang yin pa de ni gzhan nyid do zhe na/_de lta na 'o na/_re re dag dang 'brel na ni mtshams sbyor ba rjes su sbyor bar byed pa ni mi rung ngo /_/mtshams sbyor ba ci 'dra ba zhig ce na/_bshad
[\[70b.6\]]pa/_don gcig mngon zhen bdag nyid can/_/'di ni gcig go zhes rtogs par mi 'gyur te/_de so so nyid yin pa'i phyir ro/_/gang dag gi mtshams sbyor ba zhe na/_'chad po nyan po sems dag gi_/sems de gnyis ni don tha dad par 'gyur ba 'dzin pa la 'jug pa'i phyir ro/_/gal te
[\[70b.7\]]'dra bas de gcig par/_/tha snyad yin na der snang min/_/tha dad bdag nyid ji ltar bzung /_/de tshe blo don med can 'gyur/_/'dra bas gcig tu tha snyad byed pa gang yin pa de ni mthong ba dag nyid las yin gyi gzhan du ni ma yin no/_/gzhan gyis mthong ba ni nam yang ma mthong bar/_de
[\[71a\]]
[\[71a.1\]]ji ltar gcig tha snyad byed/_'dir phan tshun dben pa'i don snang ba nyid yin no/_/'on te 'bras bu dngos por 'gyur ba yin pa des na/_de'i rjes su 'brangs pa nyid kyis 'di ni gcig go zhes bya ba rtogs so zhe na/_de lta na 'o na ma brjod par yang rang gis
[\[71a.2\]]rtogs pa'i rjes su 'brangs te/_gzhan la gnas pa yang rtogs par 'gyur ro/_/gal te bdag gis kyang 'di ltar rtogs so zhes mi brjod par yang ngo /_/gang gi tshe mi bden brjod pa de'i tshe don med par ji ltar rtogs/_de lta bu nyid du mthong ba'i phyir ro zhe na/_'o na ni
[\[71a.3\]]de'i tshe blo don med pa can du 'gyur ro/_/ji ltar gzhan la snang ba med par gzhan la snang bar nges pa'i blor 'gyur ba de bzhin du don snang ba med par don gyi rnam par 'gyur ba'i phyir shes pa rnam pa dang ldan par grub po/_/gal te yongs su brtags pas sam/_gnod par byed
[\[71a.4\]]pa'i tshad ma'i stobs kyis dran pa la sogs pa'i shes pa 'ga' zhig rnam pa dang bcas pa yin yang thams cad yin no zhes bya bar ji ltar 'gyur zhe na/_bshad pa/_nyams myong rnam shes de yang ni/_/cha gnyis la ni brten gyur pa/_/rnam pa gcig gis khyad par can/_/de shes
[\[71a.5\]]pa yi dmigs par 'gyur/_/dran pa'i rang bzhin ma yin pa sngon po la sogs pa'i yul can gyi nyams su myong ba'i rnam par shes pa ni/_de'i yul can gyi shes pa gnyis pa dran pa'i rang bzhin gyis dmigs par 'gyur te/_rjes su 'brang bar byed cing nges par 'dzin par byed
[\[71a.6\]]do/_/ji lta bur gyur pa zhig gis she na/_cha gnyis pa brten par 'gyur bas de sngon por snang ba'i shes pa byung bar gyur to zhes bya'o/_/de lta bur gyur pa de gzhan dag gis don gyis go ba'i sgo nas nges pa ni ma yin gyi/_'on kyang de lta bur gyur pa 'ga' zhig rjes su 'brangs pa
[\[71a.7\]]yin no/_/don gyis go bar ni 'jig rten pa 'ga' la yang skye ba nyid kyang ma yin no/_/'jig rten na gang gis na don mthong ba des na nga la blo gzhan yod do zhes 'di ltar rtogs pa ni med do/_/don gyis go ba de ni blo'o/_/rang bzhin rtogs par byed min te/_/de yi rang bzhin ma rtogs
[\[71b\]]
[\[71b.1\]]par/_/rtogs par byed par nus ma yin/_/gzugs la sogs par snang ba las ma gtogs pa'i blo'i rnam pa gzhan ni 'ga' yang don gyis go 'am/_gzhan gyis nges par nus pa ma yin no/_/rtogs pa'i rang bzhin du nges so zhe na/_rtogs pa'i rang bzhin de nyid mi shes pa
[\[71b.2\]]ma yin nam/_rkyen tha dad pas ni khams kyi don tha dad par 'gyur ba ma yin no/_/rkyen gyi don yang tha dad pa ma yin te/_k+te na dang g+ha nya'i don tha dad pa khas mi len pa'i phyir ro/_/don tha dad pa ci ltar nges de 'chad pa la 'jug_/de'i phyir sngon po la sogs pa ma gtogs pa dang
[\[71b.3\]]blo zhes bya ba rtogs pa med do/_/sngon po la sogs pa de nyid rang bzhin du gyur pa'i chos kyi bye brag gis de skad brjod pa yin te/_sngon po'i blo'am sngon po'i yul can gyi blo zhe'o/_/des na sngon po'i yul can gyi blo nga la 'byung ngo zhes rtogs pa yang de'i rnam pa nyid rjes su
[\[71b.4\]]rtogs pa yin no/_/'di ltar/_sngon po las ni tha dad du/_/sngon po'i yul can shes pa ni/_/phyi ma'i shes pa'i mthong med de/_/tha dad rtogs pa'i blos sprul yin/_/gal te sngon po la sogs pa'i rang bzhin nyid blo zhes tha dad par bsnyad pa yin na/_'o na ni sngon po la sogs pa
[\[71b.5\]]nyid 'ba' zhig tu zad do/_/blo zhes bya ba ni med par 'gyur te/_dper na snam bu las tha dad pa'i dkar po nyid la sogs pa bzhin no/_/des na blo nyid don dam pa ma yin no zhes bya bar 'gyur ro/_/'dod pa ni phyi rol gyi don dam pa ma yin no zhes bya ba yin no zhe na/_de ni de ltar mi
[\[71b.6\]]rung ste/_'di ltar/_la lar 'ga' zhig la brten nas/_/'ga' zhig nyid ni 'gog par byed/_/tshad mas grub 'gyur gang yin pa/_/de la brten nas gzhan 'gog 'gyur/_/gal te don tshad mas grub ni de'i tshe de las ma gtogs pa'i blo gzhan med do zhes blo yongs su dor
[\[71b.7\]]bar bya'o/_/de ste blo tshad mas grub pa yin na/_de'i tshe ni dor bar bya ba ma yin no/_/de la re zhig don ni blos rnam par 'jog pa'i phyir na/_don dang ldan pas ni blo dor bar mi nus so/_/blo dang ldan pas ni don gyi thabs kyis blo bsgrub par bya ba ma yin te/_rang rig pas grub pa'i
[\[72a\]]
[\[72a.1\]]phyir ro/_/des na don med kyang khas blangs par nus pa nyid do/_/de'i phyir blo khas blangs nas de las gzhan pa'i don yongs su dor ba nyid do/_/'on te don yang rang rig pas bsgrub pa yin na/_de lta na de myong ba nyid yin gyi don tha dad pa ni ma yin no/_/don ni ma
[\[72a.2\]]mthong yang yod pa yin pa'i phyir ma dmigs pas de don dor bar bya ba yin gyi/_blo ni de lta ma yin pas dor bar bya ba ma yin no/_/gzhan yang dkar po las ni tha dad pa'i/_/rdzas ni med par rab brjod pa'i/_/de bzhin blo la_sa ma gtogs pa'i/_/don med par ni rab tu brjod/_/
[\[72a.3\]]'di ltar/_skad cig nyid sogs ji ltar yang /_/sngo sogs las ni gzhan yod min/_/de ltar na yang skad cig nyid/_/dngos med par ni gsal ma yin/_/de'i phyir sngon po la sogs pa'i rnam pa nyid blo yin te/_blo gzhan gyis de ltar nges pa'i phyir ro/_/des na cha gnyis ka
[\[72a.4\]]spangs nas ni blo dmigs pa med pa nyid pas na/_de ji ltar rnam pa gnyis ma yin/_/yang na blo ni rnam pa gcig gis khyad par can shes pa gnyis pas dmigs par 'gyur te/_rnam pa gcig gis dmigs so zhes bya ba'i tha tshig go/_/ji lta bur gyur pa'i rnam pa gcig gang
[\[72a.5\]]gis she na/_de smras pa ni cha gnyis po la ni rten gyur pa ste cha gnyi ga khyab pas so/_/de nyid kyi phyir cha gnyis su rtogs pa yin no/_/don dam par ni rnam pa gnyis po de dang /_rnam pa gcig po de rjes su zhugs pa'i phyir na des khyab pa yin no/_/rnam pa gnyis po de dag kyang rtogs pa'i
[\[72a.6\]]bdag nyid dang sngon po'i rnam pa'o/_/bshad pa snga ma ni rnam pa gcig gis khyad par can rnam pa gcig gis lhag pa zhes bya bar shes par bya'o/_/gal te rnam pa gnyis su rnam par gzhag pa de lta bu yang rnam pa gnyis nyid ji ltar yin zhe na/_'di la brjod pa ni/_gzhan du de rnams
[\[72a.7\]]can min na/_/ji ltar shes la gnas par 'gyur/_/gal te bdag nyid de'i rnam par rang rig pas ma myong na ni de'i tshe shes pa la de'i rnam pa can du dran pas gnas par byed/_gnas par byed pa ni de'i rnam pa nyid du shes par byed pa'o/_/der rnam par byed do zhes bya ba ga las she na/_de bzhin
[\[72b\]]
[\[72b.1\]]nyid du rtogs pa'i phyir ro/_/'di ltar phyi ma phyi ma yi/_/shes pa rnam gcig lhag pa nyid/_/gdon mi za bar 'di ltar rtogs par bya ste/_'di ltar phyi ma phyi ma dag rnam pa re res lhag pa lhag par 'gyur ba yin gyi gzhan du ni ma yin no/_/'di ltar/_snga mas ni sngon po 'dzin no/_/de'i phyi
[\[72b.2\]]mas ni sngon po shes pa'o/_/de'i phyi mas ni sngon po shes pa shes pa yin la/_de'i phyi mas kyang de la lhag pa'o zhes nges pa yin te/_des na 'dis gzhan du ni 'gyur ba ma yin no/_/'di nyid dpes ston par byed pa ni/_/don gyi ngo bos rnam gnyis dang /_/bdag gi rnam pa 'ga'
[\[72b.3\]]zhig tu/_/gnyis pa de ni gsum pa yi/_/shes pa yis ni rtogs par 'gyur/_/shes pa gnyis pa ni rnam par shes pa snga ma'i rnam pa gnyis dang /_rang gi rnam pa gsum pas rtogs par 'gyur la/_bzhi pas ni gsum po de nyid rnam pa gcig gis lhag pa ste/_ji ltar brtsi ba dang /_
[\[72b.4\]]dran par nus kyi bar du'o/_/'on te gnyis pas shes pa 'ba' zhig shes pa yin no/_/de la shes pa ni don la byed pa yin pa'i phyir de dang 'brel pa yin no/_/des na de dran pa na med na mi 'byung ba yin pa'i phyir don de yang dran pa yin te/_des na gzhan du shes pa dran par mi nus pas na
[\[72b.5\]]de ltar dran pa yin no/_/des na de la byed pa nyid kyis na 'khrul pas de'i rnam pa'o zhes bsdoms pas/_de'i rnam par rtog pa yin no zhe na 'di la bshad pa/_don 'bras nyid kyis shes dran na/_/don bral phyir na 'khrul pa yis/_/gal te sre na snang ba dang /_/yid byed la yang de 'gyur
[\[72b.6\]]ro/_/'khrul pa zhes bya bar 'brel to/_/gal te shes pa don gyi 'bras bu nyid dam/_yang na don la bya ba byed pa gang yin pa ste/_de'i phyir shes pa dran pa na gdon mi za bar don dran par 'gyur ro/_/des na des blo rmongs pa'i rgyud can dag de ltar rtogs par 'gyur ba yin no zhe na/_
[\[72b.7\]]de lta na ni 'o na snang ba dang yid la byed pa dag la yang de ltar rtogs par 'gyur ro/_/ji ltar rnam par shes pa la yul gyi 'bras bu yin pa de bzhin du snang ba dang yid la byed pa'i 'bras bu yang yin no/_/des na gnyis la yang bsdoms nas rtogs par 'gyur te/_'bras bu nyid du ni khyad
[\[73a\]]
[\[73a.1\]]par 'ga' yang med do/_/'on te yul la byed pa yin pa'i phyir de sdom pa yin gyi yid la byed pa ni ma yin te/_de la byed pa ma yin pa'i phyir ro zhe na/_'o na de'i tshe snang ba la yang byed par mtshungs pa yin te snang ba med par ni gzugs la byed pa ma yin pa'i phyir ro/_/
[\[73a.2\]]des na de ni mi rung ngo /_/des na ji ltar snang ba snang ngo zhes bya bar mi 'gyur ba de bzhin du gzugs snang ngo zhes bya bar mi 'gyur ro/_/'on te snang ba ni yul gyi khongs su 'du ba'i phyir gzugs snang bar nges pa nyid kyis rtogs pa yin no zhe na/_ma yin te/_snang ba ni gsal byed yin pa
[\[73a.3\]]nyid kyis na yul ma yin pa'i phyir ji ltar de la byed pa yin/_'on te snang ba gsal byed yin yang gzugs la nges pa'i phyir gzugs nyid du gyur pa des na yul yin no zhe na/_de lta yin na gsal bar byed pa'i shes pa yang gzugs la 'jug pa'i phyir gzugs nyid yin pas snang
[\[73a.4\]]ba rnam pa dang bcas pa bzhin du rnam par shes pa yang rnam pa dang bcas par 'gyur ro/_/ji ltar gzugs med par snang ba gzung bar mi nus pa de bzhin du rnam par shes pa yang yin no/_/gzugs la sogs pa'i gsal bya med par ni 'gas kyang rnam par shes pa'i zhes bya
[\[73a.5\]]ba yod par rtogs pa ma yin no/_/de'i phyir gzugs la sogs pa'i rnam pa nyid rnam par shes pa yin no/_/'bras bu nyid kyis de ltar rtogs na yang /_/de bzhin 'bras bu thams cad kyang /_/rgyu dang lhan cig 'dzin par 'gyur/_/de'i phyir rdza mkhan la sogs pa/_/med par
[\[73a.6\]]bum pa dran mi 'gyur/_/rang gi rgyus dben par dran par mi 'gyur ro/_/'on te gang gis shes pa dran pa na don dran par 'gyur ba'am/_shes pa 'dzin pa na don 'dzin par 'gyur ba shes pa don gyis byas pa'i khyad par 'ga' zhig yod pa yin pas na shes pa 'ga' zhig dran pa'am
[\[73a.7\]]'dzin pa ma yin no/_/bum pa la sogs pa dang /_rdza mkhan la sogs pa ni 'ba' zhig par yang 'dzin pa yin no zhe na de yang rang gi phyogs la gnod par 'gyur ro/_/'di ltar/_khyad par gang las shes pa ni/_/don dang 'dre ba brten pa ste/_/'dra ba las gzhan cir 'gyur te/_/
[\[73b\]]
[\[73b.1\]]mtshe ma la sogs mthong phyir ro/_/gal te rnam par shes pa de don gyi rnam pa can nyid ma yin pa de'i tshe rnam par shes pa don 'dzin pa dang /_lhan cig tu 'dzin pa dang /_dran pa zhes bya ba'i nges pa 'di ci zhig yod/_don de nang du chud pa yin na ni nges par da 'dzin pa nyid kyis 'dzin pa/_
[\[73b.2\]]yin pa'i phyir nges par 'gyur ro/_/de'i phyir don dang 'dra ba'i rnam par shes pa nyid don 'dzin pa med par mi 'dzin pa dang /_de dran pa med par mi dran pa yin no/_/mtshe ma dag las gcig bzung na/_/de las gzhan snang ba dang /_de nyid 'di'o zhes dran par mthong ba yin la/_
[\[73b.3\]]sngon po'i shing gi rnam pa nyid kyis shing bzung bar mngon par rlom pa yin no/_/gal te rnam par shes pa dang po gnyi ga'i rang bzhin ma yin te/_'dzin pa'i rnam pa 'ba' zhig du zad na de gnyis pa yang de bzhin du 'gyur ro/_/de'i tshe/_dang po rang bzhin gnyis yin na/_/gnyis
[\[73b.4\]]pa rang bzhin gcig la ni/_/rnam gnas nges par 'dzin pa yi/_/sems kyis 'byed par 'gyur ma yin/_/nges par 'dzin pa'i sems kyis te/_/gnyis pa nges par 'dzin pa'i sems kyis gnyis pa dang po las tha dad par rnam par 'jog par mi 'gyur ro/_/gang gi phyir de yang de'i
[\[73b.5\]]tshe nyams su myong ba dang po'i rang bzhin du 'gyur ba na/_rang bzhin gcig nyid las rnam par gnas par 'gyur te/_'dzin pa'i rnam pa 'ba' zhig go zhes bya ba'i don te des na gang las tha dad par nges des na rnam par shes pa ni yul gyi rnam pa nyid do/_/de nyid kyi phyir na/_de phyir sngo
[\[73b.6\]]sogs ngo bo ru/_/mdun na gnas par gyur pa'i blo/_/don sre ba dang 'brel pa can/_/blo gnyis pas ni dmigs par 'gyur/_/don gyi rnam pa can yin pa de'i phyir blo snga ma blo gnyis pas mdun du dmigs par 'gyur ro/_/don sre ba dang 'brel pas na don sre ba dang 'brel pa
[\[73b.7\]]can te/_'brel pas na 'brel pa'am/_'di don sre bas 'brel par 'gyur ba'i phyir 'brel ba'o/_/blo de blo gnyis pas dmigs so zhes bya ba'i tha tshig go/_/gal te de'i rnam par gyur na ni 'ba' zhig kyang dmigs par 'gyur ro/_/gal te 'ba' zhig kyang dmigs pa ma yin nam/_
[\[74a\]]
[\[74a.1\]]'di ltar/_de'i tshe bdag gis ci zhig mthong ba mi shes so zhes 'dzin par byed pa nyid dran no zhe na/_de yang ma yin te/_gzung la the tshom za phyir der/_/'dzin pa la yang the tshom za/_/'dzin pa der ni spyir nges na/_/tshul 'di gzung ba la yang mtshungs/_/
[\[74a.2\]]'dzin pa spyir dran na tshul 'di ni gzung ba la yang mtshungs so/_/'di ltar/_bdag gis ci zhig mthong ngo zhes mthong ba spyi'i rnam par dran pa yin no/_/gal te gzung ba'i bya ba dang bral ba 'dzin par byed pa'i rang gi ngo bo nyid dran pa yin na ni de'i tshe de'i rang bzhin ni de nyid yin
[\[74a.3\]]pas na/_gzung ba nye bar mi gnas na gzhan nyid du gyur pa yin no/_/des na de 'dzin par byed pa ma yin pa'i rang bzhin gzhan gyis phyis dran pa de lta bu nyid 'dzin par byed pa ji ltar yin/_ci ste de kho na ltar dran na gzung ba dang ldan pa nyid rang bzhin yin pas de'i tshe ji ltar 'ba'
[\[74a.4\]]zhig dran/_de'i phyir de snang ba nyid 'di ni rang bzhin yin pas rnam par dbye bas mi nus pa'i phyir gzugs la sogs pa'i bdag nyid gcig nyid do/_/gal te rnam par shes pa rang bzhin gnyis pa ma yin na de'i tshe dang po nyid sngon po'i rnam par 'gyur gyi phyi ma phyi ma ni ma yin no/_/de
[\[74a.5\]]skad du yang slob dpon gyi shes pa phyi ma phyi ma la yang snga ma snga ma'i yul snang bar yang mi 'gyur te/_de ni de'i yul ma yin pa'i phyir ro zhes gsungs so/_/gang gi phyir/_gzhan du dang po gcig pu nyid/_/don las byung phyir 'brel 'gyur gyi/_/snga ma'i don dang 'brel mthong med/_/
[\[74a.6\]]shes pa phyi ma phyi ma min/_/phyi ma phyi ma'i bdag nyid kyi shes pa ni/_shes pa snga ma yul gyi yul can nyid ma yin no/_/yul ma yin pa yang ji ltar dmigs par 'gyur/_gal te dang po'i don gyi rnam par gyur pa nyid yin pas de'i tshe ni de las gyur pa gnyis pa yang de'i don gyi rnam pa
[\[74a.7\]]myong ba'i rnam pa nyid yin no/_/'di ltar/_de'i tshe rnam can shes pa las/_/shes pa'i shes pa skyes pa na/_/de yi rnam par ldan gyur te/_/thag ring shing las 'byung ji ltar/_/'on te shes pa 'ba' zhig dran par mi nus pas don dang lhan cig pa nyid dran pa yin te/_de la byed pa'i
[\[74b\]]
[\[74b.1\]]mtshan nyid de gnas pa nyid de'i rang bzhin yin pa'i phyir ro/_/des na don dang bcas pa dran pa yin no/_/bum pa la sogs pa 'ba' zhig pa yang rang bzhin nyid yin te/_rdza mkhan la sogs pa dang lhan cig pa nyid ni ma yin te/_yul ni rnam par shes pa dang lhan cig nyid du dmigs pa
[\[74b.2\]]yin te/_des na de lta bur gyur pa nyid du dran pa yin gyi/_bum pa la sogs pa ni ma yin no zhe na/_de yang rung ba ma yin te/_'di ltar/_gnyis dag lhan cig bzung na ni/_/lhan cig ces byar rigs 'gyur na/_/sngon po'i rnam pa las gzhan pa'i/_/shes pa nges par rtogs pa med/_/bde
[\[74b.3\]]ba la sogs ngo bor na/_/'di nyid khyed la 'grub ma yin/_/bde ba la sogs pa'i rang bzhin rnam par shes pa yin no zhes bya bar ni khyed la grub pa ma yin te/_bde ba la sogs pa dag ni yul yin pa'i phyir ro/_/ji ltar bde ba la sogs pa las tha dad par rnam par shes pa gzhan med pa
[\[74b.4\]]de bzhin du/_sngon po la sogs pa las tha dad par yang ngo /_/sngon po la sogs pa ni phyi rol gyi yul na gnas pa'i gzhal bya nyid do zhe na ma yin te/_bde ba la sogs pa phyi rol ma yin yang gzhal bya nyid du khas blangs pa'i phyir ro/_/gnyi ga myong ba las phyi dang nang zhes bya bar ni don dam
[\[74b.5\]]par mi 'thad do/_/bde ba la sogs pa ni sngon po la sogs pa'i 'dzin par byed pa ma yin te/_de med kyang de bzhin nyid du snang ba'i phyir ro/_/gang zhig gang med par yang 'gyur ba de ni des byas pa ma yin no/_/sngon po la sogs pa ni bde ba la sogs pa med kyang 'dzin par 'gyur ba
[\[74b.6\]]yin no/_/des na sngon po la sogs pa 'dzin pa ni rang gi ngo bo'i khyad par gyis byas pa nyid de/_de med par yod pa'i phyir ro zhes bstan zin to/_/de'i phyir sngon po la sogs pa lkog tu ma gyur pa med par ni sngon po la sogs pa 'dzin par byed pa ma gtogs pa'i phyir na/_nyams su myong
[\[74b.7\]]ba dang sngon po la sogs pa'i rnam pas rnam pa gnyis pa nyid du grub pa yin no/_/gzhan yang 'dzin pa'i rnam pa gzhan du gyur pa de lta na yang /_nges par blo dang lhan cig te/_/cig car du ni myong gyur phyir/_/yul ni de las gzhan nyid du/_/rnam gang gis na grub par 'gyur/_/sngon po la
[\[75a\]]
[\[75a.1\]]sogs pa'i yul ni blo dang lhan cig dus gcig nyid du myong ba yin te/_blo dang lhan cig yin gyi so sor ni ma yin no/_/des na rig pa las blo gzhan yin no zhes bya bar ji ltar 'gyur/_de lta bur gyur pa nyid myong ba yin no zhes bya bar 'gyur te/_rnam par dbye bar mi
[\[75a.2\]]nus pa'i phyir ro zhes bstan zin to/_/tha dad par snang ba yin no zhe na/_rnam shes 'khrul pas zla ba gnyis/_/med par tha dad mthong ba bzhin/_/dper na zla ba gnyis mthong bas zla ba gcig nyid las tha dad par mthong ba de bzhin du rnam par shes pa'i bdag nyid la yang gal te yul gcig
[\[75a.3\]]la yang tha dad par mthong bar rigs te/_rnam par shes pa'i rnam pa tha dad pa'i phyir ro/_/de bdag nyid la go ji ltar/_/de nyid ni gzhan du 'gyur ba ma yin no/_/ji ltar rang gi ngo bo de nyid kyis gzhan gyi ngo bo rtogs te/_de ma rtogs par thal ba'i phyir ro zhe na/_de ni ma yin te/_'di ltar
[\[75a.4\]]gal te rang gi ngo bo ni/_/gzhan du rtogs par nus min na/_/de lta na ni gzhan gyi ni/_/ngo bo shin tu nus ma yin/_/gal te rang gi ngo bo gzhan du rtogs par mi nus na/_gzhan gyi ngo bo ni rang gi ngo bo nyid du yang rtogs par mi nus pa'i phyir/_rang gi ngo bo bzhin du gzhan gyi ngo bo yang mi nus
[\[75a.5\]]pa nyid do zhes bya bar 'gyur ro/_/des na don 'di yin te/_shes pa rang rig yin na rang gi ngo bor tha dad par rtogs par nus pa ma yin no/_/gal te rnam par shes pa gcig nyid rnam pa sna tshogs pa yin par 'gyur na ni/_rang rig pas rtogs par nus pa yin te/_gzhan du mi 'thad pa'i phyir
[\[75a.6\]]ro/_/des na zla ba gnyis su mthong ba yang gal te gcig nyid ma yin na/_de rtogs par nus pa ma yin te/_rang dang gzhan dag gis rtogs par mi nus pa'i phyir ro zhes bshad zin to/_/de'i phyir de'i dus phyis byung ba'i rnam par rtog pa'i rjes su 'gro ba dang ldog pa dag las zla ba gnyis
[\[75a.7\]]tha dad par btags pa yin gyi/_mngon sum gyis rtogs pa ni ma yin no/_/de na 'di nyid ni/_rnam shes 'khrul pas zla ba gnyis/_/med par tha dad mthong ba bzhin/_/zhes bya bas bstan pa yin no/_/zla ba gnyis su mngon par 'dod pa nyid gnyis med pa yin te/_rnam par shes pa gcig
[\[75b\]]
[\[75b.1\]]gi khongs su 'dus pa'i phyir ro/_/de lta na 'o na lhan cig mthong ba'i sngon po dang ser po dag kyang sna tshogs kyi rnam pa gcig tu khas blang bar bya bar 'gyur ro zhe na/_de ni de bzhin te/_myong ba'i rang bzhin rnam pa sna tshogs pa can ni der yang gcig yin pa'i phyir ro/_/gal te tha dad
[\[75b.2\]]par 'dod na ni/_de'i tshe 'di ltar khas blang bar bya ste/_sngo ser tha dad dag la ni/_/myong ba nges pa yod ma yin/_/tha dad pa'i rgyu ni 'di kho na ste/_'di lta ste/_grub pa dang bde ba tha dad pa nyid do/_/zla ba gnyis snang ba la ni grub pa dang bde ba tha dad pa nyid med pa'i phyir na gcig kho na'o/_/
[\[75b.3\]]gal te 'gal ba'i chos gnas pa'i phyir ji ltar gcig nyid yin/_tha dad pa ni 'di nyid na 'gal ba'i chos gnas pa zhes bya ba gang yin pa'o/_/'di la 'gal ba yang phan tshun spangs te/_gnas pa'i mtshan nyid yin no zhe na/_de ni ma yin te/_rnam pa de lta'i 'gal ba ni/_/rtag pa
[\[75b.4\]]dang ni cig shos nyid/_/rtogs pas rjes su zhugs pas na/_/gnyis pa 'gal ba yod ma yin/_/de dag ni rtogs pa rjes su zhugs pa nyid kyis 'gal ba ma yin no/_/de'i rang bzhin ni 'di kho na ste/_rnam pa dbye ba med pa zhes bya ba gang yin pa'o/_/de nyid de dang 'gal ba ni ma yin
[\[75b.5\]]no/_/des na gcig po de nyid rnam pa gnyis so zhes rtogs pas rjes su 'gro ba dang /_ldog pa dang brjod pa yin no/_/rjes su 'gro ldog gi dngos po de nyid don dam par yod pa ma yin zhes ston pa ni/_myong ba med par don 'ga' 'am/_/don med pa yi myong ba 'am/_/myong bar 'gyur ba ma
[\[75b.6\]]mthong ba/_/des na de dag tha dad min/_/rjes su 'gro ldog med pa'i phyir sngon po dang myong ba gcig nyid yin te/_phan tshun ldog pa ma mthong ba'i phyir ro/_/'di ltar/_don med pa yi myong ba dang /_/myong ba med pa'i don mthong med/_/des na rtag tu mi 'bral phyir/_/don myong de ni gcig pa nyid/_/tha dad par ni nyer sbyor phyir/_/tha dad rig pa
[\[75b.7\]]tha dad 'dod/_/gal te de med de yi phyir/_/tha dad mi dad dbyer ci yod/_/des na 'dir pha rol pos tha dad pa zhes bya ba'i ming tsam zhig gdags par bya ba yin pas gzhan la chad pa cung zad kyang med do/_/gal te la la blang bya dang dor bya'i
[\[76a\]]
[\[76a.1\]]rnam par dbye ba med na 'di 'dra ba'i tha dad pas ci bya/_'o na ji ltar sngon po 'on cig ces bya bas ser po khyer te 'ong bar mi byed ce na/_de'i tshe ser po de mi snang ba nyid de des na khyer te 'ong ba ma yin no/_/'bral ba med pa'i sngon po gang yin pa de ni ma brjod pa kho na'o/_/
[\[76a.2\]]mi 'bral ba nyid ni shes pa las gnas pa yin pas de ni gzhan du khyer te 'ong bar nus pa ma yin no/_/tha dad pa'i tha snyad ni rjes su 'gro ba dang ldog pa dag las yin pas na de kho na nyid las gyur pa ma yin no zhes bstan zin to/_/de'i phyir shes dus snang ba yi/_/don ni shes las gzhan
[\[76a.3\]]min pa/_/bzlog par rab tu dka' ba nyid/_/grub pa dang bde ba tha mi dad pa'i phyir don shes pa dang gcig nyid ni bzlog par dka' ba yin no/_/bzlog par mi nus pa'i phyir na shes pa rnam pa dang bcas pa zhes bya bar thub po/_/de lta na ni shes pa 'ba' zhig snang ba yin gyi don ma yin
[\[76a.4\]]no/_/de mthong na yang sngon po la sogs pa'i rnam pa gnyis myong ba yin la/_de yang shes pa'i dus su snang bas yang don mthong ba ma yin pa'i phyir ro/_/rnam pa gzhan 'jog par 'gyur bas thug pa med par 'gyur ba'i phyir na 'chol bar 'gyur ro zhe na/_'di la lan du tha dad rgyu ni rjes
[\[76a.5\]]dpag 'gyur/_/sngon po'i rnam pa mthong ba dang ldan pa dag 'di la rgyu 'ga' yod par 'gyur ro zhes de dang mthun pa'i rjes su dpag pa yin gyi dngos su 'di rtogs pa'i yul du gyur pa ni ma yin te/_sngar brjod pa'i skyon yod pa'i phyir ro/_/gtan mthong ba med pa ni ji ltar rjes su dpog
[\[76a.6\]]ce na/_de la bshad pa/_rgyu gzhan dag ni yod na yang /_/dbang po'i blo rnams med pa'i phyir/_/phyir mthong ba yi rjes dpag ni/_/ldog pa tsam las 'jug pa yin/_/'di ltar mig dang rna ba dang yid la byed pa la sogs pa yod kyang ka bas stong par 'dod pa'i phyogs su ka bar snang ba'i
[\[76a.7\]]mig gi rnam par shes pa mi 'byung la/_gzhan du ni mod nyid la 'byung bar 'gyur ro/_/des na 'dir gang zhig ma tshang bas gzhan dug dang mi 'byung ba'i dngos po 'ga' zhig yod par 'gyur ba yin no zhes bya bar shes pa yin no/_/phyi rol gyi gzhal bya de lta bur gyur pa'i don de ni mthong ba'i khyad
[\[76b\]]
[\[76b.1\]]par dang bral ba'i don nyid du shes pa yin no/_/'o na de ji ltar mngon sum gyi yul yin zhe na/_de'i rnam pa mngon sum gyi yul yin pa'i phyir ro/_/rten gzhan mi slu ba'i phyir nye bar brtags nas yul du gyur pa yin no/_/de lta na 'o na ni phyi'i don nyid dang gzhal bya yin gyi rig pa tsam ni
[\[76b.2\]]ma yin no zhe na/_'dir gnas pa'i phyogs ni ma yin no zhes ston pa ni/_gal te mtshungs pa de ma thag_/rkyen las nges par mi smra na'o/_/ci rnam pa'i khyad par skyed par byed pa'i don gzhan brtag par bya ba yin nam/_'on te mtshungs pa de ma thag pa'i rkyen nyid kyi khyad par 'ga' zhig yin/_
[\[76b.3\]]de la gtan mthong ba med pa'i don rtogs pa ni legs pa ma yin te/_rten gzhan med par de ltar rtogs pa yin no/_/gang gi tshe sngon du snang ba sngon gyis mthong ba'i mthu nyid las rnam pa 'di skyes pa de'i tshe ni gzhan du rtogs pa don med do/_/rtogs pa yang mthong ba'i rjes su 'brangs
[\[76b.4\]]nas/_'gyur ba yin gyi gzhan du ni ma yin te ma mthong ba ni brtag par nus pa ma yin no/_/rtogs pa ni mthong ba'i rjes su 'brang bar snang bas gzhan du brtag par mi nus so/_/gal te phyi'i don yang skyed par byed pa nyid du mthong ba ma yin na/_dper na gong bu'i rnam pa
[\[76b.5\]]shing gi rnam pa nyid shing med par mi 'byung ba bzhin no zhe na/_ma yin te/_de yang shing skyed par byed pa yin no zhes sus mthong /_/de nyid kyis ni ma yin te/_de ni shes pa'i rnam pa yin pa'i phyir ro/_/mi gzhan gyis mthong zhe na/_'di la dpyad zin to/_/de nyid kyis na phyis mthong ngo zhe na/_gal te des phyis mthong du chug kyang /_sngar yod do zhes
[\[76b.6\]]bya ba las/_phyis mthong ba nyid las so zhe na/_gal te phyis dmigs su chug kyang /_phyis nyid 'gyur mod/_dmigs pa de snga ma la med pa ni ma yin no/_/dmigs pa de'ang shes pa'i rnam pa yin gyi/_don gyi rnam pa ni ma yin no/_/des na de yang don yod do zhes bya ba phyis dmigs par
[\[76b.7\]]nges pa yin la de yang phyis yin pa'i phyir mthar thug pa med pas na mi rtogs pa nyid do/_/de'i phyir don mthong ba med pa'i phyir dang /_bag chags dang 'brel pa nyid kyang sngar nyid bsgrubs pa'i phyir dpyad pa zhib mos bzod pas mtshungs pa de ma thag pa'i rkyen gyis nus pa nyid nges pa
[\[77a\]]
[\[77a.1\]]rgyur brtag par bya ba yin no/_/gal te 'ga' zhig rtogs pa ma yin na de la rgyu tha dad pa rjes su dpag pa las phyi rol gzhal bya yin no/_/gal te phyi rol don med na ji ltar rgyu dang 'bras bu'i dngos po dang shes bya shes byed kyi dngos por 'gyur/_'di ltar/_phyi rol
[\[77a.2\]]med na rgyu dang ni/_/'bras nyid shes pa yin par 'gyur/_/de dag las yang nges med phyir/_/'bras bu med cing rgyu yang med/_/'di ltar/_sngon por snang las ser por snang /_/de la sngon po snang ldan pa/_/de ltar phan tshun rgyu yin pas/_/ji ltar rgyu 'bras dag tu 'gyur/_/gang gi
[\[77a.3\]]tshe sngon por snang ba'i rnam par shes pa'i de ma thag pa nyid du ser por snang ba'i shes pa 'byung ba de'i tshe ser por snang ba las ma gtogs pa'i ser po bas ser por snang ba nyid de'i rgyu yin par 'gyur gyi/_ser po ni ma yin no/_/de la yang ser por yod pa ma yin te/_ser por snang
[\[77a.4\]]ba de las kyang sngon por snang ba yin pa'i phyir phan tshun rgyu nyid du 'gyur bas rigs pa dang 'gal bar 'gyur ro/_/ji ltar rgyu dang 'bras bu dag phan tshun rgyu yin/_phyi'i don yod na ni sngon po nyid der rgyu yin la/_ser por snang ba ni mtshungs pa de ma thag pa'i rkyen nyid do/_/mtshungs pa de ma
[\[77a.5\]]thag pa'i rkyen yang lhan cig byed pa don tha dad pas tha dad pa na gang gis nges pa med par 'gyur ba gcig nyid du 'gyur ba ma yin no/_/yang na rtogs pa'i rang bzhin la ni mtshungs pa de ma thag pa'i rkyen byed pa yin la/_rnam pa la ni sngon po la sogs pa nyid yin pas de la nges pa'i phyir
[\[77a.6\]]skyon med do/_/gal te rtogs pa'i rang bzhin las rtogs pa'i rang bzhin nyid dang sngon po las gzhan las kyang de'i rnam pa yin no/_/nges pa med par 'gyur ba yin no/_/gal te dung dkar po las kyang ser po'i rnam pa nyid dmigs la/_chung ngu las kyang chen po'i rnam pa nyid dmigs pa ma
[\[77a.7\]]yin nam/_des na 'di la yang nges pa med pa kho na'o zhe na/_de ni med de/_'di ltar/_rgyu ni 'khrul par 'gyur ba'i phyir/_/der ni 'chol ba 'dir 'gyur ro/_/'khrul pa med pa'i snang ba la/_/nges par rtogs pa gzhan yod min/_/'khrul ba la 'chol bar mthong ba gang yin pa de ni tshad ma can nyid
[\[77b\]]
[\[77b.1\]]ma yin pa'i phyir na des 'khrul par 'gyur ba ma yin no/_/de bzhin du sa bon las myu gu skye bar 'dod kyi bzlog pa ni ma yin no/_/rnam par shes pa smra ba la ni sa bon la sogs pa snang ba las ma gtogs pa'i sa bon la sogs pa med do/_/des na sa bon du snang ba las myu gur snang ba de las
[\[77b.2\]]kyang sa bon du snang ba yin pa'i phyir na nges pa med do/_/de ltar na yang tha snyad chad par 'gyur ro/_/shes bya shes byed kyi dngos po yang ring du spangs pa nyid do/_/du ba las me yod do zhes bya ba bsgrub par bya ba yin no/_/rjes su dpag par bya ba la lkog tu gyur pa yin na phyi rol gyi me ni yod pa
[\[77b.3\]]ma yin no/_/snang ba yang shes pa'i bdag nyid yin pa'i phyir na lkog tu gyur pa nyid do/_/gzhan gyi snang ba yang bsgrub par bya ba yin te/_de la 'khrul pa'i phyir ro/_/'byung bar 'gyur ba'i rang gi snang ba nyid bsgrub par bya ba yin no zhe na/_ma yin te/_nges pa med pa'i phyir ro/_/de'i phyir phyi rol gyi
[\[77b.4\]]don nyid bsgrub par bya ba yin no zhe na/_'di la bshad pa/_sa bon las ni myug bskyed dang /_/du ba las me grub pa zhes/_/de 'dra phyi rol don brten can/_/byed po shes byed gnas pa gang /_/de yang gal te de ngo bor/_/snang ba de ltar des 'brel pa'i/_/blo la brten pas rtogs byed na/_/
[\[77b.5\]]'gal ba dag ni ci zhig yod/_/'dir snang ba nyid dgos pa yin gyi/_don ni ma yin te/_mi snang ba ni yod kyang med pa dang khyad par med pa'i phyir ro/_/'di ltar dmigs pa nyid yod par brjod pa yin no/_/phyi yi don ni med na yang /_/snang ba la ni nges yod min/_/snang ba med na phyi rol ni/_/_
[\[77b.6\]]gti mug pha rol nyid du 'gyur/_/snang ba ni phyi rol med kyang 'gyur ro zhes bstan zin to/_/snang ba med na ni phyi rol med pa nyid du 'gyur te/_ma dmigs pa'i phyir ro/_/des na sa bon du snang ba las myu gur snang ba yin pas rgyu dang 'bras bu yin pa las 'gal ba ci yod/_'o na myu gu 'ba'
[\[77b.7\]]zhig snang bar mi nus te/_'ba' zhig snang na sa bon du snang ba med pa yod pas rgyu med pa nyid du 'gyur ro/_/phyi'i don yod par smra ba rnams kyi ltar na ni rgyu med pa nyid ma yin te/_mi snang bar sa bon yod pa'i phyir ro/_/'di ltar phyi rol mi snang ba yin yang /_phyi rol nyid las nyams pa med/_/gang
[\[78a\]]
[\[78a.1\]]tshe snang ba med 'gyur na/_/rnam shes nyid ni yod ma yin/_/'on te de ni gzhan gyi snang ba yod pa des na rgyu med pa nyid ma yin no zhe na/_ma yin te/_nges pa med pa'i phyir ro/_/gzhan gyi snang ba las ni rang gi snang ba skye ba yang ma yin no zhe na/_de yang mtshungs pa ma yin
[\[78a.2\]]te/_'di ltar/_gal te don de su la yang /_/snang ba med par 'gyur ba na/_/gang gis myu gu de rgyu can/_/'gyur ba de yod tshad ma gang /_/nus pa nye bar brjod pas brjod pa thams cad bral ba ni nye bar brjod pa med pa'i mtshan nyid yin no/_/phyis mthong ba'i phyir ro zhe na/_lan btab zin to/_/
[\[78a.3\]]'bras bu las yod do zhes shes so zhe na/_rgyu dang 'bras bu'i dngos por ni/_/grub na de yi yod par rtogs/_/de dngos nyid du rtogs na yang /_/rgyu dang 'bras bu'i dngos por 'gyur/_/des na phan tshun rten pa'i nyes pas mi 'grub pa kho na'o/_/gal te gcig nyid du sgro btags pa 'di yang
[\[78a.4\]]mthong ba nyid yin no zhe na/_'o na rnam par shes pa la yang sgro btags pas sus bzlog_/rnam par shes pa med pa'i phyir ji ltar sgro 'dogs she na/_'di ni phyi rol la yang mtshungs so/_/phyi rol la yang sgro btags pa nyid las yod do zhes tha snyad byed pa yin no/_/de lta yin yang snang ba yang
[\[78a.5\]]kun rdzob tu yod pa nyid do/_/rjes su dpag pa'i dus su ni phyi rol sgro btags pa las gzhan pa'i yod pa nyid ni med do/_/sgro 'dogs pa de ni gal te 'di lta bu 'ba' zhig 'dir 'gyur na/_mthong ba la yang 'gyur ro/_/gal te 'di lta bu 'ba' zhig 'dir 'gyur na snang bar 'gyur zhes so/_/
[\[78a.6\]]snang ba de gzhan yin no zhe na/_don yang gzhan yin pas na 'di ni mtshungs so/_/der yang don dam par ni gcig nyid rtogs pa ma yin no/_/rnam par shes pa smra ba la yang rab rib can gnyis kyis zla ba gnyis mthong ba bzhin du gzhan la yang tha snyad byed do/_/des na rnam par shes pa smra ba
[\[78a.7\]]la yang gal te de'i ngo bor nges par snang ba dang 'brel pa'i cha la brten nas rgyu dang 'bras bu'i dngos po yin na 'gal ba ci yod/_phyi rol gyi don du smra ba la ni 'gal ba yod do zhes bstan zin to/_/tshad ma med pa'i phyir ro/_/gzhan yang /_gal te phyi rol rtogs 'gyur na/_/phyi nas nyid ni
[\[78b\]]
[\[78b.1\]]rtogs par 'gyur/_/sngar rtogs na ni thams cad kyi/_/rnam pa thams cad rtogs pa ni/_/gal te phyi rol gyi me la sogs pa rtag pa nyid yin na/_de'i rnam pa gcig nyid du sngar nyid rtogs zin pas na rjes su dpag pa las ci'i don du 'jug_/'on te rjes su dpag pas rang gi ngo bo ma rtogs
[\[78b.2\]]pa nyid na de lta yin na ji ltar 'di yod par rtogs/_gzhan gyi ngo bor rtogs na ni rnam par shes pa'i rang bzhin la yang mtshungs pa nyid do/_/'on te rtogs pas snang ba dang rnam par brtag par bya ba gcig tu byas nas 'jug pa dag der sgro 'dogs par byed do zhe na/_sgro brtags pa des
[\[78b.3\]]ci zhig bya ste/_de lta ma yin te/_de med na phyis kyis don rnam par chad pa skyed par 'gyur ro zhe na/_de min pa'ang rnam par chad pa ji ltar 'gyur/_gal te rnam par ma chad par rtogs pas dngos po yin na bag chags bar du 'gyur ba ma yin te/_de lta na yang mi 'chad pa nyid do/_/goms pa la
[\[78b.4\]]de'i rang bzhin nyid med pa'i phyir ro zhe na/_de ltar khas len pa na don la yang de'i rang bzhin nyid med do/_/mthong ba ni ma mthong ba dang mtshungs par rtogs nus pa ma yin no/_/'on kyang sgro btags pa tsam 'ba' zhig tu zad la/_de ni rnam par shes pa smra ba la yang mtshungs pa nyid do/_/
[\[78b.5\]]gal te rigs mi mthun pa'i rnam par shes pa'i rgyu dag nyid bag chags bar du zhugs pa dag ji ltar des de rnam par ma chad par 'gyur zhe na/_dper na rgya skyegs kyis bskus pa/_/bar du rigs mi mthun skye la/_/'jig rten rgya skyegs 'bras bu yin/_/rnam chad med par de 'dod bzhin/_/
[\[78b.6\]]bar du rigs mi mthun pa yi/_/rnam shes tshogs ni 'byung 'gyur ba/_/de yi bag chags rjes 'brel pa/_/nyid las rnam chad med par 'gyur/_/dper na rgya skyegs kyi khu bas byugs pa/_mar du 'byung ba'i sa bon dang myu gu dang /_'dab ma dang /_sdong bu la sogs pa dag la 'bras bu las rjes su
[\[78b.7\]]dpag pa'i nus pa'i khyad par 'jog pas na/_'jig rten dag rnam par ma chad par skyed do zhes bskyed pa de bzhin du/_sngar gyi mer snang ba'i yang phyis mi snang ba'i bar du 'byung ba rigs mi mthun pa'i snang ba dag la der gnas pa bzhin du rang gi nus pa 'dzin par byed pas na/_'bras bu rnam par
[\[79a\]]
[\[79a.1\]]ma chad pa kho nar skyed par byed do zhes brjod pa'am nges pa yin no/_/des na sngar gyi snang ba de nyid mer snang ba de skyed par byed pa yin gyi du bar snang ba ni ma yin no/_/de la ji ltar phyi'i don smra ba dag gi ltar phyis kyi mer snang ba las sngar me byung bar gyur to zhes rtogs par
[\[79a.2\]]byed pa de bzhin du rnam par shes pa smra ba'i ltar na yang bag chags yod par 'gyur ro zhes rtogs pas 'di gnyis la khyad par med do/_/du bar snang ba las kyang du ba'i bag chags rtogs pa yin no/_/bag chags rgyu yin pa nyid du ni bsgrubs zin to/_/phyi rol gyi rgyu'i dngos po nyid du 'thad pa
[\[79a.3\]]ma yin te/_'di ni bstan zin to/_/du ba mes skyed 'gyur ma yin/_/de phyir 'bras bus rgyu rtogs min/_/de rgyu dag ni yin na yang /_/gang las nges par rtogs par 'gyur/_/gal te du ba'i bag chags nyid du ba yin la de nyid rgyu dang 'bras bu'i dngos po yin gyi/_me las du ba ma yin te/_de'i
[\[79a.4\]]tshe med pa'i phyir dang /_rang gi bag chags dang 'brel pa'i phyir/_gal te mer snang ba yang de'i bag chags sad pa de dang rjes su mthun pa nyid kyis du bar snang ba'i rgyu yin pas rgyu nyid yin na/_de ltar yin na du ba yang me'i rgyu yin no/_/rgyu nyid yin na yang nges par rtogs par ga las yod de/_
[\[79a.5\]]'khrul pa'i phyir ro zhe na/_'di la bshad pa/_de la'ang du bar snang ba'i blos/_/bag chags gsal bar sad pa can/_/mer snang ba yi blo nyid ni/_/rtogs 'gyur me nyid ma yin no/_/'di ltar du bar snang ba'i blo ni bag chags dang 'brel pa yin te/_de las ni bag chags de rjes su dpog
[\[79a.6\]]go/_/bag chags de yang sad pa la mngon du phyogs pa yin pa'i phyir na/_mer snang ba bskyed pas na mer snang ba thob pas tshad ma yin no/_/dper na phyi'i don smra ba rnams kyi ltar na/_me rjes su dpag pa las mer snang ba'am me gzhan yin pa des na/_tshogs pa gcig la rag las
[\[79a.7\]]pas me mthong ba de bzhin du du ba dang 'byung bar 'gyur ba'i me snang ba gnyis bag chags dang 'brel pa yin te/_gal te lkog tu gyur pa dang ma gyur pa'i me gcig nyid yin no zhe na/_ma yin te tshad ma med pa'i phyir ro/_/bag chags kyi dbang gis gcig nyid yin pa'i phyir na bag chags rang
[\[79b\]]
[\[79b.1\]]nyid don dam par gcig yin gyi/_dngos po ni ma yin no zhes 'di yang bstan zin to/_/phyi'i don la yang me nyid rjes su dpog pa ni ma yin gyi/_'on kyang 'byung ba'i snang ba nyid yin te/_srog chags rnams de don du gnyer ba'i phyir ro/_/me mi snang ba'i mes ni su la yang dgos pa med do/_/
[\[79b.2\]]snang ba don du gnyer ba ni 'byung bar 'gyur ba'i snang ba rjes su dpag par bya bar 'gyur mod/_me rjes su dpog pas ci bya/_ji ltar 'byung bar 'gyur ba rjes su dpog ce na/_de lta bu nyid du mthong ba'i phyir ro/_/mthong phyir de lta nyid do zhe na/_'di la mi rigs mthong ba med/_/phyi don la
[\[79b.3\]]ni mi slu dang /_/mthong ba'ang srid pa ma yin no/_/'byung ba'i snang ba nyid kyis rjes su dpog pa la thams cad mi 'thad pa med do/_/phyi rol gyi rmi lam na yang srid pa ma yin no/_/'di ltar/_de bzhin 'byung 'gyur myong ba ni/_/rjes su dpag pas shin tu nges/_/da ltar 'byung don rig
[\[79b.4\]]na ni/_/yod pa min zhes bstan zin to/_/de lta ma yin na 'ga' yang 'byung ba'i don la ltos pas 'jug par mi 'gyur ro/_/'on te da ltar dang 'byung bar 'gyur bdag la gcig tu zhes pas 'jug go zhe na/_de ltar yin na ni 'di 'byung bar 'gyur ba'i don rig pa nyid yin gyi da ltar
[\[79b.5\]]ba rig pa ni ma yin no/_/rig pa ni thob pas rjes su dpog pa bzhin no/_/des na da ltar ba'i rang bzhin mi 'thob pa'i phyir dang /_'byung ba ni bzlog pa yin pa'i phyir tshad ma ni 'byung ba'i yul can nyid do/_/da ltar ba'i rnam pa ni yod kyang bden pa ma yin no/_/mngon sum yang 'byung
[\[79b.6\]]bar 'gyur ba nyid la tshad ma yin no/_/de ltar yang bstan zin to/_/des na ji skad du/_don 'di ni 'byung bar 'gyur ba yin te shes pa'i dus na yod pa ma yin no zhes smras pa de bsal ba yin te/_'byung bar 'gyur ba med par mi 'gyur ba'i phyir na/_phrad pa las skyes pa'i mngon sum de
[\[79b.7\]]tshad ma yin no/_/des na yod pa dmigs pa yin pa'i phyir rgyu mtshan ma yin no zhes bya ba de yang spangs pa yin no/_/des na mngon sum dang rjes su dpag pa dag 'byung bar 'gyur ba'i yul can yin pa'i phyir na de'i rjes su 'gro ba dang ldog pa'i rjes su byed pa'i dngos po la tshad ma yin no/_/
[\[80a\]]
[\[80a.1\]]don dam par ni thams cad rang gi ngo bo'i yul can nyid la tha snyad du ni 'byung ba'i don gyi yul can yin no/_/'byung ba'i don de yang thob pa'i yul yin pa de'i phyir na don bya ba byed pa nyid yin no/_/gal te tha snyad khas len par byed na don gyi yul can nyid yin
[\[80a.2\]]par 'gyur la/_don de yang da ltar ba nyid yin pas 'byung ba'i yul tsam nyid du bsgrubs pas ci bya zhe na/_'di la bshad pa/_ma rtogs cung zad rtogs stsogs kyi/_/dbye bas tha snyad de rnam gsum/_/de la brten nas 'di dag ni/_/thams cad 'thad pa nyid du rtogs/_/ma
[\[80a.3\]]rtogs pa rnams kyi tha snyad ni mngon sum dang lta ba'i don gyi yul can yin no/_/cung zad rtogs pa rnams kyi ni 'byung bar 'gyur ba'i yul can/_shin tu rtogs pa rnams kyi ni snang ba tsam gyi yul can nyid do/_/de na gal te ma rtogs pa'i shes pa la ltos te/_don gyi yul can yin
[\[80a.4\]]la/_don yang da lta ba'i yin na grub pa grub la sgrub pa de ni de lta bu kho nar kho bo cag 'dod do/_/des na du bar snang ba'i shes pas ni me'i bag chags nyid rtogs par byed la/_bag chags de yang 'byung ba'i snang ba dag gcig tu rtogs pas de'i ngo bor snang ba la 'jug par byed pa
[\[80a.5\]]yin pas na 'byung bar 'gyur ba'i snang ba de nyid rtogs par bya ba yin te/_phyi'i don 'dod pa las 'byung bar 'gyur ba'i me bzhin no/_/des na don dam par snang bar 'gyur ba'i yul yin no/_/gal te phyis kyi 'khrul pa snang bar 'gyur ba yin nam/_der don du gnyer bar mi
[\[80a.6\]]'gyur ba yin nam/_'jig rten don nyid don du ni/_/gnyer gyi snang ba don gnyer min/_/'jig rten la 'ga' rmi lam gyi/_/bde ba don gnyer mthong ba med/_/de ni ma yin te 'di ltar/_gal te bag chags brtan brten nas/_/snang ba mtshams sbyor ldan na der/_/rmi lam bden min
[\[80a.7\]]yin yang der/_/khyed la chad pa ci zhig yod/_/gang la bag chags kyi khyad par nyid las 'chugs pa med pa de ni rmi lam gyi bden pa nyid ma yin no/_/rnam par shes pa smra ba rnams la yang bag chags kyi khyad par la rmi lam dang cig shos kyi rnam par shes pa'i dbye ba ni yod pa nyid do/_/
[\[80b\]]
[\[80b.1\]]dper na rmi lam nyid na rmi lam dang cig shos khyad par yod pa bzhin no/_/yang na rmi lam gyi khyad par nyid yin la rag mod/_de la yang mi mkhas pa rnams 'jug par 'gyur bas 'di khyed la chad pa ci zhig yod/_don dam pa la mkhas pa mi gtsug gi rin po che'i rgyan dam par 'gyur ba
[\[80b.2\]]thar pa 'dod pa rnams ni bde ba thams cad byis pa'i rtsed mo dang 'dra bar mngon par 'dod pa ma yin pas 'jug pa med par thal ba grub pa la sgrub pa nyid do/_/'di ltar/_thar 'dod bzod pa dang ldan dag_/'khor ba'i bde ba don gnyer min/_/des na de dag chos la ni/_/'jug pa de
[\[80b.3\]]bzlog grub phyir yin/_/'khor ba'i bde ba'i don du chos sgrub mtha' dag byis pa'i rtsed mo dang 'dra bar mthong ba'i rtogs pa dang ldan pa thar pa 'phen pa rnams ni 'khor ba'i tha snyad 'dri ba'i chos la bzlog pa 'jug pa yin no/_/des na tha snyad pa'i tshad ma'i yul ni snang ba nyid do/_/gal te
[\[80b.4\]]me la sogs par snang ba ni bag chags dang 'brel pa nyid yin la de'ang rigs mthun pa'i bag chags dang 'brel pa yin na/_'o na ni du bar snang ba de'i bag chags nyid rtogs par 'gyur gyi/_ji ltar me'i bag chags rtogs par byed/_/'di ltar/_gang gi ngo bor snang ba yis/_/rab tu
[\[80b.5\]]sbyar ba'i bag chags ni/_/de yi ngo bor snang ba yi/_/rgyu yin snang ba gzhan gyi min/_/me'i bag chags kyis ni du bar snang ba skyed par byed pa ma yin te/_de'i du ba'i bag chags nyid kyis bskyed par bya ba yin pa'i phyir ro/_/de las gzhan gyis bskyed par bya bas ni skyed par byed pa ma
[\[80b.6\]]yin pa gzhan go bar byed pa ma yin no zhe na/_'di la brjod pa/_sems rgyud de rung bag chags kyi/_/snying po can ni du bas ni/_/snang ba'i blo dag gsal byed pa/_/des na me las du ba yin/_/'khor ba'i spros pa mtha' dag ni sems nyid las byung ba yin no/_/des na mer snang bar rung
[\[80b.7\]]ba'i bag chags kyi rtogs pa can gyi sems kyi rgyud las mer snang ba yin/_rgyud de yang du ba'i bag chags sad par byed pa'i sems gzhan gyis nye bar bsgrub pa las du bar snang ba skyed par byed pa yin no/_/de bas na me'i bag chags lhan cig byed pa tsam gyi du ba'i bag chags du bar
[\[81a\]]
[\[81a.1\]]snang ba'i nye bar len pa'i rgyu yin la 'byung bar 'gyur ba'i mer snang ba'i nye bar len pa'i bag chags kyang sad par byed pa yin pa'i phyir na/_du bar snang ba 'am/_du ba'i bag chags kyi lhan cig byed pa can yin no/_/des me dang me'i 'bras bu du ba dag tshogs pa gcig
[\[81a.2\]]la rag las pa'i phyir go bya go byed kyi dngos po yin pas na 'thad pa yin no/_/gal te tshogs pa gcig la rag las pa nyid kyis go bar byed pa yin na/_go bya go byed kyi dngos po gang dus mtshungs pa yin gyi/_ma 'ongs pa ni rtogs pa ma yin te/_'khrul pa'o zhe na/_'di ni rung ba ma
[\[81a.3\]]yin te/_'di ltar/_thams cad du ni ma 'ongs pa/_/go bya nyid ces sgrub pa yin/_/du ba las kyang thob bya'i me/_/skad cig der go min nam ci/_/tshad ma'i yul ni ma 'ongs pa nyid do/_/gal te du ba las me'i de nyid kyi tshe yod do zhes rtogs kyi/_phyi nas 'byung bar 'gyur ba ni ma yin na/_
[\[81a.4\]]de'i tshe 'ga' yang tshad mar mi 'gyur ro/_/de'i dus su 'byung ba'i mes ni de la dgos pa med do/_/gal te 'byung bar 'gyur ba la the tshom za bar ni ji ltar tshad ma nyid yin/_des thob pa ston pa'i phyir tshad ma yin te/_tshad mas gnya' bo'i tshul gyis dus gzhan gyi don bstan par bya ba ni ma
[\[81a.5\]]yin no zhe na/_bstan pa des nang don bya ba mi byed pa'i phyir na/_de don med pa kho na ma yin nam/_'byung bar 'gyur bas don bya ba 'byung ba'i phyir na/_'di yang nye bar btags nas don bya ba byed pa yin te/_rgyu la 'bras bu btags pa'i phyir ro zhe na/_gal te de lta na rnam par shes pa smra ba
[\[81a.6\]]rnams kyi ltar na yang de'i dus su go bar bya ba bag chags yod pa nyid do/_/don bya ba byed pa nyid med pa'i phyir des ci bya zhe na/_'di ni don la yang mtshungs so/_/'byung bar 'gyur ba'i don gyi sgo nas don bya ba byed pa'i phyir de yang don bya ba byed pa yin no zhe na/_'di'i bag chags la yang
[\[81a.7\]]mtshungs so/_/don la yang de'i dus su bag chags tsam go bar bya ba yin no/_/gzhan gyis go ba yin no zhe na/_bag chags kyang gzhan gyis go ba nyid do/_bag chags kyang tha snyad las gzhan gyis mi rtogs pa ma yin no/_/des na phyi'i don dang rnam par rig pa tsam du smra ba dag gi
[\[81b\]]
[\[81b.1\]]rjes su dpag pa 'dra ba nyid do/_/des na rnam par rig pa tsam nyid rigs so/_/'o na ji ltar slob dpon gyis phyi'i don la yang rnam par shes pa rang bzhin gnyis par bshad de/_rnam par shes pa smra ba nyid du rigs pa yin no zhe na/_'di la bshad pa/_mkhas pa rnams la rtsod 'di yod/_/
[\[81b.2\]]phyi rol la ni brten nas su/_/tshul gnyis rjod yin de yang ni/_/lhan cig myong ba nges pas 'grub/_/gzhan la ltos te phyi'i don khas blangs nas tshul gnyis bshad pa yin gyi/_mkhas pa rnams la rnam par shes pa smra ba nyid do/_/tha dad pa dag ni myong ba nges pa mi rung ngo zhes bstan
[\[81b.3\]]zin to/_/gal te rnam par shes pa rnam pa med pa nyid yin na de'i tshe/_rnam pa gzhan nyid pas de la res 'ga' 'dzin pa'i rnam pa tha dad pa nyid du 'dzin par 'gyur ro/_/'dzin pa nyid de ser po la sogs par med par 'dzin pa'i rnam pa nyid yin la sngon po de nyid bde ba'i rnam pa yin zhing /_
[\[81b.4\]]de nyid sdug bsngal gyi rnam pas 'dzin pa yin no zhe na/_/ser sogs la yang 'dzin pa yi/_/rnam de nyid dang sngon gang mthong /_/de nyid yin par shes 'di ci/_/mngon sum 'on te rjes dpag yin/_/re zhig mngon sum ni ma yin te/_sngon dang phyi ma'i dngos po la mngon sum gyis 'jug pa'i
[\[81b.5\]]phyir ro/_/de med na rjes su dpag pa la yang ma yin pas na snga ma dang phyi ma ni tshad ma'i yul ma yin no/_/'o na mngon sum rjes su 'gro ldog 'dzin par nus pa ma yin pa'i phyir/_me la sogs pa gzhan du yang rjes su dpog pa ji ltar 'gyur zhe na ma yin te/_rjes su dpag pa ni spyi'i yul
[\[81b.6\]]can yin pa'i phyir gcig tu 'dzin pa'i yul gcig tu bsams nas rjes su dpog pa yin no/_/dper na tshang bang dang gzhan na gnas pa dag gcig nyid du sgro btags nas me'i de nyid 'di'o zhes gsal ba gzhan dang lhan cig bsgrub par bya ba yin gyi/_don dam par ni gcig pa nyid ma
[\[81b.7\]]yin pa de bzhin du/_'dir yang 'dzin pa'i rnam pa de nyid la sngon po nyid da rung du de las tha dad par yod pa nyid do zhes rgyu tha dad pa med pa khas blangs nas gzung ba dang 'dzin pa dag gam/_rtogs pa rang bzhin dang sngon po'i rnam pa tha dad par bsgrubs pa yin no/_/des ni dngos po la tha dad pa
[\[82a\]]
[\[82a.1\]]yod pa ma yin gyi/_'on kyang spyir gyi rgyud btags pa la yod pa yin no/_/der don dam par yod pa ni rang gi mtshan nyid la ltos te/_lhan cig dmigs pa nges pa nyid yin no/_/des na don dam par tha dad pa med pa kho na'o/_/gang gi tshe shes pa rnam par med
[\[82a.2\]]pa yin pa de'i tshe ni dus thams cad du dag pa de nyid yin par 'gyur gyi gsal ba dang mi gsal ba dang rnyog pa'i rang bzhin ni ma yin par 'gyur na/_rnam pa gzhan yang mthong ba yin no/_/'di ltar/_dbang po'i khyad par gyis gsal dang /_/mi gsal 'dren ma la sogs pa/_/snang
[\[82a.3\]]ba tha dad 'dzin pa yi/_/shes pa don gcig la dmigs so/_/ji ltar don gcig nyid la snang ba sna tshogs par 'gyur ro/_/'di ltar/_de don las der snang min na/_/don gyi rang bzhin gcig pa'i phyir/_/de yi don can nyid kun ni/_/rang bzhin gcig pa nyid du 'gyur/_/gal te
[\[82a.4\]]rnam pa shes pa rnam pa med pa nyid yin na/_de'i tshe gzung ba'i don nyid snang bar 'gyur ro/_/de yang rnam pa gcig nyid yin te/_des na snang ba tha dad par mi 'gyur ro/_/don gyi rnam pa du ma ma yin no zhes bstan zin to/_/gal te don gyi rnam pa nyid yin na yang rnam pa du ma nyid du ji ltar 'gyur/_
[\[82a.5\]]shes pa'i rnam pa de yang rnam pa gcig nyid du 'gyur bar bya ba yin te/_des na rnam pa du ma'i nyes pa de ni so na 'dug pa nyid do zhe na/_nyes pa med de 'di ltar/_don la brten nas 'byung 'gyur zhing /_/de yi ngo bo rjes byed pa/_/de ni gzhan 'ga' zhig las kyang /_/cha 'ga' yis ni tha dad
[\[82a.6\]]'gyur/_/de'i rnam pa nyid du skye bar 'gyur ba ni don las gzhan las kyang de'i rnam par 'gyur ba yin te/_dper na zla ba rnam pa gcig nyid la rab rib la sogs pa'i stobs kyi rnam par 'gyur ba bzhin no/_/'di ltar pha la brten nas su/_/pha de yi ni gzugs yin yang /_/'ga' zhig
[\[82a.7\]]las ni cha 'ga' yis/_/tha dad pa nyid dmigs pa yin/_/pha las 'dra bas skye ba'i bu ni gzhan ma'i rnam pa mi 'dzin pa ni ma yin no/_/dbang po khyad par gyi tha dad pa nyid ston pa ni/_mar me la sogs dkyil 'khor ni/_/rma bya'i mdongs kyi rnam pa can/_/sngo dang dmar dang mdangs
[\[82b\]]
[\[82b.1\]]gsal ba/_/mig mi gsal bas mthong bar 'gyur/_/rab rib kyis mig gi nus pa nyams par byed pa rnams kyis mar me la/_sngon po la sogs pa'i rnam pa'i dbye ba tha dad pa can zlum pa mdangs gsal bar mthong bar 'gyur ro/_/'on te de lta bur gyur pa nyid mar me'i rang bzhin
[\[82b.2\]]bden pa nyid du 'gyur ba yin na de'i tshe/_de yi phyi rol dngos yin na/_/dbang po gsal ba cis nus med/_/mi gsal bas kyang mthong bar 'gyur ro/_/yang de yang mi gsal ba nyid yin te/_dbang po nyams pa ni ma yin te/_'di ltar/_yang dag mthong na de mthong ba/_/dbang po nyams
[\[82b.3\]]pa'ang ji ltar yin/_/mi bden pa mthong ba'i phyir mthong ba nyams pa brjod pa yin no/_/bden pa mthong bzhin du yang nyams par rtogs na ni/_ka ba la sogs pa'i mthong ba mtha' dag kyang mi nyams par rtag par 'gyur ro/_/'di ltar re zhig mthong ba'i nus pa nyams pa rang gi ngo bos ni
[\[82b.4\]]mngon sum du rtogs par nus pa ma yin te/_des na rjes su dpag pas brtag par bya ba nyid do/_/nus pa ni/_ji ltar 'bras bu mthong ba las yod par brtag par bya ba de bzhin du 'bras bu nyams pa las nyams par brtag par bya ba yin no/_/de'i 'bras bu yang mthong ba yin la/_de'ang
[\[82b.5\]]bden pa'am mi bden pa'i/_bden par mthong yang rtogs pa yin na ni ma nyams pa zhes bya ba med par 'gyur ro/_/'on te yod pa nyid yin yang gzhan gyis bltar med pa mthong bas na/_dbang po nyams pa yin no zhe na/_de lta yin na/_rab rib kyis sbyangs gsal ba'i mig_/dbang po
[\[82b.6\]]las 'das mthong de la/_/gzhan gyis mthong ba'i don de yang /_/ji lta bur na gsal ma yin/_/gang zhig gzhan gyis mi mthong ba yang mthong ba de ji ltar gzhan gyis mthong ba gsal bar mi mthong /_de ltar ni mthong ba med do/_/gang zhig gzhan gyis bltar med pa phra mo mthong ba de
[\[82b.7\]]ni gzhan gyis bltar yod pa yongs su gsal bar mthong ba nyid du mthong ba yin no/_/de ltar yang ma yin te/_des na yang dag pa mthong ba nyid du mi rigs so/_/gal te yang dag pa yin pa dang /_mthong bar yang 'gyur ba yin no zhes bya ba 'gal ba ma yin nam/_gal te mthong ba yang dag
[\[83a\]]
[\[83a.1\]]min/_/ji ltar yang dag yang dag nyid/_/mthong ba las ni ma gtogs pa/_/yang dag rgyu mtshan gzhan yod min/_/mthong ba yang dag pa ma yin pa zhes bya bar rnam par 'jog na yang dag pa zhes bya bar med pa nyid do zhes bya bar 'gyur te/_khyad par med
[\[83a.2\]]pa'i phyir ro/_/mthong ba mi 'thad pa zhes bya ba ni yod pa ma yin no zhe na/_de ni legs pa ma yin te/_gang gis gang gi ngo bor mthong /_/de ni da ltar nyid rtogs bya/_/gzhan du mthong ba gzhan du ni/_/ji lta bur na khas len byed/_/dbang po rnam par 'gyur ba rab rib la sogs
[\[83a.3\]]pa'i rjes su 'gro ba dang ldog pa'i rjes su byed pa nyid du dmigs pa ni de las gzhan pa'i rgyus skye ba skyed pa can dang myong ba'i rang bzhin dang rjes su 'brel pa ma yin no zhes bya bar rigs pa ma yin no/_/rab rib la sogs pa'i rnam par 'gyur ba dag gi rjes su byed pa nyid bsgrub par
[\[83a.4\]]bya ba yin no/_/de lta na yang phyi rol nyid du khas len na ni tshig tsam du zad do/_/'di ltar/_snang dbang yid la byed pa las/_/gzhan ni gcig gis nus rtogs pa/_/des na gzhan ni rgyu ma yin/_/snang ba la sogs pa las gzhan ni mar me nyid kyi nus pa dmigs kyi dkyil 'khor
[\[83a.5\]]gyi ni ma yin no/_/des na rgyu gzhan med pa'i phyir yul ma yin te/_rgyu ma yin pa ni yul ma yin no zhes bstan zin to/_/snang ba'i phyir yul yin no zhes bya ba mi 'thad de snang ba ni 'khrul pa la yang yod pa'i phyir ro/_/rang gi ngo bos ji ltar 'khrul pa yin zhe na/_rang gi ngo bos snang ba
[\[83a.6\]]ni rang rig pa yin gyi yul ni ma yin no/_/gzhan du snang bas na rang bzhin ma yin no zhe na/_rang gi ngo bos snang ba ji ltar gzhan du snang ba zhes bya bar rung /_gang du snang ba de yang gzhan du snang ba de yin na/_thug pa med pa snang ba yin na ni/_/de bzhin du gzhan yang rang gi ngo bo nyid snang ba
[\[83a.7\]]yin pa'i phyir na rang rig pa nyid do/_/gal te phan tshun du snang ba yin na sngon po la sogs pa yang phan tshun du snang ba yin pa'i phyir myong ba nyid du 'gyur te sngon po la sogs pa myong ba la gnas par gyur pa rnams kyang myong ba'i ngo bo kho na yin pa'i phyir ro/_/rjes su 'gro ba dang ldog pa dag
[\[83b\]]
[\[83b.1\]]las nus pa nges pa'i rang bzhin gyi rgyu yul yin no/_/rma bya'i mdongs ni rjes su 'gro ba dang ldog pa dag las nus pa nges pa ma yin te/_des na 'di ni yul ma yin no/_/myong ba las gnas pa'i rang bzhin las gzhan pa'i rnam pa 'jog pa med pa'i phyir ro/_/ka ba la sogs pa sad pas/_
[\[83b.2\]]dmigs pa dag ni shes pa gzhan gyis mthong bzhin phyir tha dad par rnam par gzhag pa yin no/_/de'i 'bras bu sa gzhi tshig pa yang mthong ba'i phyir ro/_/'dir yang rab rib kyis bslad pa rnams kyis mtshungs par mthong ba'i phyir ro zhe na/_ma yin te/_de dag la yang mtshungs pa'i phyir ro/_/
[\[83b.3\]]'khrul pas dmigs pa'i me la ni sa gzhi tshig pa'i 'bras bu ma dmigs so/_/des na gnyi ga yang 'khrul pa yin no/_/'on te me de ni sreg par byed pa ma yin pa nyid do zhe na/_ma yin te de ltar rtogs pa med pa'i phyir ro/_/de lta bu ma yin pa la de lta bur rtogs pa ni 'khrul pa nyid do/_/
[\[83b.4\]]'jig rten gyi tha snyad la ltos nas 'khrul pa yin no zhe na/_don nyid kyang 'jig rten gyi tha snyad la ltos pa kho na'o/_/rang gi ngo bor snang ba'i phyir thams cad de lta bu nyid yin pas tha dad par rigs pa ma yin no/_/des na don bya ba med pa can don yin gyi gzhan ni ma yin no zhe na rigs so/_/thams
[\[83b.5\]]cad don nyid ci ste ma yin zhe na/_thams cad myong ba'o zhes ci ste mi 'dod/_myong ba'i ngo bo yin na yang /_thams cad rang rig pa nyid yin pas ji ltar don nyid yin/_myong ba ni lkog tu gyur pa nyid yin no zhe na ma yin te tshad ma med pa'i phyir ro/_/rang rig pa ji ltar zhe na/_mthong ba'i phyir ro/_/gzhan
[\[83b.6\]]gyis kyang myong ba mthong ngo zhe na/_'di la tshad ma ci yod/_khyed la yang ci yod ce na/_gzhan rig pa ma yin pa nyid do/_/gal te gsal bar byed pa med na ji ltar gsal ba ma yin pa bum pa bzhin du gsal byed yin zhe na/_ma yin te/_gsal ba ma yin par grub pa med pa'i phyir te/_mar me
[\[83b.7\]]bzhin no/_/bum pa ji ltar zhe na/_mun khung na gnas pa'i phyir ro/_/de la rang bzhin yod do zhes bya ba ga las she na/_tshegs pa gcig la rag las pa'i reg pa la sogs pa mthong ba'i phyir dang /_mtshan mo rgyu ba la sogs pa gzhan gyis mthong ba'i phyir ro/_/don dam par ni de ltar ma yin no
[\[84a\]]
[\[84a.1\]]zhes bya ba 'di ni bdag cag gi 'dod pa nyid yin no/_/de'i phyir rab rib can gyis mthong ba'i rnam pa ni mar me bzhin du rang rig pa nyid do/_/gzhan yang gal te mdongs de nus pa yod pa yin na snam bu khra bo bzhin du mar me med par yang phyogs gcig mthong bar thal
[\[84a.2\]]lo/_/'di ltar/_gal te de nyid blo rgyu yin/_/ji ltar mar me la ltos 'gyur khyon dang ldan pa'i rang bzhin ni de'i phyogs gcig med kyang phyogs gcig po gzhan du 'dzin pa yin no/_/de lta bu nyid rgyu yin no zhe na/_ma yin te sngon po la sogs pa rang bzhin gzhan la ltos pa nyid 'dzin pa yin
[\[84a.3\]]no/_/de lta na gnyi ga rgyu nyid du brtag par bya'o zhe na/_mar me tsam gyis yod pa'i phyir/_/gnyi ga dag kyang rgyu ma yin/_/yul de bkab kyang mar me tsam las yod pa yin pa'i phyir mthong ba de ni gnyi ga'i rgyu can ma yin no/_/'on te rnam pa gzhan dang gzhan skye ba'i phyir de dgag pa nyid du
[\[84a.4\]]mi nus so zhe na/_'on te de nyid kyi tshe skye ba yin pas gsal ba ma yin pa'i rang bzhin ma yin no/_/de la mig gi byed pa 'jug pa des na rig pa ma yin no zhes bya ba ni 'brel pa ma yin te/_dus mtshungs pa nyid kyis de la mig gi byed pa med pa'i phyir ro/_/rjes su 'gro ba dang ldog pa dag de'i
[\[84a.5\]]rang bzhin la byed pa 'jug pa yin na ni/_'od bzhin du de nyid kyi tshe mar mes bskyed pa yin no zhes bya bar 'gyur ro/_/ji ltar mar me rang gi rgyud las 'od dang bcas pa yin pa de bzhin du mig kyang mdun na yongs su gsal ba'i rang bzhin dang ldan pa yin pas na skyon med do/_/mar me
[\[84a.6\]]las 'od tha dad pa yin no zhe na/_tha dad la rag mod/_'on kyang mar me nyid bzhin du 'od mar mes gsal bar byas pa ma yin no zhes bya bar 'gyur ro/_/de'i phyir mig dang gzugs las ma gtogs pa rnam par shes pa gzhan ni tshad ma med pas yod pa ma yin gyi/_'on kyang rang gi ngo bo
[\[84a.7\]]myong bas byin gyis brlabs pa'i rang bzhin gnyis po de nyid myong ba yin no/_/de lta bu'i myong ba'i rgyu gzhan ni brtag par bya ba yin pa'i phyir/_blo tshul gnyis par grub po/_/gal te mdun na gnas pa'i rnam pa can don nyid yin la/_de nyid rnam par shes pa'i gzung ba yin na de'i tshe don rang
[\[84b\]]
[\[84b.1\]]gi ngo bos bzung ba'i phyir na/_nye ring la sogs khyad par gyis/_/gsal dang mi gsal mi rung ngo /_/gal te snang khyad las der 'gyur/_/de ni chod dang ma chod dag_/mthong dang mi mthong mtshungs par 'gyur/_/mthong ba'i yul gyi mtshams las ma 'das pa gnas pa'i don ni rang gi rgyu
[\[84b.2\]]brgyud pa las gzhan gyi rang bzhin dang bral bar skye ba rang bzhin nges pa dang 'brel pa yin pa'i phyir rang gi ngo bo nyid snang ba yin pas gang gis gsal ba dang gzhan pa'i rang bzhin dang 'brel pa yul nye ba dang ring ba la sogs pa nyid yin yang 'di tha dad par snang bar ji ltar 'gyur/_'di
[\[84b.3\]]ni mthong ba yang yin te/_des na rnam pa dang ldan pa'i phyi rol nyid gzung bas rang gi snang ba ni ma yin no/_/nges pa dang ldan pa'i rang bzhin ma tshang ba med par bzung ba ni tha dad par snang ba ma yin te/_de'i rang bzhin tha dad par thal ba'i phyir ro/_/mdun na gnas pa'i rang bzhin du snang
[\[84b.4\]]ba ni don nyid yin te/_don gyi mtshan nyid ni de yin pa'i phyir ro/_/des na de tha dad na don nyid tha dad pa ma tshang ba med pa yin no/_/don tha dad pa yin na yang gsal ba la sogs pa brjod pa ma yin te/_don gzhan snang bas gzhan mi gsal ba zhes bya ba ni ma yin no/_/de'i rang bzhin ni de
[\[84b.5\]]nyid yin la/_de yang gsal ba nyid do/_/de'i rang bzhin nyid na/_ji ltar rang bzhin gzhan de ltar/_/de yi ngo bor rtogs na de/_/rang bzhin tha dad ji ltar yin/_/tha dad med par rtogs na ni/_/rtogs pa tha dad med par 'gyur/_/gzung ba'i rang bzhin tha dad min/_/tha dad par yang
[\[84b.6\]]ji ltar 'dod/_/'o na nye ba dang ring ba la sogs pa'i dbye ba de nyid dam/_snang ba dang mthong ba'i bye brag las gsal ba dang mi gsal ba tha dad pa yin no zhes bya ba ni 'brel pa ma yin te/_rang gi ngo bor snang ba dag cig shos kyi rnam par rtog pa las mi 'da' ba'i phyir ro/_/snang ba tha dad kyang gal
[\[84b.7\]]te rang gi ngo bos snang ba yin na ji ltar mi gsal/_mi snang ngo zhe na/_de lta na yang ji lta ji ltar mi gsal te/_des na 'di ni gyi na'o/_/snang ba tha dad na der de gzhan gzung bar zad mod don mi gsal ba la sogs pa'i rang bzhin du go ba ltar 'gyur/_'on te yul thag ring bas bar du chod pa'i phyir ro/_/
[\[85a\]]
[\[85a.1\]]mthong ba gzhan yin no zhe na/_gal te yul thag ring na de'i tshe bcad pa'i phyir mi mthong ba nyid do/_/'on te ma bcad na de'i phyir yongs su gsal ba kho nar mthong bar 'gyur bas na gang las tha dad pa nyid yin/_gal te snang ba mi gsal bas/_/de la thun mong
[\[85a.2\]]'ga' zhig ni/_/ma mthong de phyir tha dad na/_/yul thag ring ba nyid kyis ni phra mo nyid sgrib par byed kyi rags pa'i snang bas ni ma yin no/_/phra mo ni yul thag ring pos bskal na mi mthong ba nyid do zhe na/_yan lag can gcig nyid khyab par gnas pa ma yin nam/_des na thams cad mthong
[\[85a.3\]]ba ji ltar mig gsal bar mthong /_'on te gcig ma yin na de'i tshe thams cad phra mo nyid yin pas rtogs pa nyid du mi 'gyur ba'am/_'gyur na yang rdul phra rab kyi rang bzhin yongs su gsal bar snang bar 'gyur ro/_/de nyid ston pa ni/_phyi rol don gcig mthong ba dang /_/mi mthong tha dad
[\[85a.4\]]gsal ba yin/_/phra rdul du ma tha dad mthong /_/mi mthong tha dad ga las yin/_/gal te yan lag can gcig yin yang phra mo dang ldan pa'i phyir de dang bral bar mthong ba ni mi gsal ba'i rnam pa nyid yin na/_gzhan du ni gzhan du 'gyur ro zhe na/_de ni ma yin te/_'di ltar/_sngon po ser po
[\[85a.5\]]med par ni/_/gzung dang de mi gsal zhe'am ci/_/gzhan la gzung yang de yi ni/_/rang bzhin gsal bar 'dzin pa nyid/_/gal te du ma nyid yin na/_/de ma bzung na de las gzhan mi 'dzin pa'i phyir mi gsal ba ni ma yin no zhe na/_de yang 'thad pa ma yin te/_de la yang mtshungs pa'i phyir
[\[85a.6\]]ro/_/gzhan bzung bas mi gsal ba gang yin pa de ci don gyi rang bzhin yin nam/_'on te myong ba yin/_gal te don gyi yin na des gzhan ma bzung yang de nyid yin pas ji lta ji ltar mi gsal/_'on te las de skye ba yin na 'o na ni de'i tshe de don ma yin pas ji ltar don 'dzin pa yin/_de lta na yang de
[\[85a.7\]]lta bur gyur pa de ni dngos po nyid kyi rang bzhin yin no zhe na/_dngos po rang bzhin yin na gzhan gyis kyang de bzhin nyid du mthong bar 'gyur ro/_/gzhan gyis ma mthong na ni thun mong ma yin pa'i phyir rtogs pa nyid yin no zhes bstan zin to/_/'di ltar skye bo dag bdag gi rtogs pa nyid mi gsal
[\[85b\]]
[\[85b.1\]]bar skyes so zhes rtogs pa yin no/_/'on te nye bar btags pa las de ltar rtogs pa yin no/_/mi gsal ba'i don mthong ba la rtogs pa yang de lta bu tha snyad byed pa yin te/_dper na dbyug pa dang 'brel pa las skyes bu la dbyug par tha snyad byed pa bzhin no zhe na/_de yang mi rung ste/_
[\[85b.2\]]'di ltar/_de ldan mthong ba dang 'brel bas/_/nga yi mig ni mi gsal zhes/_/de yi 'bras bu mthong ba las/_/tha snyad de 'dra de 'gyur na/_/'bras bu'ang mthong yin don gzhan ni/_/de yi 'bras bur gnas ma yin/_/gal te de bzhin 'brel las ni/_/sngon po la yang brjod 'gyur ro/_/
[\[85b.3\]]nga yi mthong 'di rtsig pa zhes/_/khyed ni nam yang 'dod ma yin/_/de phyir 'jig rten thams cad kyis/_/rtogs phyir mthong ba mi gsal nyid/_/rgyu med par ni nges pa kun/_/'khrul pa nyid du brjod pa min/_/tha snyad ma gol bar bsgrub pa'i nyes pa ni gzhan du 'gyur ba ma yin no/_/
[\[85b.4\]]des na don rang nyid snang ba blo tha dad par rigs pa ma yin no/_/gal te snang ba gsal mi gsal/_/khyad par gyi blo tha dad na/_/gzhan tha dad pas tha dad med/_/gang las tha dad par snang 'gyur/_/gzhan dag brjod pa ni/_phyi rol gyi snang ba gsal ba dang mi gsal ba tha dad pa nyid las don
[\[85b.5\]]gcig la yang blo tha dad pa yin gyi/_blo'i rang bzhin tha dad ni ma yin te/_des na rnam pa 'di sems kyi ma yin no zhes so/_/de ni tha mi dad de/_'di ltar/_gal te snang ba dang ldan pa'i/_/don ni snang ba nyid ma yin/_/gzhan du lhan cig snang bas ni/_/mi gsal bas ni snang mi 'gyur/_/
[\[85b.6\]]phan tshun ldog pa'i snang ba dang /_/gzugs snang ni de dag nyid de ltar snang ba'i phyir gzugs gsal bar snang ba ma yin no/_/gzhan rang gi ngo bos snang ba ni de las gzhan de ltar 'gyur ba ma yin no/_/'gyur ba kho na ste/_le brgan gyis bsgyur ba'i ras kyis bar du chod pa'i dngos po
[\[85b.7\]]snang ba bzhin no zhe na/_ma yin te der yang mtshungs pa'i phyir ro/_/rang gi ngo bos snang na ni dmar po nyid snang ba ma yin no/_/de nyid de'i rang bzhin yin pas de ltar snang bar khas len na/_de yang snang ba mi gsal bas rang bzhin de ru 'gyur ba'i phyir thams cad la de ltar snang ba'i
[\[86a\]]
[\[86a.1\]]phyir/_gang las blo tha dad/_de'i phyir snang bar tha dad kyang tha dad par snang ba ma yin no/_/gzhan yang /_snang ba de yang cis mi gsal/_/bsgribs phyir de 'dir cis ma yin/_/srab phyir snang ba de lta nyid/_/gzhan du srab min yod pa nyid/_/gal te yul
[\[86a.2\]]thag ring por snang ba rdul gyis bsgribs pas mi gsal ba yin na/_de'i tshe yul shin tu nye bar yang mi gsal ba nyid do/_/der yang rdul gyis bsgribs pa yod pa'i phyir ro/_/nam mkha' khyab par 'thul ba ni 'di la yang med pa yin no/_/gal te yod kyang srab pa'i phyir/_/rdul gyis
[\[86a.3\]]bsgribs pa ma yin no/_/yul thag rgyang ring por ni de'i bar thag ring bas na/_rdul mang ba nyid do zhe na/_'di ni g+ho d+ha dang ri bong gi tshul yin te/_der ni snang ba yang mang ba nyid de la nye bar ni ji ltar rdul srab pa de bzhin du snang ba yang yin/_'di skad smras pas ci bya/_shin tu nye la snang
[\[86a.4\]]ba ni/_/cher gsal de yang gsal bar 'gyur/_/gal te rdul srab pa nyid kyi snang ba gsal bar snang ba yin na de'i tshe shin tu nye bar rdul srab pa'i phyir/_shin tu gsal bar 'gyur ro/_/de la dbang po'i nus pa med pa'i phyir ro zhe na/_gtan mi mthong bar 'gyur ro zhes bshad zin to/_/
[\[86a.5\]]gal te der yang mthong med la/_/brten nas gzugs gzhan 'byung 'gyur na/_/de dag rnams ni phan tshun du/_/sgrib 'gyur de'i phyir snang ba ni/_/sgrib byed mthong ba'i ming can sems med pa'i dngos po la brten nas gzugs gzhan nyid der skye ba yin te/_des snang ba de bsgribs shing
[\[86a.6\]]bcad pa de'i phyir de las gzhan mi mthong ngo zhe na/_de lta yin na thams cad kyis de la gcig nyid mthong bar 'gyur gyi gzhan ni ma yin te/_snang ba bsgribs pa'i phyir ro/_/nye bar ni sgrib pa de med do/_/de rgyab tu gnas pa'i phyir ro zhe na ma yin te yul gcig tu mthong ba'i phyir ro/_/yul
[\[86a.7\]]thag ring po na gnas pas yul nye ba na gnas pa'i rgyab tu mi gsal bar 'dod pa'i rang bzhin de dmigs pa de ni ma yin no/_/de ni 'khrul pa yin no zhe na/_don gyi de kho na nyid mthong ba la 'khrul pa ga na srid/_yul la 'khrul pa yod pa nyid de/_nyi ma shing gi rtse mo dang 'byar bar mthong ba bzhin
[\[86b\]]
[\[86b.1\]]no zhe na/_gal te de na med pa yi/_/dngos por 'ang yul der mthong na ni/_/dus der nges par der mthong dang /_/'brel pa ci ste 'gyur ma yin/_/gal te de yi dus su ni/_/med pa mthong na thams cad ni/_/don rnams thams cad mthong zhes par/_/'gyur na de yang mthong ba min/_/
[\[86b.2\]]gal te ma mthong dang 'brel pas/_/'di dag thams cad gzhung 'dzugs na/_/gzhan yang de phyir ma mthong las/_/mthong ba thams cad skye bar 'gyur/_/gang gi tshe khyed gzhan gyi lta ba sun phyung ba'i phyir khyad cung zad cig brjod pa de'i tshe gzhan yang khyed la skyon snang gi_/
[\[86b.3\]]gzhung bsgrub pa ni ma yin pa 'di thams cad ni de lta bur gyur pa'i ma mthong ba'i mthus yin pas 'di ni khyed kyi nyes pa yin no zhes brjod par nus pa nyid do/_/ji ltar yod pa'i mthong ba'i mthong ba bzlog pa de bzhin du med pa nye bar ston pa yang yin no/_/des na khyed med pa nyid kyi
[\[86b.4\]]skyon las spobs shing yod pa yin yang gzhung mi tshugs pa yin no/_/de bzhin du rtogs pa'i tshig kyang yin pas 'ga' yang yang dag pa ma yin par 'gyur ro/_/dngos gang ji ltar mthong 'gyur ba/_/de ni de lta nyid rtogs bya/_/mi gsal sgrib pa de yi ni/_/rgyab tu me zhes
[\[86b.5\]]rtogs par bya/_/sgrib pa de 'ga'i yang rgyab tu ma yin pas na/_mdun na gsal ba'i phyir thams cad kyi mi gsal ba'i rang bzhin gyis sgrib pa gcig pu mthong bar 'gyur ro/_/de ma bsgribs pa yin na ni yul thag ring po na gnas pas kyang gcig par gsal ba dang mi gsal
[\[86b.6\]]ba'i mtshan nyid gang yang gcig par mthong bar 'gyur ro zhes bshad zin pa ni/_de la gcig tu snang bar 'gyur/_/de ma bsgribs nas gcig par ni/_/gsal dang mi gsal rang bzhin dag_/mthong 'gyur ci ste yang gcig snang ba yin te/_gzhan gyi mthong ba ni ma mthong bas
[\[86b.7\]]bsgribs pa'i phyir ro zhes brjod do zhe na/_'di la bshad pa/_gal te de las mthong med kyis gcig bsgribs/_/ma mthong ba zhes bya ba ni tshig gi lhag ma'o/_/de ni mi 'thad de/_ci'i phyir zhe na/_gang gis don dang don min byed/_/de la ma mthong ba ci byed/_/ma mthong zhes bya ba 'di
[\[87a\]]
[\[87a.1\]]chos dang chos ma yin pa'i mtshan nyid yin pas/_glo bur du don dang don ma yin pa'i nye bar gyur pas rtogs par bya ba yin gyi/_mngon sum gyis ni ma yin no/_/des na thag ring po nas ma mthong ba dang mi gsal bar mthong ba dag la don dang don ma yin par
[\[87a.2\]]med pa yang tshig ji ltar ma mthong bas byas pa nyid yin/_'di yang byed do zhe na/_'di la legs par brjod pa yang ma mthong ba'i dbang gis ma rtogs pa'i phyir sun 'byin pa dang gzhung 'dzugs pa 'di thams cad de kho na nyid du mi 'gyur ro zhes lan bstan zin to/_/de phyir don
[\[87a.3\]]ston skye 'gyur ba'i/_/myong ba ji lta'i rgyu bzhin du/_/rnam pa tha dad 'dzin byed de/_/lhag ma blo nang lugs ma yin/_/gzhan yang /_shes pa sgra dang mar me rnams/_/mngon sum dang ni cig shos kyis/_/skyed byed nyid kyis snga ma yi/_/skad cig rnams ni zhig pa'i phyir/_/gang gi shes
[\[87a.4\]]las mi gsal 'gyur/_/med pa ni rang gi ngo bos mthong ba ma yin no/_/rgyu yin pa nyid kyis shes pa las sngar 'gyur ba nyid la/_snga ma nyid yin na yang skad cig ma nyid kyis shes pa'i dus na med pa nyid do/_/'on te gang gi tshe yod pa de'i tshe 'dzin pa yin te/_rgyu'i dngos po nyid ma
[\[87a.5\]]yin pas dus mnyam pa nyid du rgyu yin pas so zhe na/_de ni ma yin te/_shes pa la phan 'dogs pa ma yin pa/_phan 'dogs byed pa ma yin gzhan/_/gang yin pa de gsal na don kun med par 'gyur/_/dus mnyam pa ni rgyu ma yin te/_de ltar rtogs pa med pa'i phyir ro/_/'brel
[\[87a.6\]]pa med par 'dzin na ni/_/thams cad 'dzin pa nyid du 'gyur ro/_/gal te rgyu las nges na thams cad 'dzin par mi 'gyur te/_gzung ba dang 'dzin pa dag rgyu las nges pa yin pa'i phyir ro/_/gang gis so sor nges pa nyid 'dzin par byed pa'i 'dzin pa 'di 'dra ba'am/_gang gis
[\[87a.7\]]de nyid kyis gzung bar 'gyur ba'i gzung ba'am/_yang na gnyi ga yang mig las nges par 'gyur ba yin no zhes pha rol po dag brjod do/_/de ni mi rung ste/_'di ltar/_shes la rtogs pa 'di yang med/_/so sor nges par 'dzin na rtogs pa 'dis 'grub pa ma yin no/_/des na rang
[\[87b\]]
[\[87b.1\]]gi ngo bo nyid du thal bas na de rang gi rgyu la rag las pa yin pa'i phyir/_phan tshun gzung ba dang 'dzin pa'i dngos po ni ma yin te/_dus mtshungs par skyes pa'i phyir ro/_/gang la rag las nas gzung ba dang 'dzin par 'gyur ba gzung ba dang 'dzin pa ni de nyid kyi yin no zhes rigs so/_/
[\[87b.2\]]myong bar 'gyur ba'i rang bzhin las gzung ba dang 'dzin pa nyid gzhan ni med do/_/'o na ji ltar bdag ni 'dzin par byed pa'o/_/'di ni nga'i gzung ba'o zhes rtogs she na/_ma yin te des gzhan pa'i 'brel pa mi snang ba'i phyir ro/_/'di ni thog ma med pa'i bag chags la rag
[\[87b.3\]]las pa can gyi rtog pa tsam 'ga' zhig tu zad do/_/de skad du yang /_byed dang bcas pa lta bur snang /_/zhes bshad pa yin no/_/des na rang gi ngo bo rang gi rgyu las nges pa'i phyir ni gzung ba dang 'dzin pa'i dngos po ma yin no/_/'on te rgyu dang 'bras bu rang gi rgyu las nges pa yin na/_
[\[87b.4\]]de'i tshe yang gal te de dag las so sor nges pa'i bdag nyid kyi 'bras bu bskyed pas gzung ba dang 'dzin pa'i dngos po ji ltar 'gyur te/_lhan cig byed pa'i dngos po tsam nyid du 'gyur ro/_/de tsam gyis ni gzung ba dang 'dzin pa'i dngos po ma yin no/_/yang na/_shes pa rtogs pa 'di
[\[87b.5\]]yang med/_/ces bya ba ni gang gi tshe shes pa gzhan nam/_mngon sum gyis gzung ba ma yin de'i tshe ci shes pa gnyis su mnyam pa yin nam/_gzung ba dang 'dzin pa ni rgyu las byung ba yin na/_gnyis dus mnyam par mi 'dod do/_/dus mnyam pa nyid ma yin na yang de las gzhan dang
[\[87b.6\]]gzhan yang dus mnyam par 'gyur zhing /_de las gzhan dang yang 'gyur bas shes pa rnams mtha' yas pa kho nar 'gyur na don yang de'i tshe 'dzin par 'gyur na 'dod pa yang ma yin no/_/dang po gzung ba ma yin na ni phyis kyang 'gyur ba ma yin te/_de'i rang bzhin ma rtogs par thal ba'i
[\[87b.7\]]phyir ro/_/sngar yang gzung ba'i rang bzhin nyid do zhe na/_sngar yang gzung bar thal lo/_/yin mod ci skyon zhe na/_ma yin te/_sngar yang 'dzin par byed pa yod par thal ba'i phyir ro/_/gal te mig la sogs pa'i tshogs pa nyid kyi dbang gis bskyed pa yin na ni/_gzung ba'i rnam pa de shes pa
[\[88a\]]
[\[88a.1\]]nyid du 'gyur gyi don nyid ni ma yin te/_de lta bu yang don yin na ni 'dzin pa'i rnam pa la yang 'gyur ro/_/'on te de don ni sngar yod pa'i phyir dang 'dzin pa'i rnam pa ni gzhan du 'gyur ba yin pa'i phyir de lta bu ma yin no zhe na/_sngar yod pa ni 'dzin par mi 'gyur ro zhes bshad
[\[88a.2\]]zin to/_/rtogs pa yin na thams cad rtogs par thal lo zhes bshad zin to/_/'o na ji ltar don du rtog ce na/_gzhan gyi lta ba la ltos so zhes bshad zin to/_/de nyid kyi phyir bshad pa/_des byas shes pa de med kyang /_/don du snang ba nyid kyi phyir/_/de gsal ba zhes brjod pa yin no/_/
[\[88a.3\]]don med kyang de'i rnam par snang ba'i phyir na snang ngo zhes bya ba'i tha snyad du 'gyur ro/_/rang ngam gzhan gyis mthong ba ni rjes su dpag pa las rtogs pa'i phyir don yod do zhes rnam par gnas na/_de las de'i rnam pa can gyi shes pa skye bas na gzung ba zhes rigs kyi/_de med par skye ba'i shes pa
[\[88a.4\]]ni 'khrul pa nyid do zhes bya bar gnas so/_/don dam par ni rjes su dpag pa yod pa ma yin no/_/rjes dpag 'jug pa thams cad ni/_/mngon sum sngon du 'gro ba can/_/gal te mngon sum rjes dpag la/_/ltos nas phan tshun rten pa yin/_/ji srid rjes su dpag pa tshad ma ma yin pa
[\[88a.5\]]de srid du phyi'i don la mngon sum tshad mar mi 'jug go/_/mngon sum tshad ma ma yin par yang rjes dpag 'jug pa ma yin te/_de mngon sum du 'gro ba can yin pa'i phyir ro/_/de lta ma yin na ni long ba brgyud pa nyid du 'gyur ro/_/de'i phyir don dam par ni rang rig pa'i rang bzhin nyid myong
[\[88a.6\]]ba yin gyi don ni ma yin no/_/khas blangs nas de ltar bshad pa yin te/_thams cad de kho na nyid rnam par gzhag pa ni ma yin no/_/des na don sngar yod pas rnam pa gang skyed par byed pa de gzung ba yin no/_/lhan cig byed pa'i don gzhan ni/_/phan 'dogs min phyir rnam mi byed/_/lhan
[\[88a.7\]]cig byed pa'i don gyi bdag nyid de ni shes pa'i gzung ba ma yin te/_rang gi rgyu las de ltar skyes pa des phan 'dogs pa med pa'i phyir na/_de'i rnam pa can gyi shes pa mi bskyed pa'i phyir ro/_/des na/_shes la rang gi ngo bo yis/_/rnam 'byed mi gsal ji ltar 'gyur/_/don gyi bdag nyid
[\[88b\]]
[\[88b.1\]]lkog tu gyur pa ni/_de'i rnam pa can gyi shes pa skyed par byed pa nyid du gnas pa dang rang gi ngo bos rig pa ma yin pa yin pa'i phyir de'i rnam pa can gyi shes pa rig pa nyid kyis rig pa yin te/_des na gsal ba nyid yin no/_/rang gi rgyu'i nus pa las gsal ba nyid yin na ni/_de la dus mtshungs
[\[88b.2\]]par byung ba gzhan gyis ci yang byas pa med pa'i phyir te de ltar rig na de'i dbang tsam gyis 'gyur ba yin no/_/shes pa la sogs pa'i dus su med pa rnam pa rang gi ngo bos rig pa ma yin pa dang /_des na zhugs kyi de la shes pa de'i rnam pa can du yang rtogs par 'gyur mod rdo rje dang rdo
[\[88b.3\]]la sogs pa brten pa'i don gang yin pa de kho na rang gi ngo bos ji ltar 'thad ce na/_de yang gyi na ste/_'di ltar/_brtan gang rdo rje rdo sogs kyi/_/don yang gzhan la ltos med phyir/_/'gro ba kun gyi shes pa ni/_/gcig par rang nyid skye bar 'gyur/_/dus kyi cha'i khyon khyab pa ni rtag
[\[88b.4\]]pa dang brtan pa zhes brjod pa yin no/_/gal te de'i rang bzhin de nyid yin na ni de'i tshe de'i rnam pa mtha' dag rang gis bdag gir byed pa'i myong bas de mthar thug pa dang bcas pa 'dzin pa'i phyir na/_shes pa gcig dus nyid du yongs su rdzogs pa'i phyir rtag pa nyid du mi 'gyur ro/_/
[\[88b.5\]]de nyid kyi tshe yongs su rdzogs pa ni rtag pa zhes bya bar 'gyur ba ma yin no/_/dus kyi cha mtha' dag mthong ba ni dus ring bar mi 'gyur la/_dpyid la sogs pa'i dus gcig pa nyid du yang 'gyur ro/_/shes pa gcig nyid la yang nyes pa 'di yod do/_/rim gyis 'byung ba'i dus kyi cha
[\[88b.6\]]rnams cig car ji ltar 'dzin zhe na/_mi 'dzin na 'o na 'di dus khyab pa ma yin pa'i phyir na ji ltar rtags nyid yin/_de'i phyir gal te 'di gcig yin na/_de lta bu nyid du gcig par 'dzin par 'gyur ro/_/'on te rgyu gzhan la ltos nas rig pa gzhan dang gzhan skye bas na rim gyis
[\[88b.7\]]'gyur ro zhe na/_de yang mi rigs te/_ltos pa med pa'i phyir ro/_/rang gi rgyu las skyes pa'i rang bzhin gcig po ni de'i ngo bor 'gyur ba gzhan la ltos pa yin no/_/'on te phyis nyid yul du 'gyur ba gang yin pa gzhan gyis mthong bar 'gyur ba nyid ni phyis 'byung ba yin no zhe na/_
[\[89a\]]
[\[89a.1\]]'on te de'i tshe mi rtag pa nyid do zhes bshad pa ni/_lhan cig byed pas phan 'dogs phyir/_/'di yi de dag rim 'byung na/_/skad cig so sor gzhan yin brjod/_/'dir yang skyon te sngar bzhin no/_/gal te mig la sogs pa'i lhan cig byed pa'i rim
[\[89a.2\]]gyis rnam par shes pa de dag rim gyis 'byung ba yin no zhe na/_de lta yin na shes pa rnams rim gyis 'byung na/_des blta bar bya ba nyid kyang rim gyis 'byung ste/_shes pa med par ni dngos po blta bar bya ba nyid ma yin no/_/blta bar bya ba nyid shes pa dang dus mnyam pa nyid yin na
[\[89a.3\]]yang snga ma dang phyi ma'i rang bzhin ma yin te/_shes pa de lta bu ma yin pa'i phyir ro/_/des na shes pa bzhin du skad cig so so tha dad pas na rang gi rgyun snga ma las 'byung ba'i rgyu la rag las pa'am gzhan du 'gyur ba yin no/_/des na 'dir yang skyon snga ma bzhin du 'gyur ro/_/'on te
[\[89a.4\]]mig la sogs pa'i rgyus nye bar bsgrub pa rnam par ma chad pa gcig nyid yin no/_/des na de rnam par ma chad pas ma chad par 'gyur ba'i gzung ba nyid gcig nyid de/_de'i phyir na rdo rje dang rdo ba la sogs pa ni rtag pa yin no zhe na/_de ni med de/_rnam chad med par rdo rje dang rdo la sogs pa la
[\[89a.5\]]yang tshad skye min/_rnam pa kun du ma yin zhe na/_rnam chad med 'di gang gis rtogs/_/gang gi tshe rnam par chad pa med pa de'i tshe yang mthar thug pa'i mtshams tshun chad rtogs par thal lo zhes bshad zin to/_/des na rdo rje dang rdo ba la sogs pa la yang mtshungs pa nyid do/_/de'i phyir
[\[89a.6\]]yod pa ma yin pa'i sgra la sogs pa rnams rtogs pa dang 'brel pa'i phyir na/_rnam par shes pa yul gyi rnam pa can yin no zhes bya bar grub po/_/slob dpon gyis kyang /_dus phyis dran pa las kyang ste/_/de ni shes pa med pa min/_/zhes bsgrubs pa yin no/_/de bshad pa ni dran pa
[\[89a.7\]]las kyang tshul gnyis grub/_ci ste rig par bya ba dang rig par byed pa'i rang bzhin gyis tshul gnyis yin gyi/_yul gyi rnam pa nyid kyis ni ma yin no zhes bya ba gzhung gi don yin no snyam na de ni mi rigs te/_yul shes de de shes pa yi/_/bye brag las ni tshul gnyis nyid/_/ces bya ba'i
[\[89b\]]
[\[89b.1\]]skabs yin na/_de yang yul gyi rnam pa bsgrub pa'i skabs yin no/_/rnam par shes pa tshul gnyis pa zhes ji ltar shes she na skabs lags so/_/de yang rnam par shes pa gnyis su snang ba yin te/_rang snang ba dang yul snang ba'o/_/de la yul snang ba nyid la 'dod pa chen po yod pa yin te
[\[89b.2\]]gang gi phyir/_de bdag nyid kyis myong ba la/_/rtsod pa 'ga' yang yod ma yin/_/de don rang bzhin nyid ma grub/_/de la yang dag dran pa grub/_/myong ba la yang rtsod pa yod pa ma yin nam zhe na/_de ni ma yin te/_ming tsam la bsams nas 'di skad bshad pa yin no/_/rang rig pa ni bsgrub
[\[89b.3\]]par bya ba 'di rigs pa yin no/_/de ltar yang rang gis myong bar bya ba nyid dam zhes phyis bsgrubs par 'gyur ro/_/des na rang rig pa ma gtogs pa'i myong ba tsam nyid la rtsod pa med do zhes bya ba 'di yin no/_/de'i don gyi rnam pa la ni rtsod pa yod pa yin te/_de ni ma grub pa'i phyir ro/_/_
[\[89b.4\]]de'i rnam pa de yang yang dag par dran zhes bya ba rnam par phye nas dran pa las grub pa yin no/_/rnam pa med pa la yang rnam par phye nas dran pa 'thad pa nyid ma yin nam/_de ji ltar na ma nges pa las don grub ce na/_de ni med de/_'di ltar/_'di ni phan tshun khyad par du/_/dran pa brjod par 'dod
[\[89b.5\]]pa yin/_/gsal ba tha dad med pa 'di/_/med par gtan tshigs nyid du brjod/_/'di ltar/_rang spyod yul gyis phye med cing /_/tha dad par myong med de la/_/'di ni 'di lta 'di ltar ni/_/min zhes tha dad 'di med 'gyur/_/nyams su myong ba tsam gyis ni/_/tha dad 'ga' zhig rnam 'byed
[\[89b.6\]]min/_/tha dad gsal ba med pa la/_/rnam 'byed blo med 'tshe stsogs bzhin/_/gal te myong ba de sngon po la sogs pa'i rnam pa so sor nges pa yongs su gsal ba las nyes par bsgyur ba'i dbang gis rnam par phye ba mi skye na/_de'i tshe rnam par phye nas dran par mi 'gyur ro/_/'on te tshogs
[\[89b.7\]]pa'i khyad par las gdon mi za bar 'ga' zhig tu 'gyur ba yin pas na de nyid las tha dad par dran pa yin no zhe na/_de ni mi rung ste/_gang gi phyir/_nyams su myong ba tsam las ni/_/tshogs pa'i khyad par las byung bar/_/rjes su dpag par bya'i bdag nyid dran pa'i rgyu mtshan du 'gyur ba ma yin
[\[90a\]]
[\[90a.1\]]te/_tha dad pa gsal ba med pa'i phyir ro/_/mi gsal ba'i tha dad pa nyid las kyang mche ba la sogs pa dag la rnam par 'byed pa dang ldan pa'i dran pa 'gyur ba ma yin no/_/'on te de la 'khrul pa med pa'i phyir yul la yang nyams su myong ngo zhes de dran pa yin
[\[90a.2\]]no/_/des na rang nyid tha dad pa med kyang de tha dad nyid las tha dad par dran pa'i yul du 'gyur ro/_/mtshe ma dag la yang gang gi tshe mi 'dra ba'i dbyig pa la sogs pa dag dang len pa de'i tshe khyad par du nye bar mtshon par 'gyur ba nyid do/_/dper na yul gyi dbang gis myong ba rtag pa de
[\[90a.3\]]bzhin du dran par 'gyur ba las kyang yin no/_/des na rnam par shes pa dran no zhes tha snyad du byed do zhe na/_de ni mi legs te/_yul gyi rnam pa nyid med par ji ltar yul ni dran par 'gyur/_rnam pa de ni 'das pa yi/_/don gyis min par rtogs ma yin/_/de ni da lta ba yin na de'i
[\[90a.4\]]dran par ji ltar brjod/_gal te rnam pa de dran pa yin no zhe na/_nyams su myong ba yang ci ste ma yin/_rnam pa dang bcas pa'i myong ba las de'i rnam pa can gyi dran pa skyed pa zhes bya ba ni 'thad pa yin no/_/'di ltar/_gal te don las dran 'byung na/_/khyad par med phyir kun la 'ang
[\[90a.5\]]'gyur/_/dngos rnams rgyang ring stsogs nyid na'ang /_/dran par skye ba mthong ba yin/_/'on te myong las brten nas ni/_/nged kyi de nyid rgyu 'gyur mod/_/don med par yang nyams myongs las/_/dran pa skye bas srid phyir ro/_/gal te rnam par shes pa rnam pa dang bcas par ma yin na ci
[\[90a.6\]]ltar de'i rnam pa can du dran/_'di ltar rnam par shes pa la dran pa'i rtogs pas dmigs pa rnam pa las ma gtogs par ni shin tu mngon par brtson pas kyang dmigs pa ma yin no/_/gang zhig mos pas ji ltar yul du byas pa de ni de lta bu nyid du zhes shes par bya ba yin no/_/
[\[90a.7\]]de'i phyir dran pa las gnyi ga'i rang bzhin du grub pa dang /_rang rig pa yang rigs pa yin no/_/de ltar slob dpon gyis rang rig par bya ba nyid kyang zhes so/_/yang bshad pa/_tshul gnyis sgrub par byed pas kyang /_/rang rig phal cher grub pa yin/_/rang gi ngo bor gyur snang ba/_/de tshe
[\[90b\]]
[\[90b.1\]]myong bar rtogs phyir ro/_/gal te tshul gnyis sgrub par byed pas rang rig pa rab tu grub pa ma yin nam/_phal cher ji ltar brjod ce na/_/de ni ma yin te/_tshul gnyis sgrub par byed pas gtsor ni tshul gnyis nyid grub pa yin la/_zhar la rang rig pa yang yin no/_/gang gi phyir rang
[\[90b.2\]]gi ngo bor gyur pa'i snang ba de'i tshe rtogs pa yin no/_/rang rig pa las gzhan gyis ni rtogs pa ma yin no/_/gal te rang rig pa zhes bya ba bdag nyid 'dzin par byed pa ma yin nam/_des na de nyid gzung ba dang 'dzin pa yang yin no/_/gang gis de las grub par 'gyur ba de ltar
[\[90b.3\]]bdag nyid las 'gyur ba ni dpe 'ga' yang yod pa ma yin no/_/mar me la sogs pa bzhin du gsal bar bya ba dang gsal bar byed pa'i dngos po yin no zhe na/_ma yin te/_mar me la sogs pa ni gsal bar byed pa nyid yod pa ma yin te/_gsal bar byed pa gzhan la ltos pa
[\[90b.4\]]med pa'i phyir ro/_/ji ltar gsal bar bya ba dang gsal bar byed pa nyid kyi sgo nas dper 'gyur/_gang tshe de dag gzung yin pa/_/de tshe dbang po 'dzin byed 'gyur/_/blo dbang gnyis ni rang bdag nyid/_/rig par nges pa ma yin te/_/de'i phyir rang rig pa zhes bya ba med pa nyid do/_/gal
[\[90b.5\]]te bdag 'dzin par byed pa'i rang bzhin dang gzung bar bya ba nyid du yang khyed kyis 'dod pa ma yin nam zhe na/_ma yin te/_'di ltar/_der yang chos kyi dbye ba las/_/gzung dang 'dzin pa'i tshul nyid do/_/rdzas kyi tshul gyis gzung ba ste/_/de las gzhan par 'dzin pa med/_/rdzas gzhan
[\[90b.6\]]thun mong ma yin pa bdag nyid tshul las ni 'dzin par byed pa yin la/_thun mong ba rdzas nyid kyis gzung ba'i phyir rigs pa yin no/_/khyed la ni 'di thams cad ci yang mi rung ngo /_/gzhan la kho rab tu grags pa tsam gyis ni dpe ma yin te/_rang gis rtogs pa'i thabs ma yin pa'i phyir ro
[\[90b.7\]]zhe na/_de ni 'di ltar ma yin te/_gzung dang 'dzin pa'i dngos po ni/_/don dam du na yod ma yin/_/gzhan gyis rtogs min rang bzhin ni/_/de lta de min las ldog phyir/_/gang la gsal bar byed pa gzhan rtogs pa med pa de nyid la bdag nyid gsal byed do zhes brjod pa yin no/_/gzhan gyis
[\[91a\]]
[\[91a.1\]]gsal ba las ldog pa'i phyir ro/_/'di ltar gzugs la sogs pa snang ba la gsal bar byed pa gzhan med pa de ltar yang bstan zin to/_/de nyid kyi phyir sgron ma dpe nyid do/_/mig gi byed pa nyid kyang mun khung du don mi rtogs la sgron ma nye ba las de rtogs pa'i phyir
[\[91a.2\]]ro/_/gsal bar bya ba yin no/_/mar me la sogs pa de lta ma yin no/_/de la dbang po 'dzin par byed pa yang ma yin te/_rang gi ngo bos gsal ba'i phyir ro/_/bde ba la sogs pa de dag la yang rig par byed pa gzhan skye ba ma yin no/_/bdag gi bde ba la sogs pa gzung ba
[\[91a.3\]]yin na ni/_phyi rol yin par 'gyur ro/_/'phrod pa 'du bas bsdus pa las yin na ni/_de nyid rang rig par 'gyur ro/_/'phrod pa 'du ba la tshad ma med do/_/'di yang bstan zin to/_/gal te gzung bar bya bar mngon par 'dod pa'i gzugs la sogs pa rnams rang rig par khas len
[\[91a.4\]]na/_gzugs la sogs pa'o snyam du rtogs par 'gyur te/_bdag bzhin no/_/de bzhin du bde ba dag ces bya bar 'gyur ro zhe na de ni ma yin te/_'di ltar/_da ni dkar sham sngo bsangs zhes/_/de ltar rtogs mngon med dam ci/_/de lta na yang lus ldan pa'i/_/gzugs stsogs gzung ba
[\[91a.5\]]yin pa nyid/_/lus la du ba'i gzugs la sogs pa dag ni nga'o snyam pa'i rtogs pas 'dzin pa nyid do/_/de la khyed kyi 'dod pas rang rig pa yang ma yin no/_/gal te nga gzugs so snyam pa ma mthong ba des na gzung bar bya ba nyid yin gyi/_rang rig par bya ba ni ma yin no zhe na/_de yang
[\[91a.6\]]ma yin te/_de yod na yang ma mthong ba/_/de yi rang bzhin rgyu mtshan min/_/sngo bsangs la sogs gzugs nyid las/_/ma rtogs pa ni gnas pa med/_/gal te gzung ba la nga'o snyam pa'i rtogs pa 'dir mi 'gyur na/_gzugs dkar sham la sogs pa la mi 'gyur ro/_/gzugs
[\[91a.7\]]la ni nga'o snyam du mi 'gyur ro/_/des na nga'o snyam pa'i rtogs pa ni gzung ba nyid kyi rgyu mtshan ma yin la/_gzung ba nyid dang 'gal ba yang ma yin no/_/'on te bdag 'brel pa'i bdag nye bar btags nas bdag dkar sham mo zhes rtogs pa yin te nga'i gzugs zhes tha dad par mthong ba'i
[\[91b\]]
[\[91b.1\]]phyir ro zhe na/_'o na tha dad pa med pa'i phyir na nga'i dkar sham zhes bya bar mi 'gyur la/_nga'i gzugs so zhes bya bar 'gyur ba 'di la rgyu mtshan ci zhig yod/_des na rtogs pa 'di ni rgyu mtshan med pa nyid do/_/de'i phyir nga'o snyam pa'i rtogs pa yin te nga'i gzugs la sogs rang rig pa
[\[91b.2\]]ma yin par mi 'grub po/_/nga dkar sham mo snyam pa ni nye bar btags pa las 'jug pa ma yin te/_dngos gzhan med pa'i phyir ro/_/nga'i bde ba zhes bya ba la nga'o snyam du rtogs pa'i yul gyi dmigs pa tha dad pa'i rang bzhin ni 'ga' yang dmigs pa'i spyod yul du 'gyur ba
[\[91b.3\]]med do/_/dper na mchi gu'i lus zhes bya ba bzhin no/_/'di ltar/_mchi gu'i sgra yi brjod bya ni/_/rdo ba nyid ni yin par mthong /_/lus kyi sgra yi brjod bya yang /_/de nyid kho na rtogs pa yin/_/de bzhin nga yi zhes bya'i sgra'i/_/brjod par bya ba lus su rtogs/_/gzugs la sogs
[\[91b.4\]]pa'i sgra la yang /_/gzhan yang rtogs pa yod ma yin/_/te por btags kyang nga'o snyam pa'i dmigs pa ni lus la brten pa'i gzugs la sogs pa las gzhan nye bar mtshon pa ni med do/_/des na nga'i bde ba'o snyam pa'i lus dang 'brel pa nyid dam/_thog ma med pa'i bag chags
[\[91b.5\]]kyi kun du rtogs pa'i khyad par las rtogs pa yin no/_/'o na ji ltar rang rig pa yin pa'i phyir lus kyi gzugs la sogs pa la nga'o snyam pa'i rtogs par 'gyur ba de bzhin du rtsig pa la sogs pa yang rtsig pa'o snyam par 'gyur ro/_/ji ltar lus la ltos nas rtsig pa mdun na 'dug
[\[91b.6\]]pa de bzhin du lus kyang rtsig pa la ltos nas yin par 'gyur na/_'gyur ba yang ma yin te/_des na rtsig pa la sogs pa'i rang rig pa nyid ma yin no zhe na/_'di la brjod pa/_ji ltar rang rig min nyid kyang /_/rtsig sogs ngar 'dzin byed min pa/_/de bzhin rang rig nyid yin yang /_/
[\[91b.7\]]rtsig sogs ngar 'dzin byed min pa/_/ji ltar bag chags dang 'brel las/_/rtsig pa la sogs lus min pa/_/de bzhin byed nges de nyid las/_/ngar 'dzin pa dang bral ba yin/_/dper na rtsig pa dang lus gnyis bag chags nges pa'i mthu phan tshun tha dad pa de bzhin du ngar
[\[92a\]]
[\[92a.1\]]'dzin pa'i yul dang cig shos kyi yul yang ma yin no/_/de'i phyir 'dzin par byed pa gzhan gyi byed pa'i yul du mi 'thad pa nyid kyis rang rig pa nyid de/_'di la ni dpe yod pa ma yin no/_/gang zhig byin gyis rlobs pa'o/_/gzhan med par rtogs pa de ni rang
[\[92a.2\]]dbang nyid du rtogs pa yin la/_rtsig pa la sogs pa rig pa dag las yang byin gyis rlob pa po 'ga' yang med pa yin te/_des na rang rgyud du rig pa ma yin pas rang rig pa'i ngo bor grub po/_/mig ni 'dzin par byed pa ma yin te/_gzugs la sogs pa'i rang bzhin du gzung ba
[\[92a.3\]]yin pa'i phyir ro/_/gsal bar byed pa ni rgyu las khyad par 'ga' yang med do zhes bstan zin cing ston par 'gyur ro/_/des na tha dad pa la ltos nas gsal bar byed pa'i ngo bo ni rgyu'i dngos po nyid do/_/gsal bar bya ba ni rang rig pa las so zhes bya bar rigs so/_/de lta bu nyid kyang
[\[92a.4\]]mthong ba'i phyir de lta bu nyid dran pa'i phyir ro zhes bya ba 'di ni rigs pa yin no/_/gzhan yang /_'brel mi rtag phyir rtsig pa la/_/ngar 'dzin pa ni 'byung mi 'gyur/_/rtag tu rjes su 'brel pa yis/_/de ni lus la 'brel pa yin/_/de'i phyir rtag tu rjes su 'brel pa ngar 'dzin pa'i rgyun
[\[92a.5\]]yin pa'i phyir na rtsig pa la sogs pa la 'dzin par 'gyur ba ma yin no zhes bya ba ni rnam par dbye ba yin no/_/ngar 'dzin pa'i phyir ni rang rig pa ma yin te/_gzhan la ltos pa med par rig pa de ltar gnas pa ma yin pa'i phyir ro/_/'on te de ni 'dzin par byed pa'i rnam par rig pa
[\[92a.6\]]yin no zhe na/_de yang ma yin te/_'di ltar/_mig stsogs las ni ma gtogs pa/_/de yi rnam par rig byed phyir/_/de kun gzung ba'i rang bzhin du'ang /_/phyi rol smra ba rnams kyis 'dod/_/de las ma gtogs par ni bde ba la sogs pa dmigs pa ma yin no/_/des na thams
[\[92a.7\]]cad ltos pa med par rig pa'i phyir rang rig pa nyid do/_/lus dang cig shos su myong ba'i gzugs la sogs pa dag pas ni tha dad par 'dzin par byed par 'gyur ba gang yin pa gzhan dmigs pa med do/_/bde ba la sogs pa yang lus la sogs las ma gtogs pa med do/_/de dag
[\[92b\]]
[\[92b.1\]]ni rtogs kyang 'dzin par byed pa ma yin te/_rang gi ngo bo tsam gyi mthar thug pa'i phyir ro/_/bde ba la sogs pa tha dad na gzung bar bya ba nyid tha dad par yang 'gyur ro/_/'gyur ba nyid de 'dod pa la sogs pa tha dad pas mi sdug pa la sogs par snang ba'i phyir ro zhe na/_ma yin te/_mi sdug pa
[\[92b.2\]]la sogs pa'i bye brag tu snang na don gyi rang bzhin ma yin pa'i phyir ro/_/phan tshun 'gal ba'i rang bzhin gcig tu rigs pa ma yin no/_/'dzin par byed pa la ltos pas mi 'gal lo zhes kyang brjod par bya ba ma yin te/_ltos pa mi rung ba'i phyir ro/_/'dzin par byed pa gzhan la ltos nas
[\[92b.3\]]ni de bzhin du 'gyur ba ma yin te/_'dzin par byed pa rgyu yin par thal ba'i phyir ro/_/mi sdug pa la sogs pa'i rang bzhin yod pa nyid las gsal bar byed pa yin no zhe na/_gal te de yod pa nyid gsal bar byed pa yin na/_'o na ji ltar phyis brtags pas gnod par 'gyur/_des na 'di
[\[92b.4\]]ni gyi na'o/_/'on te nye bar bkod pa 'di thams cad ni gzung ba nyid do/_/'dzin par byed pa'i blo gzhan de nyid kyi tshe don gyis go bas rtogs par bya ba yin na/_de la ltos nas rang rig pa ma yin no/_/des na dran pa dus phyis 'di lta bu nyid du rtogs pa yin zhe na/_de yang mi 'thad de/_'jig rten
[\[92b.5\]]rig pa don go bar/_/gzung las rang bzhin tha dad du/_/shes min de yi rnam pa ni/_/gsal bar ngo bo ma rtogs phyir/_/gzugs dang bde ba la sogs pa las tha dad par rnam pa dang ldan pa'i blo ni don gyis go bas tha snyad dang ldan pa'i 'jig rten gyis rtogs pa med do/_/nga la blo yod do
[\[92b.6\]]snyam nas ni gzung ba'i rnam pa las tha dad par so sor nges pa'i rang bzhin rtogs pa med pa'i rnam par rtog pa'i spros pa nyid yin pas 'jig rten kun du 'khrul pa 'ba' zhig tu zad do/_/ci ste yul la sogs pa nges par rnam par gnas pa'i don gyi bdag nyid lus can dang kho na so so rang
[\[92b.7\]]bzhin nges par rtogs kyi/_blo ni de lta bu'i rang bzhin ma yin/_de'i rang bzhin ni gzhal bya gsal bar byed pa 'ba' zhig yin pas des na gzugs la sogs pa bzhin du rang bzhin so sor nges pa 'phrigs pa ma yin no zhe na/_de yang mi rung ste/_rang bzhin ma rtogs pa rnams kyang /_/
[\[93a\]]
[\[93a.1\]]gal te 'dzin pa nyid yin na/_/ri bong sogs kyi rwa dag kyang /_/'dzin par byed pa ci ste min/_/gal te de dag de ltar ni/_/rtogs med blo la rtogs pa med/_/nga yi blo yod do snyam pa yang gzugs la sogs pa las gzhan pa'i bdag nyid rig pa ma yin te gsal
[\[93a.2\]]bar byed pa'i nang du chud pa gzugs la sogs pa'i khyad par nyid rang bzhin du gyur pa'i chos kyi khyad par la brten nas de ltar bstan pa yin no/_/gzugs la sogs pa'i lkog tu gyur pa dang /_ma grub pa thun mong ma yin pa la gsal bzhin pa'i gzugs nyid ni gzugs kyi khyad par
[\[93a.3\]]yin pa nyid kyis ni/_rigs mthun pa'i gzugs las kyang ldog pa yin no/_/des ni ldog pa'i khyad par gyi chos tha dad pa des na gzugs la sogs pa'i blo zhes brjod pa gang zhen pas 'jug pa yin no/_/de'i phyir mthong ba'i dus dang dran pa'i dus na blo gzhan med pa'i phyir gzugs
[\[93a.4\]]la sogs pa'i rnam pa nyid kyis ni/_rang rig pa grub ces bya ba ni grub pa'i mtha' yin no/_/des na/_gzung 'dzin dag ni gcig yin na/_/de gcig rtogs par nges pa ni/_/gzhan yang rtogs pa'am gzhan yang rtogs par 'gyur na/_gzhan ma rtogs na gzhan yang mi rtogs so
[\[93a.5\]]zhes bya bar 'gyur ro zhes bya ba 'di yang gsal ba yin no/_/gzugs la sogs pa'i rang bzhin dang /_/gsal bar byed pa'i rang bzhin yang rtogs pa nyid de/_'di la the tshom ci zhig yod/_/gang yang 'jig par byed pa nyid dran pa nyid yin te/_bdag ci zhig mthong bar gyur to zhes dran
[\[93a.6\]]pa'i phyir te zhes smras pa de la khyad par ni 'dzin par byed pa la the tshom za ba yin la/_spyi la ni gzung ba la'ang the tshom mi za ba yin no/_/nga'i zhes bya ni 'jig rten lus dang 'brel pa ston pa yin la/_lus de yang gsal bya nyid yin gyi gsal bar byed pa gzhan ni med pa'i phyir ro/_/'di
[\[93a.7\]]yang bshad zin pa nyid do/_/'on te gzhan gyi bsam pa/_gzugs la sogs pa rtogs blo gzhan yang /_yod pa ma yin te/_de bden pa/_de lta na yang rang rig min/_/de ni gzhan gyis 'dzin phyir ro/_/zhes bya ba yin na/_de ni mi rung ste/_de dngos can min blo yis ni/_/shes
[\[93b\]]
[\[93b.1\]]'ga' ji ltar myong ba yin/_/des rang ngo bo myong med phyir/_/nyams su myong lus ldog par 'gyur/_/gal te de'i dus phyis 'byung ba don go ba la sogs pa'i rang bzhin de'i rnam pa can ma yin pa'i blo gzhan gyis shes par 'dod na/_de'i tshe rig pa 'gag pa yin te/_de ni skad
[\[93b.2\]]cig ma yin te/_blo gzhan gyi dus su ni sdod pa ma yin no zhes khas blangs pa'i phyir ro/_/des na myong ba phyi ma'i dus su myong ba snga ma 'gags pas ji ltar myong ba yin/_rang gi ngo bo yang rig pa ma yin pa'i phyir dang /_gzung bar bya ba'i rang bzhin yang med pas myong ba ma lus pa 'jig
[\[93b.3\]]par 'gyur ro/_/rang gi ngo bo med pa ni myong bar nus pa ni ma yin te/_myong ba ni thams cad du rang gi ngo bo myong ba yin pa'i phyir ro/_/sngon gyi myong ba nye bar gnas pa ma yin pa ni/_rang gi ngo bo ni med pa yin pa'i phyir myong ba snga ma myong ba phyi mas myong ba ma yin no/_/rang gi rang bzhin
[\[93b.4\]]yang myong bar mi 'dod do/_/mthong ba yang ma yin te/_de ni lus kyi rnam pa dang 'brel pa'i phyir ro/_/lus kyi rnam pa yin yang rang rig par khas mi len pa'i phyir/_thug pa med par thal bar 'gyur ro zhes bstan cing ston par 'gyur ro/_/gzhan yang blo gzhan gyis nyams su myong ba yin
[\[93b.5\]]no zhes bya ba 'di yang mi rung ste/_'di ltar/_don du snang ba dang ldan zhes/_/de ni phyi rol mngon phyogs snang /_/blo la 'dzin par byed pa'i blo/_/rtag tu bdag la nang mngon phyogs/_/gzhan gzhan gyis 'dzin pa ni/_phyi rol ma yin par rtogs par nus pa ma yin no/_/blo las rtag
[\[93b.6\]]tu nang nyid du snang ba yin no/_/'on te bdag nyid kyi blo nang gi ngo bor snang zhe na/_dran pas 'dzin pas na yang blo/_/nang nyid du ni gsal bar 'gyur ro/_/gang gi tshe bdag gi ba'i blo dran pas dmigs pa de'i tshe yang phyi rol du snang bar mi 'gyur ro/_/'on te de ni dus tha dad pas de ltar snang
[\[93b.7\]]ngo zhe na/_'dir rang gi ngo bo tha dad pa'i phyir de ltar yin no zhes ci ste mi 'dod/_tha dad pa'i rnam pa mi snang ba ni 'dzin par byed pa las gzhan yin no zhes nges par nus pa ma yin no/_/des na nang nyid du nyams su myang ba'i blo ni rang rig pa'i rang bzhin nyid do zhes rigs so/_/yul mtshungs
[\[94a\]]
[\[94a.1\]]pa nyid kyis de ltar myong ba yin no zhe na/_ma yin te/_yul mtshungs kyang rang gi ngo bo tha dad pa nyid du 'dzin pa yin no/_/'dres pas rnam par dbyer med pa ni gsal ba nyid do/_/de'i phyir gyi blo gzhan gyis 'dzin pa de'i ltar na de phyi rol nyid du snang bar 'gyur
[\[94a.2\]]ro zhes rigs so/_/gzhan yang /_yul gang gis ni snang ba gang /_/des de myong min zhes pa'ang 'thob/_/yul gang gang gi snang ba gang zhig shes pa la gnas pa'i don de yul du snang ba'i shes pas rig pa yin par mi 'gyur te/_rang gi ngo bor 'gyur ba'i don du snang ba myong ba med
[\[94a.3\]]pa'i phyir ro/_/rang rig pas yul gyi snang ba nyams su myong na ni/_don gyis na don de yang mi 'gyur ro/_/don myong ba ni 'di nyid yin/_/shing la sogs pa me long gi rnam pas 'dzin pa bzhin no/_/rang rig pa ma yin na ni/_thams cad cir yang mi rung bar 'gyur ro/_/gal te de dang 'dra
[\[94a.4\]]ba las/_/myong gzhan ci yod cis 'dod na/_/gal te blo ni de'i ngo bor/_/skyes na de nyid don myong yin/_/de yi rang bzhin rig med na/_/don rig par ni 'gyur ma yin/_/rang rig pa gzhan med mod/_de med pas na de med par 'gyur ba ni ma yin no/_/rang rig pa med pas sngon po sngon po
[\[94a.5\]]ma yin par 'gyur ba ni ma yin pa de bzhin du blo blo ma yin par mi 'gyur ro/_/gzhan rig pas blo yin gyi/_rang rig pas ni ma yin no/_/don gyi rang bzhin nyid myong ba'i mtshan nyid yin gyi/_rang rig pa ni ma yin te/_bdag kyang blo nyid yin pa'i phyir ro/_/des na bdag la gnas pa
[\[94a.6\]]de'i rnam pa ni rang rig pa ma yin yang blo nyid do zhe na/_gal te de ltar na rang rig pa med kyang sngar gyi don gyi rnam pa tsam las sam/_gzhan gyis yin par 'gyur na de'i tshe/_'dra ba thams cad phan tshun du/_/myong ba nyid ni thob par 'gyur/_/rang rig pa ma yin na de'i tshe rnam pa tsam zhig
[\[94a.7\]]lus pa yin no/_/de'i tshe yang blo dang khyad par med pa nyid do/_/de'i rnam pa tsam gyis blo nyid yin na ni der yang 'gyur ro/_/des na don gzhan dang 'dra ba'i don yang blo nyid de blo'i mtshan nyid dang ldan pa'i phyir ro/_/don gyi phyir na ma yin ni zhe na/_don zhes bya ba ni 'di ci yin ma yin pa'o zhe
[\[94b\]]
[\[94b.1\]]na/_blo ma yin pa nyid don yin par 'gyur bas na gcig kyang rab tu mi 'grub po/_/des na blo ni rang rig pa tsam nyid du zad do zhes bya bar rigs so/_/'on te 'du ba'i 'brel pa'am gzhan gyis bdag la gnas pa nyid do zhe na/_de yang mi rung ste/_bdag la gnas pa'i blo nyid na'ang /_/
[\[94b.2\]]'bad rtsol la sogs phan tshun du/_/'du ba'i phyir na blor 'gyur ro/_/bdag la gnas pa'ang ji ltar rig_/'bad rtsol la sogs phan tshun dran pa dag kyang myong bar thal bar 'gyur ro/_/bdag la gnas par gang gis nges/_blo gzhan gyis so/_/blo nyid nges pa ma yin nam/_/de
[\[94b.3\]]ji ltar blo gzhan gyis zhes brjod/_blo gnyi ga bdag la gnas pa yin na ji ltar phan tshun du 'dzin te/_yul gcig pa nyid kyis tha dad pa med pa'i phyir ro/_/de ltar tha dad par rtogs na ni de'i tshe bdag kyang tha dad par rtogs par 'gyur bas na 'di phan tshun rnam par 'byed pa nyid du 'gyur
[\[94b.4\]]ro/_/bdag ma rtogs par ni der gnas pa nyid du rtogs pa ma yin te/_ma rtogs pa'i bdag ji ltar blo'i rten du blos 'dzin/_gzugs la sogs pa blos rtogs/_rtogs kyang bdag la gnas pa'i blo'i yul du 'gyur ba ma yin no/_/de dag ni bdag la gnas pa ma yin pa'i phyir ro zhe na/_
[\[94b.5\]]bdag khyab par ma yin nam/_ji ltar de la mi gnas pa nyid yin/_der 'du ba ma yin pa'i phyir ro zhe na/_ji ltar 'du ba ma yin/_der rtogs pa med pa'i phyir ro/_/'o na blo yang bdag la rtogs pa med pa kho na ste/_de las tha dad par bdag rtogs pa med pa'i phyir ro/_/gal te re
[\[94b.6\]]zhig bya ba'i rang bzhin gyi rtogs pa 'di ni yod pa ma yin pas/_de la gdon mi za bar byed pa po yod par 'gyur te/_byed pa po med pa'i bya ba ni mi srid do zhe na/_mig la sogs pa gang las 'di skyes bu de nyid byed pa ma yin nam/_de dag ni byed pa yin pa'i phyir ro zhe na/_byed pa po gzhan
[\[94b.7\]]brtags pas ci bya/_de dag nyid byed pa po yin mod/_de dag ni byed pa po gzhan med na byed par mi 'gyur ba ma yin no/_/yang na lus nyid byed pa po yin pas gzhan gyis ci bya/_'o na blo lus kyi nang du tshud pas nang du phyogs par snang bar rtogs pa yin no/_/de nyid kyi phyir gzhan gyi blo
[\[95a\]]
[\[95a.1\]]gzhan du rtogs so zhe na/_'o na lus kyi phyogs su 'gyur ba 'ga' zhig kyang blo nyid du 'gyur ro/_/des na rang rig pa ma yin na/_gzugs la sogs pa dag mtshungs pa nyid do/_/des na 'dra ba thams cad phan tshun rigs par 'gyur ro/_/de'i phyir rang rig
[\[95a.2\]]pa nyid kyis rang bzhin gzhan las ldog pa yin no/_/gal te blo 'dra de myong na/_/'dra ba thams cad don rig pa ni ma yin gyi/_'on kyang blor gyur pa'i 'dra ba'o/_/blo la brten pa'i 'dra ba don rig pa yin gyi/_rig pa tsam mam/_'dra ba tsam ni ma yin no/_/rig
[\[95a.3\]]pa tsam yin na ni/_rig pa tsam kho nar 'gyur gyi/_don rig par ni mi 'gyur ro/_/'dra ba tsam yin pa ni don rnams kyang phan tshun rig par thal ba'i phyir ro zhe na/_de ltar yang mi rung ste/_'di ltar/_de ni 'dra las myong ma yin/_/gal te 'dra ba myong ba'i mtshan nyid yin na de'i tshe 'dra ba'i don yang myong bar 'gyur ro
[\[95a.4\]]zhes bya ba 'di la blor 'gyur ba zhes lan btab pa yin na de la ni phan tshun rigs pa yin na de dag kyang blor thal bar 'gyur ba brjod pa nyid do/_/myong bar thal lo zhes brjod pa dag gang yin pa de dag blo nyid do zhes brjod pa 'di la yang de nyid lan du ji ltar 'gyur/_gang gi phyir blo dang myong ba
[\[95a.5\]]zhes bya ba 'di gnyis brjod par bya ba tha dad nyid ni ma yin no/_/des na khyad par gzhan nyid brjod par bya ba yin la de yang 'dra ba las gzhan yin no/_/gal te 'dra ba'i don rnams phan tshun 'dzin par byed pa ma yin par mthong la blos ni 'dzin par byed pa'i rang bzhin yin no zhe na gal te de lta na
[\[95a.6\]]'dzin par byed pa'i rang bzhin gyi 'dra ba blo yin par 'gyur ro/_/'dra ba tsam gyis 'dzin par byed pa'i rang bzhin yin na yang gzugs la sogs pa rnams kyang 'dzin par byed pa yin pa'i phyir blo nyid du thal bar 'gyur ro/_/'dzin par byed pa ma yin pa'i phyir ro zhe na/_gal te 'dzin par byed
[\[95a.7\]]pa nyid rnam par gnas pa yod na/_'ga' zhig ni 'dzin par byed pa yin la/_gzhan ni bzlog par rnam par gzhag par bya ba yin na de nyid ni gnas pa med do/_/'on te gzugs la sogs pa las gzhan par byed pa yin na/_gzugs la sogs pa dang 'dra ba rang rig pa ma yin pa'i rang
[\[95b\]]
[\[95b.1\]]bzhin ma yin nam/_gzugs la sogs pa las gzhan yin/_der rtogs pa la ni tshad ma yang yod pa ma yin no/_/don gyi gzung ba nyid de lta ma yin na med par 'gyur ro zhe na/_ji ltar mthong ba de ltar yin du zad mod/_gzhan gyis ci bya de'i phyir rang rig pa nyid khyad par yin no/_/de lta yin
[\[95b.2\]]dang /_khyad par gang las gzugs la sogs pa'i don las ldog pa de nyid blo yin pas 'dra ba las ni blo ma yin no/_/rang rig pa'i mtshan nyid kyi blo nyid du 'gyur ba'i 'dra ba gang yin pa de rigs pa yin pas rig pa'i mtshan nyid blo yin gyi/_'dra ba'i mtshan nyid ni ma yin no/_/'o na 'dra ba'i don
[\[95b.3\]]du 'dod ce na/_des byas pa'i myong ba nges pa'i rgyu mtshan ma yin pa'i phyir de 'dod pa yin no/_/des na blo yis na 'dra ba zhes bya bar 'gyur bas na rang rig pa'i mtshan nyid blo'i khyad par nyid yin gyi/_'dra ba ni de las gzhan ni ma yin no/_/'o na blo nyid kyang 'dra ba'i khyad par yin gyi/_de las gzhan pa
[\[95b.4\]]ni ma yin no zhes bya bar 'gyur ro zhe na/_'di ni bden mod kyi de lta na yang phyi rol gyi don du smra ba la/_'dra ba rang rig pa tsam dang rjes su 'brel pa yin gyi/_rang rig pa ni 'dra ba tsam las 'gyur ba ma yin no/_/gzhan yang /_de yi myong ba de rang nyid/_/de ni 'dra ba'i rgyu mtshan min/_/'dra pa
[\[95b.5\]]ni rang rig rgyu mtshan yin no/_/gal te rtogs pa gzhan med par rang gi ngo bo mngon du byed na/_de la 'dra bas ci bya/_gal te 'di gzhan gyis 'dra ba yin na/_de'i tshe de ltar rigs pa yin gyi/_gzhan gyi tshe ni ma yin no zhes/_de ltar ni de brtag par mi bya ste/_chus khyer ba la rags gzugs
[\[95b.6\]]pas ci bya zhes bya ba'i tshul du 'gyur ro/_/da ni 'dra bas ci bya zhes brjod par yang mi bya ste/_'di ltar/_bya ba las kyi rnam gzhag ni/_/'di ni 'jig rten na rgyur 'gyur/_/tha dad pa'i yul rang rig pa'i rang bzhin nyid ni 'dis rnam par 'jog pa yin te/_'dra ba las gzhan gyis ni ma yin no zhes so/_/
[\[95b.7\]]sngon po la sogs pa'i las dang ser po la sogs par rig go zhes bya ba dang /_las so sor nges pa don du 'dod pa yin no/_/re zhig phyi rol gyi don du smra ba'i ltar na/_phyi rol sngon po la sogs pas rang rig pa ni ma yin no/_/des na 'dra ba'i dngos po rnam par gzhag par bya ba yin no/_/
[\[96a\]]
[\[96a.1\]]de lta ma yin na 'jig rten na sngon po la sogs pa phyi'i don rnam par gzhag pa med par 'gyur te/_'di ltar/_rang gi ngo bo'i rang bzhin de'i/_/myong ba sgro 'dogs 'khrul pa las/_/stsogs pa myong bar grags yin gyi/_/gzhan gyi bdag nyid myong las min/_/rig pa'i
[\[96a.2\]]rang gi ngo bor 'gyur ba'i rang bzhin sngon po la sogs pa gang yin pa de'i myong ba thog ma med pa'i bag chags kyi rgyun 'jug pa can gyi 'khrul pas phyi rol sngon po la sogs pa la sgro 'dogs pas sngon po la sogs pa nyams su myong ba yin gyi/_de las gzhan pa'i sngon po la sogs pa'i bdag nyid
[\[96a.3\]]ni 'ga' yang myong ba'i spyod yul du 'gyur ba ma yin no/_/rig pa nyams su myong ba nyid nye bar btags nas myong ba yin no/_/'di ltar/_gzhan rig na yang don bzhin du/_/gal te de yi ngo bo rtogs/_/'di ni bdag gis shes zhes pa'i/_/tha snyad rab tu 'jug pa yin/_/de'i tshe mtshan nyid
[\[96a.4\]]gzhan rig pa na/_'di ni bdag cag gis rig pa nyid do zhes 'jig rten tha snyad byed do/_/de nyid kyi phyir 'jig rten na smos so/_/don dam par ni rang rig pa 'ba' zhig tu zad do/_/blo yi dngos sogs dngos min na/_/de ni ji ltar de myong yin/_/gal te rig pa nyid bdag nyid sngon po'i
[\[96a.5\]]rnam par gsal ba yin na/_tshad ma gang la brten nas phyi'i don rig par 'gyur/_de la mngon sum ni yod pa ma yin te/_de ni rang rig pa tsam gyis mthar thug pa'i phyir ro/_/de las gzhan pa'i sngon po snang ba yang med do/_/sngon po rnam pa nyid rig pa med pa'i phyir ro/_/'on te don de nyid
[\[96a.6\]]kyi bdag nyid yin na/_de myong ba gzhan gyis rang bzhin gyis rig pa'am rig pa ma yin par 'gyur/_gal te ma rig pa de ji ltar de'i myong ba yin rang gi ngo bos shes pa ma yin pa/_'di'i rig pa zhes 'brel ba ci zhig yod/_rig go zhe na de ltar yang dus mtshungs pa 'am gzhan du rig kyang rung
[\[96a.7\]]ste/_ji ltar gzhan gyis rig par byed pa yin 'di gnyis kyis rang gi rang bzhin de nyid rig pa'i ji ltar rig bya rig byed kyi dngos po yin sngon po la sogs pa lkog tu gyur pa yin na ni de'i rang bzhin rig pa las der brtag pa'i phyir 'dis 'di shes so zhes bya ba'i tha snyad du 'gyur ba yin no/_/
[\[96b\]]
[\[96b.1\]]dngos su rig na ni gnyis phan tshun 'brel par rig la zhes bya ba'i tshad ma 'ga' yang yod pa ma yin no/_/de'i phyir rang rig par 'gyur ba yin pa'i rig par 'gyur ba gzhan gyis shes pa zhes bya ba 'di nyid blang ba yin no/_/rang rig pa tsam ni rig pa'i bdag nyid ma yin gyi/_'on kyang 'dra
[\[96b.2\]]bar 'gyur ba zhes bya ba ma rig pa ma yin nam zhe na/_ma yin te 'dra ba tsam las rig pa mi 'grub pa'i phyir ro/_/rang rig par 'gyur ba'o zhe na/_gal te de lta na yang rig pa'i bdag nyid kho nar 'gyur mod 'dra bas ci bya gal te 'dra ba ma yin na rang rig par mi 'gyur ram/_ci 'gyur ba nyid do zhe
[\[96b.3\]]na/_gal te 'dra ba med kyang 'gyur ba yin na 'dra ba des ci bya/_'gyur ba kho na'o/_/de yang yod pa ma yin pa'i phyir na 'dra ba las rig pa yin no zhes brjod do zhe na/_de ni yod pa ma yin te/_'di ltar/_gang tshe myong ba'i bdag nyid ni/_/'dra ba'i rgyu mtshan ma yin na/_/'di rang nyid du grub
[\[96b.4\]]pas na/_/don gyis ci zhig nye bar sgrub/_/gang gi rig pa'i bdag nyid du gyur pa de ni de'i rang gi ngo bo yin la/_de'i rang bzhin yang rang nyid grub pa des na 'dra ba las rig pa yin zhes bya ba'i 'brel pa ci zhig yod/_gal te rang bzhin de med na rang rig pa'i bdag nyid du skyes par gyur kyang
[\[96b.5\]]ldog par 'gyur ram ci/_de'i phyir rang bzhin de rang nyid las grub pas na/_gzhan gyis ci zhig bya/_des don rig par 'gyur ro zhe na/_de yang rigs pa ma yin te/_gal te bdag nyid kyi rang bzhin gzhan dang 'dra bar rig pa de lta na yang rig mod des don rig par ji ltar 'gyur te/_des na
[\[96b.6\]]ji ltar don dang 'brel par 'gyur ba yin/_don gyi rig pa zhes rab tu brjod pa yin te/_gang gis rig par 'gyur ba don ni rang rig pa rjes su zhugs pa ma yin pa des na don rig pa zhes bya ba ni med do/_/gal te gzhan yang 'dra ba'i rgyu mtshan gyis rig pa yin na de'i tshe don ma yin pa chen
[\[96b.7\]]por 'gyur ro/_/'di ltar/_bdag nyid kun gyi 'dra na ni/_/shes pa shes pa nyid mi 'gyur/_/cha 'ga' zhig gis mtshungs na ni/_/thams cad thams cad kyis myong 'gyur/_/bdag nyid thams cad kyi 'dra ba yin na ni bye brag mtha' dag dang bral bar 'gyur ro/_/de'i tshe na 'di don gyi khyad par
[\[97a\]]
[\[97a.1\]]gzhan bzhin du don nyid yin pas/_ji ltar de shes pa yin/_shes pa nyid kyis khyad par du 'gyur ba yin na ni bdag nyid thams cad kyis mtshungs par mi 'gyur ro/_/cha 'ga' zhig gi 'dra ba yang yin na de'i tshe thams cad kyis thams cad rig par 'gyur te/_thams
[\[97a.2\]]cad kyang cha 'ga' zhig gis mtshungs pa dang bral ba ma yin pa'i phyir ro/_/rtogs pa'i rnam pa ma rtogs pa rnam pa gzhan thams cad kyis mtshungs pa nyid kyis na rig pa nyid do zhe na/_sngon po mtha' dag rig par thal lo/_/gang las skyes pa de nyid rig pa yin no zhe na/_gal te de las skyes
[\[97a.3\]]su chug pa de lta na yang rig pa zhes bya ba 'di ga las yin/_de'i rang bzhin rig pa las rig pa yin gyi de las skyes pa ni ma yin no/_/gang mtshe ma dag phan tshun bskyed bya skyed byed kyi dngos po ma yin pa de lta na yang gcig rig na gzhan yang rig par tha snyad byed pa yin no/_/gal te gang las
[\[97a.4\]]skyes pa dang 'dra ba de rig pa yin no de'i tshe/_ji ltar sngo stsogs ngo bo'i phyir/_/sngon sogs nyams su myong bar 'dod/_/de bzhin nyams myong ngo bo'i phyir/_/de yang nyams su myong bar 'gyur/_/rtogs pa'i rang bzhin gyis ni rig pa dang mtshungs pa nyid yin la/_sngon po la sogs pa'i rang bzhin
[\[97a.5\]]gyis kyang sngon po la sogs pa dang yin no/_/des na sngon po la sogs pa rig pa bzhin du nyams su myong ba rig par yang 'gyur ro/_/'on te sngon po la sogs pa la yang nye bar 'jog par byed pa yin pa'i phyir sngon po la sogs pa myong ba yang nye bar 'jog pa can du 'gyur ro zhes kyang brtag
[\[97a.6\]]par bya'o zhe na/_de yang ma yin te/_'di skad skra shad la sogs pa snang la/_nye bar gzhag pa rtogs pa min/_/nye bar gzhag pa tha dad pa rtogs pa'ang rigs pa yin no/_/rab rib can gyis nye bar dmigs pa'i skra shad du snang ba la ni skra shad nye bar gzhag par rtogs pa nus pa ma yin no/_/de la
[\[97a.7\]]yang sngar mthong ba'i skra las yin no zhes thams cad du rnam pa 'di nyid brtag par bya ba yin no/_/ji ltar sngon po'i rnam pa mthong ba las de'i rigs can gyi sngon po rtogs pa de bzhin du nye bar gzhag pa yang med par 'gyur ro/_/'gal ba mi 'khrul pa yang ma yin te/_don rtogs pa la 'brel pa
[\[97b\]]
[\[97b.1\]]bzung ba med pa'i phyir ro/_/don ni rjes su dpag par bya ba yin pa'i phyir ro/_/mthong ba snga ma ni skyed par byed pa nyid du mthong ba'i phyir ro/_/don ni 'gar yang mthong ba ma yin te/_thams cad du rtsod pa yod pa'i phyir ro/_/mtshungs pa de ma thag pa rnam pa gzhan yin la/_nye
[\[97b.2\]]bar 'jog par byed pa gang yin zhe na/_ma yin te/_rgya skyegs kyi khu ba la sogs pa chod pa yang nye bar gzhag pa mthong ba'i phyir ro zhes 'di ni lan cig ma yin par bstan zin to/_/'on te yang /_nyams myong nyams su myong ngo zhes/_/don bzhin du ni nges min pa/_/de'i phyir nyes
[\[97b.3\]]pa med ce na/_/de ni de la yang rtag tu med/_/gal te 'jig rten ji ltar don myong ngo zhes pa lta bur nyams su myong ba nyams su myong ngo snyam du nges pa yin pa de'i phyir mthong ba'i rgyu nges pa yin par mthong bas na/_'di don myong ba yin gyi/_myong ba myong ba ni ma yin no zhes rtogs so/_/
[\[97b.4\]]gal te nyams su myong ba yang myong ba yin na ni de ltar nges par 'gyur ba nyid do zhe na/_'di la brjod pa/_rgyu zhes bya ba tsam gyis ni/_/kun tshe 'bras bu skyed pa min/_/rgyu ni lhan cig byed pa la/_/brten nas byed par 'gyur ba yin/_/de nyid ston pa ni/_don la'ang de ni rtag tu med/_/
[\[97b.5\]]don la'ang rtag tu nges pa ma yin te/_la lar 'khrul pa mthong ba'i phyir ro/_/yang na rtag tu don la nges pa kho na'o/_/nyams su myong ba'i bdag nyid du 'gyur ba'i rnam pa nyid nges pa yin pa'i phyir ro/_/nye bar btags pas de ltar 'gyur ro zhe na/_ma yin te/_nye bar 'dogs
[\[97b.6\]]pas rtogs par mi rung ba'i phyir ro/_/gang du'ang gtso bor 'jug pa'i sa/_/don dag 'gas kyang mthong ba med/_/de med pas na nyer 'dogs pa'i/_/rtogs pa skye bar ga la 'gyur/_/des na 'di don to snyam pa'i nges pa ni thog ma med pa'i bag chags kyi stobs la brtan pa
[\[97b.7\]]can yin gyi myong ba tsam las skyes pa ni ma yin no/_/rmi lam du yang don mthong ba ni yod pa ma yin na/_de ltar na yang /_don to snyam pa'i nges par ni 'gyur ba nyid do/_/de'i phyir don myong ba yang nges pa med pa dang /_de med pa dang /_de med kyang yod pa yin pa'i phyir nges pa ni nges pa nyid
[\[98a\]]
[\[98a.1\]]ma yin pas ji ltar de las de kho na rnam par gnas/_yod pa nyid kyis rgyu yod na/_/myong ba med pa'ang ci yi phyir/_/nyams su myong ba'i myong ba rgyu thams cad yod pa yin te/_de lta na yang nges pa med do zhes bya ba ni ji ltar ci zhig ltar lhan cig byed pa ma tshang
[\[98a.2\]]bas na/_mi 'gyur ro zhe na/_'o na ni nges pa las myong ba gnas pa ma yin te/_nyams su myong ba la yang med pa'i phyir ro/_/des na 'di ni gyi na'o/_/de'i rnam pa nyid kyis nyams su myong ba rnam par 'jog na ni/_nyams su myong ba nyams su myong ba dgag pa med do/_/rgyu gzhan gyi med
[\[98a.3\]]pa'i rgyu mtshan gyis nges pas ni myong ba med par nges par 'jig par mi nus so/_/rgyu gzhan med do zhes bya bar rtogs kyi myong ba med par ni ma yin no/_/gzhan yang dkar sogs mthong ba na/_/dkar sogs min par gsal bar smra/_/rang bzhin rig pa gsal ba ni/_/skyes pa'i
[\[98a.4\]]snang ba 'di gang yin/_/de ni dkar sogs mngon gsal las/_/gzhan dngos 'on te bdag ltar yin/_/don yod pa tsam ni don yod pa mthong ba ma yin te/_don mthong ba la ni gdon mi za bar don yod pa tsam las bla lhag par 'gyur ba yin no/_/gal te bla lhag par gyur pa de snang
[\[98a.5\]]ba las phyi rol du 'gyur ba yin na ni/_de yang don gyi rang bzhin nyid yin pas ji ltar don mthong ba yin/_de'i phyir de ni snang bar 'gyur ba yin no/_/dkar po la sogs pa mthong ba na/_des yongs su gsal ba'i rig pa'i snang ba gang yin pa/_de yang dkar po la sogs pa mngon par
[\[98a.6\]]gsal ba las gzhan yin nam/_'on te gzhan ma yin zhes rtogs pa gnyis so/_/khyed kyis 'dod pa'i dkar po la sogs pa mngon par gsal ba gang yin pa/_gzhan dngos yin na gsal ba ni/_/gsal min ji ltar dkar gsal 'gyur/_/myong ba gsal ba ma yin pas
[\[98a.7\]]ni/_'ga' yang mngon par gsal bar mi 'gyur ro/_/de mngon par gsal ba'i rang bzhin rig pas byas pa gang yin pa de nyid mngon par gsal ba yin no/_/gzhan lkog tu gyur pa ni mig la sogs pa dang 'dra bar 'gyur gyi gsal bar 'gyur ba ni ma yin no/_/de ni mig la sogs pa
[\[98b\]]
[\[98b.1\]]las tha dad pas tshad mas rtogs pa yang ma yin te/_mig la sogs pa tsam nyid las mngon par 'dod pa 'grub pa'i phyir ro/_/mngon sum ma yin pa de nyid mngon par gsal bar smra ba gzhan ni ma yin no zhe na/_gal te mngon sum yin pa'i gsal ba skyed pa de lta na yang de nyid de skyes
[\[98b.2\]]par zad mod don gsal bar ji ltar 'gyur/_gzhan skyes pa ni gzhan la ci yang mi 'gyur ro/_/de don la yin no zhe na/_don la zhes bya ba'i 'brel pa ci yod/_don mthong ba'i phyir ro zhe na/_don mthong ba ma rtogs pa ma yin nam/_ji ltar mthong ngo zhes bya bar 'gyur don las nyid do zhe
[\[98b.3\]]na/_las zhes bya ba 'di ci zhig_/gal te don tsam las lhag par 'gyur ba yin te rtogs par 'gyur te/_de la yang rtogs pa gzhan yod par 'gyur ro/_/des na las nyid yin pas de yang gzhan gyis rtogs par 'gyur la/_des na yang las yin pa'i phyir thug pa med pa las
[\[98b.4\]]mi grol lo/_/de'i phyir/_shes pa gzhan yin de gsal min/_/'gro ba ma lus gsal ma yin/_/sgron ma las bzhin du don la mdangs gsal ba'i rang bzhin bskyed pa tsam ni ma yin gyi/_'on kyang shes pa'i rang bzhin gsal ba yin no/_/gal te de mngon sum ma yin na ni/_de ji
[\[98b.5\]]ltar don gsal ba yin/_rang gi ngo bos gsal lo zhe na/_thams cad gsal bar thal lo/_/rang gi khyad par las so zhe na/_shes pa don med do/_/de lta bu nyid gsal ba yin no zhe na/_'di gang gis rtogs/_gsal ba gzhan gyis so zhe na/_ma yin te 'di ltar/_gsal ba
[\[98b.6\]]gsal gzhan gyis gsal na'ang /_/thug pa med par thal 'gyur gyi/_/gang gis gsal ba gzhan de'ang mi rtogs pa'i phyir na/_gsal ba snga mas rang gi ngo bo nyid gsal ba yin no/_/rtogs pa med pa'i phyir yang gzhan gyis gsal/_gsal ba gzhan gyi rjes su 'brangs
[\[98b.7\]]pas thug pa med do/_/de'i phyir gyi ngo bo nyid rtogs na mngon par gsal ba rtogs par rig pa nyid do/_/de lta ma yin na ni/_'di mngon par gsal lo zhes rtogs par mi 'gyur ro/_/'di ltar/_mngon par 'brel par shes med par/_/ji ltar de yi khyad par 'gyur/_/don mthong
[\[99a\]]
[\[99a.1\]]ngo zhes bya ba ni mthong ba khyad par nyid du rtogs pa yin no/_/khyad par ma bzung bar yang khyad par du byas pa'i khyad par can 'dzin pa yin no/_/ba lang ngo zhes khyad par du bzung ba nyid las ba lang nyid ci zhig mthong ba yod ce na/_ma yin te/_ba lang
[\[99a.2\]]nyid ni ba lang ma yin pa nyid las ldog pa'i rang bzhin yin pa'i phyir ro/_/rtogs pa ni ma rtogs pa las bzlog pa'i rang bzhin du khyed 'dod pa yin te/_de lta yin na don rang rig pa nyid du thal bar 'gyur ro/_/khyed ni rtogs pa tha dad par yang 'dod pa yin no/_/de yang
[\[99a.3\]]ma rtogs na ji ltar rtogs pa po zhes bya ba'i tha snyad kyi rgyu mtshan yin/_'o na ji ltar khyed la yang rtogs pa tha dad par ma rtogs pa rtogs pa zhes bya ba'i tha snyad du 'gyur khyed kyi ltar na yang /_rtogs pa de dang de las tha dad pa'i don yang rtogs so zhes ni khas ma blangs so zhe na/_
[\[99a.4\]]ji ltar de nye bar btags pa las yin pa de ltar ni/_bstan zin pas skyon med do/_/de'i phyir gnyi ga ma mthong ba'i phyir na khyad par rtogs pa ma yin no/_/'di ni/_gang phyir gnyis la gcig rtogs tshe/_/gnyis pa mthong ba yod ma yin/_/don rtogs pa'i dus su na mthong ba
[\[99a.5\]]rtogs pa med la/_rtogs pa'i dus su ni don mi rtogs pa'i phyir/_ji ltar khyad par can du mi rtogs/_des na 'di ji ltar zhes bya ba 'di ni rig pa nyid do/_/gnyis dag 'brel pas mthong ba na/_/mthong zhes bya bar nges par 'gyur/_/mthong ba zhes nges pa yang 'brel pa nges pa nyid
[\[99a.6\]]do/_/des na khyed kyis 'dod pas 'di lta bu nyams su myong ba nyid las 'gyur ba yin pas khyed la tshul ni med do/_/nged kyi ltar na ni stobs dang ldan pa'i bag chags kyi rlung gi shugs kyis bskyod pa'i bdag nyid can don gyi ljon shing gi rtogs pa'i grib ma gzhan du bab cing nges pa'i
[\[99a.7\]]lo ma skye'i gzhan du lhags pa yin pa'i phyir nges pa tsam nyid las de kho na rnam par gnas pa ma yin no/_/des na don rtogs pa yang med la/_'di don ma yin no zhes bya ba'i nges pa skyes pa yang ma yin no/_/de bas na khyed kyi 'dod pa ni zab mo ma yin no zhes rigs so/_/ci ste/_gang gis
[\[99b\]]
[\[99b.1\]]mthong ba 'dra ba ni/_/sems gzhan gyis ni mthong 'gyur ba/_/de la mthong zhes brjod ce na/_/'di 'dra las ni rang rig grub/_/'di snyam du 'dra ba'i bdag nyid rig pa'i phyir ni don mthong ngo zhes nges pa ma yin gyi/_'o na 'di'i de lta bur gyur pa nyid rig pa gzhan gyis rig pa las
[\[99b.2\]]te/_dper na dbyug pa dang ldan pa'i skyes bu dbyug pa can zhes de las gzhan gyi de lta bur gyur pa myong bas yongs su bzung ba na nges pa yin no/_/rang rig pas ni khyad par dang khyad par can du gyur pa'i don 'dzin par gang du yang mi dmigs so snyam du bsams pa'o/_/khyed
[\[99b.3\]]kyi 'dir rang rig gi phyogs nyid la gnod de/_'di ltar/_khyad par dang ni khyad par can/_/gnyi ga dam pa'i don du min/_/gang tshe 'ga' zhig 'ga' zhig gi/_/khyad par can sogs nyid du 'dod/_/khyad par dang khyad par can gyi dngos po dag don dam par ni ma yin te/_res
[\[99b.4\]]'ga' khyad par can yang khyad par nyid du rtogs pa'i phyir ro/_/des na de lta bur gyur pa rtogs pa de ni blo kho na yin la/_de yang rang rig pa'i rang bzhin yin pas rang rig pa grub po/_/'di ltar/_'di 'dra bab na rang rig grub/_/don de lta bur gyur pa ni med pa nyid do/_/gal te
[\[99b.5\]]blo yang rang rig pa ma yin na ni khyad par dang khyad par can ma yin pa'i don nyid rtogs pa yin no zhes bya bar 'gyur ro/_/ci ste rang gi dngos min na/_/ji ltar gzhan gyi ngo bor rig_/gang gis bdag nyid rang bzhin mi rig pa de'i ltar na/_'o na ni gzhan gyis rang bzhin rig par
[\[99b.6\]]'gyur ro/_/de yang khyad par dang khyad par can gyi dngos po ma yin pa'i phyir ro/_/ji ltar de'i khyad par can du rtogs/_/'on te de'i rang bzhin mthong ba skyes pa yin gyi/_rang gi ngo bo rig pa ni ma yin no/_/phyis gzhan gyis de'i rang bzhin mthong bar 'gyur na/_mthong bar snang ba
[\[99b.7\]]yin no zhe na/_'o na dang po khyad par mthong ba med par gzung ba phyis gzhan gyis de'i khyad par nyid du ji ltar rtogs/_'on te phyis rtogs pa des na nyes pa med do zhe na/_de yang yang dag pa nyid du mi rung ste/_'di ltar/_/de yi ngo bor rig pa de/_/sems gzhan gyis ni phyis nas de/_/
[\[100a\]]
[\[100a.1\]]rang bzhin de nyid du rig go/_/khyad par can gyi ma yin/_mthong ba'i yul ni rang rtogs pa'i dus su khyad par can ma yin pa nyid du rig pa yin no/_/de'i dus phyis kyang de'i rang bzhin rig pa yin na/_rang bzhin de nyid du 'gyur te/_des de rang gi khyad par
[\[100a.2\]]can du rig pa ni ma yin no/_/de ltar min na sngon rig pa/_/gzhan tshe gzhan du gal te rig_/'di ni bde ba gang yin zhes/_/bya ba 'di ni rtogs ma yin/_/ci ste yang gal te/_sngar khyad par ma mthong ba de lta na yang phyis mthong ba las 'gal ba ci yod snyam na de yang mi rung
[\[100a.3\]]ste/_'di ltar/_gal te khyad par khyad par can/_/dag ni ma 'dres par mthong bas/_/de yi tshe na khyad par dang /_/khyad par can du rtogs mi 'gyur/_/rtag tu 'ba' zhig pa dang 'ba' zhig pa nyid du 'gyur ba dag ni mthong ba tsam gyis khyad par dang khyad par can nyid du rtogs par nus pa ma yin no/_/gzhan
[\[100a.4\]]yang /_'dra ba las ni myong zhes pa'ang /_/sngar nyid rnam par bsal ba yin/_/'di ni 'dra ba'o zhes gzhan gyi rig pa med par 'dra ba tsam skyes pas na de rig pa ma yin no/_/mthong ba bdag nyid 'drar 'dzin na/_/don ni sngar mthong yod min pas/_/ji ltar de ni mthong ba dang /_/'dra
[\[100a.5\]]ba yin par des nges 'gyur/_/'dra ba nyid kyang mi 'dod pa/_/gang yin de la gnyis mthong med/_/de tshe don dang shes pa 'am/_/de dag smos su ga la yod/_/'ba' zhig mthong ba la ni 'dra ba rtogs pa ma yin te/_'di dang 'di 'dra ba yin no zhes rtogs pa'i phyir ro/_/don dang mthong
[\[100a.6\]]ba dang 'das pa dang ma 'ongs pa dag la ni lhan cig rtogs pa med pa'i phyir na/_de ltar rtogs pa ma yin no/_/de sgro 'dogs na ni rnam par shes pa nyid yin gyi don rtogs pa ni ma yin te/_phyis kyi de la yang rang rig pa med na ni thug pa med pa'i nyes pa bshad zin to/_/gang zhig 'dra ba yang mi
[\[100a.7\]]'dod pa de la ni don rtogs pa yang yod pa ma yin te/_der sgro 'dogs pa yod pa srid pa ma yin pa'i phyir ro/_/mthong ba phyi ma don dang mi 'dra ba'i rang bzhin du rtogs pa na/_de'i rang bzhin med pa nyid kyis na de yang sgro 'dogs pa ma yin te/_de'i rang bzhin khas mi len pa'i phyir ro/_/
[\[100b\]]
[\[100b.1\]]rang ngo bos rtogs pa na yang don gzhan nyid du zad do/_/de'i phyir gang zhig don yin zhing /_gang zhig ni rnam par shes pa yin yang ci zhig gang gis shes te/_des na brjod pa ldog pas kha rog 'dug par bya'o/_/mthong ba ma yin nam/_ka ba la sogs pa ni don nyid du dmigs
[\[100b.2\]]pa yin te/_mthong ba mi 'thad do zhes bya ba ni ma yin no zhe na/_'di la lan btab zin to/_/gal te mthong na rang gi ngo bos mthong ba yin no zhes so/_/de nas dkar po la sogs pa mthong ba na de'i rnam pa gang yin pa de gal te rang bzhin gzhan yin na de'i tshe/_dkar po la sogs pa
[\[100b.3\]]gsal bar mi 'gyur ro/_/ci ste rang dngos 'o na de/_/rang nyid rab tu gsal bar 'gyur/_/gal te mthong ba gsal bar shes pa'i rang bzhin nyid yin na ni/_de'i tshe rang nyid gsal ba yin te/_gsal ba gzhan med pa'i phyir ro/_/'on te rang gi ngo bos gsal ba ma yin na de'i
[\[100b.4\]]tshe/_de'i rang bzhin mi gsal na/_don mi gsal bar 'gyur te/_gang gi phyir snang ba'i rang bzhin mi gsal na/_don gsal ba zhes bya ba ma yin no/_/gzhan la brjod pa'i don ni 'di yin te/_gzung ba gsal ba'i rnam par snang ba gang yin pa 'di ni/_nang du zhugs pa blo de lkog tu
[\[100b.5\]]gyur pa yin na/_snang ba yang lkog tu 'gyur ro/_/des na snang ba yongs su gsal ba'i rang bzhin ni mi gsal ba nyid du 'gyur ro/_/de lta yin dang rjes su dpag pa'i shes pa bzhin du don lkog tu gyur pa'i rang bzhin nyid du 'gyur ro/_/rjes su dpag pa la yang gsal bar snang ba lkog tu
[\[100b.6\]]gyur pa yin no/_/gal te rjes su dpag pa'i shes pa de yang mi gsal ba'i rnam pa snang ba ma yin na ni der yang don rtogs par 'gyur ro/_/de'i phyir bdag rig pa ma yin na don thams cad mi mthong ba kho nar 'gyur bas shes pa'i rang rig pa yin no zhes bya ba 'di gnas pa yin no/_/
[\[100b.7\]]bdag rig min pa'i phyogs dag la/_/don kun mthong med 'di yis ni/_/blo ni mngon sum mi smra ba/_/gang yin de la'ang lan btab po/_/zhes bya ba 'di ni 'dir yang rig pa snga ma nyid do/_/gal te rang gi cha rig pa ma yin na ni blo don dang bdag nyid rig par byed pa ma yin par 'gyur ro/_/
[\[101a\]]
[\[101a.1\]]don rig par byed pa ni ma yin te/_snang ba lkog tu gyur pa'i phyir ro/_/bdag nyid ni ma yin te/_khas mi len pa'i phyir ro/_/gzhan yang bde ba dang sdug bsngal ba dang /_chags pa dang sdang ba la sogs pa dag ni rang rig pa nyid du 'gyur ba yin la/_de dag kyang blo'i
[\[101a.2\]]rang bzhin yin pa de'i phyir/_blo mngon sum ma yin pa nyid ni mngon sum gnod pas ji ltar khas len pa'i spyod yul yin/_'on te blo'i rang bzhin no zhe na/_de ni mi rung ste/_rten dmigs goms pa'i khyad par las/_/tha dad par ni 'jug pa can/_/bde sdug 'dod pa la sogs pa'i/_/
[\[101a.3\]]khyad par mngon sum de dag ni/_/blo nyid rten gyi khyad par ni/_/re zhig mig la sogs par bskyod pa'i bde ba phan tshun tha dad pa dang /_gzugs la sogs pa'i yul can yang yin no/_/de bzhin du goms pa las mig la sogs pa'i yul nyid la shin tu gsal ba nyid la sogs pa'i
[\[101a.4\]]dmigs pa la sogs pa skye ba yang rnam par shes pa nyid yin gyi yul la sogs pa ni ma yin no/_/gal te rnam par shes pa'i tshogs pa nyid las yul skye bar 'gyur ba ni/_de las snyim chus gtor ba nyid do/_/des na 'di dag lkog tu gyur par khas blangs nas mngon sum gyis gnod
[\[101a.5\]]pa byas pa ma yin no/_/'di ltar de las tha dad gzhan/_/de shes gang yin cung zad kyang /_/rtogs med 'dzin par byed pa na/_/rtogs pa med na rang rig pa'i mngon sum nyid du brjod do zhes lan cig ma yin par 'di bshad zin to/_/'on te 'di dag rnam par shes pa gzhan gyis rig par
[\[101a.6\]]khas len na/_de lta na ni/_gal te gzhan gyis rig yin na/_/gzhan gyis kyang ni de spyod 'gyur/_/rgyu gzhan yod pa'i bde ba la sogs pa yang shes pa gzhan gyis rig pa yin na/_des na gzhan gyi bde ba la sogs pa rig pa ma yin yang bde ba nyid la sogs par 'gyur ro/_/
[\[101a.7\]]gzung bar bya ba nyid kyis rig pa yin na/_rang dang gzhan gyi bde ba rig pa dag la khyad par 'ga' yang yod pa ma yin no/_/bdag nyid kyi bde ba rig pas bde ba nyid du 'gyur ro zhe na/_ma yin te/_gzhan gyi yang sim par byed pa'i bdag nyid yin pa'i phyir ro/_/gzhan gyi me sreg par mi
[\[101b\]]
[\[101b.1\]]byed pa'am/_gzhan gyi tsan dan gyis sim par byed pa ni ma yin no/_/'on te yid dge ji ltar yin/_/rang gi tsan dan gyis sim byed/_/gzhan gyi la ci de 'gyur ram/_/de ni gdung byed bdag nyid dam/_/yid dge min la tshul ji ltar/_/de la rang gi bde skyes yin/_/gzhan gyi bde ba
[\[101b.2\]]rig pa la/_'di lta nyid du rab brten bya/_/gang gi rang gi ma skyes pa/_/de tshe ci ste 'di bden min/_/rang gi bde bas bde zhe na/_/ma yin rang bzhin dbyer med phyir/_/ring phyir de yi rang bzhin nyid/_/rig na ring ba ci zhig yod/_/gal te ma rig phyir de lta/_/min na rig na rang rig nyid/_/
[\[101b.3\]]bdag nyid kun gyis reg pa ni/_/rang rig gi ni mtshan nyid yin/_/phyogs gcig gis ni reg yin na/_/de las gzhan pa rig ma yin/_/gal te bde ba la sogs pa bdag nyid thams cad kyis bdag gam lus la sogs pa yin na/_bdag gam lus rang rig par 'gyur ro/_/dngos
[\[101b.4\]]sam gzhan du rang rig par 'gyur ba/_rang rig par byed pa bdag nyid thams cad kyi rjes su zhugs na rang rig pa nyid du 'gyur te/_rang rig pa nyid kyi mtshan nyid yin pa'i phyir ro/_/gal te gzhan gyi bde bar yang rjes su zhugs na ni rang rig pa nyid du yang 'gyur te/_de lta ma yin par mi rung
[\[101b.5\]]ba'i phyir ro/_/'on te rjes su zhugs kyang bde ba rig par rnam par 'gyur ba ni ma yin te/_dbye ba yod pa'i phyir ro/_/bde ba ci yod de las skyes pa dang /_der snang bas bde ba'i blo yin gyi/_ji ltar yang rung ba ni ma yin no/_/gzhan gyi bde ba rig pa la ni/_gzhan gyi bde ba dang de las
[\[101b.6\]]dngos su skyes pa ma yin no/_/de ni rtags las skyes pa yin te/_yul las ni ma yin no/_/rjes su dpag pa'i sgo nas gzhan gyi bde ba rig pa'i phyir ro/_/bdag nyid rig pa de'i rang bzhin du snang ba dang /_mngon sum du yin na zhes bya ba ni rnam par dbye ba yin no zhe na 'di la
[\[101b.7\]]brjod pa/_des skyed pa dang der snang ba'o/_/gal te blo rig gzhan min na/_/dmigs pa byed pa gzhan la yang /_/gnyis de gdon mi za bar yod/_/gzhan pha rol gyi bde ba la dmigs pas kyang de'i rang bzhin nyid 'dzin par byed pa yin te/_des na der snang ba nyid ni khas blangs
[\[102a\]]
[\[102a.1\]]pa nyid las grub pa nyid do/_/des na rtags las mthong ba ni ma yin gyi/_mig la sogs pa dang mtshungs pa yin pa'i phyir don gyi de las skyes pa nyid du 'gyur ba'i gnyi gar 'gyur bas khyad par med do/_/ci ste de las skyes min zhing /_/der snang can yang ma
[\[102a.2\]]yin no/_/blo de'i yul med can du 'gyur/_/de ma bzung na spyi dag kyang /_/mi 'dzin de ni cung zad kyang /_/dngos min zhes kyang sngar bshad do/_/khas blangs pa ni tshad ma'i stobs la brten par 'gyur ba ma yin no/_/des na don dam pa ni 'di nyid de/_blo rtags las skyes par mi
[\[102a.3\]]rigs pa dang /_der snang ba yang ma yin pa nyid na ni de lta na ni/_'o na yul gyi mtshan nyid pa'i phyir gzhan bde ba la sogs pa yul ma yin pa'i phyir gzhan gyi rig pa la snang ba 'di yul gyi rnam pa can ma yin par 'gyur ro/_/gal te spyi snang ba yin te/_de la rjes su dpag pa ni spyi'i yul
[\[102a.4\]]can yin pa'i phyir ro zhe na ma yin te/_spyi ni gsal ba ma bzung bar mi 'dzin pa'i phyir ro zhes bya ba dang /_spyi ni gsal ba dang yi ge dang rnam pas stongs pa'i phyir ro zhes kyang bshad zin to/_/'o na ni blo yang de'i rnam pas stong pa nyid de/_des ni 'di'i blo'i rnam par yang mi 'gyur ro zhe na/_de ni
[\[102a.5\]]ma yin te/_blo ni nye bar gzhag pa yis/_/nyer bsgyur srid min 'dod pa min/_/goms pa yis ni stobs las blo/_/de rnams can de 'jig rten rig_/de nyid kyi phyir bshad pa/_de phyir don snang ba de ni/_blo de las gzhan min des na/_/mngon sum dang ni bdag rig grub/_/rnam pa de blo'i
[\[102a.6\]]bdag yin na ni/_/mngon sum dang bdag rig par grub po/_/gal te gzhan gyi bde ba'i rang bzhin la rjes su dpag pa yin pa de lta na yang /_de las gzhan gyi rnam pa la ni rang rig pa nyid do/_/de yang gzhan gyi bde ba'i rang bzhin yin no zhe na/_ma yin te/_gzhan gyis ma rig pa'i phyir ro/_/
[\[102a.7\]]gzhan gyis rtogs pas gnod pa de'i rang bzhin du ji ltar 'gyur/_de la bar chad la sogs pa ni srid pa ma yin no/_/bar du chod na ji ltar bdag gi bde ba yin/_de dang de 'brel par rig pa'i phyir ro zhe na/_ma yin te/_gzhan la 'brel pa rtogs pa med pa'i phyir ro/_/gzhan gyi rig min rang
[\[102b\]]
[\[102b.1\]]bzhin ni/_/khyod kyi yin zhes brjod pa de/_/rgyal po'i bka' byung them skas kyi/_/rim pas steng du gnas pa yin/_/dpyod pa byed pa gzhan dag kyang khyod la rig pa 'di lta bu yod do zhes nges par byed pa ni ma yin te/_'di nyid kyis rtogs pa ma yin te/_'di 'di'i ma yin no zhes rtogs pa'i
[\[102b.2\]]phyir ro/_/'on te gzhan gyis kyang rang bzhin de nyid rtogs pa yin no/_/de lta na'ang bde ba la spyod pa ni ma yin no/_/bde ba spyod pa'i mngon sum gyis yin gyi/_rjes su dpag pas ni ma yin no zhe na/_'di la brjod pa/_gal te de la 'dzin byed kyang /_/mngon sum nyid ni min zhe na/_/don
[\[102b.3\]]mtshungs tha dad de gang las/_/rang gi ngo bo mngon du byed pa nyid ni mngon sum yin no zhes bstan zin te/_des na rnam pa mtshungs pa dag la dbye ba mi 'thad do/_/rgyu'i dbye ba tha dad do zhe na/_'o na ni rang gi ngo bo tha dad par 'gyur ro/_/gal te rgyu tha dad pa med pa mi 'thad pa'i phyir rgyu tha dad
[\[102b.4\]]par khas len pa de lta na yang tha dad pa ni rang gi ngo bo kho nar rigs so/_/gnyi ga'i rang bzhin yang mngon du byed pa nyid yin pa'i phyir rgyu tha dad par yang mi rigs so/_/mthong ngo zhe na/_rang gi ngo bo tha dad par yang khas blang dgos so/_/des rnam pa mtshungs pa nyid mi rung ngo /_/'on te rgyu'i
[\[102b.5\]]bye brag las rtogs pa'i rang bzhin nyid khyad par yod pa yin no zhe na/_ma yin te/_rtogs pa khyad par yod kyang gsal ba'i rnam pa nyid ni mngon sum yin pa'i phyir ro/_/ma mthong don gcig ldan sogs kyis/_/gal te myong bas nges yin na/_/gzhan ni rnam kun mi 'dzin 'gyur/_/
[\[102b.6\]]myong ba'i dbye ba bsal zin to/_/ci ste yang rnam pa tha dad pa med kyang ma mthong ba'i dbang gis mngon sum dang cig shes su nges pa yin no/_/de bzhin du dbang po ldan pa la sogs pa/_don gcig la 'du ba la sogs pa las kyang yin no/_/'di ltar bdag gi bdag dang 'du ba'i
[\[102b.7\]]bde ba ni bdag gi yin la/_gzhan gyi ni de lta bu ma yin no des na gzhan gyi bde ba rig pa na bde ba nyid du 'gyur ba ma yin no zhe na/_gal te mngon sum du byed pa nyid yod pa'i phyir rnam pa tha dad pa med kyang mngon sum dang /_mngon sum ma yin pa'i mtshan nyid du nges pa yin na de'i tshe/_
[\[103a\]]
[\[103a.1\]]mngon sum nyid la yang mngon sum dang mngon sum ma yin par nges pa zhes bya bar 'gyur ro/_/de lta yin na yang don tha dad par brtags pas ci zhig bya ste/_ma mthong ba dang ldan pas dngos po gcig nyid de lta bu ma yin par 'gyur te/_bde ba nyid sdug bsngal
[\[103a.2\]]la sogs pa yin no zhes so/_/des na tha dad par yang mi rigs so/_/'di yang ma mthong ba'i bye brag nyid las yin no zhe na/_'gyur mod rang rig pa'i rnam pa tha dad pa yang de bzhin du 'gyur ro/_/de nyid kyi phyir gzhan rnam pa thams cad du 'dzin par mi 'gyur ro/_/don mtshungs pa la myong
[\[103a.3\]]ba tha dad pa yang bsal zin pa nyid do/_/mig la sogs pa yang gsal ba tha dad pa nyid las brtag pa yin te/_'di ltar/_dang po gsal ba mthong gyur pa/_/de la mngon sum nyid du gnas/_/mi gsal bar ni rtogs pa de/_/mngon sum bdag nyid du mthong min/_/gsal ba nyid
[\[103a.4\]]dang dkar po rtogs pas yul du byas pas na 'jig rten mngon sum nyid du byas pa yin no/_/gang gi phyir/_mig la sogs pa'i rgyu yod kyang /_gang gi tshe gsal bar snang bar ma rtogs pa ni bdag gi 'ga' zhig mi gsal ba nyid du mthong ba yin na/_de mngon sum du rtogs pa ni ma
[\[103a.5\]]yin no zhes bya ba 'di ni 'jig rten dag gcig pa kho na'o/_/'on te gsal ba nyid du 'gyur ba'i dbang po las skyes pa ni mngon sum yin no/_/'di ltar/_gsal las yang dag 'dzin pa nyid/_/dbang po las ni nye bar rig_/gnyis med phyir na gnyis po ni/_/ji lta bu yin yin mi 'gyur/_/
[\[103a.6\]]nye bar gnas pa nyid dang gsal ba nyid du rtogs pa'i yul gang yin pa de nyid 'jig rten mngon sum du 'dod pa yin no/_/dbang po med par ni nye bar gnas pa rtogs pa yin pas/_de'i yan lag ma tshang ba'i phyir mngon sum ma yin par 'gyur ro zhe na/_de ni mi rung ste 'di ltar/_nye ba dang ni
[\[103a.7\]]gzhan pa dag_/mngon sum cig shos rgyu ma yin/_/gzhan du bya rgod la sogs pa'i/_/ring mthong mngon sum nyid min 'gyur/_/'di ltar skyes bu 'ga' zhig ni ring por mthong ba 'ga' zhig na de lta ma yin no/_des na de dag gi rig pa mngon sum ma yin par 'gyur ram ci/_'on te
[\[103b\]]
[\[103b.1\]]de yang /_de yi gsal ba de nyid ni/_/thag ring min zhes rjod byed de/_/dang po'i nus pa la ltos nas/_/ring dang mi ring rnam par gnas/_/gang zhig gsal ba nyid du blta bar nus pa de nyid ring ba ma yin no zhe na/_gal te de lta na yang /_gsal bar mthong ba thams cad ni/_/gal te
[\[103b.2\]]thag ring mi 'dod na/_/de min na 'di thag ring bas/_/dbang po 'di yi rgyu ma yin/_/de'i phyir gsal bar snang bar mtshungs pa nyid dang dbang po'i rnam par shes pa dag_/mngon sum dang mngon sum ma yin par rnam par gnas pa yin no zhes bya ba ni rigs pa dang ldan pa yin no/_/thams
[\[103b.3\]]cad du gzhan gyi bde ba rig pa na bde ba nyid du 'gyur te/_mngon sum du byas pas so/_/mngon sum du ma byas na ni rnam pa dang bcas pa nyid kyis rang rig pa nyid do/_/gang dag rnal 'byor mngon sum gyis/_/gzhan gyi bde ba la sogs pa/_/myong la nyams myong mtshungs pa na/_/de yang
[\[103b.4\]]de bzhin gdung bar 'gyur/_/'jig rten rgyang phan pa dang dpyod pa pa ma yin pa gzegs zan pa la sogs pa rnal 'byor pa yod pa gang yin pa dag la/_de ni nges pa mngon sum gyis gzhan gyi bde ba la sogs pa rig pa na rnal 'byor pa de dag kyang /_'dod chags la sogs pa dang ldan
[\[103b.5\]]par 'gyur ro/_/lhag ma ni spros zin pas yang mi spro'o/_/'on te/_gsal te yul dbang dus med pas/_/de las 'byung ba'i sdug bsngal ni/_/de dag la ni skye min na/_/'on te gang la dbang po dang yul phrad pas bde ba la sogs pas skye ba de nyid la sogs pa tha snyad bya bar 'os pa
[\[103b.6\]]yin no/_/rnal 'byor pa la ni bud med la sogs pa'i yul dang phrad pa las bde ba la sogs pa skye ba ma yin te/_des na de ltar 'gyur ba ma yin no/_/gal te dbang po dang yul las skyes pa ma yin na ni/_bde ba la sogs pa de de'i yin no zhe na/_de yang mi rung ste/_'di ltar/_sdug
[\[103b.7\]]bsngal skye ba 'gyur nyid ni/_/sdug bsngal myong min 'on kyang ni/_/sdug bsngal shes pa skyes pa yin/_/gang gi phyir/_sdug bsngal la sogs myong min par/_/gdung dang phan 'dogs rgyu ma yin/_/'di ltar/_phan tshun lus kyi dbang po phrad pa las byung ba/_skyes pa dang bud med kyi bde ba
[\[104a\]]
[\[104a.1\]]la spu ldang ba la sogs pa skyed par byed pa'i cha thun mong ma yin nam/_de lta'o zhe na thun mong du dga' ba nyid du 'gyur ro/_/de'i phyir rang rig pa yin na bde ba nyid du 'gyur gyi/_gzhan du ni ma yin no/_/rang rig pa tsam ni skye ba tsam dang /_mig la sogs pa dang ldan pa yang
[\[104a.2\]]med pa ma yin pas na bde ba nyid gnyi ga la yang mtshungs par 'gyur ro/_/de la der goms pa med pa'i phyir ro zhe na ma yin te/_goms pas ni bde ba tsam byed pa yin na/_de ni skyes pa'i phyir myong ba mtshungs par 'gyur ro/_/khyed la rnam par dbye ba 'di ji ltar zhe na/_bshad pa/_gang tshe
[\[104a.3\]]rang nyid sdug bsngal gyi/_/rang gi ngo bor snang ba ni/_/gdung yin de mi shes min pa/_/de tshe de ltar thal mi 'gyur/_/gang zhig bde ba rang rig pa de ni/_bde ba nyid la rnal 'byor pa gang gzhan gyi bde ba la sogs pa dmigs pa tsam gyi rnal 'byor pa de ni chags pa la sogs pa dang ldan
[\[104a.4\]]pa nyid ma yin no/_/des na rnal 'byor pa de dag de'i sdug bsngal la sogs pas gdung bar mi 'gyur ro/_/me la sogs pa myong ba'i ji ltar gdung zhe na/_ma yin te/_rnal 'byor pa la de med pa'i phyir ro/_/gzhan la ji ltar 'gyur ce na/_me la sogs pa ni de lta bu nyid rigs pa ma yin pa'i
[\[104a.5\]]phyir ro/_/rang rig pas byed pa'i bde ba la sogs pa gang yin pa de dag ni de las gzhan du ma yin pa'i phyir ro/_/rig pa thams cad myong bar mtshungs par 'gyur ba ma yin no/_/des na shes pa thams cad kyis/_/dmigs myong dag ni tha dad yin/_/don dang 'du ba dmigs pa de/_/
[\[104a.6\]]rang rig gsal ba dag myong yin/_/de'i rnam par 'jog par nus pa ni myong ba'i dmigs pa yin la/_bdag gi ngo bo rang nyid gsal ba ni rig pa yin no/_/des na bde ba dang rig pa gdung bar byed kyi de'i rnam pa nye bar 'jog pa tsam gyis ni ma yin no/_/de nyid la khyad par ci yod ce na/_
[\[104a.7\]]don dam par ni ci yang med de/_bde ba dang de'i rnam pa ni khyad par 'ga' yang med do/_/'on kyang bdag nyid des zin par sems pa nang gi sdug bsngal lo zhes nges par zad do/_/rnal 'byor pa rnams ni de lta ma yin pas na de bzhin nyid du bde ba nyid ma yin no/_/de'i phyir rnam par shes
[\[104b\]]
[\[104b.1\]]pa ni rang rig pa nyid de/_de lta ma yin na bde ba la sogs pa'i rnam par dbye ba srid pa ma yin no/_/shes rab la sogs pa goms pa'i khyad par nyid las ma yin nam/_de dag na snang bzhin pa'i don dang mi mthun pa ma yin na/_/don de yang shes rab la sogs pa'i rang bzhin ni ma yin te/_
[\[104b.2\]]de la goms pas mi 'jug pa'i phyir ro/_/de la goms pas don mngon par 'du byed pa ni ma yin no/_/de'i phyir don las tha dad pa'i shes rab de ni rnam pa dang bcas pa yin no/_/shes rab la sogs pa rnam par shes pa'i rang bzhin ma yin pa ma yin nam/_des de rnam pa
[\[104b.3\]]med pa yin yang rnam par shes pa rnam pa med par mi 'gyur ro zhe na/_de ni ma yin te/_shes rab de ni rnam byed de/_/ci ltar de 'dzin yid kyang yin/_/de don 'dzin yang don rnams ni/_/med na de phyir rnam shes kyang /_/gal te shes rab don gyi khyad par 'dzin pa yin
[\[104b.4\]]yang rnam par shes pa yin na ni/_rnam par shes pa yang rnam pa med par don ci ste mi 'dzin/_de yang rnam pa med du zad mod ce na/_de ni mi rung ste 'di ltar/_shes rab ces kyang skad cig la/_/dag pa'i don ni snang ba yin/_/de yang rjes dpag gzhan dag ni/_/shes rab nyid du mi 'thad
[\[104b.5\]]phyir/_/de yang rnam pa dang bcas pa yin no zhes bstan cing ston par 'gyur ba nyid do/_/gal te rnam par shes pa rang rig par mi 'dod na/_de'i tshe don 'ga' yang rtogs pa med pa'i phyir tha snyad med pa nyid du 'gyur ro/_/de la bshad pa ni/_gzhan yang mngon sum med pa na/_/blo ni
[\[104b.6\]]rtags la ltos par 'gyur/_/de yang dbang po don nam blo/_/yang na yid byed snga mar 'gyur/_/rgyu 'bras tshogs pa 'di dag las/_/'brel pa can gzhan yod min te/_/nus pa mthong ba med phyir ro/_/de la 'khrul phyir dbang po min/_/mngon sum nyid ma yin pa na lkog tu gyur pa'i yul
[\[104b.7\]]can rjes su dpag pa dang 'jug pa yin/_de yang rtags las yin la/_rtags de yang dbang po la sogs pa'i yid la byed pa'i mthar thug pa yin te/_'brel pa dang ldan pa gzhan med pa'i phyir ro/_/don gyis go ba yang 'brel pa mthong ba nyid las yin no/_/de ni mthong ba gzhan du mi 'jug pa'i
[\[105a\]]
[\[105a.1\]]phyir ro zhes bya bas 'jug pa'i phyir ro/_/de la re zhig dbang po ni ma yin te/_'khrul pa'i phyir ro/_/rtags ni 'khrul pa med pa yin na/_dbang po ni/_de lta ma yin par mi 'thad pa ma yin te/_rgyu nyid du khas blang bar bya'o/_/nus pa yang 'bras bu ma mthong bar mi nges
[\[105a.2\]]so/_/don yang de bzhin/_yang dbang po bzhin du 'khrul pa'i phyir ro/_/blo yid byed/_shes yin de yang ma grub nyid/_/blo ni rtags ma yin te/_de ni bsgrub nyid yin pas ma grub pa'i phyir ro/_/yid la byed pa yang sngar gyi blo de nyid yin la/_dar yang skyes pa'i dus su ma grub na/_/gzhan gyi tshe
[\[105a.3\]]ji ltar grub/_'di ltar/_ma grub pa ni rtags nyid min/_/rtags ni grub par 'gyur ba yin no/_/de lta ma yin par rtags nyid yin na ni/_thams cad rtags nyid du 'gyur bas thams cad kyi thams cad grub par 'gyur ro/_/ci ste yang re zhig gsal bar 'gyur ba'i don ni mngon sum du grub
[\[105a.4\]]pa nyid do/_/de lta ma yin na don zhes bya bar yod par mi 'gyur bas tha snyad med par 'gyur ba'i phyir 'gro ba long zhing lkugs par 'gyur ro/_/don yod pa tsam las kyang don gsal bar 'gyur ba ma yin te/_de lta ma yin na thams cad gsal bar thal bas thams cad mthong bar thal
[\[105a.5\]]bar 'gyur ro/_/des na gang la don gsal ba nyid du gyur pa de ni blo yin no/_/de nyid kyi phyir te/_ma shes par ni blo gsal yang dmigs pa med de/_shes pa ni rjes su dpag pa las rtogs so zhes bshad pa yin no zhe na/_'di la lan/_gal te don gsal rtogs yin par/_/'dod na
[\[105a.6\]]de nyid shes min nam/_/'dis ni gsal 'gyur don gsal te/_/gsal ba nyams su myong min na/_/de yis gsal 'gyur mi nges phyir/_/gal te gsal ba rtags yin na/_/'on te gsal bar gyur pa'i don rtags yin yang bla ste rnam pa thams cad du gsal ba nyams su myong dgos
[\[105a.7\]]te/_gsal bar gyur pa myong ba ni gsal bar myong ba sngon du 'gro ba can yin pa'i phyir ro/_/dus gcig gi tshe nyams su myong ba'i gsal ba ni gzhan gyi tshe khyad par gyur pa yin pas/_rnam pa thams cad du mngon sum gyis myong bar 'gyur ba yin no/_/rjes su dpag pas myong ba yin na ni
[\[105b\]]
[\[105b.1\]]thug pa med do/_/don gyis gsal ba de mngon sum yin na ni/_blo yang mngon sum nyid do/_/des na gsal ba lkog tu gyur pa nyid kyis don lkog tu gyur te/_des na rtags ma yin no/_/'on te las nyid du snang ba'i don gzung bar bya ba'i ming gi rnam grangs can gyi rtags yin no/_/las nyid ni bya
[\[105b.2\]]ba med par 'gyur ba ma yin no/_/bya ba yang blo yin no/_/de smras pa ni/_de ni phyi rol yul dag dang /_/'brel bas mngon sum nyid du dmigs/_/'di la brjod pa ni/_las nyid 'gar yang gzhan du min/_/bya bas byas pa'i khyad par ni/_/bya ba tsam nyid rjes dpog 'gyur/_/gal te las
[\[105b.3\]]nyid ces bya ba/_/bya ba byas pa'i khyad par yin na byas pa tsam nyid du rjes su dpag par 'gyur mod/_blo'i bya ba ni rjes su dpag pa ma yin no/_/dngos po'i rang bzhin las gzhan pa'i bya ba ni yang med do/_/'di ltar/_byed po'am las la gnas pa ni/_/bya bar brjod kyi gzhan ma yin/_/byed po
[\[105b.4\]]la gnas byed po las/_/gzhan min las gnas las las med/_/de'i phyir mthong ba snang ba dang /_/gzhan la las ni gzhan ma yin/_/'on te don ni gzung ba nyid du rig pa yin la/_blo ni 'dzin pa nyid du yin te/_'di ltar ngas blo don du bzung ngo zhes rtogs pa yin no zhe na/_de yang mi rung ste/_
[\[105b.5\]]de tshe blo ni byed pa ste/_/'dzin pa nyid ni de las gzhan/_/de nyid yin 'gyur blo gzhan ni/_/ci yi phyir na rtogs par byed/_/gal te don las mthong gzhan na/_/rang bzhin su yis mthong bar 'gyur/_/bya ba byas pa'i/_'on te gsal te don nyid kyi/_/khyad par 'ga' zhig yin 'dod na/_/de'i
[\[105b.6\]]tshe/_skye ba dang ni 'jig med pa'i/_/don la khyad par 'ga' yang med/_/blo 'dzin pa de ni de'i tshe don skye ba ni khas mi len to/_/'dzin par byed pa'i rtogs pa ni grub pa nye bar 'jog pa yin te/_blos ni ji ltar gnas pa bzhin 'dzin pa tsam byed pa yin no/_/gzung ba tsam nyid kyis ni khyad par du
[\[105b.7\]]'gyur ba ma yin no/_/rang bzhin gzhan du 'dzin na yang 'khrul pa nyid du 'gyur ro/_/de'i rang bzhin du 'dzin na yang snga ma phyi ma'i rang bzhin nyid 'dzin par thal ba'i phyir ro/_/ji ltar sgron sogs rang dus dang /_'brel pa bum sogs gsal byed pa/_/de bzhin shes pa'ang yin zhe na/_de la'ang
[\[106a\]]
[\[106a.1\]]brtsad pa mtshungs pa nyid/_/gal te don rnams ji lta bu yin pa de lta bu nyid sgron mas mngon par gsal bar byed na/_des kyang dus kyi mtha' dag khyab par gsal bar byed par 'gyur ro/_/gzhan du na 'khrul pa tsam nyid do/_/'on te 'dzin pa'i dus su don gzhan
[\[106a.2\]]skyes pa yin no zhe na/_de'i tshe/_de 'dod na yang shes so/_/skad cig 'jig par thal bar 'gyur/_/gal te 'di rtogs pa'i rang bzhin ma yin pa las ldog pa'i rang bzhin du skye ba yin na/_shes pa dang dus mtshungs pa nyid kyis skad cig ma rang rig pa nyid
[\[106a.3\]]yin pa'i phyir don gzhan brtags pas ci bya/_gal te blo ni 'dzin par byed pa nyid du rtogs la/_don ni gzung ba nyid du rtogs so zhes bstan pa ma yin nam zhe na/_gal te don g.yo ba med pa'i rang bzhin yin no/_/gang gi tshe de lta bu'i rang bzhin skye ba de'i tshe ni de lta bur gyur par skye'o zhes brjod pa na/_de ltar don gzung ba nyid
[\[106a.4\]]du ji ltar brjod par 'gyur/_ngas blo gzung ngo zhes bya ba'i tha snyad rtogs pa skyes pa tsam las gzhan du cung zad kyang rtogs par byed pa ma yin no/_/de skad du bshad pa ni/_dngos po'i 'brel pa mtha' dag ni skyed par byed pa nyid kyis nye bar sbyor ba'i khyad par gyi rgyu dang 'bras bu'i cha'i
[\[106a.5\]]khyad par las gnas skabs kyi khyad par bstan pa'i phyir gzhan du rnam par gzhag par bya ba yin no/_/tha snyad la ni dngos po grub pa ma yin te/_de ni gzhan du yang 'thad pa'i phyir ro/_/'di ltar/_rang gi rgyu yi dngos po las/_/don 'di sngar yang yod pa yin/_/de lta de ltar dngos
[\[106a.6\]]'di la/_/de yi mthong ba 'di skyes so/_/mngon sum rjes dpag dag gis ni/_/don 'di rtogs pa nyid ma yin/_/des na 'jig rten tha snyad 'di/_/long ba brgyud pa 'ba' zhig go/_/gzhan yang gal te don gyi khyad par 'ga' zhig nyid gzung ba yin na de'i tshe/_de yang shes pa shes
[\[106a.7\]]ma gyur/_/gal te shes pa rtags yin na/_/shes su yongs su bcad med par/_/de shes shes bya de gang las/_/gal te shes 'gyur nyid du ni/_/yongs bcad de de'i rang bzhin nyid/_/blo gzhan don med khyad par ni/_/de nyid de ltar rab tu brjod/_/shes 'gyur nyid du bcad
[\[106b\]]
[\[106b.1\]]med kyang /_/de ni ji ltar go byed yin/_/don shes zhes bya bar shes pa ni/_shes pa zhes byar rtogs pa yin/_/don shes tsam du shes pa ni/_de'i don nyid du rig pa yin/_/de yi ngo bor rig pas na/_/don rnams de yi ngo bor gnas/_/dkar po nyid du rig pa'i don/_/de las
[\[106b.2\]]dkar po gzhan nam ci/_/de ltar 'di ni bshad zin pa yin no/_/'on te mthong ba gzhan nyid yin na de'i tshe mthong bar gyur pa zhes yongs su mi gcod par 'gyur ro/_/de bshad pa ni/_mthong ba mthong 'gyur min gzhan gyis/_/mthong 'gyur 'ga' yang mthong 'gyur med/_/gal
[\[106b.3\]]te mthong ba mthong bar 'gyur ba las gzhan ma mthong ba yin na ji ltar mthong bar gyur pa'i rang bzhin yongs su gcod/_de lta ma yin na gzhan gyis mthong bar gyur pa la yang /_'di ni gzhan gyis mthong bar gyur pa'o zhes mthong bar gyur pa'i tha snyad du 'gyur ro/_/ji ltar mthong ba tsam
[\[106b.4\]]las ngas mthong ba'o zhes de'i mthong bas don gyi khyad par mthong ba las yin pa de bzhin du khyad par de gzhan gyi mthong ba la yang gdon mi za bar 'dod pa'i phyir 'di ni gzhan gyis mthong bar 'gyur ba'o zhes bya bar 'gyur ro/_/'on te khyad par de ni gcig nyid ma yin te/_des na gzhan gyis
[\[106b.5\]]mthong bar gyur pa ma mthong ba'i phyir dang /_rang gis mthong bar gyur pa ma mthong ba'i phyir rang gis mthong ba zhes bya ba de nyid rtogs pa ma yin no zhe na/_de yang mi rung ste/_'di ltar/_khyad par de gzhan mthong ba las/_/yod phyir rang blo rtogs par 'gyur/_/gal te khyad par mang po
[\[106b.6\]]yin pa de lta na yang /_de dag rang gis rig par bya ba de dag nyid ma yin pas de dag gis kyang mthong bar 'gyur ba nyid yin te/_des na rang dang gzhan gyi blo rtogs par 'gyur ro/_/des na mthong bar gyur pa ni rang nyid rig par bya bar 'gyur dgos so/_/'on te de yang rig pa gzhan gyis mthong bar
[\[106b.7\]]'gyur ro zhe na/_de lta yin na de la yang rtogs par 'gyur ba nyid yod par gyur pas thug pa med par 'gyur ro/_/'on te mthong bar gyur pa nyid gcig kho na yin na/_de lta na ni gzhan gyis mthong ba la yang khyad par de nyid yin pas rang gi blo rtogs pa nyid du 'gyur ro/_/gang gi tshe ji srid du gzhan gyis
[\[107a\]]
[\[107a.1\]]mthong bar gyur pa nyid gzhan gyis rtogs pa de'i tshe/_bdag gis mthong bar gyur pa nyid med kyang /_gzhan gyis mthong bar gyur pa mthong bas rang gi blo rtogs par 'gyur ro/_/mthong bar gyur pa de ni rang dang gzhan la ltos te/_khyad par yod pa ma yin te/_'on te
[\[107a.2\]]rang nyid kyis mthong bar gyur pa nyid kyang yod pa yin te/_de las rang gi blo rtogs pa yin no zhe na ma yin te/_rang gis mthong bar gyur pa dang /_gzhan gyis mthong bar gyur pa dag la khyad par med pa'i phyir ro/_/rang gis mthong bar gyur pa nyid ni rang gis mthong ba dang 'brel pa rtogs na shes pa
[\[107a.3\]]yin no/_/de ma rtogs na ni rang gis mthong bar gyur pa nyid ces bya ba 'di nyid ga las yin/_de'i phyir rang nyid kyis mthong bar gyur pa ma yin yang /_gzhan gyis mthong bar gyur pa nyid rtogs pas rang gi blo rtogs par 'gyur ro/_/'on te mthong bar gyur pa nyid gang yin pa de rang gi blo rtogs pa yin yang /_
[\[107a.4\]]skyon med de 'di la cung zad kyang chad pa med do zhe na/_chad pa med do/_/de lta mod kyi dngos po'i de kho na nyid du mi 'gyur bas chad pa kho na'o/_/'di ltar/_mthong bar gyur pa nyid rtogs nas/_/nga 'am 'di zhes ga las yin/_/de la gzhan ltos gang gis kyang /_/bzlog pa nyid ni yod ma yin/_/
[\[107a.5\]]rang rig ngo bor gyur na ni/_/de bzlog pas ni 'gyur ma yin/_/rang rig gzhan gyis myong zhes pa/_/ha cang bab chol ches pa nyid/_/rang rig pa ni 'di kho na ste/_gzhan gyi spyod yul ma yin par gyur pa gsal ba zhes bya ba gang yin pa'o/_/de phyir rang chos ltos med can/_/don chos yan
[\[107a.6\]]gar ba las ni/_/blo ni rjes su dpog ma yin/_/blo rtogs mngon sum gang yin pa/_/rang chos rang blo las gzhan ci/_/blo la brten pa 'ga' zhig gis blo rjes su dpog par 'gyur ro/_/yul la sogs pa'i chos thun mong ba ni rjes su dpag par bya ba thun mong ba nyid rtogs pa kho na'o/_/des na
[\[107a.7\]]bdag gi blo rjes su dpog par byed pa ni bdag gi chos su gyur dgos so/_/rang gi chos kyang blo las gzhan ni med do/_/rang gi chos nyid blo nyid yin par zad pas de lkog tu gyur na/_rjes su dpog par byed pa ji ltar 'gyur/_'on te bde ba la sogs pa blo dang tshogs pa mtshungs pa las skyes pa
[\[107b\]]
[\[107b.1\]]de dag ni bdag gi chos yin pas na de dag las rjes su dpog par byed do zhe na/_'di la bshad pa/_rgyu mtshungs pa las skye ba de/_/blo las tha dad gang las yin/_/gzhan skyes de yang 'khrul pa can/_/gal te bde ba yul dang dbang po la sogs pas skyed pa yin no/_/thams cad rig
[\[107b.2\]]pa'i rang bzhin nyid do zhes bstan zin to/_/'on te mthong bar gyur pa'i yul la bde ba skyes pa de las rang gi blo rjes su dpog go zhe na/_bde ba de yang gzhan gyis ma yin no zhes bya ba ga las/_gzhan gyi bde ba la gzhan gyis rtogs par ji ltar nus she na/_rang rig pa ma yin na rnam par
[\[107b.3\]]dbye ba 'di ji ltar 'gyur/_'jigs pa la sogs pa las kyang spu ldang ba nye bar skye ba nyid do/_/gal te bde ba la sogs pa rang rig pa nyid du rnam par gnas pa yin na de'i tshe gzhan dang 'brel pa mi rtogs so zhes bya bar rigs pa yin no/_/de lta ma yin na ni gzhan dang 'brel pa
[\[107b.4\]]nyid gang gis bzlog_/bdag gis spu ldang ba des na bdag gi yin par rjes su dpog go zhe na/_'di yang ga las yin te/_gzhan gyi chung mas bde ba mi skyed pa ni ma yin no/_/bde ba la sogs pa myong bar gyur pa'i bdag nyid spu ldang ba la sogs pa skyed par byed pas na rang dang 'brel pa
[\[107b.5\]]'am/_de lta ma yin pa zhes bya ba 'di gang du dgos/_rang gi bde bas spu ldang ba la sogs pa skyed par sgrub na/_rang dang 'brel pa nyid rtogs la/_/rang dang 'brel pa nyid rtogs na yang des bskyed par rtogs pas phan tshun rten pa'i nyes pa yin no/_/gzhan yang blo'i rjes su 'gro ba dang
[\[107b.6\]]ldog pa'i rjes su byed pa 'am de'i rjes su byed pa blo rjes su byed pa yin grang na/_de la/_gzugs sogs yul ni lnga po dang /_/dbang po dang ni dmigs pa dag_/ma gtogs de yi 'bras bu gzhan/_/nye bar mtshon pa ma yin no/_/de la gnyis ni dbang po 'das/_/don lnga dag las
[\[107b.7\]]gzugs mthong las/_/skyes pa gzhan du srid bral ba/_/gang yin gcig kyang rtogs pa med/_/gnyis ni dbang po 'das zhes bya ba ni/_/dbang po dang dmigs pa'o/_/gzugs la sogs pa don lnga po dag la ni gcig kyang gzugs mthong ba las skyes pa de lta bur gyur par rtogs pa
[\[108a\]]
[\[108a.1\]]med do/_/gzugs la sogs pa ni gzugs mthong ba las skyes pa ma yin te/_rgyu gzhan las skyes pa'i phyir/_gzugs mthong ba las skyes pa nyid yin na ni de dag nyid du 'gyur ro/_/'di ltar/_gzugs mthong don rnams thams cad la/_/yod phyir srog
[\[108a.2\]]chags thams cad la/_/tha dad de bzhin de las ni/_/skye ba'i phyir yang de bzhin te/_/skyes pa'i phyir yang don yang 'gyur/_/ji ltar gzugs mthong srog chags so so la tha dad pa de bzhin du gzugs la sogs par yang 'gyur ro/_/des na gal te/_thams cad kyis ni dmigs
[\[108a.3\]]nyid na/_/de yi khyad par nges pa na/_/de shes srog chags so so las/_/sna tshogs su ni snang bar thal/_/so so rang nyid dmigs na ni/_/rang rig las na shes pa nyid/_/gal te gzugs la sogs pa srog chags so so la/_tha dad pa'i rang bzhin na/_thams cad kyis
[\[108a.4\]]dmigs par 'gyur bas gcig par gzugs la sogs pa tsam dmigs par 'gyur na/_de ltar yang ma yin pa des na re zhig phyogs 'di ni ma yin no/_/'on te rang gi mthong bas bskyed pa'i gzugs la sogs pa nyid du dmigs so zhe na/_de lta yin na gzhan dag gis rig pa ma yin
[\[108a.5\]]pa'i phyir rang rig pa khas blangs pas na don nyid nyams par 'gyur ro/_/de ste gzhan gyis dmigs pa yin na de lta na/_de skyes pa nyid kyis na de la yang khyad par gnas yod par gyur la/_de yang gzhan gyis dmigs par bya bas na thug pa med par 'gyur ro/_/rang gi rig pa dag gzhan
[\[108a.6\]]gyi rig pas/_de ltar shes med gang yin te/_/rtags zhes bya ba bab col te/_/ma rtogs pa nyid ni rtags ma yin no/_/des na rtags kyi mtshan nyid med pa'i phyir blo zhes rjes su dpag pas rtogs pa yin na ni zhes bya ba 'di ni mi rung ngo /_/yang na don gzhan rtogs su chug pa de lta
[\[108a.7\]]na yang /_rtags yod na yang de dang ni/_/lhan cig 'brel pa mthong med par/_/ji ltar rtogs 'gyur rtags dang ni/_/ma mthong ba yi gsal byed min/_/me la sogs pa mthong ba nyid rang las skyes pa'i du ba la sogs pa skyes pas rjes su dpog gi_/gzhan du ni ma yin no/_/sngar
[\[108b\]]
[\[108b.1\]]ma mthong ba'i me ma mthong ba'i du bas rjes su dpog par byed na ni mthong ba ni med do/_/rtags de nyid las sngar de ni/_/grub pa nyid du brjod na ni/_/de las yang ni dpe gzhan ni/_/sgrub byed yin phyir thug med 'gyur/_/rjes su dpag par ni dpe spong bar byed pa ni ma yin no/_/
[\[108b.2\]]de lta yin na rjes su dpag pa nyid du mi 'gyur te/_mngon sum bzhin no/_/mngon sum la tshad ma gzhan yod pa'i phyir rjes su dpag pa nyid ma yin na 'di la yang mtshungs so/_/des na dpe sgrub par byed pa'i rjes su dpag pa de yang dpe gzhan las yin pa'i phyir thug pa med pas
[\[108b.3\]]na rtogs par mi 'gyur ro/_/'on te don gyis go bas sgrub par byed na/_de ltar rtogs pa ni 'ga' yang med do/_/gal te rtogs pa med na don nyid mi 'thad do zhes rtogs pa ni 'ga' yang med do/_gal te rtogs pa med na rtogs pa'i don med do zhe na/_rtogs pa zhes bya ba 'di ci zhig_/
[\[108b.4\]]rtogs pas yul du byas pa'o zhe na/_rtogs pa ma rtogs na rtogs pa yul du byas pa de nyid gsal bar bya ba yin nam/_mdun na gnas pa nyid do zhe na/_mdun na gnas pa yang ma rtogs par ji ltar rtogs pa sgrub par byed pa yin/_rtogs so zhe na/_de la yang mdun na gnas pa yod
[\[108b.5\]]pas na 'di la thug pa med pa bshad zin to/_/des na mdun na gnas pa nyid dam/_don gyi rnam pa gzhan yang rung ste/_rtogs pa ma grub na ni rtogs pa nyid ma yin no/_/de'i phyir blo las don sgrub kyi/_don las ji ltar yang de min/_/de ma grub par don rang nyid/_/rab tu grub pa med
[\[108b.6\]]phyir ro/_/blo las don grub po/_/blo med par don grub na ni/_thams cad thams cad mthong bar 'gyur ro/_/gang gi tshe rang nyid blo don la byed pa 'jug par mthong ba de'i tshe don rtogs so zhes bya bar 'gyur gyi/_gzhan du ni 'ga' yang rtogs so zhes bya bar mi 'gyur ba'am/_thams
[\[108b.7\]]cad rang nyid rtogs par 'gyur ro/_/de'i phyir don las blo grub pa ni ma yin te/_sngar bshad pa'i skyon du thal ba'i phyir ro/_/mngon sum blo dang de las ni/_/brjod dang g.yo 'gul sogs mthong nas/_/gzhan sel rjes dpag mi 'gyur te/_/bdag la 'brel pa mthong med
[\[109a\]]
[\[109a.1\]]phyir/_/gal te mngon sum gyi bdag nyid la blo dang /_de dang 'brel pa can dag rnam pa ci zhig ltar mthong na de'i tshe/_de dang 'brel pa'i rtags mthong ba las gzhan la yang blo rjes su dpog par 'gyur gyi gzhan du ni 'thad pa ma yin no/_/gzhan gyis
[\[109a.2\]]mthong ba'i don to zhes rjes su dpog go zhe na/_rang nyid kyis mthong ba ga las rtogs/_rjes su dpog pa las so zhe na/_de la yang gzhan dgos pas thug pa med do/_/mngon sum nyid kyis rtogs so zhe na/_mngon sum don sngon po la sogs pa rtogs pa ma yin nam/_ji ltar dpe
[\[109a.3\]]yin/_rang dang 'brel pa yang rtogs so zhe na/_'o na rang dang 'brel pa ni mthong bar 'gyur ba nyid yin no/_/gal te de rtogs na ni bdag nyid kyang des rang rig pas rtogs par 'gyur ro/_/de gzhan gyis rtogs na ni thug pa med do/_/de la yang mthong bar 'gyur ba nyid de/_gzhan
[\[109a.4\]]kho nar rtogs pa'i yul du gyur pa yin pa'i phyir ro/_/des na don mthong bar gyur pa rtogs pa dang /_mthong bar gyur pa'i rtogs pa zhes bya ba la sogs pas so/_/gang gi tshe rtogs pa rtogs pa de'i tshe ni mthong bar gyur pa ma yin te/_de'i tshe rtogs pa nyid dmigs par 'gyur ro/_/des
[\[109a.5\]]na yul tsam nyid rtogs kyi mthong bar 'gyur ba nyid ces bya ba ni ma yin pas na don gyis go ba skye bar mi 'gyur ro/_/gzhan yang /_yid kyi blo la rtags kyi don 'ga' yang yod pa ma yin te/_de gang gis der rtags su 'gyur ba'i don mngon sum du 'gyur ba ni med do/_/dran pa nyid kyang
[\[109a.6\]]mngon sum ma yin te/_des na yid kyi blo la don gyi rtags/_/rab tu grub pa yod min phyir/_/ji ltar rjes su dpag pa zhes bya ba ni lhag ma'o/_/'on te de yang rang rig pa la sogs pa don gyi snang ba snang ba yin pas na/_de las rjes su dpog pa yin no zhe na/_'di la lan btab zin to/_/
[\[109a.7\]]de tshad ma ma yin pa'i phyir don snang ba ji ltar 'gyur/_snang ba ni mthong ba yin te/_bden pa'am bden pa ma yin zhes bya bar the tshom za ba tsam du zad do zhe na/_bden pa ma yin pa zhes bya ba 'di ci zhig_/slu ba gang yin pa nyid do zhe na ma yin te/_de'i rang bzhin la slu ba med pa'i phyir ro/_/rang
[\[109b\]]
[\[109b.1\]]bzhin der ni gdon mi za bar bden par 'gyur ba nyid yin no/_/bden pa ma yin pa'i tha snyad byed pas bden pa ma yin no zhe na/_tha snyad 'di ci zhig_/tshad ma'o zhe na/_tshad mas rtogs pa ji ltar mi bden/_mi bden pa nyid du rtogs pa'i phyir ro zhe na/_ma yin te/_mi bden pa nyid de'i rang
[\[109b.2\]]bzhin las ma rtogs par rtogs pa med pa'i phyir ro/_/rang gi ngo bo tsam rtogs kyi don bya ba gzhan ni ma yin pas so zhes bya ba yang 'brel pa ma yin te/_de lta yin na rang rig par thal bar 'gyur ba'i phyir ro/_/gzhan gyis rig pa yin no zhe na/_ma yin te/_dran pas mthong bar 'gyur
[\[109b.3\]]ba nyid du mngon par zhen pa'i phyir ro/_/'di la snga ma'i rang bzhin nyid ni yod pa ma yin pa'i phyir 'di rtogs pa ma yin no/_/ci ste 'di yul du byed pa'o na ni dran pa ma yin no/_/rang rig pa nyid ni mngon sum tsam mo zhes rigs pa yin no/_/rang rig pa nyid ni de ltar rtogs so zhes tha snyad du
[\[109b.4\]]byed pa yin no/_/gzhal bya dang bral ba'i rtogs pa nyid mi bden pa yin gyi 'jig rten las 'das pa nyid la sogs pa ni ma yin te/_de ltar tha snyad med pa'i phyir ro/_/gzhan yang don gyis go ba 'am/_gzhan yang rung ste/_blo gzhan gyis/_khyod kyi blo ni blo gzhan gyis/_/ji ltar rab tu
[\[109b.5\]]gsal bar 'gyur/_/blo dag phan tshun rab tu gsal bar byed par ji ltar 'gyur/_gang gi phyir/_gsal min rab tu mtshungs pa'i phyir/_/gsal bya gsal byed gang las yin/_/rab tu gnas pa'i bdag nyid ma yin pa dag ni phan tshun nam/_gzhan du gsal bya gsal byed kyi
[\[109b.6\]]dngos por mi 'thad do/_/sgron ma'i 'od gsal ba'i bdag nyid kyis bum pa la sogs pa gsal ba ma yin pa gsal bar byed kyi gzhan gyis ni ma yin no/_/yul ni ji ltar gsal ba yin/_/gsal la ngo bo 'pho phyir ro/_/rang nyid gsal ba la de las gzhan dag 'phos pa'i phyir gsal ba
[\[109b.7\]]yin te/_dper na mar me'i 'od la sogs pa gsal ba bzhin no/_/gsal de'ang de yi ngo bo nyid/_/rang nyid rab tu gsal ba yin/_/'o na ji ltar bum pa'i rang bzhin gzhan yin la 'od kyang gzhan yin pa de bzhin du rnam par shes pa'i rang bzhin gzhan la/_gzugs la sogs pa 'ang
[\[110a\]]
[\[110a.1\]]gzhan yin par 'gyur ro zhe na/_de ni de ltar ma yin te/_/de lta yin mod 'on kyang 'di/_/myong las phyi rol sgron sogs bzhin/_/myong ba med par gsal bya dang /_/gsal bar byed par rtogs ma yin/_/gal te rnam par shes pa dang yul dag gzhan nyid
[\[110a.2\]]yin mod/_de lta mod kyis rnam par shes pa'i bdag nyid ni/_/sgron ma bzhin du rang gsal bar 'gyur dgos te/_de nyid rnam par shes pa gzhan gyis gzung ba yin no zhe na/_de ni mi rung ste/_de dang chos mtshungs nyid kyis ni/_/gal te rang las tha dad pa'i/_/rnam shes kyis
[\[110a.3\]]ni 'di 'dzin na/_/rigs 'di phyi rol nyid du'ang 'gyur/_/'on te phyi rol 'di min na/_/rang rig nyid du ci mi 'gyur/_/de yang snang ba gzhan gyis ni/_/rab tu gsal bar 'gyur ma yin/_/de nyid kyi phyir bshad pa/_de ltar blo la blo 'dod na/_/blo ni rang nyid rig pa grub/_/de ltar
[\[110a.4\]]min na yul yang ni/_/blo dang lhan cig chos mtshungs nyid/_/gal te rang nyid rab tu gsal ba'i blo la blo 'phos pa'i phyir/_blos blo gsal ba yin na/_'o na ni blo nyid rig par byed pa yin no/_/de lta ma yin te/_blo rang nyid gsal ba ma yin na/_de yang de'i rang bzhin can nyid kyis
[\[110a.5\]]chos mtshungs pa yin pa'i phyir blo'i gsal bar byed par 'gyur ro/_/de'i phyir nged kyi blo rang nyid/_/gsal ba'i ngo bor rab gsal zhing /_/gzhan der ngo bo 'phos pa yis/_/gsal ba la ni rab gsal nyid/_/gzugs dang blo'i gsal bar bya ba dang /_gsal bar byed pa'i dngos
[\[110a.6\]]po de lta bu nyid yin te/_'di lta ste/_gcig ni rang nyid rab tu gsal ba yin la/_gzhan ni de'i rang bzhin du bskyed pa'o/_/gal te blo gcig rang nyid rab tu gsal ba yin mod/_gzhan ni gsal bya dang 'dra ba yod pa las yin te/_dper na pha'i gzugs 'dzin to zhes bya ba bzhin
[\[110a.7\]]no zhe na/_'dra ba yin yang de yis ni/_/blo gzhan rab tu gsal mi 'dod/_/rang nyid rab tu gsal phyir don/_/de yi ngo bos rab gsal yin/_/gsal ba ma yin pa ni gzhan gyis gsal gyi/_gsal ba nyid ni blos mtshungs pa tsam gyis gsal ba ma yin no/_/don dam pa ni
[\[110b\]]
[\[110b.1\]]gsal ba ma yin pa yang gsal ba ma yin no/_/ji ltar don rab tu gsal zhe na/_don de'i ngo bor te/_gsal ba'i rang bzhin gyis gsal ba yin gyi gzhan gyis gsal ba ni ma yin no/_/blo dag ni rang nyid yang /_rang nyid rab tu gsal bar mtshungs pa'i phyir na gsal bar bya ba gzhan
[\[110b.2\]]par byed pa'i dngos po ma yin te/_dper sgron gnyis bzhin mar me dang /_/bum pa dag kyang de rten nas/_/gsal bya gsal byed ngo bo yis/_/tha snyad rab tu rgyas par byed/_/sgron ma gnyis la 'dra ba dang /_/skye ba yod kyang /_phan tshun gsal ba gsal byed kyi dngos po nyid ma yin no/_/
[\[110b.3\]]'o na mar me dang bum pa gnyis ji lta zhe na/_mar me'i tshogs pa la bum pa de'i ngo bor skye ba'i phyir ro/_/des na de yang rang nyid rab tu gsal ba nyid kyis gsal ba yin gyi/_gzhan du ni ma yin no/_/de bzhin du rjes su 'gro ba dang ldog pa dag las kun brtags pa'i dmigs kyis bkar
[\[110b.4\]]ba las de ltar tha snyad med pa yin gyi/_don dam par ni spros pas chog go/_/yul dang dbang po tsam gyis ni/_/mthong zhes bya bar nges ma yin/_/des na gang las 'di 'gyur ba/_/gzhan de'ang mthong bar gdon mi za/_/gal te yul dang dbang po tsam las mthong ngo /_/snyam du nges pa yin na
[\[110b.5\]]ni/_/thams cad mthong ngo zhes bya bar nges par 'gyur ro/_/mthong bar 'gyur ba nyid mthong ngo zhes bya bar nges so zhe na/_mthong bar gyur pa zhes bya ba 'di ci zhig gang la mthong ba skyes pa'o/_/mthong ba zhes bya ba 'di ci zhig ces de nyid 'dri ba ma yin nam/_gang la mig la sogs pa mngon du
[\[110b.6\]]phyogs pa'o/_/mig mngon du phyogs so zhes bya ba ji ltar rtogs/_de la yang ji ltar zhes mthong ba nyid kyis tha snyad du byed pas thug pa med do/_/'on te mthong ba skyes pa tsam las nges so zhe na/_mthong bar gyur pa zhes bya ba 'di ci zhig gang las mthong ba skyes/_nyams su myong ba nyid las nges
[\[110b.7\]]pa'i phyir ro/_/nyams su myang ba'i myong ba tsam las ni nyams su myang ngo zhes bya bar nges pa ma yin te/_dkar po nyid nyams su ma myong bar dkar po nyid do zhes mi nges pa bzhin no/_/de'i phyir gang zhig nyams su myong ba'i rjes su 'brang ba'i nges pa de lta bur gyur pa myong ba nyid las 'gyur ba yin te/_
[\[111a\]]
[\[111a.1\]]de ltar nges pa ni rigs pa yin no/_/dran pa las kyang bdag rig grub/_/shes pa gzhan gyis rig na ni/_/ring sogs 'dzin par mi 'gyur te/_/yi phyi mang po gnas med phyir/_/yul shes pa de shes pa'i khyad par nyid las rang rig pa grub pa ni ma zad kyi/_dran pa las
[\[111a.2\]]kyang de grub pa yin no/_/gal te dran pa las ni myong ba tsam grub pa ma yin nam/_rang rig pa ni ma yin te/_gzhan gyis myong ba las yang dran pa 'thad pa kho na'o zhe na/_de ni lan du mi rung ste/_shes pa gzhan gyis rig pa yin na ni/_ring po la sogs pa 'dzin par mi 'gyur te/_phyi mo mang po
[\[111a.3\]]mi gnas pa'i phyir/_dper na thung ngu gnyis pa med par sbyor ba na de mi gnas pa bzhin no/_/mi gnas pa ni gnas pa dang lhan cig tu rtogs pa ma yin no zhes sngar bstan zin to/_/ring po dang cher bsrings pa la sogs pa mi 'dzin pa nyid do/_/phyi mo re res 'dzin na ni ring po la sogs pa
[\[111a.4\]]'dzin pa ma yin no/_/chod pa yang rtogs pa ma yin no/_/snga phyi gcig tu bsdoms nas rtogs so zhe na/_ma yin te/_de yang rtogs pa'i yul yin pa'i phyir ro/_/ring po la sogs pa'i mtshan nyid kyi don rtogs pa nyid ma yin nam zhe na/_rtogs mod kyi 'on kyang ring po la sogs pa'i mtshan
[\[111a.5\]]nyid kyis don rtogs pa ni ma yin no/_/des na thung ngu gnyis bzhin du 'di ni phyi mo gnyis zhes rtogs par 'gyur gyi/_ring po gzhan ni ma yin no/_/gal te rang gi blo rang rig pa yin pa de'i ltar na/_ji ltar ring po la sogs pa 'dzin/_de'i rnam pa can gyi blo gcig rig pa na ring po rig par
[\[111a.6\]]snang bar gzhag go/_/'o na ni rang rig pa ma yin par smra ba'i ltar na yang de'i rnam pa can gyi blo gcig rig pa yod pa de nyid de/_'on kyang blo gzhan gyis yin pa 'ga' zhig tu zad do/_/gnas skabs 'di gnyis la khyad par ni yod pa ma yin no/_/'di ltar/_rig bya nyid phyir rig bya ni/_/
[\[111a.7\]]gzhan gyis rig yin phyi rol bzhin/_/des ni blo yang rig bya'i phyir/_/rig par byed pa gzhan yod 'gyur/_de ni mi rung ste/_gang gi phyir 'di ltar yang 'gyur ro/_/gsal bya nyid phyir gsal bya ni/_/gzhan gyis gsal yin bum pa bzhin/_/des na da ni mar me yang /_/gzhan gyis gsal
[\[111b\]]
[\[111b.1\]]ba nyid du 'gyur/_/'di la ni cung zhig bshad zin to/_/gal te blo snga ma blo gzhan gyis rig pa yin na/_de'i tshe ni de'i rnam pa can gyi blo rig pa med pa'i phyir dang /_yul yang de'i tshe med pa'i phyir rig pa med pa nyid las nyams su myong ba ma lus pa 'jig par 'gyur ro zhes bstan pa
[\[111b.2\]]yin no/_/'on te yang phyi mo rnams mi gnas pa nyid yin pa de'i phyir na/_ring po la sogs pa mi 'dzin pa ma yin no zhe na/_de yang mi rung ste 'di ltar/_gnas na go rims med pas ni/_/blo la cig car snang ba'i phyir/_/yi ge rim med ring mi 'gyur/_/gnas pa go rims med par
[\[111b.3\]]rtogs pa ni ring po la sogs par 'gyur ba ma yin te/_dus rim gyis rtogs pa las ring po zhes rnam par 'jog pa'i phyir ro/_/phyi mo rnams rim pa yang yod pa nyid do zhe na/_ma yin te/_mtha'i gnas skabs su 'di ring ngo zhes bya ba la sogs par rtogs pa'i phyir ro/_/de'i tshe ni
[\[111b.4\]]rig pa rtogs pa yod pa ma yin te/_blo de ni snga ma las gzhan nyid do/_/'on te 'di ni snod dang phyi ma 'dzin pa cig nyid do zhe na/_de yang mi rung ste 'di ltar/_phan tshun 'dres pa med pa yis/_/yig cha rim ldan ji ltar na/_/rim med pa la phan 'dogs byed/_/phan tshun gnas pa med
[\[111b.5\]]pa nyid kyis ma 'brel par yi ge'i cha snga ma dang phyi ma dag ji ltar blo gcig grub par byed pa yin/_blo ni yul 'dzin par byed pa yin pas yul tha dad na blo yang tha dad pa yin pas ji ltar rim pa dang ldan par rtogs/_de skad du yang don 'ga' yang ma shes na ni blo dmigs pa ma
[\[111b.6\]]yin te/_don shes na ni rjes su dpag pas rtogs so zhes smras pa yin no/_/ji ltar de don shes pa las don gyi rjes su 'brang nas rtogs pa de bzhin du/_de tha dad pa las tha dad pa can du yang yin no/_/'di ltar de ltar kho bo'i blo skyes so zhes 'jig rten dag tha snyad du byed pa yin
[\[111b.7\]]no/_/'on te 'di ni don gyi bdag nyid gcig nyid ring po la sogs par rtogs pa yin te/_'di ltar/_dang po nyid ring po la sogs pa gcig skye ba yin no/_/de'i phyir ring po gcig nyid rtogs pas ring po'i blo yang gcig nyid yin no/_/zhe na de yang mi bden te/_'di ltar/_snga ma mtha'
[\[112a\]]
[\[112a.1\]]yi bar gnas na/_/'og tu sgra ni 'phel bar 'gyur/_/rim min 'dzin phyir tha mar ni/_/rim ldan blo yang med par 'gyur/_/gal te 'di'i yi ge'i bdag nyid yin na de'i blo dang po nyid kyis rtogs pa'i phyir dus la sdod par mi 'gyur zhing /_snga ma'i cha
[\[112a.2\]]la mthong bar yang blo tha mas ring po la sogs pa rtogs par 'gyur ro/_/de ste cha gzhan rtogs par ring po la sogs pa yin na ni de'i tshe/_ring po gcig nyid do zhes bya bar mi 'gyur ro/_/'on te snga ma yang phyi ma'i rjes su 'jug la/_phyi ma gnang yang rtogs pa yin no zhe na/_de
[\[112a.3\]]lta yin na sgra 'phel bar 'gyur te/_snga ma rjes su 'brang ba'i phyir dang /_phyi ma yang skye ba'i phyir ro/_/'di ring po yin no zhes bya ba la sogs par rtogs pa yang tha ma'i gnas skabs su yin na de'i tshe ni rim pa med par bzung bas na rim pa dang ldan pa'o zhes bya ba'i blor mi 'gyur ro/_/
[\[112a.4\]]snga ma la ltos te rim par 'gyur ba yin no zhe na ma yin te/_blo snga phyi dag tha dad pa'i phyir ro/_/'on te dang po'i skyes pa'i blo gcig po nyid gnas pa yin no zhe na/_de yang mi 'thad de/_de 'og yul ni gnas med phyir/_/blo ni rang nyid gnas ma yin/_/ma 'phel ba'i sgra ni 'phel ba'i dus na
[\[112a.5\]]yod pa ma yin no/_/de lta na ni 'phel ba gzhan yin pa'i phyir na mi gnas pa nyid do/_/'on te mi gnas kyang rang nyid gnas so zhe na/_de'i tshe yang /_rang nyid gnas na phyi nas ni/_/mi 'dzin khyad par med pa'i phyir ro/_/gal te yul med kyang de 'dzin pa'i rang bzhin gyi blo gnas pa yin na/_
[\[112a.6\]]nam yang 'jig par mi 'gyur bas shin tu ring bar mi 'gyur ro/_/'on te yul med pa'i yul 'dzin pa yod pa ma yin na/_de'i tshe ring por 'dzin par mi 'gyur te/_cha tsam 'dzin pa'i phyir ro/_'on te yi ge'i bdag nyid gcig kho na rim ma yin par skyes pa dus gzhan du sdod pa yin no zhe na/_
[\[112a.7\]]de ni mi rigs te/_yi ge rim med cig car ni/_/skyes pa la yang skyon 'di yin/_/gal te cig car skyes pas dus cung zad tsam yang sdod pa yin na/_gtan du gnas par 'gyur te/_phyis kyang khyad par med pa'i phyir ro/_/gzhan yang /_lan cig brtsal skyes phyir rtsol ba/_/phyi ma phyi ma
[\[112b\]]
[\[112b.1\]]sdod mi 'gyur/_/rtsol ba gang gis dang po'i rang bzhin bsgrubs pa de nyid kyis phyi ma'i cha yang yin te/_de las tha mi dad pa'i phyir ro/_/de'i tshe gzhan don med pa nyid du 'gyur ro/_/yi ge rnams ni gsal ba yang /_/skyon 'di rjes su gnas pa nyid/_/lan cig brtsal bas thams cad
[\[112b.2\]]gsal ba'i phyir rtsol ba gzhan med de/_de'i phyir blo gcig gi cha shas rnams ring por 'dzin pa ma yin pas khas blang bar bya ba yin no/_/de'i tshe yang /_du ma yis ni de 'dzin na/_/tha ma'i blo gang de myong la/_/de yang ring por 'dzin min na/_/des na ring blo dran mi 'gyur/_/gang gi tshe blo du
[\[112b.3\]]mas cha shas rnams ring por 'dzin na de'i tshe/_tha ma'i blo blo gzhan gzhan gyis nyams su myong ba yin la/_de yang ring por 'dzin pa ma yin pa des na ji ltar ring po'i blo dran par 'gyur/_nyams su ma myong ba'i dran pa yin no/_/nyams su myong yang blo tha ma blo gzhan gyis myong ba yin gyi/_
[\[112b.4\]]blo snga ma dag ni chod pa'i phyir nyams su myong ba ma yin no/_/tha ma yang ring por 'dzin par byed pa ma yin te/_de'i phyir ring po la sogs pa'i blo dran par yang mi 'gyur ro/_/'on te blo rnams blo gzhan gyis so sor 'dzin pa de'i phyir thams cad dran pas ring ba'i blo dran pa yin no zhe na/_de
[\[112b.5\]]yang rigs pa ma yin te/_'di ltar/_blo rnams so so tha dad du/_/myong na de sgra thos pa ni/_/chod pa med par snang mi 'gyur/_/sbyor ba byed pa'ang gsal ba yin/_/blo 'dzin pa'i blo rnams kyis sgra'i cha'i blo rnam par bcad pa'i phyir rnam par ma bcad pas mi snang bar mi 'gyur ro/_/
[\[112b.6\]]rnam par bcad pa ni rnam par ma chad par rtogs par nus pa ma yin no/_/mtshams sbyar bas rtogs pa yin no zhe na/_de la bshad pa ni/_sbyor bar byed pa'ang gsal ba ni/_/de ni gzhan la'ang mtshungs pa yin/_/yi ge'ang cig car thos par 'gyur/_/zhes bya ba la sogs pas so/_/
[\[112b.7\]]gzhan yang /_gal te chad pa mthong yang ni/_/rnam chad med par 'khrul 'gyur na/_thung ngu gnyis na brjod par yang /_/rnam chad med par 'khrul par 'gyur/_/thung ngu gnyis ni bar med par brjod pa ma yin pas rnam par chad pa ma yin pas na rnam par chad pa'i phyir gcig pa'i blo med pa yin no/_/
[\[113a\]]
[\[113a.1\]]gal te phyi ma la yang rnam par chad pa de yod pa nyid yin la de lta na yang rnam par chad pa med pas rlom pa yin no/_/'o na ni thung ngu gnyis brjod pa la yang rigs pa/_mtshungs pa'i phyir na ci ste ma mthong /_'di ni rnam par chad pa rtogs pa ma yin gyi 'on kyang
[\[113a.2\]]rnam par ma chad pa nyid yin te/_'khrul pa ni ma yin no zhes bya ba'i phyogs 'di nyid bzod pa yin no/_/gzhan yang /_dbang po rnam chad mthong ba yang /_/dbang po las chad mi sgro 'dogs/_/mi rung dbang po'i blo thams cad/_/phyin ci log tu thal phyir ro/_/gal te rnam par chad pa med
[\[113a.3\]]par rtogs pa'i 'khrul pa nyid yin na/_de'i tshe dbang po la skyes pa'am yid las byung ba yin/_gal te yid las byung ba ma yin na ni dbang po'i blo thams cad phyin ci log tu 'gyur ro/_/'di ltar/_yi ge'i bdag nyid kun mtha' yang /_/mig 'dzums tshad du gnas pa yin/_/de
[\[113a.4\]]yang rim gyis rdul phran ni/_/du ma dag dang 'brel par rdzogs/_/rdul gcig mnga' dus chung ba yi/_/mthar thug dus kyang skad cig 'dod/_/blo yang skad cig de nyid 'dod/_/yi ge rim gyis rtogs par 'gyur/_/de phyir yi ge gzugs sogs la/_/blo gzhan gyis ni chod
[\[113a.5\]]na yang /_/chod pa med par snang ba can/_/thams cad log pa'i don can 'gyur/_/yi ge thams cad ni rim gyis rtogs pa yin te/_skad cig ma gzhan dang gzhan rgyun dang ldan pa'i rang bzhin gyis yi ge 'dzin pa'i phyir ro/_/gzugs la sogs pa dag la yang rim gyis skye ba
[\[113a.6\]]la brten pa yin no/_/des na de yang dbang pos mgal me'i 'khor lo bzhin du rtog pa 'khrul pa skyed par byed pa yin na/_'gar yang 'khrul pa ma yin no/_/'on te yid las byung ba'i 'khrul pa yin no zhe na/_de'i tshe nyes pa gzhan du 'gyur te/_'di ltar/_dbang po'i 'khrul pa las gzhan du/_/
[\[113a.7\]]dngos po rnams ni sbyor byed pa/_/tha dad mtshon byed 'khrul pa gang /_/dran yin de ni rnam rtog can/_/brjod dang 'brel pa de las ni/_/gsal bar snang nyid ga la zhig_/yid kyis bslad pa ni gsal ba nyid las 'das sam/_'jug pa nyid gsal ba yin no zhes bya ba 'di ni mi rung ste/_
[\[113b\]]
[\[113b.1\]]yi ge la sogs pa'i rnam pa can gyi rnam par shes pa ni gsal ba'i rnam par 'dod pas de ji lta na yid las byung ba'i 'khrul pa yin zhes bya bar rigs so/_/brjod pa dang 'brel pa nyid la ni gsal bar snang ba srid pa ma yin te/_rnam rtog rjes su 'grel pa ni/_/don gsal snang
[\[113b.2\]]ba nyid ma yin/_/zhes bshad do/_/de bzhin du/_dbang pos gzugs la sgra sbyor ba/_/yod pa min zhes bshad zin to/_/'on te/_dbang pos chod pa mthong ba yang /_/gal te rtogs pas sbyor byed na/_/rgyu min chad par snang ba dag_/rigs dam gnod pa can med pa/_/chod pa
[\[113b.3\]]zhes bya de gang las/_/rnam par chad pa med par snang ba ni rnam par chad par bya ba yin no zhes brtag par bya ba ma yin no/_/mngon sum ni gzhan du brtag par bya ba ma yin te/_mngon sum gyis gnod pa'i phyir rtogs pa nyid med pa yin par brtags pa yin no/_/de'i phyir 'di ni mi rung ngo /_/
[\[113b.4\]]'on te rang rig pa med pa'i phyir blo gzhan gyis rig par khas len pa yin na/_blo gcig par 'byung ba yang ma yin te/_des na blo gzhan gyis chod pa'i phyir rnam par chad par mthong ba yin no zhe na/_'di la bshad pa/_gal te blo nus nges pa'i phyir/_/zhe na de ni ga las 'dod/_/gcig par
[\[113b.5\]]blo ni mthong med phyir/_/de nyid 'di ltar dpyad bya yin/_/blo rnams nus pa nges pas na/_/gcig par mi 'gyur ba yin na/_/nus pa nges pa nyid gang las nges par bya/_'on te gcig par ma mthong ba'i phyir nus pa nges pa yin na 'o na ni rnam par chad pa mthong ba med de/_ma mthong na ni de la yang
[\[113b.6\]]yod pa'i phyir ro/_/'on te der ma mthong ba tshad ma yin na/_'o na cig car ma yin par mthong ba'i phyir rnam par chad pa mthong ba rtog ce na/_'di rnam par dpyad dgos so/_/gal te blo gcig par mthong ba med pa ma yin nam/_don rtogs pa yin yang /_byung ba dang byung ba'i rang bzhin
[\[113b.7\]]mthong bar gcig par dmigs pa ni med de/_rim pa kho nas snang ba'i phyir ro/_/khyed la lung yang yod pa ma yin te/_'di ltar/_'di ni gnas pa ma yin zhing /_go skabs med de/_sems gnyis snga phyi med par 'byung ba gang yin pa'o zhes bshad pa yin no zhe na/_de yang mi rung ste/_de rnams
[\[114a\]]
[\[114a.1\]]rigs mthun pa yin la/_/nus pa nges par 'gyur ba yin/_/'di ltar rnam par rtog pa rnams/_/rim gyis 'byung bar yang dag rtogs/_/blo rnams ni rigs mthun pa'i rnam par shes pa skyed pa la ltos nas nus pa nges pa yin gyi spyi ni ma yin no/_/'di ltar rnam
[\[114a.2\]]par rtog pa rnams rim gyis 'byung bar yang dag par rtogs pa yin no/_/mig la sogs pa'i rnam par shes pa dag ni rigs mthun pa'i mig la sogs pa'i rnam par shes pa nyid skyed par mi byed kyi thams cad ni ma yin no/_/de la gal te rigs mi mthun pa gzung ba dang 'dzin
[\[114a.3\]]pa'i rang bzhin gnyis skyed pa las 'gal ba ci yod/_ngo shes pa zhes bya'i rtog pa rnam par rtog pa yin yang gsal bar snang ba pha rol po dag 'dod pa ma yin nam zhe na/_de lta na ni ma yin no/_/'di ltar/_'di ni gang zhig mthong don la/_/ngo shes byed pa'i
[\[114a.4\]]rtogs pa dag_/gsal bar snang bas mngon sum du/_/rtogs pa de yang bsal ba yin/_/dbang po'i rnam pa la snga phyi 'dzin pa'i nus pa med pa'i phyir/_gsal bar snang ba'i rnam par rtog pa nyid mngon sum yin no zhes mngon sum nyid du sems pa gang yin pa de yang bsal ba yin
[\[114a.5\]]no/_/'di ltar/_rtogs pa gsal bar snang min pas/_/de ni ji ltar mngon sum nyid/_/gsal bar snang ba nyid yin yang /_/'khrul phyir tshad ma nyid ma yin/_/'di ltar/_skra dang sgong dang mar me sogs/_/tha dad rtogs pa dag la yang /_/gsal snang yod min de 'dra'i blo/_/
[\[114a.6\]]ji ltar mngon sum yin par 'gyur/_/'on te der ni gnod pa yod pa'i phyir/_/mngon sum nyid ma yin na gang gis gnod/_/bar du chod pas so/_/'di la yang snga phyi'i rang bzhin snang ba'i mtshan nyid rnam par chad pa yod pa nyid do/_/de'i phyir ngo shes pa las ni/_yig sogs gcig
[\[114a.7\]]tu nges pa med/_/tshad mas ma yin pa'i phyir/_de'i phyir/_yig rnams phyi mo tha dad kyang /_/ngo shes pa yis gcig nyid du/_/rtogs pa de ni ring po sogs/_/ci nas 'dzin par 'gyur ma yin/_/zhes gang smas pa de yang tshig tsam du zad de/_ngo shes pa de ni tshad ma yin no zhes bstan
[\[114b\]]
[\[114b.1\]]pa'i phyir ro/_/gzhan yang ngo shes pa ni dbang po las skyes pa dang mngon sum du ma yin te/_'di ltar/_sngon myong dran las de yi chos/_/sgro 'dogs med par de nyid ni/_/'di zhes bya bar shes pa med/_/de yang ci ltar dbang skyes yin/_/sngon myong ba med par ni mi dran la/_dran pa
[\[114b.2\]]med na de nyid 'di yin no zhes bya bar de lta bu'i rang bzhin ni shes par mi 'gyur ro/_/ngo shes pa ni da ltar myong ba la sngon myong bar gyur pa dang gcig tu 'dzin pa'i rang bzhin yin la/_dran pa med pa yang sngon gyi rang bzhin du 'dzin pa ma yin no/_/dran pa'i yul gyi don ni mngon sum gyi
[\[114b.3\]]yul ma yin te/_gzhan du na sngon myong ba thams cad mngon sum nyid du 'gyur bas na da ltar gyi dbang po byed pas ci bya/_'on te rgyan zhig la sngon mthong ba mi dran par yang 'gyur ba des na da ltar gyi dbang po'i byed pa la ltos pa yin no zhe na/_gal te de lta na dbang po'i byed pa de nyid du
[\[114b.4\]]'gyur mod/_yul du song bas ci zhig bya/_/yul rung ba nyid med pas dbang pos mi nus so zhe na/_gal te de lta na yul gzhan du mthong ba las ngo shes pa med do/_/yul gzhan dang 'brel pa dang ldan pa'i rang bzhin ni rung ba'i yul na gnas pa ma yin no/_/yul gnyi ga dang 'brel
[\[114b.5\]]pa can nyid rung ba'i yul na gnas pa yin te/_de'i phyir nyes pa 'di med do zhe na/_dran pa med pa nyid du ci ste mi rtogs/_'o na dran pa yang de nyid 'di yin no zhes bya bar ji ltar 'gyur/_'brel pa yang dran pa'i phyir snga ma dag nyes pa med do zhe na/_ngo shes pa tshad ma ma yin no/_/'brel pa med
[\[114b.6\]]pa yin gyi 'brel pa can ni ma yin no zhe na/_'o na ni de la sngon gyi yul dang dus dang 'brel pa med pas da ltar ba kho na'i rang bzhin yin pa'i phyir snga ma phyi ma dag tha dad pa nyid do/_/'on te de nyid 'di yin no zhes rtogs pa'i phyir tha dad pa ma yin na ni de nyid gang gis rtogs zhes de nyid dpyod pa
[\[114b.7\]]ma yin nam/_rtogs pa tsam tshad ma ma yin te/_de lta ma yin na mngon sum nyid sgrub par byed pa'i gal gyi ci zhig bya/_gal te sngon gyi dus la sogs pa dang mtshungs par rtogs pa yang /_rtag pa nyid yin par brjod na don thams cad rtag pa nyid du 'gyur te/_de'i tshe skyes pa yang ngo /_/da lta
[\[115a\]]
[\[115a.1\]]ba'i rang bzhin du rtogs pa na yang rtag pa nyid do/_/gal te skad cig de la skyes na ji ltar mi rtag pa nyid yin/_gal te yang sngar ma skyes pa de lta na yang yod pa nyid do/_/ma skyes pa ji ltar yod zhig pa yang ji ltar yod ces rtsod pa mtshungs so/_/snga na med pa dang zhig
[\[115a.2\]]nas med pa dag la ni khyad par med do/_/khyad par ni 'di yod de zhig pa ni dran pa yin no/_/snga ma byung ba yang srid pa'i rjes su dpag pas rtogs so/_/'byung ba nyid du rtogs kyi snga ma nyid du ni ma yin no/_/'byung bar 'gyur ba nyid du rtogs pa zhes bya bar 'gyur ba'i mngon sum du
[\[115a.3\]]'gyur ba zhes bya ba ma yin nam/_des na de'i tshe med pa phyis 'byung ngo zhes bya bar 'dod na/_'di yang mngon sum du gyur to zhes sngon du byung ba nyid du rtogs kyi/_da ltar yod do zhes bya ba ni ma yin no/_/'gyur mod ji ltar da ltar yang yod pa yin no zhe na/_da ltar yang yod pa'i phyir da ltar yang
[\[115a.4\]]yod pa yin no zhe na/_'o na dbus su ji ltar yod ces bya/_/da ltar mngon par nyid las te/_/sngar med pa ni da ltar dmigs pa ma yin na/_'o na 'di mngon sum yin no/_/rjes su dpag pa yang ma yin te/_de sngon yod pa nyid dang 'brel pa ma bzung ba'i phyir ro/_/bar chad med par mthong ba la
[\[115a.5\]]'brel pa 'dzin to zhe na ma yin te/_bar chad med par mthong ba la tshad ma med pa'i phyir ro/_/bar chad med par ngas mthong ngo zhes bya ba yang dran pa las gzhan pa'i tshad ma ni ma yin no/_/de nyid ngo shes pa yin no zhe na ma yin te/_tshad ma nyid gsal bar bya ba yin pa'i phyir ro/_/mi slu ba'i phyir tshad
[\[115a.6\]]ma yin no zhe na/_de'i phyir mi slu ba 'di don med pa tsam la yin te/_don bya ba med pa yin gyi de nyid kyis ni ma yin te/_tshad ma med pa'i phyir ro/_/de lta ma yin de nyid don/_/bya ba dang 'brel pa'i phyir/_/de nyid kyi tshe don bya ba nyams su myong bar 'gyur ro/_/don bya ba med pa'i phyir ro zhe na/_
[\[115a.7\]]de ni ji ltar bya ba dang 'brel pa gzhan dag tha mi dad phyis de nyid la don bya ba myong ba yin no zhes bya ba yang mi 'thad de gang gi phyir de la yang don bya ba gzhan mi slu ba khas blang bar bya ba yin la/_de la yang gzhan yin pas mthar thug pa med par mi 'gyur ro/_/de'i phyir ngo shes pa tshad ma yin no zhes
[\[115b\]]
[\[115b.1\]]bya ba 'di ni gnas pa nyid do/_/de'i phyir phyi mo 'dzin par 'bad pa'i phyir bar ma chod pa med par ring po la sogs par 'dzin pa ma yin no/_/'on te rnam par shes pa gcig par skye bar 'dod na de yang mi 'thad do 'di ltar/_don dang shes pa myong ba dag_/gcig par 'byung bar 'dod
[\[115b.2\]]min zhing /_/don dang shes pa'i bdag nyid dag_/so sor rtogs pa'ang yod ma yin/_/shes pa cig car mi skye ba ni yid kyi rtags yin pa'i phyir zhes smras pa'i phyir ro/_/don snang ba'i shes pa dang don yan gar ba rtogs pa yang ma yin te/_rang gis rig pa'i rang bzhin nyid du phyi rol
[\[115b.3\]]gyi sngon po la sogs pa nyid snang bar rtogs kyi/_de la gzhan yang rtogs pa ni ma yin no/_/'on te de gnyis ka rnam pa gcig nyid kyis ma 'phrigs pa yin te/_dper na bde ba dang de rig pa dag bzhin no zhe na/_de yang mi rung ste 'di ltar/_don du snang ba'i rnam shes dang /_/phyi rol
[\[115b.4\]]gyi don 'ba' zhig ni/_/rnam pa gcig phyir gzung min te/_/tha dad med par thal phyir ro/_/gal te bde ba la sogs pa dag dang de'i blo yang rnam pa gcig nyid yin na de'i tshe de la tha dad pa med pa nyid do/_/tha dad par snang ba med par tha dad pa ma yin te/_bde ba myong ba la 'ba'
[\[115b.5\]]zhig go zhes rigs so/_/de bzhin du sngon po la sogs pa yang ngo /_/de'i phyir 'gro ba 'di na bde ba la sogs pa dang sngon po la sogs pa las gzhan rig pa med pa'i phyir na bde ba la sogs pa bzhin du sngon po la sogs pa yang rang rig pa yin no zhes rigs pa 'di ni gdon mi za'o/_/
[\[115b.6\]]'on te 'dir rig pa gzhan tha dad par gsal ba nyid du rtogs pa med pa de lta na yang de yod pa nyid de/_dper na gzugs la sogs pa nges pa'i snang ba bzhin no zhe na/_de yang mi rung ste/_'di ltar/_legs par rtogs pa'i khyad par gyis/_/myong ba legs par rtogs med pa'i/_/don dang
[\[115b.7\]]don shes gang de dag_/phyi nas ji ltar so sor dran/_/snang ba yang gal te/_de la tha dad par 'dzin pa'i tshad ma 'ga' yang med na tha dad pa med pa kho na'o/_/rig pa dang tha dad pa mtshon pa yin na tha dad par brtags pa yin te de ltar yang ma yin no/_/de'i phyir rig pa ni tha dad pa ma yin
[\[116a\]]
[\[116a.1\]]no/_/snang ba ni sngon po las tha dad pas res 'ga' 'bab zhig dmigs pa yin la/_'ga' zhig na gzugs kyang dmigs pa yin no/_/des na ji ltar gzugs 'ba' zhig gam snang ba 'ba' zhig gam/_snang ba dang bcas pa'i gzugs yin pa de bzhin
[\[116a.2\]]du/_rnam par shes pa 'ba' zhig dang /_rig pa dang bcas pa'i don yin pa'i phyir snang ba gnyis su 'gyur ro/_/don dang don gyi yid dag ni/_/myong bar rim gyis skye ba la'ang /_/snang ba sna tshogs pa nyid kyi/_/brtsad pa'i skyon 'di gdon par dka'/_/ji ltar cig car myong ba khas
[\[116a.3\]]len pa la don dang don snang ba'i snang ba gnyis su thal bar 'gyur ro zhes bya ba'i skyon gdon par dka' ste de bzhin du rim pa la yang ngo /_/'di ltar re zhig don rig cing /_/des na don snang rig pa yin/_/don rig pa na dag pa yi/_/rim pa tsam du 'gyur ma yin/_/don rig pa rig pa gzhan gyis
[\[116a.4\]]rig pa na/_/don rig pa'i rang bzhin du rig pa yin te/_des na don gnyis su snang bar thal ba yin no/_/de lta ma yin na de'i rig pa gzhan gyis don gyi rig pa yin no zhes ji ltar rigs/_de'i phyir dus phyis kyang don snang bar mi 'gyur na/_de lta yang ma yin no/_/'di ltar sngon po la sogs pa'i/_/
[\[116a.5\]]rnam pa gcig nyid nyams myong gcig_/rtogs kyi sngon por snang ba ni/_/myong la myong ba gzhan ma yin/_/'di ltar rnam par dpyad par bya ste/_ci nyes pa 'di shes pa cig car ba'i phyogs sam rim gyis pa'i phyogs la yin/_gal te cig car ba yin na/_de ni mi rung ste/_cig car ni sngon
[\[116a.6\]]po'i rnam pa dang rim pa gnyis myong ba med do/_/'on te rim gyis ma yin na de'i tshe yang rim pa tsam phyis dran pas rtogs pa ma yin te/_sngon po dang bcas pa nyid du rtogs pa'i phyir ro/_/des na skyon 'di ni ma yin no zhe na/_ma yin pa yang yin te/_'di'i don 'di yin no/_/sngon po la
[\[116a.7\]]sogs pa'i rnam pa myong ba dang gcig pa nyid dam/_sngon po sngon po la sogs pa'i rnam pa dang gcig yin gyi/_sngon po la sogs pa snang ba'i myong ba la don las ma rtogs pa'i myong ba gzhan ni rtogs pa ma yin no zhes bya ba yin no/_/yang na sngon po la sogs pa'i rnam pa gcig dang bde
[\[116b\]]
[\[116b.1\]]ba myong ba'i rang bzhin gcig rig gi bde ba la sogs pa rig pa la 'dzin par byed pa gzhan ni ma yin te/_de la yang gzhan dgos pas thug pa med pas rig pa myong ba mtha' med par 'gyur ro/_/de ni skabs nyid la 'jug par bya'o/_/shes pa gzhan gyis rjes myong ba/_/'gyur ba de
[\[116b.2\]]la'ang dran pa mthong /_/de ni gang gis myong ba yin/_/gal te de yang gzhan gyis na/_/shes rig 'brel pa rjes 'brel can/_/'di skyed de ni gang zhig yin/_/gal te shes pa shes pa gzhan gyis myong ba yin na/_de ji ltar rtogs par bya/_der yang dran pa myong ba'i phyir ro/_/'on te
[\[116b.3\]]shes pa gzhan gyis rig pa yin te/_de yang dran pa nyid tshad ma yin no/_/de'i tshe shes pa dang de rig pa rnams kyis 'brel pa rjes su 'brel pa dang ldan pa 'di skyed par byed pa'i rgyu gang yin/_gal te snga blo de nyid na/_/yul gzhan la ni 'pho mi 'gyur/_/phyi ma phyi mas snga ma nyid 'dzin gyi/_
[\[116b.4\]]sngon po la sogs pa'i yul ni ma yin pas de 'dzin pa nyid du mi 'gyur ba kho na'o/_/'di ltar/_gzung ba'i mtshan nyid kyir gyur pa/_/nyes pa skyed byed blo de dag_/mi 'dzin par ni shes phyi ma/_/ji ltar gzhan ni 'dzin par 'gyur/_/bdag la shes skyed rang bzhin du/_/nges pa'i nang gi yan
[\[116b.5\]]lag ni/_/de dag ni gzhan phyi ma yi/_/yan lag gang gi gegs byed 'gyur/_/gal te blo rang nyid rig pa'i rang bzhin du gyur pas don 'dzin na ni de'i phyir ji ltar nyes pa'i don 'dzin pa'i phyir yul gzhan la 'pho bar 'gyur ro/_/gang gi tshe blo blo gzhan gyis 'dzin pa de'i tshe ni shes pa snga
[\[116b.6\]]ma blo phyi mas gzung ba'i mtshan nyid du gyur cing /_nye bar gnas pa de mi 'dzin par sngon po la sogs par 'dzin par ji ltar 'gyur/_bdag dang 'brel pa nyid kyis nye bar gyur pa'i gzung bar bya ba bor nas gnas gzhan 'dzin par nus pa ni 'thad pa ma yin no/_/'on te phyi rol nye bar
[\[116b.7\]]gnas pa de gegs byed pa yin pa'i phyir yul gzhan 'pho ba yin no zhe na/_de ni mi rung ste/_'di ltar/_phyi rol don ni nye bas kyang /_/de la gsal byed nus ma yin/_/gzhan du yul du nye ba na/_/'ga' yang blo myong mi 'gyur ro/_/de lta yin dang dran pa med par 'gyur ro/_/'on te gegs
[\[117a\]]
[\[117a.1\]]byed pa med pa can myong ba can yin no zhe na/_de ni mi bden te/_'di ltar/_don de min pa'i gnas skabs 'ga'/_/yod min das na rtsa ba ni/_/med na blo yi dran pa yang /_/med phyir 'dod pa a re mtshar/_/don ces bya ba dran pa tsam du 'gyur gyi nyams su myong ngo zhes
[\[117a.2\]]bya ba ni ma yin te/_'on te don gyis go bas na nyams su myong ba'i don gyis rang gi myong ba rtogs pa yin no zhe na/_de yang mi rung ste/_gang gi tshe don myong ba nyid med par gyur pa de'i tshe/_don gyis go ba yang ngo /_/gang gi tshe don gyis go ba yang don gyis go ba gzhan yin pa'i phyir thug pa med pa nyid
[\[117a.3\]]do/_/de'i phyir myong ba nyams su myong bar gyur pa dran pa yin gyi gzhan ni ma yin no/_/de'i phyir don gyis gegs byed pa'i phyir nyams su myong ba med cing dran pa yang med par 'gyur ro/_/yod tsam las kyang don myong ba ma yin no/_/dbang po dang 'brel pas so zhe na/_de yang gang las
[\[117a.4\]]rtogs par bya/_/dbang po dang 'brel pa gzhan las so zhe na thug pa med do/_/'das sogs rnam rtog gang dag la/_/don nye ba ni yod min la/_/'pho ba'i rgyu ni med pa'i phyir/_/don la dpyod par mi srid 'gyur/_/'das pa la sogs pa'i rnam par rtog pa rnams ni dbang po dang 'brel
[\[117a.5\]]pa ma yin te/_des na ji ltar nyams su myong ba nyid du nges/_/de'i phyir don la sems par mi 'gyur gyi/_/sems pa la sogs pa sems pas thug pa med par 'gyur ro/_/'on te der yang yul dang dus gzhan gyi bdag nyid can gyi don yod pa yin no zhe na/_'o na ni de'i tshe thams cad du
[\[117a.6\]]gegs byed par 'gyur ba yin la de lta yin dang 'pho bar mi 'pho bar 'gyur ba kho na ste/_de nyid kyis bzlog pa'i phyir ro/_/dbang po'i rnam par shes pa la ni don nye bar gnas pa nyid gegs byed pa yin te/_des na blo dang des rig pa dag rgyun rnam par 'chad par 'gyur la res 'ga' ba ni
[\[117a.7\]]de lta ma yin par 'gyur gyi/_dpyod pa'i rgyun la ni don chad pa yang yul yin pa'i phyir gtan du gegs byed pa yod pas na/_der don nyid rig par 'gyur gyi rig pa ma yin pa'i phyir rig pa dran par mi 'gyur ro/_/'on te gegs byed pa ma yin na/_de lta yin na sems pa sems pa la sogs
[\[117b\]]
[\[117b.1\]]pa'i rgyun rig pa nyid du 'gyur bas don la sems pa mi srid par 'gyur ro/_/'on te yang gang gis bdag la shes pa skyed par byed pa nus pa 'ga' zhig yod pa yin la de rim gyis zad par gyur pas na/_yul gzhan la 'pho bar 'gyur ba yin no zhe na/_de yang mi rigs te 'di ltar/_gal te
[\[117b.2\]]bdag la shes skyed pa'i/_/nus pa rim gyis zad pa na/_/yul gzhan la ni 'pho 'gyur na/_/don blo de nyid gang las yin/_/gal te blo snga ma blo 'dzin pa la nus pa med pa yin na nus pa dang bral bas na yul gzhan la 'pho bar 'dod pa'i don gyi blo de nyid med par 'gyur ro/_/nus pa skyed
[\[117b.3\]]par byed pa yin gyi mi nus pa ni ma yin no/_/de'i phyir/_sngar gyi blo ni nus zad na/_/don la 'pho bar mi 'gyur te/_/'di ltar/_blo sngon med par blo ma yin/_/ci'i phyir zhe na/_don gzhan chags zhes nus nyams na/_/shes pa skyo ba ma rtogs phyir/_/gal te blo snga ma rgyu nyid ma yin no don
[\[117b.4\]]gzhan la chags pas nus pa nyams kyang blo gnas skyes par 'gyur te/_rgyu ma yin na mi mthun pa'am mi mthun pa ma yin yang rung ste/_gzhan thob pa'am cig shos kyang med pa ma yin no/_/des na blo snga ma rgyu nyid yin pas de nus pa med pa'i phyir don gyi blor mi 'gyur bas na yul gzhan la 'pho
[\[117b.5\]]ba shin tu yang med par gsal lo/_/'o na ni gang zhig rnam par shes pa 'jug pa'i rnam par shes pa thams cad skyed par byed pa yin na de'i ltar na rnam pa shes pa snga ma rgyu ma yin pa nyid de kun gzhi'i rnam par shes pa de nyid las cig car 'jug pa'i rnam par shes pa skye ba'i phyir ro/_/des na
[\[117b.6\]]nged la yang rgyu ma yin no/_/'jug pa'i rnam par shes pa snga ma'i rgyu yin na ni 'bras bu de yod pa dang med pa'i rjes su 'gro ba dang ldog pa'i rjes su byed pa'i phyir kun gzhi rnam par shes pa rgyu ma yin par 'gyur ro zhe na/_'di la bshad pa/_cig car rigs mi mthun skye yang /_/shin tu gsal
[\[117b.7\]]ba'i sems gcig gis/_/nus pa nyams par byas pa'i phyir/_/kun gzhi las gzhan 'byung ba yin/_/gang zhig kun gzhi rnam par shes pa rgyu ma yin pa de'i ltar na/_gang las res 'ga' cig car rigs mi mthun pa'i rnam par shes pa skye yang 'jug pa'i rnam par shes pa don gzhan
[\[118a\]]
[\[118a.1\]]la chags pas mi mthun par gyur pa shin tu gsal ba gcig gis mi mthun par bya ba'i phyir yang kun gzhi las gzhan 'byung ba ma yin no/_/des na der yang nyid mtshungs pa de ma thag pa'i rkyen yin no/_/'o na de nyid las mthun pa dang mi mthun pa'i rnam par
[\[118a.2\]]shes pa mi skye ba skye ba yin pa'i phyir kun gzhi'i rnam par shes pas ci zhig bya zhe na/_kun gzhi rnam par shes pa bsam pa 'di zhog cig_/yang na de'i bag chags kyi gzhi kun brtags pa yin pa'i phyir nyes pa med do/_/gal te rnam par shes pa snga ma rgyur mi 'dod na ni de'i tshe/_de lta min
[\[118a.3\]]na yid 'jug ni/_/mtshungs la yid gzhan ltos mi 'gyur/_/gal te rgyu yin na snga ma'i yid 'jug par mtshungs pa la ni yid phyi ma ltos par 'gyur te/_rgyu ma yin pa ni ltos par bya ba nyid du 'thad pa'i phyir ro/_/des na ltos pa'i phyir 'di ni rgyu nyid do zhes bya ba ni
[\[118a.4\]]rigs pa dang ldan pa'i nges pa yin no/_/gzhan yang /_yid shes rim bzhin skye bas kyang /_/ltos pa rab tu grub pa yin/_/yid kyi rnam pa shes pa'i rgyu ni mtshungs pa de ma thag pa'i rkyen tsam nyid rgyu yin no/_/de yang rgyu ma yin na ni rgyu med pa can yin pa'i phyir cig car skye bar 'gyur ro/_/
[\[118a.5\]]de'i phyir shes pa phyi ma ni shes pa snga ma'i rgyu can nyid yin pas na/_rnam par shes pa snga ma'i nus pa med na 'ga' yang med par 'gyur/_yid gcig yin phyir gzhan la ni/_/chags pa gzhan las mi 'gro phyir/_/shes gzhan mi skye zhe na min/_/la lar cig car 'byung phyir ro/_/gal te
[\[118a.6\]]yid ni gcig nyid do/_/de la yang gzhan du song bas gzhan du mi 'gro ba'i phyir rnam par shes pa snga ma ni rgyu ma yin pa nyid do zhe na/_de yang mi rigs te/_'di ltar yid de yang rnam par shes pa snga ma nyid yin te/_de las gzhan tshad ma grub pa ni ma yin no/_/de'i rnam par shes pa cig car
[\[118a.7\]]mi skye bas bsgrub par bya ba yin la/_de yang rnam par shes pa snga mas gzhan la chags pas mi mthun par 'gyur ba nyid las yin no/_/lhan cig skyes pa yang res 'ga' dmigs so/_/'jug pa mtshungs la'ang mtshungs pa'i phyir/_/thams cad tshe gzhan rtogs mi 'gyur/_/gang
[\[118b\]]
[\[118b.1\]]zhig yid gcig pas byas pas/_/rnam par shes pa gzhan mi skye ba de'i ltar na mtshungs par 'jug pa dang gzhan du rung ste/_thams cad kyi tshe mi skye bar 'gyur ro/_/nged kyi ltar na ni mnyam par 'jug pa la ni skye la/_gzhan du ni mi skye ba'i phyir cung zad kyang 'gal ba med do/_/yid med
[\[118b.2\]]par rim par ji ltar 'gyur zhe na rnam par shes pa mi mthun par gyur pa'i phyir ro zhes bshad zin to/_/bdag yid ldan pa tsam las ni/_/skye ba gcig kyang skye bar 'gyur/_/gang la rim gyis 'gyur ba de la ni yul gzhan rtogs pa yod pa ma yin no/_/bde ba la sogs pa'i 'khor lo ni
[\[118b.3\]]bdag dang yid 'brel pa tsam las skyes pa yin pa'i phyir ro zhes bstan pa yin no/_/'on te yid gcig nyid yin pa'i phyir na blo'i bya ba gcig byed par 'gyur na/_de ni mi rung ste/_'di ltar/_gcig las bya ba gcig yin na 'ang /_/ji ltar mar me du mas mthong /_/ji ltar mar me gcig
[\[118b.4\]]gis kyang mthong ba du ma skyed pa de bzhin du yid kyang 'gyur ro/_/'on te lta ba po du ma'i dbang gis so zhe na/_'di la yang bzung ba du ma'i dbang gis yin par mtshungs so/_/yid ni rgyu yang ma yin te/_bag chags las nges pa'i phyir rnam par shes pa de lta bur gyur pa yin no/_/yid ni rtag pa'i
[\[118b.5\]]phyir/_rim gyis kyang nus med 'gyur te/_/phyis kyang bye brag med phyir ro/_/rtag pa ni 'gags kyang khyad par du 'gyur ba ma yin te/_khyad par de nyid dang gzhan mi rung ba'i phyir ro/_/gang gi phyir/_de bdag khyad par 'gyur ba yin/_/gal te gzhan na de ci yin/_/de dang 'brel na'ang 'di de
[\[118b.6\]]yin/_/mi 'gyur rang bzhin gcig pa nyid/_/'di lus skyes bu bshad pa yin/_/gang dag lus dang skyes bu dag gcig yin pa'i phyir bya ba gcig kho na'o snyam du sems pa de yang /_ci'i phyir mar me du ma yod/_/rim gyis kyang ni med 'gyur te/_/phyis kyang bye brag med phyir ro/_/zhes
[\[118b.7\]]bya ba 'dis rtogs pa nyid do/_/'on te de khyad par yod pa yin na/_/de'i tshe nus pa khyad par can dang ldan pa'i rnam par shes pa de nyid de'i rim pa'i phyir lus dang skyes bu dag rgyu dag nyid du khas len pa ni med do/_/gal te 'du byed las nges na/_/de phyis gang las blo nyid las/_/zhe na yin
[\[119a\]]
[\[119a.1\]]mod 'dod pa nyid/_/'du byed kyang gnas pa nyid pas de las nges pa ma yin no/_/'on te phyis skye na de las shes pa las skyes pa'i rgyu 'du byed yin pa'i phyir blo nyid las 'du byed yin no/_/gal te de ltar na 'di bdag cag gi 'dod pa nyid yin no/_/blos skyes
[\[119a.2\]]pa'i 'du byed ni bag chags zhes bya ba'i ming gi rnam grangs can yin te/_des na nges pa'i blo snga ma nyid las te/_gzhan yang tshad ma med pa'i phyir ro/_/blo las ma gtogs pa'i bag chags zhes bya ba'i bag chags zhes bya ba ni yin no/_/'on te yang shes pa gzhan ni skyed byed tsam du zad kyi
[\[119a.3\]]gzung ba ni ma yin no/_/des na blo snga ma skyed par byed pa yin yang gzung ba ma yin te/_de'i phyir yul gzhan la 'pho ba yin no zhe na/_de ni mi bden te/_'di ltar/_gzung la gzung nyid skyed byed pas/_/gzhan min skyed byed nyid mtshan nyid/_/gzung bar bya ba'i dngos po la ni shes
[\[119a.4\]]pa skyed par byed pa nyid gzung ba'i mtshan nyid yin no/_/'di ltar/_snang ba gzung yin ma yin min/_/cha med pa la'ang phra sogs med/_/snang ba ni nam yang gzung ba ma yin par rnam par shes pa skyed par byed pa mi srid do/_/thams cad kyang gzung bar bya ba nyid de/_de lta bu nyid du mthong ba
[\[119a.5\]]yin no/_/'on te snang ba ni cha shas dang bcas pa yin pa'i phyir/_pha rol gyi cha la sogs pa skyed byed yin yang gzung ba ma yin gyi/_cha med pa'i rnam par shes pa ni ma yin te/_cha med pa nyid kyi phyir ro/_/snang ba ni cha dang bcas pa'i phyir ro de ltar 'thad do/_/gzung ba'i nus pa nyams 'gyur
[\[119a.6\]]gyi/_/skyed byed bdag nyid gzhan min na/_/de ni mi rigs te 'di ltar/_gzung ba'i mtshan nyid can la ni/_/gzung las skyed byed gzhan med de/_/gzugs sogs de ltar min par ni/_/blo la dngos su phan 'dogs med/_/gzung ba ni brgyud pas ni gzung ba ma yin par blo la 'dogs
[\[119a.7\]]par 'gyur gyi/_dngos su ni ma yin par phan 'dogs pa mi srid pas skyed par byed pa'i blo ni gzung ba nyid do/_/gzung ba'i mtshan nyid las 'di yis/_/de dngos nges pa gzhan ci yod/_/blo la'ang de yod de yi phyir/_/de yang de nyid du rnam gnas/_/zhes bya ba ni bar skabs kyi tshigs su
[\[119b\]]
[\[119b.1\]]bcad pa'o/_/de'i phyir blo ni gzung ba ma yin pa ma yin no/_/gang gi phyir/_'dzin pa yi ni nyer len dang /_/myong ba sems kyi gzung mtshan nyid/_/sems kyi gzung ba nyid ni 'dzin pa'i rnam par shes pa'i nye bar len pa'i dngos po dang /_myong ba nyid yin na ni 'dir gzhan phra ba nyid la sogs pas
[\[119b.2\]]gzung ba ma yin pa ni ma yin no/_/gal te nye bar len pa'i dngos po nyid gzung ba yin na/_nye bar len pa'i dngos po de yang rang gi blo nyid yin no/_/de lta ma yin na gzhan gyi blo yang rig par thal bar 'gyur ro/_/gzhan gyi sems mi 'dzin pa ni nye bar len pa'i dngos po ma yin pa'i phyir ro/_/
[\[119b.3\]]gzugs la sogs pa ni rgyang ring ba dang phra ba la sogs pa'i ngo bos mi 'dzin pa la dbang po'i rnam par shes pa'i nye bar len pa ma yin pa'i phyir ro zhes bya ba'i yul rnam par dbye ba'o/_/gal te blo yang gzung ba ma yin na de yang mig la sogs pa bzhin du gzung ba nyid du mi 'gyur ba kho na'o/_/
[\[119b.4\]]'on te blo ni don go bas rtogs pa des na dran pa yin no zhe na/_de ni mi 'thad de/_thams cad du don gyis go ba med pa'i phyir ro/_/gang tshe ka ba bum pa la sogs pa/_/brtad dang bcas pas 'grang byed pa/_/de tshe spros ni rab mang bas/_/don gyis go ba skye mi 'gyur/_/ring ba dang
[\[119b.5\]]bcas pas 'brang ba de la ni don gyis go ba skye ba ma yin no/_/'on te der yang don gyis go bar 'jug pa yin no/_/zhe na ma yin te/_'jug pa rtogs pa med pa'i phyir ro/_/don go yod pa'i dngos po ni/_/tha dad pa yi rtogs par 'gyur/_/'di ni don dam don rig gam/_/'on te gnyi ga
[\[119b.6\]]las skyes 'grang /_/re zhig don las min don las/_/blo rnams thams cad rtogs par 'gyur/_/don rtogs las kyang nga yi zhes/_/de ltar don blo rtogs mi 'gyur/_/de nyid gnyi ga ni/_las kyang rtogs pa 'grub ma yin/_/de yi phyir na rang rig pa/_/nyid phyir bdag nyid rig par
[\[119b.7\]]gnas/_/gal te don nyid las rang rig pa rtogs pa yin na rig tsam rtogs par 'gyur gyi/_bdag gi rig pa ni ma yin no/_/'on te don rig pa las yin no zhe na/_don rig pa de nyid don gyis go bas rtogs pa ma yin nam/_de nyid las don gyis go bar ji ltar 'gyur te/_phan tshun rten pa'i
[\[120a\]]
[\[120a.1\]]nyes par thal ba'i phyir ro/_/gang gi phyir mthong ba'i don gzhan du mi 'thad pa'i phyir ma mthong ba'i don rtogs pa ni don gyis go ba yin na/_don myong ba yang mthong ba ma yin pa des na gang las don gyis go bar 'gyur/_de nyid kyi phyir gnyi ga mthong ba med de/_
[\[120a.2\]]gcig mthong na ni gnyi ga mthong ba ma yin no/_/de'i rig pa ni rang rig pa kho na ste/_de lta ma yin na mi grub pa'i phyir ro/_/des na gzhan gyi mngon sum gyi bdag nyid kyi blo gzhan gyis rig pa yin na zhes khas blangs pa de la sngar gyis blo thams cad 'dzin pas yul gzhan la 'pho bar mi 'gyur ro/_/
[\[120a.3\]]gal te nye bar len pa nyid kyis blo rig pa yin la/_phra ba la sogs pa ma yin pas gzugs la sogs pa yin na de'i tshe rnal 'byor pa rnams kyi gzhan gyi blo dang gzugs la sogs pa rig pa ji ltar yin zhe na/_'di ni skyon med de 'di ltar/_gzugs sogs dang ni sems de ltar/_/
[\[120a.4\]]gzung ba'i mtshan nyid dpyod pa 'di/_/ma dag blo can ma yin gyi/_/rnal 'byor rtogs pa bsam mi khyab/_/rnal 'byor pa rnams ring po dang thung ngu dang phra mo dang /_gzhan gyi sems rig pa ji ltar zhes bya ba 'di ni da ltar bsam par bya ba ma yin te/_gzung ba'i mtshan nyid ni bdag
[\[120a.5\]]cag gis tshu rol mthong ba rnams la bltas te bshad pa yin no/_/blo'i rgyud yongs su dag pa'i rnal 'byor pa rnams la ji ltar zhes bya ba'i bsam pa 'dis ci zhig bya/_de'i phyir 'di ni gzhag par bya ba yin no/_/'di ji ltar yin pa de ltar yang cha tsam zhig bshad zin to/_/gal te bdag
[\[120a.6\]]gi blo 'dzin na rtag tu bar 'gyur ro zhes bya ba 'di ga las yin/_'dzin pa ma yin no zhes bya bar ni yul gzhan la 'pho ba nyid las rtogs pa yin no zhe na/_de yang mi rigs te/_'di ltar/_de la phra sogs ngo bo yis/_/gzung ba gzung min nyid 'gyur na/_/gzugs sogs blo la sngar
[\[120a.7\]]med gang /_/phyis skyes pa ni ci zhig yod/_/de la gang sngon med pa phra mo la sogs pa'i ngo bo nyid ni yod pa ma yin no/_/gal te yul ni khyad med kyang /_/'dzin pa bye brag yod 'gyur na/_/'on te de rgyu can min pa/_/de na rnam dbyer ldan mi 'gyur/_/de phyir rang blo 'dzin 'gyur na/_/
[\[120b\]]
[\[120b.1\]]de ma thag pa'i rgyu yis ni/_/gang yin de nyid 'dzin 'gyur ba/_/des na don gzhan rtogs mi 'gyur/_/zhes bya ba ni bar skabs kyi tshigs su bcad pa'o/_/gal te rgyu nyid gzung ba yin no zhes bya ba 'di mi rigs pa ma yin nam/_dngos po rnams ni nus pa du ma can yin pa'i phyir ro/_/
[\[120b.2\]]des na gang zhig yul gzhan la 'pho ba'i dus med pa'i gzung ba'i nus pa yang gzhan yin la/_gang gi mthus don gyi rnam par shes pa phyi ma skye ba skyed par byed pa tsam gyis nus pa yang gzhan yin no/_/dngos po rnams nus pa du ma dang ldan pa nyid kyang 'bras bu du ma skye ba nyid las
[\[120b.3\]]nges pa yin te/_gzhan du ma 'bras bu sna tshogs skye bar mi 'gyur ro zhe na/_de yang gyi na ste/_'di ltar/_nus pa du ma gcig byed kyang /_/dngos rnams ngo bo nyid kyi 'bras/_/gcig dang du ma byed ces brjod/_'di ni rang gi rgyu la rag las pa skye ba'i dngos po rnams kyi rang bzhin yin te/_'di
[\[120b.4\]]ji ltar zhes brgal zhing brtag par 'os pa ni ma yin no/_/rang gi rgyu la so sor nges pa skye bar 'gyur ba de sus dgag tu yod/_de lta ma yin na nus pa ni 'dra ba yang ga las shes de yang brgal zhing brtag pa la mi grol lo/_/rang gi rgyu las she na/_da ni 'dis ci zhig bya/_rang bzhin nyid kyis
[\[120b.5\]]chog mod dngos po gzhan brtags pas ci zhig bya/_gal te nus pa nges pa rang gi rgyu dang 'brel pa yin no zhes 'jig rten na grags pa ma yin nam grags pa 'di ni yod na nus pa gzhan du grags pa ni med do/_/rang gi ngo bor gyur pa'i chos tha dad par sgro btags pa tsam gyis de ltar rtogs
[\[120b.6\]]pa'i phyir ro/_/'di ji ltar zhe na/_nus pa la yang nus pa'i blo gzhan mthong ba'i phyir ro/_/'di ltar gal te dngos po nus pa dang ldan phyir 'bras bu rgyu yin na/_nus pa'i nus pa'ang ga las shes/_/ci'i phyir na rtogs mi 'dod/_/de'i phyir nus pa ni rtogs pa tsam du zad de/_gzhan gsal bas
[\[120b.7\]]rnam par gzhag pa yin pa'i phyir ro/_/gal te nus pa med na gcig las du mar 'gyur ba'i dngos po ji ltar 'byung /_nus pa tha dad pa yod pas ni 'byung ba zhes bya bar rigs pa yin no/_/'dir bshad pa/_gal te gcig las du ma yin/_/ma yin 'ga' zhig gcig las gcig_/'bras
[\[121a\]]
[\[121a.1\]]bu tshogs pa dag las 'byung /_/gcig kyang tshogs pa gnyis 'gyur phyir/_/de ni du ma byed ces brjod/_/'bras bu 'byung ba phal cher tshogs pa las byung ba yin no/_/'ga' zhig ni gcig las gcig skye'o/_/de ltar du ma las du ma dang /_gcig las
[\[121a.2\]]kyang du ma yin te/_gang gi tshogs pa ci 'dra ba de nyid las gcig gam du ma der 'gyur ba yin te/_phal cher ni tshul de lta bu nyid yin no/_/'di ltar gang gis 'bras bu gcig gam du ma skyed par byed gcig gam du ma de lta bur gyur pa de ni rgyu nyid las gyur pa yin no/_/'ga' zhig tu nus
[\[121a.3\]]pa'i dbye ba yang dogs pa ma yin nam zhe na/_nus pa yang de la phan pa'i rten pas na de dag de'i zhes brjod pa yin no/_/gzhan du ni ma yin te/_de'i tshe de dag don gzhan nyid du 'gyur ro/_/don gzhan nyid yin yang de ltar mthong bar thal ba yin no/_/yang na las gcig byung ba gang yin
[\[121a.4\]]pa ni 'ga' yang med do/_/tshogs pa nyid las 'bras bu du ma skyes pa yin no/_/'o na ji ltar gcig gis du ma byung zhes brjod ce na/_gcig tshogs pa gnyis kyi nang du chud pas 'bras bu du ma skyed par byed pa'i phyir na de skad brjod de/_dper na mar me gcig nyid skyes bu du ma la mtshungs pa de ma thag
[\[121a.5\]]pa'i tshogs pa du ma dang 'brel pa'i phyir mthong ba du ma bskyed pa bzhin no/_/ji ltar yang gcig nyid nus pa du ma dang ldan pa de bzhin du 'bras bu du ma dang ldan par yang 'gyur ro/_/de'i phyir nus pa du ma med kyang 'bras bu du mar 'gyur ro/_/de ltar na 'o na ji ltar gcig 'bras bu du ma dang ldan pa
[\[121a.6\]]de bzhin du/_blo gcig kyang rang gi yul gyi blo gzhan dang don gyi yul can yang skyed par byed par 'gyur ro/_/de la res 'ga' ni blo'i yul can gyi blo yin la/_res 'ga' ni don gyi yul can yin pa'i phyir yul gzhan la 'pho bar 'gyur ro zhe na ma yin te/_khyad par med pa'i phyir thams cad
[\[121a.7\]]kyi tshe gnyi ga skyed par 'gyur ro/_/skye ba kho na'o zhe na/_de ni ma yin te/_'di ltar/_gal te blo gzhan don dang ni/_/rnam shes snga ma 'dzin 'gyur na/_/de'i tshe dpyod sogs don gcig la/_/rtag tu rim gyis mthong ba yi/_/brjod gnyis rim min nyid 'gyur zhing /_/bdag dang de rig
[\[121b\]]
[\[121b.1\]]snang ba'i phyir/_/gcig kyang gnyis nyid snang bar 'gyur/_/gal te sngar gyi blo dang gzugs la sogs pa'i don 'dzin pa'i blo gnyis skye ba yin na de'i tshe blo snga ma'i don dang phyi ma'i don snang ba'i phyir rim gyis dmigs pa'i gnyis gang yin pa de rim pa ma yin par snang bar
[\[121b.2\]]'gyur ro/_/don 'dzin pa'i rang bzhin med pa blo snang ba ni ma yin te/_de ni de'i rang bzhin yin pa'i phyir ro/_/don 'dzin par snang na yang don de de nyid snang ba yin pa'i phyir snga ma dang phyi ma'i brjod pa gnyis snang bar 'gyur ro/_/de bzhin du gcig nyid gnyis su snang bar 'gyur te/_don
[\[121b.3\]]bdag nyid dang de'i blo snang ba'i phyir ro/_/sngar ni re zhig rang nyid snang ba yin la phyis ni de'i blo snang ba yin te/_des na gnyis snang bar 'gyur ro/_/'on te don snang ba'i de ma thag pa'i blo 'dzin pa ni ma yin te/_blo ni mngon sum du rang gi ngo bos 'dzin pa ma yin no zhe na/_'o na gal te don gyis
[\[121b.4\]]go bas rtogs kyang de'i tshe bdag dang de'i blo snang ba'i phyir thal ba med do/_/dus gzhan du don gyis go ba yin te/_rgyun mi 'chad par don du rim gyis 'dzin pa'i dbus ni don gyis go ba 'ga' yang med do/_/zhe na de ni ma yin te/_gal te don gyis rtogs na ni/_/gtan 'gyur gzhan
[\[121b.5\]]gyi tshe na min/_/des na don gyis go bar ni/_/me la lan brgya snang bar 'gyur/_/'on te rang gi blo sdom par byed pa'i dus gzhan du na de'i tshe gzhan gyis skye ba yin na/_de'i tshe yang gang las don gor 'gyur/_/mthong 'ga' de tshe yod min te/_/de yi tshe na don gyis ni/_/go bar byed
[\[121b.6\]]pa 'das phyir ro/_/don mthong bas 'das pa ni ji ltar de las don gyis go ba 'byung /_dran par gyur pa las don gzhan du yang don gyis go ba yin no zhe na/_dran pa nyid don gyis go bas rtogs par 'gyur gyi/_myong ba ni ma yin no/_/der yang brjod pa gnyis dang gnyis su snang ba'i phyir ro/_/
[\[121b.7\]]'on te ma myong ba ni mi dran te/_des na myong ba dran no zhe na/_de ni ma yin te/_bdag gis nyams su myong 'gyur zhes/_/'di ltar dran pa 'jug pa ni/_/nga yi blo ni yod 'gyur ces/_/de ltar don gyis go mi srid/_/gang gi tshe sngon myong ba dran no zhes dran pa nyid dang po blo la 'jug pa de'i tshe/_
[\[122a\]]
[\[122a.1\]]sngar don gyis go ba med la/_phyis kyang ma yin pas dran pa ga la srid/_gang gi tshe don dran pa de'i tshe yang dran pa dang myong ba la yang rjes su dpog pa'i phyir/_dran pa dang myong bar yang don gyi rnam par cig car snang bar thal bar 'gyur ro/_/de lta yin dang dran
[\[122a.2\]]pa'i dus su yang don gsal ba'i rnam par rig par thal lo/_/'on te gsal ba'i rnam pa gnyis rig go zhe na/_de yang mthong ba nyid yin pa lan du mi rung ngo /_/'on te gang zhig 'dod pa de'i tshe de don gyis go ba yin te/_gang gi phyir dran pa de'i phyir nyams su myong bar gyur pa yin no zhe
[\[122a.3\]]na/_gang gi phyir dran pas na nyams su myong ba yin no zhes so zhe na/_de lta na ni gang gi phyir myong ba de'i phyir myong ba yin no zhes bya ba dang /_de bzhin du gang gi phyir dran pa des na dran pa yin no zhes bya ba'i tshig gi tshul du 'gyur bas tshad ma la cher mkhas so/_/'dod pa yang myong bar 'gyur
[\[122a.4\]]ba'i don la skye ba yin na myong ba ni nam yang myong bar 'gyur ba ma yin pas na ji ltar 'dod pas don gyis go bar skyed/_de'i phyir blo gzhan gyis blo rig pa mi rung ba kho na'o/_/ci ste gal te yul gzhan la 'pho ba na/_/tha ma nyams su myong min na/_/gzhan gyis nyams su myong ba bzhin/_/
[\[122a.5\]]thams cad myong med thal bar 'gyur/_/gal te yul gzhan la 'pho ba'i dus na rnam par shes pa'i rgyun gyi tha ma/_yul gzhan la 'pho ba'i dus kyi sngon rol gyi shes pa de nyams su myong bar ma gyur na/_de'i tshe gzhan gyis myong ba ma yin par 'gyur ro/_/nyams su myong bar gyur pa'i myong ba nyams
[\[122a.6\]]su myong bar 'gyur ba med pa'i phyir gzhan gyis nyams su myong bar gyur pa bzhin no/_/des na tha ma nyams su myong ba'i phyir ji srid dngos po myong bar gyur pa'i bar gyi de'i sngar myong bar gyur pa dag kyang ma myong bar 'gyur ro/_/dper na gzhan gyis nyams su myong ba yang de nyams su myong ba med pa'i phyir/_
[\[122a.7\]]gzhan gyis myong ba de bzhin du rang gis nyams su myong bar gyur pa yang 'gyur ro/_/don gyi rang bzhin de ni gzhan la ltos nas kyang de lta bu nyid yin pa'i phyir ji ltar myong ba yin/_gal te ji ltar gzhan nyams su myong ba na rang nyid nyams su myong ba med pa'i phyir gzhan gyi myong ba yin par rnam par gzhag
[\[122b\]]
[\[122b.1\]]pa de bzhin du gzhan gyis nyams su myong ba ma yin pas rang gis myong ba yin no zhes rnam par gzhag go zhe na/_da ni mi rung ste/_gal te tshad ma yod na rnam par zhog shig_/ji ltar gzhan gyis myong bar byas pa bdag gi mngon sum ma yin la/_gzhan gyis yin no zhes kyang rnam par gzhag par
[\[122b.2\]]nus pa ma yin pa de bzhin du/_bdag gi mngon sum du 'dod pa yang dag gam gzhan gyis zhes rnam par gzhag par 'os pa ma yin no/_/gang de don rang gi ngo bos snang ba ma yin nam/_de ji ltar mngon sum nyid ma yin/_/gzhan ma rtogs pas gzhan ma rtogs par 'gyur ro zhes bya
[\[122b.3\]]ba ni ma yin no zhe na/_de yang rang nyid rtogs pa yin te/_des na rang rig pa nyid do/_/'on te bdag ni byed pa po nyid du rtogs so zhe na/_ma yin te/_lus las ma gtogs pa ni bdag med pa nye ba'i phyir ro/_/lus nyid byed pa po yin no zhe na/_ma yin te/_lus kyang las yin pa'i phyir
[\[122b.4\]]ro/_/gang gi phyir lus la sogs pa ni rang rig pa med pa yin no/_/rang rig pa nyid yin na yang rtsod pa med do/_/blo myong ba med pa yin no zhe na/_bdag rang rig pa yin pa des don myong na de tsam gyis ma chog pa med pa'i phyir blo don med do/_/de nyid kyi phyir bshad pa/_gal te bdag
[\[122b.5\]]myong mngon sum yin/_/gzhan gyis myong 'gyur ma yin na/_/gang gis de skad brjod 'gyur ba/_/bdag gi myong de ga las grub/_/bdag gis myong bar gyur pa ma yin no zhes bya ba ga las/_gzhan gyis myong bar gyur pa yin na 'di gzhan gyi bdag ma yin zhes bya ba yang ga las yin/_rang
[\[122b.6\]]rig pas myong ba yin na ni rang rig pa grub pa yin pa nyid yin pa'i phyir rtsod pa med pa kho na'o/_/de'i phyir rang rig pa ma yin na thams cad nyams su myong bar gyur pa ma yin par thal ba yin no/_/gal te mig la sogs pa myong ba med kyang mig la sogs pa med par gyur to zhes bya ba'i tha
[\[122b.7\]]snyad du 'gyur ba de bzhin du/_bdag nyid rig pa nyams su myong ba ci ste mi 'dod ce na/_'di la bshad pa/_gsal rgyu ma grub par 'gyur gyi/_/gsal bar 'dod pa'i gsal ba min/_/gal te gsal ba ma grub kyang /_/gsal na 'gro 'di gsal bar 'gyur/_/gsal ba'i rgyu mig la
[\[123a\]]
[\[123a.1\]]sogs pa'i rang bzhin ma grub kyang /_don gsal bar 'gyur te/_gsal ba gsal ba'i phyir ro/_/nga'i mig gis gsal ba zhes bya ba ji ltar zhe na/_nga'i rang rig pa skyed par byed pa'i phyir nga'i mig gi gsal ba zhes brjod pa yin no/_/rig pa yang rig pa nyid
[\[123a.2\]]las nga'i yin no/_/rig pa de yang rang rig pa ma yin na ni/_'ga' yang bdag dang 'brel par rtogs par mi 'gyur bas na/_rang gi ngo bo tsam gyis gsal bar 'gro ba mtha' dag gsal ba'i phyir/_ha cang thal bar 'gyur ro/_/gal te gang las gsal ba bskyed pa de gsal ba yin pa'i phyir
[\[123a.3\]]ji ltar/_ha cang thal bar 'gyur zhe na/_/gal te gsal ba skyes tsam gyis/_/gsal na de tshe mtha' dag 'gyur/_/gang gis gsal ba zhes bya ba/_/'di ni 'brel pa med pa min/_/de la rang gi ngo bo nyid/_/tsam gyis thams cad gsal bar 'gyur/_/ci sto don de'i rang bzhin nyid/_/yin na
[\[123a.4\]]rang nyid rig par brjod/_/tshad ma rnam 'grel gyi 'grel pa las/_mngon sum gyi le'u ste gsum pa'o//_//rang gi don gyi rjes su dpag pa'i de ma thag tu gzhan gyi don rjes su dpag pa brjod de/_gzhan gyi don gyi rjes su dpag pa ni rang gi don gyi rjes su dpag pa sngon du 'gro ba can yin
[\[123a.5\]]pa'i phyir ro/_/de la/_gzhan don rjes su dpag pa ni/_/rang gis mthong don rab gsal byed/_/rang gis mthong ba ni rgol ba dang phyir rgol ba rang gis mthong ba ste/_bstan par bya ba dang ston par byed pa dag rang gis mthong ba zhes bya ba'i tha tshig go/_/gal te nyan par byed pa yod na ni de
[\[123a.6\]]dag rnams kyang yin te de dag kyang dbang du bya ba yin pa'i phyir ro/_/log par rtogs pa gsal ba ni shugs nyid las 'grub cing /_rang gis rtogs pa'i don 'dis gzhan la gsal bar byed pa yin la/_de yang lus dang ngag gi rnam par rig byed kyi rang bzhin yin no/_/de la rang gis mthong ba'i
[\[123a.7\]]don ni tshul gsum pa'i rtags so/_/gal te rang gis mthong ba smos pa ni rang gis mthong ba'i don tsam ston pa yin pa'i phyir/_tshul gsum pa'i rtags zhes bya ba gang las yin/_des na lkog tu gyur pa'i rang bzhin rjes su dpag par bya ba mtha' dag gi gzhan la gsal bar byed pa gzhan gyi don
[\[123b\]]
[\[123b.1\]]rjes su dpag par bya bar 'gyur ro zhe na/_'di la brjod pa/_tshul gsum rtags las ma gtogs pa/_/gsal byed gzhan ni yod ma yin/_/de ni gzhan gyis rtogs bya bar/_/mi nus phyir na gsal ma yin/_gang la gzhan yid ches pa de ni gsal bar brjod do/_/de nyid kyi phyir khyad par
[\[123b.2\]]du 'phags pa'i brjod pa rab kyi tshig smos so/_/gzhan yid ches pa yang tshad mas rtogs pa ma yin te/_gal te rjes su dpag par bya ba yang tshad mas rtogs na ni de'i tshe rtsod pa med pa nyid do/_/tshul gsum pa'i rtags gsal bar byed pa'i sgo nas yin na ni/_rtsod pa'i gzhir gyur
[\[123b.3\]]pa'i rjes su dpag par bya ba rtogs pa'i phyir tshig don med pa ma yin no/_/de las rjes su dpag pa skye ba'i phyir de yang nye bar brtags nas rjes su dpag pa yin no/_/gal te rjes su dpag pa skyed par byed pa'i phyir tshig rjes su dpag pa yin na/_mngon sum skyed pa'i phyir gzhan gyi don
[\[123b.4\]]gyi mngon du yang 'gyur ro zhe na/_de ni legs pa ma yin te/_ji ltar tshig las mthong ba yi/_/'brel pa dran par gyur pa na/_/rjes dpag skye ba de bzhin du/_/'gar yang mngon sum skye ma yin/_/tshul gsum rtags ni dran pa na/_/nges par rjes dpag skye bar 'gyur/_/rang rig rtogs
[\[123b.5\]]pa'i don tsam ni/_/brjod pas mngon sum rig ma yin/_/tshig tsam las ni gzhan la mngon sum skye ba med do/_/gal te ri dwags rgyug pa la ltos zhes bya ba las mthong ba skye bar mthong ba ma yin nam zhe na/_ma yin te/_der yang rjes su dpag pa de ma thag pa yin pa'i phyir ro/_/'di ltar/_de ltar
[\[123b.6\]]ltos zhes bya bas de/_/don de mngon phyogs la sbyor zhing /_/nga yi de ltar rtogs pa yang /_/don gyis bstan par 'gyur ba yin/_/'di ni ri dwags lta ba la mngon du phyogs par gyis shig ces nges par sbyor ba yin te/_mngon du phyogs pa ni nga ji lta bar khyod kyang de bzhin no zhes so/_/des
[\[123b.7\]]na de ltar mngon du phyogs par 'gyur na/_dbang po rnams kyi byed pa 'jug go zhes dran pa'i phyir rjes su dpag pa nyid do/_/des na rjes su dpag pas mngon sum srid par bltas te/_'jug pa yin no/_/de lta na 'o na mngon sum ma yin pa'i yul la srid pa'i rjes su dpag pa 'jug na rang bzhin gyi
[\[124a\]]
[\[124a.1\]]gtan tshigs yin te/_tshig gi 'bras bu'i gtan tshigs gsal ba ni ma yin no/_/'di ltar/_du ba la 'dir me yod ces/_/tshig gis 'brel pa tsam zhig ni/_/bstan par 'gyur gyi du ba ni/_/mngon sum nyid kyis bstan pa yin/_/des na gzhan gyi don gyi rjes
[\[124a.2\]]su dpag pa ni tshul gsum pa'i rtags ston pa'o zhes bya ba tshad ma kun las btus pa'i 'grel pa dang 'gal lo zhe na de ni mi 'thad de/_gang gi phyir/_tshig kun dran pa'i don yin te/_/des na de la tshad brjod kyi/_/mngon sum gyi ni rtogs pa la/_/rtag tu tshig ni don med do/_/mkhas pa
[\[124a.3\]]rnams la ni/_gtan tshigs 'ba' zhig brjod par zad/_/ces 'di ni bshad pa nyid do/_/de bzhin du 'brel pa 'ba' zhig kyang ngo zhes blta bar bya'o/_/yang na der yang 'khrul pa bsal ba'i phyir 'di ni du ba'o zhes bya ba'i tshig la ltos par bya ba nyid do/_/'di ltar/_'di des phyir na de la ni/_/
[\[124a.4\]]'di la du bar rtogs pa byung /_/'dir yang ci'i phyir khyod 'khrul ces/_/de ltar gzhan gyis rtogs par byed/_/tshig gi don ni 'di yin te/_/de la mngon sum gyis mthong ba'i don ni gzhan la tshig gis ston pa ma yin te/_'on kyang de'i rgyu yin pa'i phyir de ni gzhan gyi don gyi rjes su dpag
[\[124a.5\]]pa nyid do/_/'di ni du ba nyid de gzhan du ni blta bar mi bya'o/_/'di ni sngar dmigs pa gang yin de las rnam pa gzhan du gyur pa ma yin te/_de ni mtshan nyid can yin pa'i phyir ro zhes bya ba 'di don gyis brjod par 'gyur ba yin no/_/des na rjes su dpag pa'i tshul nyid sgras ston par
[\[124a.6\]]byed kyi/_mngon sum la ni nam yang sgras byed pa ma yin no/_/shin tu goms pa las ni rjes su dpag pa spros pa ma yin pa'i phyir 'jig rten las gzhan du mngon no/_/de'i phyir tshig ni rjes su dpag pa'i rgyu nyid bdag gir byed pas 'jog pa yin no/_/tshig ni de'i rgyu yin pa'i phyir rang
[\[124a.7\]]bzhin rjes su dpog pa nyid yin gyi 'di na du ba yod do zhes bya ba rgyu rjes su dpag pa ni ma yin te/_tshig gi rang bzhin gyi rjes su dpag pa yin pa'i phyir ro zhe na/_de ni ma yin te/_rang don rjes dpag du ba la'ang /_/bar du rang bzhin gtan tshigs 'jug_/der yang dpyod po rang bzhin
[\[124b\]]
[\[124b.1\]]rtags/_/med par 'khrul pa dang mi 'bral/_/'dir smras pa/_'di la 'bras bu'i gtan tshigs ni/_/mi nyams 'gal ba ci zhig yod/_/de ni bar du chod na yang /_/'bras bu'i gtan tshigs spong ma yin/_/rang gi don gyi rjes su dpag par ni/_/'bras bu'i gtan tshigs yod pa nyid do zhes
[\[124b.2\]]de tsam zhig brjod par 'dod pa la bar chod bstan pa gang du nye bar mkho/_gzhan gyi don gyi rjes su dpag par ni 'bras bu'i gtan tshigs pa srid pa nyid do/_/du ba yod pa'i phyir ro zhes bya ba'i tshig ni rang bzhin gyi gtan tshigs la dngos su yod pa yin pa'i phyir ro/_/des na me rjes su
[\[124b.3\]]dpag pa las gzhan gyi don gyi rjes su dpag pa med do zhe na/_de ni ma yin te/_ji ltar srid pa la brten nas/_/bstan bcos mdzad pas gzhan don gyi/_/rjes su dpag nyid bshad la de/_/med mod chad pa ci zhig yod/_/yang na gang du 'khrul pa med pa'i rang gi don gyi rjes su dpag pa
[\[124b.4\]]der 'bras bu'i gtan tshigs chod pa med pa nyid do/_/gzhan gyi don gyi rjes su dpag par yang tshul de nyid yin pas sgra las dngos kho nar rjes su dpag pa skyes pa yin no/_/'khrul pa med na brjod pas ci zhig bya zhe na/_'brel pa bstan pa'i phyir yin pas skyon med do/_/tshul gsum pa'i
[\[124b.5\]]rtags yod pa ston pa ni ci ltar srid pa bzhin no zhes da ltar kho na brjod pa yin no/_/gzhan yang /_rjes su dpag pa med par ni/_/tshig la tshad ma nyid med pa/_/de tsam nyid gcig mngon 'dod kyi/_/tshig rnams thams cad de lta min/_/ji skad du ji ltar mngon sum dang rjes su dpag pa gnyis
[\[124b.6\]]tshad ma yin te/_tshig kyang tha snyad kyi rgyu yin pa'i phyir ro/_/tshig med par 'jig rten gyi tha snyad yongs su rdzogs pa ma yin no zhes brjod pa de la bshad pa/_mngon sum dang ni rjes dpag dang /_/tshig med par ni 'jig rten gyi/_/tha snyad med par 'gyur ram ci/_/ci ga de yang tshad nyid dam/_/
[\[124b.7\]]mngon sum la sogs pa med pa sngon mthong ba'i don dran nas kyang 'jug pa med dam ci/_ci ga da ni dran pa yang tshad ma yin nam/_'on te tshad ma ma yin pa nyid na/_de lta bu'i don can gyi tshig kyang tshad ma ma yin par mtshungs so/_/gang du tshad ma yin pa der ni rjes su dpag pa'i rgyu nyid kyis yin gyi
[\[125a\]]
[\[125a.1\]]gzhan du ni ma yin no/_/'dir ni 'di tsam zhig brjod par 'dod pa yin gyi/_tshig thams cad rjes su dpag pa thams cad kyi rgyu yin pa ni ma yin no/_/tshig ni rjes su dpag pa nyid de rang rgyud nyid ni tshad ma nyid ma yin no/_/thams cad rjes su dpag par bstan pa ni nye bar
[\[125a.2\]]mkho ba med do/_/de'i phyir tshul gsum pa ston pa'i tshig nyid do/_/'o na ni rig byed kyi tshig ji ltar tshad ma nyid yin zhe na/_der yang zla ba bcu gnyis ni lo yin no zhes bya ba la sogs pa mngon sum dang rjes su dpag pa'i don ston pa nyid kyis tshad ma yin te/_gzhan du ni tshad ma ma yin
[\[125a.3\]]pa ste/_dper na skyes bu'i tshig bzhin no/_/skyes bus ma byas pa nyid kyis tshad ma yin no zhe na ma yin te/_yid ches pa med pa'i phyir ro/_/tshig tsam gyis ni su yang yid mi ches so/_/gal te mngon sum ltar rig byed yin na/_ci ste thams cad kyis mi rtogs la/_skad cig ma nyid la
[\[125a.4\]]sogs pa'i bzhin du/_rjes su dpag pa las kyang thams cad rtogs pa ma yin no/_/'khrul pa yin na 'dir yang 'khrul pa yin no zhe na/_rjes su dpag pa la yid ches pa'i gnas de'i rigs can gyi rjes su dpag pas bzlog la/_rig byed la ni de'i rigs can gyi tshig gis ma yin pas
[\[125a.5\]]'di ni mi mtshungs so/_/rjes 'gro dang ni 'brel pas na/_/rjes su dpag pa tshad ma yin/_/rig byed la ni rjes 'gro dag_/mthong bas med ces sngar dpyad do/_/yang na don 'di yin te tshul gsum pa ston pa'i tshig nyid gzhan gyi don gyi rjes su dpag pa yin gyi rig byed kyi tshig ni ma yin te/_
[\[125a.6\]]de la tshul gsum pa med pa'i phyir ro/_/de la ni bden pa nyid rjes su 'gro ba mthong ba med pa dang phyogs kyi chos kyang mthong ba med pa nyid do/_/'di ltar skyes bus ma byas pa nyid kyang mi bden pa nyid kyis ldog pa yin gyi/_bden pa nyid dang ni rjes su 'gro ba med do/_/ci ste zla ba bcu gnyis lo yin
[\[125a.7\]]no zhes bya bas rjes su 'gro ba yin no zhe na/_'di la brjod pa/_me la sbyin sreg la sogs dag_/rig byed nyid du nges pa med/_/'ga' zhig gis ni byas pas 'di/_/skyes bus byas pa nyid du rtogs/_/'di ni brgya la skyes bus ma byas pa'i nang du 'ga' zhig gis bcug pa yin te/_'ga'
[\[125b\]]
[\[125b.1\]]zhig tu yan lag gzhan byas par thos pa yin no/_/de lta bu'i tha snyad de ni dran na yin no zhe na/_ma yin te/_yid ches pa med pa'i phyir ro/_/gzhan dag la yang thal bar 'gyur ba'i phyir ro/_/'di thams cad ni sngar bstan zin pas 'dir mi spro ste/_gzhag go/_/gal te tshul gsum
[\[125b.2\]]pa'i rtags nyid rang gis mthong ba'i sgras brjod na/_tshul gsum pa'i rtags ston pa gzhan gyi don rjes su dpag par bya'o zhes brjod par bya'i/_rang gis mthong ba smos pas ci bya zhe na/_ma yin te/_don gzhan yod pa'i phyir ro/_/'di ltar/_gzhan la bstan par bya nyid phyir/_/bdag
[\[125b.3\]]mthong min yang gzhan dag gi/_/mthong ba sgrub byed ces kha cig_/de spongs phyir bdag mthong ba'i tshig_/gzhan gyi don gyi rjes su dpag par ni rang gis rtogs pa'i dbang du bya ba ma yin te/_gzhan nyid rtogs par bya ba yin pa'i phyir ro/_/gal te rtags te gzhan gyis rtogs na
[\[125b.4\]]gzhan gyis rtogs par 'gyur ba nyid do/_/rgol bas ma rtogs pa ji ltar gzhan rtogs zhes ni brjod par mi bya ste/_rgol bas rtogs kyang gzhan dag ni/_/rang rtogs med par rtogs ma yin/_/gal te de yod de nyid 'dir/_/'gyur byed gzhan gyis ci zhig bya/_/de tsam gyis ni 'di rgol
[\[125b.5\]]bas rtogs so zhes yid ches pa ma yin gyi/_'on kyang 'dis shes nas bstan nam/_de lta ma yin yang bla ste/_ngas ni ji ltar rtogs so zhes rang nyid rtogs pa'i phyir/_spros pa bla lhag gi rnam par dpyad pa 'dir ci zhig bya zhes/_bsam pa 'dis rang gis ma rtogs kyang gzhan gyis rtogs pa
[\[125b.6\]]rtags su 'dod pas/_bsam pa de dgag pa'i phyir rang gis mthong ba smos so/_/gal te de lta na rang kho nas mthong ba yin par 'gyur bas gzhan gyis mthong ba rnam par dpyad pa'i phyir/_don med pa gzhan thog tu bab po zhe na/_ma yin te gnyi gas mthong ba bstan pa'i don du yin pa'i phyir
[\[125b.7\]]'di ni mtshan nyid ji ltar gnas pa nyid do/_/des ni log par rtogs pa yang bsal ba yin no/_/ci ste de'i don nyid do zhes bya bar 'gyur ba na/_ma yin te/_gang gi don du 'di tsam pa de ni yang gi sgras bsdu ba yin no zhes mi rigs so/_/rang gis ma rtogs par ni gzhan gyis rtogs so zhes brjod
[\[126a\]]
[\[126a.1\]]par mi nus so/_/gal te de gzhan gyis rtogs par 'gyur mod/_gzhan gyis rtogs so zhes yongs su shes pa ni mkho ba med de/_rang rtogs pa tsam gyis gzhan la chog pa'i phyir ro zhe na/_'o na ji ltar rang gis ma shes pa gzhan la nye bar 'god/_gzhan la grub
[\[126a.2\]]pas so zhe na/_'o na gzhan la grub po zhes bya ba de nyid du 'gyur ro/_/des na rang nyid ma rtogs par der ji ltar 'gyur/_tshu rol mthong bas gzhan gyis rtogs pas mngon sum du ni mi byed do/_/rjes su dpag pa yang rang gis rtogs pa la ltos pa yin no/_/des na gzhan gyis rtogs so
[\[126a.3\]]zhes nges pa ni rang gis kyang rtogs pa yin no/_/'on te gzhan gyi lung las rtogs la rang gis kyang de rtogs pa yin mod kyi 'on kyang /_rgol bas lung de khas ma blangs pas ma rtogs so zhes tha snyad byed do/_/des na lung las gzhan gyis rtogs kyi rang nyid kyis ma yin pa gang yin pa de
[\[126a.4\]]yang /_sgrub par byed pa nyid do zhe na 'dir brjod pa/_yongs rtags yongs su len pa'i phyir/_/rjes su dpag pa'i yul la tshig_/tshad ma nyid du 'dod ma yin/_/der ni rjes dpag 'jug mi 'gyur/_/lung tshad ma'ang tshad ma ma yin/_/gal te tshad ma yin na ni gnyi ga la grub pa nyid de tshad
[\[126a.5\]]mas mthong ba gzhan bzhin no/_/tshad ma ma yin pa nyid na 'ga' la yang ma yin no/_/khas blangs pa'i phyir pha rol po nyid la grub po zhe na/_rjes su dpag pa'i yul la khas blangs pas lung tshad ma nyid ma yin te/_yongs su brtags pa khas len pa'i phyir ro/_/de ni mngon sum dang /_rjes
[\[126a.6\]]su dpag pa'i yul ma yin pa la tshad ma yin gyi de'i yul ni ma yin no/_/thams cad du yang ma yin na rjes su dpag pas ci bya ste/_tshig tsam gyis don grub pa'i phyir ro/_/'di ltar grangs can gyis/_bde ba la sogs pa sems med pa yin te/_skye ba can nam mi rtag pa'i phyir/_gzugs la
[\[126a.7\]]sogs pa bzhin no zhes bya ba ni/_gzhan la rab tu grub par 'dod pa yin gyi/_grangs can rang nyid la ni skye ba can nam mi rtag pa nyid ma grub po/_/der gal te tshig tshad ma yin pa'i phyir rab tu grub na/_grangs can gyi tshig kyang tshad ma nyid yin pas blo dang bde ba la sogs pa de nyid kyis sems
[\[126b\]]
[\[126b.1\]]pa med par grub pas rjes su dpag pas ci bya/_'on te mi rtag pa nyid la sogs pa'i sangs rgyas pa'i tshig gis grub pa de'i tshe blo la sogs pa sems pa can du grub pa'i phyir rjes su dpag pas phyin ci log tu mi 'grub pa'i phyir rjes su dpag pa don med pa nyid do/_/'on te rjes su
[\[126b.2\]]dpag pa yang tshad ma yin pas de las bzlog pa yang 'grub po zhe na/_de ltar yin na ni tshad ma ma yin pa nyid do zhes bshad pa ni/_lung la gnod phyir gzhan la ni/_/sgrub byed brjod phyir de yi tshe/_/de ni tshad min de bas na/_/des grub ma lus grub ma yin/_/gang gi tshe rjes su dpag pas
[\[126b.3\]]phyin ci log tu bsgrub par rtsom pa de nyid kyi tshe brtag mi bzod pa'i phyir tshig de tshad ma yin pa nyid de/_khas blangs pa 'dod pa'i phyir ro/_/lung ni khas blangs pas tshad ma'i dngos por byas pa yin pas/_de dor na de'i tshad ma nyid kyang de bzhin du 'gyur ro/_/des na der rab tu grub pa'i gtan
[\[126b.4\]]tshigs grub pa nyams pa'i phyir bsgrub bya grub pa yang nyams par 'gyur ro/_/de las rag las pa'i bdag nyid thams cad ni de'i rjes su mi 'jug pa ma yin te/_de la rag las pa nyid ma yin par thal ba'i phyir ro/_/gtan tshigs grub pa la tshad ma nyid yin gyi/_sems pa nyid la ni ma
[\[126b.5\]]yin no zhe na ma yin te/_'ga' zhig la 'khrul pa mthong bas thams cad la yid brtan du med par thal ba'i phyir ro/_/'on te mi slu ba can gyi tshig de ni tshad ma yin te/_phyogs gcig ma yin no zhe na/_'o na ni de'i tshe gtan tshigs de rgol ba dang phyir rgol ba gnyis ka la grub par 'gyur ro/_/
[\[126b.6\]]'on te tshad mas 'grub kyang grangs can pa'i gtsug lag mi shes pa'i phyir pha rol la rab tu grub pa nyid do zhe na/_de yang mi 'thad do de ltar na ni grangs can rang gis mtshang gsal bar byed pa yin no/_/de lta mod kyi skyon ci yod/_/rang la grub pa'i rtags kyis ni/_/des 'dis rtogs par byas pa
[\[126b.7\]]yin/_/gzhan du ma shes pa tsam gyis/_/kun du mi shes par mi 'os/_/gtan tshigs sgrub par nus pa ma yin zhes te/_de bsgrub bya bsgrub par yang mi nus pa ni ma yin no/_/de ni re zhig gtan tshigs de las bsgrub bya rtogs pa nyid de/_rang las grub pa'i gtan tshigs yin pa'i phyir ro/_/
[\[127a\]]
[\[127a.1\]]ci ste 'di ngo bzlog par nus pa'i phyir rgol ba brtan pa ma yin no zhe na/_de yang mi rung ste/_bsgrub bya bsgrub pa'i gtan tshigs grub pas gzhan gyis ci bya 'di ltar re zhig khyod la de grub ste/_de grub yon tan ci zhig yod/_/thams cad nga yis ci dgos zhes/_/bya
[\[127a.2\]]ba'i tshul 'di ci zhig yin/_/bsgrub bya bzhin du gtan tshigs kyang ngas sgrub dgos so zhes bya ba 'di rgyal po'i bka' 'am ci/_thams cad mi shes pa ni rtogs par nus pa ma yin no/_/'on te rang nyid nges pa bzhin du gzhan dag kyang nges par 'dod pas sgrub byed brjod pa yin no zhes bya ba'i
[\[127a.3\]]tshul gyis na de ni mi rigs so zhe na/_de yang yang dag pa ma yin te/_'di ltar/_'dir ni gzhan dag nges pa ni/_/skye ba tsam gyis dgos pa yin/_/rang gis nges pa bzhin du zhes/_/bya ba'i khyad par don med do/_/gzhan dag gi nges pa tsam zhig don gyi gnyer gyi/_'dir nye bar mkho
[\[127a.4\]]ba med pa'i khyad par gzhan ni ma yin no/_/mkho ba med pa'i khyad par ni rtogs pa dang ldan pa khas len pa ma yin no zhe na/_'dir brjod pa/_gang zhig gzhan gyis rtogs pa ni/_/bye brag tu ni shes med pa/_/de la 'dis rtogs zhes bya ba'i/_/blor ni ji ltar 'gyur ba yin/_/'di ni ngas ma
[\[127a.5\]]bslus te/_yang dag par rtogs pa nyid do zhes rang gis ma rtogs pas ji ltar rtogs/_ci ste 'dis ci bya ste rtogs pa tsam ni gzhan la 'gyur ba yin la de tsam zhig gis rgol ba'i tshig gis don byas pa yin pas 'di la nyes pa ci yod/_de ltar na 'o na 'di yang lan yin par 'gyur te/_nga yis khyod ni
[\[127a.6\]]bslus nas kyang /_/'ga' zhig rtogs par byas pa yin/_/ngas rtogs pa yis khyod la 'dir/_/dgos pa gzhan ni ci zhig yod/_/gang gi tshe sgrub pa byed par snang ba 'ga' zhig ji ltar rung bar brjod nas/_ngas khyod rtogs par byas so zhes smra ba de'i tshig de la lan ji skad gdab/_de la sun 'byin pa
[\[127a.7\]]brjod par bya'o zhe na ma yin te/_sun 'byin pas ni rgol bas ma rtogs pa brjod par bya ba yin na/_rgol ba des ni ngas rtogs pas khyed la ci dgos zhes lan 'di btab pa yin no/_/ngas kyang de ltar na ma rtogs so zhes brjod do zhe na/_'o na gzhan la sun 'byin pa brjod par bya ba ma yin te/_'dir
[\[127b\]]
[\[127b.1\]]ngas rtogs pa med pas de tsam zhig brjod par bya'o/_/ma rtogs pa 'thad pa dang bcas pa nyid do zhes bstan pa'i phyir sun 'byin pa yang brjod par bya'o zhe na/_de lta na ni 'o na/_gal te gzhan gyis 'thad pa dang /_bcas pa'i sun 'byin brjod bya na/_/rgol bas kyang ni 'thad pa dang /_/bcas
[\[127b.2\]]pa'i sgrub byed brjod par bya/_/ji ltar ngas 'dir 'di ltar ma rtogs zhes phyir rgol bas 'thad pa dang bcas par brjod par bya ba de bzhin du rgol bas kyang sgrub par byed pa 'thad pa dang bcas par brjod par bya ste de lta ma yin na 'dir ji ltar ngas ma rtogs pa de bzhin du gzhan gyis kyang
[\[127b.3\]]brgya la mi rtogs pa srid do snyam pa'i dogs pa dang 'bral bar mi 'gyur ro/_/gzhan gyi don grub par nges pa med par tshim pa la brten pa ma yin no/_/rgyal bar 'dod pa tsam gyis ni mkhas pa 'jug pa'am/_de'i don du bstan bcos byed pa ma yin te/_de kho na 'jug pa'i don yin
[\[127b.4\]]pa'i phyir ro/_/de'i phyir rang gis rtogs na 'dis ni 'di rtogs te/_'di ma rtogs par brjod pa ni brdzun yin no zhes bya bar 'gyur ro/_/rang gis rtogs pa med pa ni/_/gal te gzhan khas mi len na rgol bar ston par byed pa ma yin par 'gyur na bdag nyid nyams par 'dod pa su yod/_
[\[127b.5\]]'di nyid tshad mas rtogs na ni/_/khas mi len yang gzhan mi bden par smra ba rtogs par 'gyur ro/_/'on te rang gis rtogs kyang gzhan gyis rtogs so zhes ji ltar shes she na/_gal te phyir rgol bas mi rtogs su chug kyang nyan par byed pa dag ni rtogs pa nyid do/_/nyan par byed pa dag gis
[\[127b.6\]]rtogs pas gal te des ma rtogs na de'i tshe de la tshogs pa med pa yin te/_rgol ba'i nyes pa ni ma yin no/_/'o ma dmus long la bstan pa/_/med kyang ston byed nyams pa min/_/rgol ba 'gas kyang phyir rgol la/_/mig byin pas ni yod ma yin/_/'o ma dkar po'o zhes brjod pa na/_mig ma
[\[127b.7\]]tshang bas gal te ma rtogs na yang phyir rgol ba dmus long nyid kyis nyes pa yin te/_ji ltar der rgol ba'i nyes pa yin par 'gyur/_dbang po dag gis rtogs pa de tsam gyis rgol ba'i tshig don byas par 'gyur ba ma yin no/_/ci ste yang /_gzhan don byed pa snying rje yis/_/yid drangs rnams
[\[128a\]]
[\[128a.1\]]kyi nyan pa pos/_/rtogs pa tsam gyis tshim pa dang /_/'brel 'di ji ltar 'thad pa yin/_/rang yongs su tshim pa tsam ni gzhan gyi don byed pa'i dod pa ma yin te/_de dag ni gzhan gyi rmongs pa bsal ba'i don du 'dod pa yin no/_/de la phyir rgol ba rtogs par
[\[128a.2\]]bya ba'i don du zhugs pa dag nyan pa po tsam rtogs pas yongs su tshim mo zhes bya ba 'di go gang la 'phangs pa gang la 'phos pa yin/_phyir rgol ba rtogs par bya ba'i phyir rtsom pa ni gang la yin la/_nyan pa po tsam rtogs pas chog pa ni gang na yin/_gzhan yang /_de phyogs 'dzin pas
[\[128a.3\]]nyams pa yis/_/nyan po gang tshe rtsod byed pa/_/der yang rgol pas nyan pa po/_/gzhan yang btsal bar bya ba yin/_/nyan po phyir rgol gyur pa na/_/nyan po gzhan du spo bas na/_/thug med des na rgol ba ni/_/su yi ston pa byed par 'gyur/_/'on te nyan po'i 'jig rten ni/_/rgol
[\[128a.4\]]ba'i phyogs su gyur na yang /_/de lta na yang phyogs ltung phyir/_/nyan po min par gsal ba nyid/_/'di la brjod pa/_'di gzhan don byed ces bya ste/_/skal med la yang de lta'am ci/_/nus las 'das nas ma byas pas/_/snying rje'i bdag nyid ma yin min/_/snying rje ldan yang
[\[128a.5\]]skal ldan gyis/_/don byed par ni nus pa yin/_/skal ldan min la nus pa ni/_/nyams kyis snying rje nyams ma yin/_/de ni snying rje can ma yin no zhes rtogs pa ma yin no/_/nyan pa po rnams phyogs su lhung na ni/_/mi rtogs pa nyid pas gdon mi za bar nyan pa po gzhan btsal ba
[\[128a.6\]]yin no/_/thams cad rtsod pa ni ma yin te/_dgos pa med pa'i phyir dang /_phan tshun ltos pa'i phyir ro/_/ci ste de dag kyang phan tshun rgol ba dang /_phyir rgol ba nyid yin pa de lta na ni tha snyad mtha' dag chad par 'gyur la mthong ba yang med de/_de'i phyir nyan pa po'i rtogs pa tsam nyid kyis
[\[128a.7\]]smra ba yongs su rdzogs pa yin no/_/gang zhig gzung bar mi 'os pa la sogs pa brjod pas gzhan pham par byed pa de ni brtse ba med pa nyid do/_/de'i phyir rang gis rtogs pa nyan pa po la sogs pa la bstan pas bdag nyid ston pa'i nus pa la brten pa yin no/_/des na gzhan la grub
[\[128b\]]
[\[128b.1\]]pa ni lung las 'grub pa nyid do/_/gal te lung de gzhan gyis khas blangs pa de'i tshe/_de las rab tu grub pa'i phyogs kyi chos las de dag nyid rtogs pa ma yin nam zhe na/_ma yin te/_phyogs gcig gnod par 'gyur ba can ni de ltar khas len par mi rung ba'i phyir ro/_/de nyid kyi phyir bshad
[\[128b.2\]]pa/_gal te lung de ldan la grub/_/ce na gang gi lung gang yin/_/tshad mas gnod par grub pa yin/_/lung de ji ltar grub pa yin/_/gal te tshad ma ma yin zhing gzhan gyis khas blangs pa yang ma yin na gang gi lung gang yin/_gal te khas ma blangs kyang lung de dang ldan pa yin na grangs
[\[128b.3\]]can gang yin pas ma yin pa gnyis ka la grub pa nyid do/_/ci ste khas ma blangs pa'i phyir de lta ma yin na/_'ga' yang lung de dang ldan pa ma yin pas 'ga' la yang ma grub po/_/de ni lung yang yin par mi 'gyur te/_tshad mas gnod pa'i phyir de ni lung ltar snang ba yin no/_/tshad ma ltar snang
[\[128b.4\]]ba las rtogs na ni de rmongs pa nyid yin pas de gzhan gyi rmongs pa ma bzlog pa'i phyir rgol ba nyid ma yin no/_/tshad ltar snang ba mi shes na gzhan ji ltar rmongs pa ma yin/_mi shes pa yang ma yin te/_'di ltar/_de dang 'gal ba khas len pa/_/de nyid kyis ni ji ltar 'gyur/_/de dang
[\[128b.5\]]'gal ba khas len na/_/de ngor yan lag tshad ma min/_/gang gi tshe 'di de dang 'gal ba khas len pa de nyid kyi tshe lung de mi bden par yang rtogs pa yin te/_de dang 'gal ba khas len pa ni/_/de med par mi 'gyur ba yin pa'i phyir ro/_/rmongs pa'i phyir skyon med do zhe na/_rmongs na ni ston par
[\[128b.6\]]byed pa nyid ma yin no zhes bshad zin to/_/rmongs pa bskyed nas de bzlog pa'i phyir na/_rgol ba'i 'bras bu grub po zhe na/_ma yin te/_dug kyang sbyin par thal ba'i phyir ro/_/smra ba la bzo ba nyid kyis rmongs par byed pa ni/_rgol ba nyid do zhe na ma yin te/_yongs su dag pa'i dngos po gsal
[\[128b.7\]]bar ston pa ni smra ba la bzo ba yin pa'i phyir ro/_/'di ltar/_mdor bsdus pa dang rgyas pa yis/_/tshad ma dang ldan dngos po ni/_/ston byed smra la bzo bar ni/_/de nyid rig pa rnams kyis bzhed/_/rnam pa ji ltar yang rung ste/_/rgyal bar 'dod pas gzhan zlog par byed pa yin no zhe na/_ma
[\[129a\]]
[\[129a.1\]]yin te/_rnam pa ji ltar yang rung bas bzlog pas/_gzhan dag_/gzhan dag gis gnas su 'gyur ba'i phyir ro/_/'o na gang gi tshe yongs su dag pa'i dngos po brjod pas kyang gzhan rmongs pa de'i tshe ji ltar rgol ba nyid yin zhe na/_nyan pa po rtogs pas chog pa'i phyir
[\[129a.2\]]te/_dmus long gis ma mthong bas ni nyi mas gsal bar byed pa ma yin par mi 'gyur ro/_/'di ltar/_skal ldan yang ni rtogs min na/_/ston par byed pa'i skyon yin gyi/_/gal te mi shes tshig de las/_/don rtogs med pas de mi 'gyur/_/gal te gsal ba brjod pas mi rtogs na/_/phyir
[\[129a.3\]]rgol ba la dad pas ci zhig bya/_/de ni yi ge phyi mo 'don pa'i mkhan po'i khang par zhugs par rigs so/_/'on te mkhas pa dag la ni de lta bu'i/_sgrub byed nye bar dgod par bya ba ma yin te/_mi mkhas pa la bstan pa'i don du dgod pa'i phyir ro/_/gang gi phyir de yang skyon 'brel par med
[\[129a.4\]]pa nyid 'grel pa'i phyir ro/_/'di ltar rin dang rin la de lta bu nyid kyi phur ma 'ching ba nyid do zhe na/_'di ni glen pa'i gtam 'dis nga'i slong phor du chang 'thungs te/_ngas 'di'i slong phor du gcin 'thung ngo zhes bya ba de byung ba yin no/_/gzhan yang /_grangs can rang nyid mi rtag pa/_/nyid las
[\[129a.5\]]sems med rtogs ma yin/_/des na grangs can rang nyid ni/_/rig la tshad ma gzhan yod 'gyur/_/gzhan la rab tu grub pa'i sgrub byed kyis rang nyid kyis bsgrub bya ni rtogs pas rigs pa ma yin no/_/des na 'di'i don de sgrub par byed pa rang la rab tu sgrub par byed pa yod par 'gyur ro/_/de
[\[129a.6\]]yod pa nyid do zhe na/_de lta na 'o na/_rang rtogs gang las byung gyur pa'i/_/sgrub byed de ni cis mi brjod/_/rang nyid la rab tu grub pa'i rgyu mtshan gyis sgrub par byed pa de nyid ci ste nye bar mi dgod de/_nam mkha' bldad pa'i ngal ba gzhan gyis ci bya/_gtan tshigs gsal ba'i ngo bo yod bzhin
[\[129a.7\]]du dka' ba byed pa'i ngo bo ni legs pa ma yin no/_/grangs can la de lung las grub pa'i phyir rang la grub pa'i sgrub byed nye bar ma bkod do zhe na/_lung de nyid gzhan la yang sgrub par byed pa nyid ma yin nam/_ma yin te gzhan la tshad ma ma yin pa'i phyir ro zhe na/_tshad ma ma yin pa las rang nyid kyang ji
[\[129b\]]
[\[129b.1\]]ltar rtogs/_de la tshad ma yin pa'i phyir ro zhe na/_gal te tshad ma yin na thams cad la ci ste ma yin/_khas blangs pa med pa'i phyir ro zhe na/_grangs can yang ci ste 'di las khas len nges brtags pa'i phyir ro zhe na/_gal te de lta na gzhan la yang 'gyur te/_'di ltar/_rigs pa gang gis lung
[\[129b.2\]]'dzin pa/_/de ni 'dis kyang cis mi 'dzin/_/rigs pa gang gis yongs su brtags pa'i lung grangs can gyis tshad mar 'dod pa'i rigs pa de sangs rgyas pa la yang ci ste ma yin des khas ma blangs pa'i phyir ro zhe na de lta na 'o na mi rtag pa'i phyir sems pa med pa yin no zhes bya ba'i rigs pa yang
[\[129b.3\]]ji ltar khas len/_rigs pas thob pa ni gdon mi za bar khas blang bar bya'o zhe na/_bstan bcos khas len la yang mtshungs so/_/de lta yin dang gnyis ka la grub pa'i sgrub par byed pa srid pa na/_sgrub par byed pa gzhan nye bar 'god pas bdag nyid ngal bar byed pas ci bya/_gal te don 'di ni
[\[129b.4\]]rnal 'byor pas rtogs par bya ba yin te/_des na gzhan la ni sgrub par byed pa/_rnam pa ji lta bu yang rung bas rtogs par bya ba yin no zhe na/_'di ni rnal 'byor pas rtogs par bya ba yin no zhes gzhan gyis kyang rang gis bsgrub bya la brjod nus pa ma yin nam/_de'i rnal 'byor pa la tshad ma med do zhes
[\[129b.5\]]kyang /_brjod par mi nus te/_'di ltar/_sngar ni sgrub byed gang dag gi/_/tha mal par 'gyur rtogs pa dang /_/dbang po 'byung ba'i sgrub de dag_/de'i don nus shes la nus yin/_/rang bzhin grub pa'i rnal 'byor pa ni 'ga' yang med de tshad ma med pa'i phyir ro/_/de ltar yang mi rtag na yang tshad med
[\[129b.6\]]nyid ces sngar bshad zin to/_/de'i phyir tha mal par gyur pa las phyis thabs rjes su bsgrub pas/_rnal 'byor pa nyid du 'gyur ba yin gyi/_bkra shis kyis sgrub pas ni ma yin no/_/de ltar yin dang /_sgrub par byed pa gang dag gis/_/de sgrub par byed pa'i thabs rtogs pa dang /_thabs de rjes su sgrub pa
[\[129b.7\]]las dbang po 'byung ba ste/_don de rtogs pa'i rang bzhin gyi mngon sum gyi dbang po'am/_yang na de 'dra ba'i rtogs pa'i sgrub par byed pa'i dbang po nyid la brjod do/_/de'i sgrub par byed pa de dag ni thabs su gyur pa'i don gyi dbang po de sgrub par byed pa nus pa ste mthu shes pa la nus pa nyid do/_/de'i rnal 'byor
[\[130a\]]
[\[130a.1\]]pas rtogs pa'i don khas len na'o/_/des na med pa'i don sgrub par byed par nye bar dgod pas ci zhig bya/_ji ltar bde bar gshegs pas rnal 'byor pa'i sgrub par byed pa brjod pa de bzhin du gzhan gyis kyang brjod par rigs so/_/'on te rnal 'byor pa srid pa'i
[\[130a.2\]]sgo nas kyang de'i sgrub par byed pa nye bar blang bar nus pa ma yin na/_de'i tshe 'dir mi smra ba nyid 'thob po/_/gang gi phyir/_gang yang rjes 'gro rnam chad can/_/spyis kyang spyod yul ma yin pa'i/_/don de dag la bsgrub bya dang /_/sgrub byed dpyod pa cung zad med/_/don gang zhig spyi nyid dam/_
[\[130a.3\]]spyi'i khyad par gyis sgrub par byed pas rjes su rtogs par nus pa de la bsgrub bya dang /_sgrub byed la sems par byed pa yin no/_/de la spyi sems pa ni/_re zhig nged kyi rnal 'byor pa srid pa dang /_des don 'di mthong ba yin no zhes bya ba 'di yang srid do zhes bya ba'o/_/yang na don 'di nyid yin
[\[130a.4\]]no zhes khyad par du'o/_/gang zhig rnam pa thams cad du rjes su 'gro ba med pas spyis kyang yul du bya bar mi nus de lta bu'i dngos po dag la ni bsgrub bya dang sgrub byed kyi dbang du byas pa'i dpyod pa 'ga' yang med do/_/tshad ma'i dpyad pa lta re zhig zhog ste/_'di na 'di lung gcig pus rtogs
[\[130a.5\]]par bya ba yang ma yin no/_/des na de la tshad ma 'jug par byed pa ni bdag nyid tshad ma'i yul mngon par mi shes pa/_ma rungs pa'i bdag nyid ston pa yin no/_/'on te 'di ji srid ma rtogs pa de srid du ni sgrub par byed pa ltar snang ba mi shes te/_des na de'i bsam pas sgrub par byed pa nyid do/_/gang
[\[130a.6\]]gi tshe 'di sgrub par byed pa ma yin no zhes shes pa de'i tshe ni sgrub par byed pa ma yin par 'gyur bas 'di la skyon ci yod ce na/_de yang mi bden te/_'di ltar/_skyes bu'i bsam pa'i dbang gis na/_/de nyid de nyid mi 'jog na/_/gtan tshigs der snang med 'gyur te/_/de ni dngos rten min phyir
[\[130a.7\]]ro/_/skyes bu'i 'dod pa tsam ni gtan tshigs kyang gtan tshigs ma yin pa dang /_gtan tshigs ma yin pa yang gtan tshigs nyid du byed pa'i phyir/_gtan tshigs dang der snang ba rnam par gzhag pa med par 'gyur ba 'am yod na ni skyes bu'i 'dod pa sel bar byed do/_/de'i phyir gzhan gyis
[\[130b\]]
[\[130b.1\]]khas blangs pa ni sgrub par byed pa ma yin no/_/gzhan yang ma brtags pa'i lung las ni shes pa tsam zhig skye bar 'gyur gyi/_dngos po nges pa ma yin no/_/shes pa tsam gyis ni dngos po 'grub pa ma yin te/_'di ltar/_don yod shes la ltos bcas yin/_/med pa shes pas sgrub byed min/_/
[\[130b.2\]]yod kyang dngos dang 'brel med pa'i/_/rtogs pa rtogs pa med dang mtshungs/_/don yod pa nyid gzhan sgrub par byed pa yin gyi med pa ma yin no/_/med pa la grub pa zhes bya ba'i rgyu med pa can no/_/med pa shes pa yod pa de las grub pa yin no zhe na/_de med na de de'i shes pa yin no zhes
[\[130b.3\]]gang las shes pa nyid dngos su sgrub par byed pa yin no zhe na/_ma yin te/_mngon sum nyid du thal ba'i phyir ro/_/de'i phyir med na shes pa las 'grub pa ma yin no/_/gal te shes pa tsam las kyang rtogs pa yod pa yin te/_rnam pa ji ltar yang rung bar sgro btags pa'i don can las so zhe na
[\[130b.4\]]ma yin te/_dngos po dang bcas pa'i sgro 'dogs pa ni dngos po'i sgo nyid nas rtogs pa yin no/_/gal te dngos por gyur pa'i rtags med par ni rtogs kyang de'i tshe de rtogs pa ltar snang ba nyid de/_gtan tshigs ltar snang ba las 'byung ba'i phyir ro/_/du ba min las dur rig las/_/
[\[130b.5\]]me rtogs pa ni bden ma yin/_/phyin ci log tu sgro 'dogs pa/_/bsgrub bya sgrub par byed ma yin/_/gzhan yang 'di ni rang gi don gyi rjes su dpag par gtan la phab zin te/_rtags gsum nyid kyi don grub par byed pa yin gyi gzhan ni ma yin no/_/des na/_rang bzhin dang ni 'bras
[\[130b.6\]]bu 'am/_/snang ba mthong ba med nyid rtags/_/'brel de dngos las grub yin na/_/rang la ci yi phyir ma grub/_/gal te bsgrub bya'i rang bzhin du gyur par tshad mas sgrub pa'i phyir dngos po la grub pa yin na de'i tshe ci ste grangs can rang nyid la ma grub/_tshad mas grub pa ni gnyis ka la grub pa
[\[130b.7\]]yin te/_tshad ma thun mong ba yin pa'i phyir ro/_/'on te tshad ma med na ni de'i tshe gzhan gyis kyang gzhan rtogs par ni mi rigs/_ci ltar grangs can mi rtag pa nyid la sogs pa'i gtan tshigs khyed la grub pa de las rtogs par gyis shig ces/_sgrub par byed pa de bzhin du/_gzhan yang 'di ni
[\[131a\]]
[\[131a.1\]]khyod la grub pa yin te/_ji ltar tshad mas grub pa'i gtan tshigs las nga la rtogs pa de bzhin du rtogs pa dang ldan pa gzhan yang yin no/_/de lta ma yin na grangs can rtogs pa sngon du gtong ba nyid du mi 'gyur ro/_/bdag gcig pu mkhas pa yin gyi/_
[\[131a.2\]]gzhan ni de lta ma yin no zhes ni sems pa dang ldan pa rtogs pa ma yin no/_/de'i phyir gzhan gyis khas blangs pa tsam gyis ni mkhas pa rnams la sgrub par byed pa sbyor bar mi rigs so/_/'o na ni ji ltar khyod dang sngon gyi slob dpon rnams kyis kyang gzhan la grub pa'i sgrub par byed pas/_
[\[131a.3\]]bsgrub bya grub par 'dod ce na/_de ni ma yin te/_gang phyir gzhan gyis brtags pa yis/_/thal ba sgrub pa gnyis 'brel phyir/_/gcig med na gzhan dgag phyir yin/_/de ni thal bar bsgrub pa yin gyi/_de las bsgrub bya nges pa ni ma yin te/_gzhan gyis khas blangs pa tsam las
[\[131a.4\]]ni bsgrub bya nges pa med do/_/'o na ci'i phyir zhe na/_'brel pa de gcig med na gzhan med par bstan pa'i don du'o/_/bsgrub bya med par ni sgrub byed srid pa ma yin no/_/thal bar bsgrub pa de ni 'di yin te/_du ma la sogs pa'i gcig po ni yul la sogs pa'i khyad par gzhan dang ldan pa
[\[131a.5\]]ma yin te/_yul dang dus dang gnas skabs kyi khyad par nges pa gcig dang 'dres pas rnam par ma bcad pa'i rang bzhin gzhan gyis stong pa'i phyir zhes bya ba dang de bzhin du cha shas bsgyur bas kyang thams cad bsgrub par 'gyur te/_tha dad pa med pa'i phyir ro zhes bya ba la sogs pa'o/_/gang gi phyir
[\[131a.6\]]de lta bu'i dngos po ni yul la sogs pa tha dad pa dang 'brel pa 'gal ba'i phyir ro/_/gal te gcig yin yang khyab pa'i phyir yul la sogs pa du ma dang 'brel pa ci 'gal zhe na/_ma yin te dus du ma dang 'brel pa ni mthong ba mi nus pa'i phyir dang ngo /_/sngon dang phyi ma'i dus su khyab pa nyid ni mngon
[\[131a.7\]]sum gyis dmigs pa ma yin te/_sngon dang phyi ma'i dngos po ni rtog pa'i yul yin pa'i phyir ro/_/gang zhig 'das par mthong ba de ni sngon gyi dus yin la/_dus gang zhig ma 'ongs par mthong ba ni phyi ma'i dus yin te/_de'i dus su mthong ba'i dngos po las tha dad pa'i dus gzhan ni med do/_/gal te
[\[131b\]]
[\[131b.1\]]dus med pa'i phyir ji ltar snga ma la sogs pa'i tha snyad du 'gyur/_de bzhin du yul yang med pa'i phyir ro zhe na/_dus yod kyang ji ltar snga ma dang phyi ma'i tha snyad du 'gyur/_dus dang 'brel pa tsam gyis ni snga ma la sogs pa'i tha snyad kyi yul du 'gyur ba ma yin te/_da ltar byung ba yang thal ba'i phyir ro/_/
[\[131b.2\]]dus tha dad pa'i phyir te/_'di ltar/_gang zhig sngon gyi dus sogs dang /_/ldan de sngon sogs tha snyad ston/_/de'i yang sngon dang phyi ma ni/_/ngo bo nyid las gzhan min phyir/_/sngon gyi dus kyi dngos po dang ldan pa ni/_sngon yin la/_phyi ma'i dus kyi dngos po dang ldan pa ni de bzhin du phyi ma yin no zhes bya ba
[\[131b.3\]]la sogs pa'o/_/dus nyid ji ltar sngon yin zhe na/_dus kyi sngon nyid la sogs pa ni rang gi ngo bo nyid kho nas yin no/_/de bzhin du yul yang yin no zhe na/_'di ni de lta ma yin te/_gang gi phyir/_de dag rtags dang khyab nyid na/_/sngon nyid la sogs ji ltar grub/_/lhan cig spyod pa de bzhin phyir/_/
[\[131b.4\]]zhe na phan tshun rten par 'gyur/_/yul dang dus khyab pa dang /_rtag pa yin yang /_ra ma Na la sogs pa lhan cig spyod pa sngon la sogs pa yin pa'i phyir/_de ltar 'gyur bas ci 'gal/_lhan cig spyod pas 'ga' zhig la yang tha snyad mi byed pa ni ma yin te/_dper na khri'u 'bod do zhes bya ba bzhin
[\[131b.5\]]no/_/de bzhin du 'dir yang dus de ni 'das so zhes tha snyad do zhe na des na phan tshun du rten pa'i nyes par 'gyur bar khyod dang 'brel par 'gyur ro/_/lhan cig spyod pa'i snga ma nyid/_/sngar ni dus dang 'brel pa las/_/dus kyi sngon nyid la sogs kyang /_/lhan cig spyod dang 'brel phyir yin/_/
[\[131b.6\]]gcig ni sngon du ma grub na/_/gcig kyang gnas par ci ltar 'gyur/_/gnyis po lhan cig 'byung na ni/_/sngon nyid phan tshun byas mi 'gyur/_/ci srid dus snga ma nyid la sogs pa ma yin pa de srid du lhan cig spyod pa rnams mi 'gyur ba'i phyir mngon par 'dod pa mi 'grub po/_/'on te gnyi ga'i
[\[131b.7\]]snga ma'i nyid la sogs pa dus mtshungs pa dang phan tshun byed pa mi rtogs pa'i phyir phan tshun byas pa nyid med pas rang bzhin de rang gi rgyus skyed pa yin pa'i phyir/_snga ma la sogs pa'i ngo bo de ni dngos po nyid yin te/_de'i phyir dus yongs su rtogs pa ni don med do/_/'di ltar 'das pa'i dngos po
[\[132a\]]
[\[132a.1\]]gang yin pa de ni snga ma yin par brjod la/_gang rtogs pa ma yin pa de ni phyi ma gang yod pa de ni da ltar bar brjod do/_/gal te dus med pa'i phyir/_'di nyid ci ltar zhe na dus yod kyang ji ltar zhes bstan zin to/_/des na 'di ni lan ma yin no/_/gzhan yang /_rgyu
[\[132a.2\]]yod pa dang med pa las/_/'bras bu yod dang med de'i phyir/_/snga ma phyi ma rnams gnas pas/_/ma mthong brtags pas ci zhig bya/_/sngon dang phyi yi tha snyad ni/_/yod pa dang med pa rnam par gnas pas yin no/_/de yang rgyu yod pa dang med pa dag las rgyu de yang rang gi rgyu nyid yod pa dang med
[\[132a.3\]]pa las yin pa'i phyir ma mthong ba rtogs pa ni rigs pa dang ldan pa ma yin no/_/'on te yun ring ba dang myur ba la sogs pa'i rang bzhin yongs su gcod pa'i rgyu thog ma dang tha ma med pa'i dus 'dod pa yin no zhe na/_de yang cung zad kyang ma yin te/_'di ltar/_gal te yun ring myur sogs blo'i/_/_
[\[132a.4\]]bzung ba dus su 'dod na ni/_/thog ma tha ma med dus las/_/ci ltar myur sogs blo 'gyur yin/_/gal te blo de dag dus kyi rang bzhin 'dzin pa yin na ni de'i tshe thog ma dang tha ma med pa nyid dang /_khyab pa nyid kyis de nyid 'dzin par 'gyur te/_yun ring po la sogs pa gzhan gyis de lta bur 'dzin
[\[132a.5\]]pa mi srid pa'i phyir ro/_/gzung ba'i rang bzhin gang yin pa/_/de nyid don du rigs par rtogs/_/dngos po rnam pa gzhan du ni/_/gnas par 'dod pa ma yin no/_/yun ring myur sogs dbye ba rnams/_/phan tshun du ni tha dad phyir/_/de ni dus la thal 'gyur bas/_/khyab dang gcig nyid ci ltar
[\[132a.6\]]yin/_/'on te/_don 'di dus ni yun ring zhes/_/gnas lugs rnam par dbye ba las/_/yun ring mi ring sogs dbye rnams/_/dus kyi rang bzhin rjes 'gro nyid/_/yun ring ba dang myur ba la sogs pa ni dus kyi rang bzhin gyi rjes su 'gro bar gtogs kyi dngos po'i rang bzhin gyi nang du gtogs pa
[\[132a.7\]]ni ma yin pas na khyab pa'i dus rnam par gnas so/_/'di ltar gang zhig gang dang rjes su 'brel par rtogs pa de ni de dang ldan pa yin te/_dper na khra bo ba lang gi rang bzhin dang rjes su 'brel par rtogs pa de dang ldan pa yin pa bzhin pas dus kyang de bzhin du rnam par gzhag go zhe na/_de lta na ni 'o na/_yun
[\[132b\]]
[\[132b.1\]]ring myur sogs dbye ba ni/_/dus kyi rang bzhin rjes 'gro la/_/dus zhes bya ba spyi yin pa/_/de'i phyir dus ni 'grub mi 'gyur/_/dus kyi rdzas kyi tshig don gyi nang du 'dod pa yin gyi/_spyi ni ma yin te/_de ni tshig gis don gzhan yin pa'i phyir ro/_/yun ring ba la sogs pa las tha dad pa'i dus su ni yod pa
[\[132b.2\]]ma yin no/_/dus zhes bya ba ni de dag la ming tsam zhig 'ga' zhig gis zor yang bar bya ba'i don du bkod pa yin no/_/yun ring la sogs de dag kyang /_/byed pa las ni gzhan ma yin/_/yun ring bya zhes de lta bur/_/bya ba'i rang bzhin la 'jug phyir/_/yun ring po nas byas so zhes byed pa dang
[\[132b.3\]]gzhi mthun par rtogs pas yun ring po la sogs pa'i de nyid ni/_bya ba'i rang bzhin gyi nang du chud pa nyid do/_/bya ba yang las dang byed pa po'i dngos po las tha dad pa ma yin te/_'di ltar/_lha sbyin byed ces byed pa ni/_/byed pa po las tha dad du/_/rtogs min de ni tshad ma yis/_/gcig nyid du ni
[\[132b.4\]]rtogs phyir ro/_/las byed bum pa byed do zhes bya ba la bum pa dang las byed kyi khyad par las tha dad pa'i bya ba ni mngon sum gyis dmigs pa ma yin no/_/de med pa'i phyir rjes su dpag pas kyang ma yin pas bya ba ni med pa nyid do/_/'di ltar/_chad gyur las gzhan bcad pa med/_/'gro bo las gzhan
[\[132b.5\]]'gro ba med/_/thog med bag chags khyad par las/_/rtogs pa 'ba' zhig tha dad yin/_/thog ma med pa'i bag chags dang rgyud 'brel par byas pa dang /_don gyi de kho na nyid la mngon par zhen pa/_nyams par gyur pa'i so so'i skye bo dag rjes su 'gro ba dang ldog pa dag las tha dad par nye bar gzhag ste/_
[\[132b.6\]]tha dad pa las bzlog pa la yang tha dad par shes par byed de/_des na bya ba tha dad par zhen pa 'di ni phyin ci log pa tsam du zad do/_/'di ltar/_gal te bya ba lhas byin las/_/tha dad med na gzhan dag der/_/mi 'gyur gzhan yang bya ba dang /_/ldan phyir bya ba gzhan zhes brtag_/'di yang sngar
[\[132b.7\]]bstan zin pa nyid de/_thog ma med pa'i bag chags las skyes pa'i yid kyis rtogs pa las ma rtogs par mngon sum gyi ni rjes su 'gro ba dang /_ldog par rtogs pa ma yin no//_//bam po dang po/_/'on te bya ba zhes bya ba 'di ni/_yod pa nyid du gyur pa ma yin pas/_mngon sum gyis tha dad par dmigs
[\[133a\]]
[\[133a.1\]]pa ma yin na/_gal te yod pa nyid du gyur pa ma yin du chug pa da ltar na yang rtags la sogs pa dang ldan par ma gyur mod/_dngos po las tha dad pa yin na mngon sum gyis dmigs pa la 'gal ba ci yod des na yun ring ba dang myur ba la sogs pa'i rtag pa'i bya ba'i khyad par
[\[133a.2\]]nyid yin gyi de kho na nyid ni ma yin te/_ci ltar 'di ltar de bzhin zhes bya ba la sogs pa'i don bzhin no/_/'di ltar de bzhin zhes 'di dag_/dngos po las ni tha dad 'gyur/_/gal te rnam rtog tha dad kyi/_/sgrub byed yin na ji ltar dang /_/gal te gang zhig rnam par rtog pa gang dang ldan pa de dang rjes
[\[133a.3\]]su mthun pa'i rang bzhin rnam par rtog pa'i yul gyi don de nyid don dam pa yin na de'i tshe/_de ltar la sogs pa yid tshig gi don du 'gyur bas de dag gang gi nang du bsdu/_dus la sogs pa ni de'i rgyu mtshan du mi 'dod la ma rtogs pa ma yin no/_/'on te de dag ni bya ba'i khyad par nyid yin na/_de lta yin na
[\[133a.4\]]yun ring ba la sogs pa yang yin pas/_dus la sogs pa rtogs pa'i ngal ba ni don med do/_/de'i phyir snga ma dang phyi ma dus su gyur pa'i tshig gi don 'dzin pa med pa'i phyir mngon sum gyis ni khyab pa 'dzin pa ma yin no/_/'on te dus khyab pa med kyang yul khyab par 'dzin pa ni 'gal ba med par
[\[133a.5\]]'dod na ma yin te de la yang de'i rten las tha dad par spyi la sogs pa mi dmigs pa'i phyir ro/_/de lta bu'i rang bzhin ni yul la sogs pa tha dad pa dang 'brel par 'gal ba'i phyir ro/_/der zhugs pa ni gzhan du yang de ltar 'gyur ba ma yin te/_tha dad pa med pas thams cad zhugs pa na gong bu
[\[133a.6\]]gcig tu 'gyur ro/_/rten der ma zhugs par ni der zhugs pa 'jug pa ma yin no/_/'on te 'di gnyis mtshungs so snyam pa'i blo skyes pa yin te des na spyi tha dad pa dang tha mi dad pa yin no zhe na/_'di la brjod pa/_blo rnams mtshungs pa nyid yin na/_/ci ltar don ni mtshungs pa nyid/_/gzhan du mtshungs
[\[133a.7\]]pa nyid kyis ni/_/mtshungs de gzhan la 'gyur ma yin/_/mtshungs rnams don la yod na ni/_/don las tha dad par rig 'gyur/_/don la mthong ba med pa ni/_/ci ltar don la yod par brtags/_/rjes su 'gro ba'i rnam pa can gyi blo skye ba zhes brjod pa 'di'i don gang yin/_don ma rtogs par
[\[133b\]]
[\[133b.1\]]rnam pa ci ltar rung bar rtogs pa'i don can gyi tshig gis ni don bden pa sgrub par byed pa ma yin no/_/rnam par dpyad na ni mtshungs pa'i rnam pa can gyi blo zhes bya ba'i sgra'i don rnam pa gnyis su 'gyur te/_brgya zhig la rang gi ngo bo mtshungs pa'i phyir mtshungs pa'i rnam pa'am/_yang na don gyi rnam pa
[\[133b.2\]]mtshungs pa'i phyir yin/_rnam pa gzhan ni mi srid pa'i phyir ro/_/rang gi ngo bo mtshungs pa'i rnam pa nyid yin na ni rang gi ngo bo nyid du 'gyur gyi/_don rnam pa mtshungs pa dang ldan pa ni ma yin pa'i phyir don mtshungs par mi 'gyur ro/_/blo'i rnam pa de yang rang gi mtshan nyid kho na yin gyi/_de'i spyi ni
[\[133b.3\]]ma yin te/_de'i blo gzhan la med pa'i phyir dang /_don la brten pa yang med pa'i phyir ro/_/'on te don gyi rnam pa nyid mtshungs pa'i phyir/_de'i rnam pa can gyi blo zhes brjod do zhe na de yang mi bden te/_rnam pa gnyis snang bar thal ba'i phyir ro/_/rnam pa gnyis po de ni snang ba nyid do zhe na ma yin te/_
[\[133b.4\]]'di ltar/_rang lta'i phyogs su lhung bas na/_/tshig tsam gyis ni rtogs pa las/_/don grub ma lus grub 'gyur te/_/sgra ni kun la 'jug phyir ro/_/des na rnam pa mtshungs pa can gyi blo zhes bya ba 'di ni/_blo med kyi blo 'khrugs pa yin no/_/des na spyi yod pa ma yin no/_/'on te lkog shal la
[\[133b.5\]]sogs pa dang ldan pa nyid kyis mtshungs pa'i rnam pa nyid de dang tha mi dad pa'i mtshan nyid kyi spyi ni yul dang dus la sogs par nges pa'i gsal ba gzhan dang ldan par 'gyur ba'i phyir skyon med do zhe na/_de ni ma yin te/_'di ltar/_de ltar mngon sum gyis bzung ba/_/med phyir rnam pa 'ang gcig ma
[\[133b.6\]]yin/_/gcig phyir gcig ni shes pas na/_/gsal ba thams cad 'dzin par 'gyur/_/rnam pa gcig yin pa'i phyir/_rnam pa gcig bzung na yang rnam pa dang ldan pa'i don thams cad gzung bar thal lo/_'on te rnam pa ni gzung ba nyid do/_/rnam pa dang ldan pa 'dzin par mi 'gyur te/_
[\[133b.7\]]de las tha dad pa'i phyir ro/_/tha dad par ni 'dzin par nus pa ma yin gyi/_gzhan ni de'i bdag nyid kho na las 'dzin pa yin no zhe na/_de yang ma yin te/_de bdag nyid dang de bdag can/_/de bdag min par brjod ma yin/_/brgyud pas de'i bdag can yin na/_/tha mi dad pa nyid du thal/_/rnam pa gzhan
[\[134a\]]
[\[134a.1\]]dang rnam pa gzhan de'i bdag nyid kyis de'i bdag can nyid yin no/_/rnam pa gzhan de rnam pa dang ldan pa dang /_de'i bdag nyid can yin pa'i phyir/_de'i bdag nyid can rnam pa dang ldan pa 'dzin par 'gyur ro/_/gal te de dang tha mi dad pa'i rnam pa dang ldan pa mi 'dzin na/_rnam
[\[134a.2\]]pa gzhan gzung yang de las gzhan 'dzin par mi 'gyur ro/_/tha mi dad pa ni 'dzin pa'i rgyu mtshan ma yin te/_rnam pa dang ldan pa mi 'dzin pa'i phyir ro/_/'on te de dang tha mi dad pa'i phyir de ni rnam pa gzhan nyid du mi 'gyur ro zhe na/_de lta na ni 'o na rnam pa tha dad pa ma yin pa'i phyir rnam pa dang ldan par
[\[134a.3\]]yang mi 'gyur ro/_/'dis ni rnam par bshad pa byed pa'i tshig kyang spangs pa yin te/_gcig la zhig pas ni thams cad la zhig par mi 'gyur te/_gsal ba gzhan la gnas par dmigs pa yin no zhe na/_rnam pa tha dad pa med pa'i phyir de dang tha dad pa med pa ni gsal ba gzhan du 'gyur ba ma
[\[134a.4\]]yin te/_rnam pa gzhan bzhin no/_/'on te nag po la sogs pa'i dbye bas rnam pa dang ldan pa ni gzhan nyid du 'gyur gyi/_rnam pa gzhan ni ma yin no zhe na/_de ni ma yin te/_gal te nag sogs gzhan yin na/_/de tha dad las tha dad gang /_/de dang 'brel phyir tha dad na/_/rnam pa'ang der ni cis
[\[134a.5\]]mi 'gyur/_/gal te nag po nyid la sogs pa rnam pa dang ldan pa las gzhan yin na/_ci ltar de tha dad pas tha dad par 'gyur/_gzhan tha dad pas ni gzhan tha dad pa ma yin no/_/rgyu nyid kyis tha dad par byed pa nyid do zhe na/_ma yin te/_rgyu nyid med pa'i phyir ro/_/yon tan nyid ni rdzas kyi rgyu
[\[134a.6\]]ma yin te/_de dang grub pa dang bde ba gcig tu skyes pa'i phyir ro/_/rgyu nyid yin yang de las gzhan tha dad pa skyes pa'i phyir de la yang 'brel pa can tha dad par byed pa gzhan yod par 'gyur ro/_/rgyu nyid ni 'brel pa can ma yin te/_de lta ma yin na me yang du ba'i 'brel pa can du 'gyur ro/_/ma
[\[134a.7\]]mthong ba'i phyir de lta ma yin no zhe na/_'o na ni 'brel pa can yang rgyur ma mthong bas na rgyu nyid du brtag par mi bya'o/_/tha dad min phyogs la tha dad/_/ce na rnam pa'ang tha dad nyid/_/tha dad las dbye med tha dad/_/gzhan du tha dad med mi 'gyur/_/nag po la sogs pa ni rnam pa dang ldan pa
[\[134b\]]
[\[134b.1\]]las tha dad pa ma yin te/_des na tha dad pa las tha mi dad pa'i gang yin pa de yang tha dad pa yin pa'i phyir rnam pa dang ldan pa tha dad do zhe na/_'o na ni rnam pa yang de dang tha mi dad pas tha dad par thal lo/_/rnam pa yang rnam pa dang ldan pa dang tha dad pa ma yin te/_des na tha dad pa dang tha mi dad pa ni
[\[134b.2\]]rnam pa dang ldan pa gzhan dang /_rnam pa las kyang tha dad par 'gyur ro/_/rnam pa ni tha mi dad pa nyid de/_rnam pa yon tan tu gyur pa ni nag po la sogs pa'i yon tan dang 'brel pa ma yin te/_yon tan rnams phan tshun mi 'du ba'i phyir te/_de'i yon tan rnams ni yon tan can la 'du ba
[\[134b.3\]]yin no zhes bya ba gzhung yin no zhe na/_de ni mi rigs te/_tha dad ni 'di brjod par rigs/_/gcig pa las ni dbyer med phyir/_/'di 'dir 'di ni ma yin zhes/_/rtogs pa tha dad las byung yin/_/'o na tha dad 'gyur zhe na/_/'di ni byis pa'i rtsed mor 'gyur/_/tha dad phyogs ni yongs spangs
[\[134b.4\]]te/_/phyogs gzhan la ni rten pa'i phyir/_/der yang nyes pa mthong ba yis/_/slar yang snga ma la brten phyir/_/de'i phyir rnam pa'i mtshan nyid kyang spyi ma yin no/_/'dis ni gtso bo'i mtshan nyid kyang gsal ba yin te/_de yang rjes su 'gro ba yin na/_de'i gnas skabs thams cad 'dzin pa'i
[\[134b.5\]]phyir thams cad thams cad mthong bar 'gyur te/_/de kho na gzhan med pa'i phyir na/_gnas skabs de gtso bo'i rang bzhin yin pa'i phyir ro/_/'on te don dam par na thams cad snang ba nyid do/_/'khrul pas mi snang ngo zhes rnam par 'khrul pa yin no zhe na/_de yang mi rigs te/_'di ltar/_thams
[\[134b.6\]]cad snang ba med dam ci/_/'on te snang yang 'khrul pa yin/_/'dir ni tshad ma yod min te/_/rtogs pa 'ba' zhig tsam du zad/_/thams cad rgyu las nus pa yis/_/rang bzhin du ni gnas pa gang /_/de ni gtso bo 'gro ba kun/_/de las skyes par gyur pa yin/_/gal te khyab dang rtag par ni/_/
[\[134b.7\]]gnas pa de nyid spyi yin la/_/gsal ba gsal ba phan tshun du/_/tha dad par ni mthong ba yin/_/'dir 'di ni 'gal ba yin te/_/yon tan rnams kyi rang bzhin mchog_/mthong ba'i lam du 'gro ma yin/_/mthong ba'i lam du gang 'gyur te/_/sgyu ma lta bur shin tu gsog_/ces bya'o/_/gang gi phyir/_
[\[135a\]]
[\[135a.1\]]'bras bu'i sgo nas brtags pa gang /_/de gsog nyid kyis de yang ni/_/gsog 'gyur rgyu la de yi ni/_/rang bzhin gyis ni yod phyir ro/_/ci ste gzhan nyid de 'bras sngar/_/yod smra ba ni nyams par 'gyur/_/gang zhig mthong ba med pa yi/_/dngos po de nyid don
[\[135a.2\]]dam min/_/de'i phyir gtso bo'i mtshan nyid kyang spyi ma yin no/_/'on te yang snga ma dang phyi ma'i dngos po la mngon sum mi 'jug pa'i phyir gal te dus kyi dbye ba tha dad pa'i gsal ba khyab pa'i spyi mi 'dzin pa de lta na yang /_dus mtshungs pa yul tha dad pa'i khyab pa ni 'dzin pa nyid do snyam na de yang ma
[\[135a.3\]]yin te/_'di ltar/_dus tha dad par gyur pa yin/_/gsal ba khyab pa mi 'dzin na/_/spyi la dgos pa yod min te/_/de 'dra'i tha snyad 'gyur ma yin/_/ra dkar pos lha gsol cig byas pa na sngar lha gsol ba mthong ba de nyid 'di yin no/_/snyam pas/_rigs rjes su 'gro ba'i phyir lha
[\[135a.4\]]gsol ba'i don du tha snyad pa dag gis de spyir 'dod pa yin no/_/dus gcig tu mthong ba de ni tha snyad la nye bar mkho ba ma yin te/_gnyi ga yang sngar gyi rjes su 'brangs pas de'i rigs nyid du rtogs pa'i phyir ro/_/snga ma dang phyi ma dag la yang snga phyi'i gsal ba gsal bar snang ba dang /_mi gsal
[\[135a.5\]]bar snang ba'i rnam pa dag las tha dad pa'i spyi gzhan ni rtogs pa med do/_/de bzhin dus mtshungs pa dag la yang gsal ba'i rnam pa gnyis las med do/_/'o na ci ltar 'di gnyis mtshungs so zhes bya bar rtogs pa yin zhe na/_rtogs pa 'di ni snga phyi byung ba dag la yang mtshungs so/_/'di ltar/_
[\[135a.6\]]de la mtshungs pa'i rnam pa ni/_/mngon sum gyis mthong yod ma yin/_/gsal ba dus mtshungs pa dag la'ang /_/mngon sum gyis ni mthong ba med/_/spyi zhes bya ba ni tshig gi lhag ma'o/_/snga ma dang phyi ma'i gsal ba de bzhin du dus mtshungs pa dag la yang rnam pa mtshungs pa nyid tha dad par
[\[135a.7\]]rtogs pa med do/_/de ni rtogs pa tsam 'ba' zhig tu zad de rtogs par bya ba mi mthong ba'i phyir ro/_/rtogs par bya ba'i rnam pa med par ni rtogs pa 'ga' yang rtogs pa ma yin no/_/mtshungs pa'i rnam par rtog pa gang /_/de ni dmigs pa med par skye/_/de yi gzung ba snang med phyir/_/sngon
[\[135b\]]
[\[135b.1\]]dang phyi ma'i khyad par bzhin/_/gang mtshungs pa'i rtogs pa de thams cad ni dmigs pa med pa yin te/_de la gzung ba mi snang ba'i phyir ro/_/dper na dus tha dad pa'i gsal ba'i spyi la dmigs par 'dod pa bzhin te/_gsal ba dus mtshungs pa'i spyi'i yul can gyi rtogs pa yang /_spyi'i
[\[135b.2\]]rnam pa snang ba med pa yin no zhes bya ba ni rang bzhin gtan tshigs so/_/'o na thams cad mi 'dra ba yin pa'i phyir spyi med na shes pa de ci ltar skye zhe na/_de yang mi bden te/_gal te rtogs pa 'di dag ni/_/'ga' zhig nyid la 'jug na yang /_/rgyu tsam nyid la nges 'gyur gyi/_/spyi rtogs par go
[\[135b.3\]]ci ltar 'gyur/_/rgyu med par nges pa ma yin pa'i phyir rgyu tsam zhig brtag pa nyid du rigs kyi spyi la go cir 'gyur/_yang na de las gzhan pa dag las ldog pa tsam nyid spyir 'gyur ba'i phyir chad pa ci yod/_de yang ngo bo med pa yin no zhes bstan zin to/_/gzhan yang /_bag chags sa bon
[\[135b.4\]]sad pa las/_/sgro 'dogs pa yi rnam pa gang /_/de tsam gyis ni chog pa'i phyir/_/spyi gzhan ci ltar don med min/_/tha snyad pa tsam de kho na nyid du ma brtags pa yang rigs su 'grub pa'i phyir gzhan du ngal ba lhur len pa gzhan gyis ci zhig bya/_gal te chos dang chos min pa/_/grub
[\[135b.5\]]phyir rigs ni don dam na/_/de yi chos kyis sgrub byed nyid/_/tshad ma'ang gang gis 'jal ba yin/_/rigs rang gi ngo bor grub par gyur kyang chos la sogs pa'i sgrub par byed pa nyid ni/_bye brag tu khong du chud pa ma yin te/_rigs gzhan las tha dad pa med pa'i phyir ro/_/de bzhin du
[\[135b.6\]]grub pa ma yin na ni 'bras bu la nye bar mkho ba ma yin pa'i phyir rigs 'dzin pa don med do/_/yang na de lta bu'i rtogs pa'i khyad par gyis nye bar mtshon pa'i gsal ba nyid chos la sogs pa'i sgrub par byed pa yin pas de nyid spyi yin no/_/'on te gal te rtag pa dang khyab pa'i spyi med na spyi'i
[\[135b.7\]]rnam pa can gyi rtog pa khyab pa nyid med par 'gyur ro zhe na/_de ni mi rigs te/_rtogs pa de la rgyu 'ga' zhig_/yod do zhes ni rtogs par 'gyur/_/gzhal bya'i rnam pa yod pa'i phyir/_/gzhal bya yongs su rtogs pa yin/_/spyi'i rnam pa'i gzhal bya ni nyams su myong bar med do/_/de ltar
[\[136a\]]
[\[136a.1\]]yang sngar bstan pa nyid do/_/de'i phyir mngon sum gyi myong ba med pa'i phyir spyi ni med pa nyid do/_/snang ba'i rang bzhin pa yang de las gzhan thun mong ba nyid du nyams su myong ba med pas spyi med do/_/gal te spyi gsal ba gcig gis mthar thug pa'i phyir zhes bya ba
[\[136a.2\]]chos can gyi spyi med pa'i phyir khyod la chos can ma grub pas na/_gzhi ma grub pa nyid ma yin nam zhe na/_de ni ma yin te/_'di ni thal ba sgrub byed pa/_/des na gzhi ma grub nyid min/_/gal te 'di 'gyur 'dir yang der/_/min na gnyi ga'ang zhes 'dod 'dir/_/gal te de ltar
[\[136a.3\]]gsal ba gcig gi mthar thug pa yin na/_de'i tshe yul gyi khyab pa dang ldan pa gzhan dang 'brel par mi 'gyur ro/_/ma yin na ni gnyi ga yang zhes bya bar 'gyur ro/_/gal te gzhan dang ldan pa gsal ba gcig gi mthar thug par mi 'gyur ro zhes bya ba grub pa la sgrub pa yin no/_/
[\[136a.4\]]gsal ba gcig la gnas pa ni ma yin te/_gsal ba thams cad la khyab pa'i phyir ro/_/spyi ni gsal ba gcig nyid la gnas par 'dod pa ma yin no zhe na/_skyon 'di med de/_de ni thun mong nyid yin na/_/khyab pa mngon sum gyis rig 'gyur/_/de yi ngo bo gzhan gyis ni/_/ngo bo
[\[136a.5\]]'dzin pa ma 'khrul min/_/gal te spyi khyab pa yin na/_/mngon sum gyi tshad mas khyab pa nyid du 'dzin par 'gyur ro/_/phyin ci log tu 'dzin pa ni tshad ma nyid ma yin no/_/gal te khyab pa nyid du rtogs na ni/_/gsal ba mtha' dag rtogs pa nyid du 'gyur te/_khyab par bya ba ma bzung bar
[\[136a.6\]]khyab par byed pa nyid du mi rtogs pa'i phyir ro/_/rtogs pa yang med do/_/des na de lta bu'i rang bzhin ma yin no/_/des na spyi nyid med pa'i phyir chos gnyi ga ldog go/_/gal te 'di gnas pa'i phyogs yin na ni/_chos can ma grub pa'i skyon du 'gyur ro/_/'di ni phan tshun 'gal ba ston pa
[\[136a.7\]]lhur byed pa yin no/_/kho bo cag de lta bu'i don sgrub par ni mi nus te/_de lta bur 'gyur ba gzhan ma mthong ba'i phyir ro/_/rjes su dpag pa ni dpe med par 'jug pa ma yin no/_/'on te spyi ni gzhan du mi 'thad pas rtogs par bya ba/_don thams cad dang mi mthun pa yin te/_de la ni gzhan gyi
[\[136b\]]
[\[136b.1\]]chos 'gal bas 'gal ba brjod par bya ba ma yin no/_/gzhan gyi chos ni gzhan dang 'brel pa ma yin pa'i phyir ro/_/lus can gyi dngos po'i chos lus can ma yin pa'i spyi la sbyor bar mi bya'o zhe na/_de ni ma yin te/_'di ltar/_tha ma'i khyad par lus min yang /_/khyab par pha rol 'dod ma
[\[136b.2\]]yin/_/de bzhin spyi yang khyab par ni/_/'gyur ba min par gzung bar gyis/_/lus can ma yin pa dang 'brel pa'i tha ma'i khyad par gang yin pa de yang so sor nges pa'i rten can yin gyi/_khyab par ni ma yin no/_/de bzhin du spyi yang lus can ma yin pa'i phyir/_khyab pa ma yin pa las
[\[136b.3\]]'da' bar ni mi 'gyur ro/_/'on te khyad par de ni lus can ma yin yang /_de nyid kyi phyir khyab pa ma yin no zhe na/_'o na ni rnam par dbye ba 'di lus can dang cig shos kyis byas pa ma yin te/_khyab pa dang cig shos kyi rgyu mtshan ni spyi dang khyad par gyi ngo bo nyid yin no/_/yin mod ci skyon zhe na/_
[\[136b.4\]]ma grub pa nyid ma yin nam/_spyi ni khyed kyis kyang chos can nyid du nye bar blangs pa'i phyir grub pa ma yin nam zhe na/_de ni ma yin te/_'di ltar/_khyab pa nyid ni ma bzung bar/_/ci ltar spyi ni gzung bar brjod/_/gal te de ni rang ngo bos/_/gzung na de phyir ci ltar spyi/_/gzung zhes bya ba tshig
[\[136b.5\]]gi lhag ma'o/_/spyi rang gi ngo bos gzung na khyab pa nyid dam cig shos su 'dzin par 'gyur ro/_/khyab pa nyid du 'dzin to zhe na/_de gsal ba mtha' dag la khyab pa'i spyi la 'jug pa gang yin pa de tsam gyis 'jug pa ni mngon sum la yod pa ma yin no/_/'on te gsal ba dag du ni mi 'dzin te
[\[136b.6\]]zhe na/_de lta na 'o na spyi gsal ba gcig dang 'brel pa gzung ba ni ci ltar khyab pa nyid du 'dzin pa yin/_gsal ba gcig gi khyad par can nyid yin na ni/_gsal ba de'i khyad par can yin pas khyad par bzhin du spyi ma yin par 'gyur ro/_/'on te rnam grangs gzhan gyis gsal ba gzhan
[\[136b.7\]]gyi khyad par du yang 'dzin to zhe na/_de lta yin na spyi de nyid 'di yin no zhes ci ltar rtogs/_de nyid 'di yin no zhes mngon sum gyis ni mi rtogs so zhes dpyad zin to/_/de'i phyir spyi rang bzhin ma grub pa nyid ji ltar khyab pa nyid sgrub par byed/_de'i phyir lus can min las dang /_spyi las gang
[\[137a\]]
[\[137a.1\]]du'ang khyab mi grub/_/mngon sum gyis kyang mthong med phyir/_/spyi ni stong pa nyid du 'gyur/_/gal te spyi ma grub na ci ltar khyed kyis spyi'i yul khyab pa yin par sgrub chos can nyid nye bar len na ni de la chos 'ga' zhig sgrub par 'gyur gyi/_gzhan du ni ma
[\[137a.2\]]yin no zhe na/_de ni ma yin te de ltar/_'di ni bshad zin to/_/'di ni thal ba sgrub pa yin te/_'di rtsa ba'i gtan tshigs ni ma yin no/_/khyod dag la zhes gsungs pa'i phyir/_/'dir byas pas der yang 'gyur ba'i phyir skyon med do/_/de nyid du ci'i phyir ma yin zhe na/_der byas sam
[\[137a.3\]]'dir yang blang ste/_'gal ba ci yod/_'dir byas pa la ni dgos pa yod pa yang yin te/_'di ltar/_rtogs sogs kyis byas gtan tshigs 'ga'/_/rang gi don du rtogs mi byed/_/su yang bdag nyid mngon 'dod las/_/slu bar byed pa yod dam ci/_/gzhan yang gzhan gyi
[\[137a.4\]]don nyid la mchog tu 'bad par bya ba yin no zhes bdag nyid chen po 'di nyid la cher 'bad do zhes bstan pa'i phyir 'dir yang don smos so/_/don dam par ni rtog pas sgro btags pa'i gtan tshigs ma nges pa nyid do/_/'di ltar/_rtog dang lung ngag byed pa po'i/_/'dod pa tsam dang
[\[137a.5\]]rjes 'brel dang /_/dngos las gzhan du 'gyur ba'i phyir/_/brtags pa dag ni 'khrul pa yin/_/rtog pas sgro btags pa ni bsgrub bya'i dngos po dang 'brel pa ma yin te/_bag chags tsam dang rjes su 'brel pa'i phyir ro/_/gal te de lta na ma 'brel pa nyid kyis gtan tshigs ma
[\[137a.6\]]yin no zhe na/_'brel pa ni 'di nyid kyis 'phen pa'i phyir ro/_/gang du yang 'brel pa dngos su bstan pa ni med do/_/des na don smos so/_/phyogs dang mthun pa'i phyogs las gang yang rung ba nyid ni rtag pa dang mi rtag pa dag las gcig la nges pa ma yin te/_gang dang gang phyogs su byas
[\[137a.7\]]pa de la ltos te/_de dang der 'pho ba'i phyir ro/_/'di 'dra bas ni dngos por 'grub pa ma yin te/_brjod par 'dod pa gzhan du 'gyur na gzhan sgrub pa'i phyir ro/_/gal te phyogs ni bsgrub bya yin pa de la ltos nas gzhan ni phyogs ma yin pa'i phyir de la phyogs dang mthun pa'i phyogs
[\[137b\]]
[\[137b.1\]]gang yang rung ba nyid ces bya ba'i chos de'i mi mthun pa'i phyogs las ldog pa ma yin nam/_des na ci ltar gtan tshigs ma yin phyogs dang mthun pa'i phyogs dag la nges pa'i chos ni bsgrub bya la 'khrul pa mi srid do zhe na/_de ni ma yin te/_'di ltar/_phyogs dang mthun phyogs
[\[137b.2\]]dngos po la/_/'gar yang nges pa yod ma yin/_/mi rtag nyid tsam phyogs min te/_/gzhan pa dag kyang srid phyir ro/_/gal te phyogs dang mthun pa'i phyogs dag las gang yang rung ba'i phyir zhes bya ba'i don/_sgra dang bum pa'i mi rtag pa nyid kyi spyi la mi 'khrul pa'i chos dang
[\[137b.3\]]ldan pa'i phyir ro zhes bya ba 'di yin na ni/_de'i tshe chos de byas pa nyid la sogs pa'i mtshan nyid kho na ste/_mi 'khrul pa'i chos de nyid gang yang rung ba'i sgra bstan pa'i phyir ro/_/mi 'khrul pa'i chos de ni byas pa nyid la sogs pa'i mtshan nyid kho na'o/_/de lta yin na ni gtan tshigs de
[\[137b.4\]]dngos po nyid yin gyi brtags pa ni ma yin no/_/'on te brjod par 'dod pa las phyogs byas pa nyid yin na de ni mi rung ste/_gal te mi rtag pa nyid du brjod par 'dod pas phyogs yin pa de lta na yang de tsam gyis mi rtag pa nyid du mi 'grub ste/_rtag pa nyid kyis brjod par 'dod pa ni de nyid kyi
[\[137b.5\]]tshe med par 'gyur ba'i phyir ro/_/gal te dngos po la mi rtag pa nyid kyis phyogs su 'grub na grub pa la sgrub pa nyid du 'gyur ro/_/de'i phyir brtags pa'i chos ni sgrub par byed pa ma yin no/_/rang la grub pa'i don gyi sgrub par byed pa de yang tshul gsum pa nyid kyi rtags nyid yin te/_des na
[\[137b.6\]]tshul gsum pa'i rtags ston pa ni gzhan gyi rjes su dpag pa yin no/_/des na gang dag gis phyogs gal te spyi khyab pa khas len na/_de mngon sum dang de la sogs pa'i tshad mas sgrub dgos te/_khas len pa ni tshad ma'i rgyu mtshan can yin pa'i phyir ro/_/yul dang dus rnam par 'chad pa'i
[\[137b.7\]]gsal ba gcig dang 'dre bas rnam par ma bcad pa'i rang bzhin gzhan dang bral bar rtogs pas ci ltar de khyab pa yin zhes khas blangs par rigs/_mngon sum gyi dngos po du ma bzung na yang /_de las tha dad pa'am gzhan rtogs pa med pa'i phyir ro/_/ma rtogs pa ni khas blangs par mi rigs
[\[138a\]]
[\[138a.1\]]so/_/gal te dmigs pa'i rnam pa nyid spyi yin no zhe na/_ma yin te/_rnam pa la ni khyab pa med pa'i phyir ro/_/khyab pa nyid du dmigs na ni/_/gsal ba mtha' dag dmigs par 'gyur ro/_/de lta yin dang /_yul dang dus tha dad pa'i gsal ba mtha' dag
[\[138a.2\]]rtogs par thal ba yin no/_/rnam pa gsal ba gcig gi mthar thug pa nyid la ma khyab par grub na ni chos can ma grub pa yang spangs pa nyid do/_/'o na ci ltar 'di thal ba sgrub pa yin zhe na/_pha rol pos rnam pa nyid spyi yin par khas blangs shing /_yang na khyab pa'i phyir thal ba sgrub pa
[\[138a.3\]]nyid do/_/yang na khyab pa'i phyir gsal ba gcig gi mthar thug pa nyid du dmigs par mi 'gyur ro zhes bya ba thal ba'i don yin la/_bzlog pa ni rtsa ba'i gtan tshigs yin no/_/thal ba ni/_rtsa ba'i gtan tshigs kyi khyab pa sgrub pa'i don nyid do/_/gzhan dag ni rang bzhin gzhan dang bral
[\[138a.4\]]ba'i phyir zhes bya ba ni rtsa ba'i gtan tshigs yin la/_thal ba ni de rtogs par bya ba nyid yin no/_/'di nye bar bkod pa yang rtsa ba'i mthar thug par bstan pa'i phyir ro/_/bral ba'i phyir zhes bya ba'i gtan tshigs ni med pa dgag pa'i rang bzhin yin la/_de ni spyi dngos po med pa yin
[\[138a.5\]]na yang grub pa nyid do/_/gtan tshigs dngos po med pa la ni dngos po'i rang bzhin gyi chos can khas blang bar bya ba ma yin te/_de dag med na de med ces/_/brjod pa las kyang de rtogs phyir/_/zhes so/_/de ni ma yin pa nyid de/_gal te spyi ni chos can na/_/de la khyab pa min nyid sgrub/_/
[\[138a.6\]]gtan tshigs dngos med tsam yin na/_/gang du ci zhig gang gis sgrub/_/med pa tsam de gtan tshigs yin/_/gang yang 'brel pa med pa'i phyir/_/ci ltar bsgrub bya sgrub pa yin/_/'on te gsal ba gzhan dang 'brel pa dang bral ba yin na/_de'i tshe yang de gang yin zhes nges par
[\[138a.7\]]brtag par bya ba nyid do/_/de'i phyir nges pa gzhan gyis brjod pa'i spyi blo la gnas par 'gyur ba yin no/_/phyogs kyi chos nye bar bsdu ba med par ni gtan tshigs bsgrub bya sgrub par byed nus pa ma yin no/_/'on te gzhan sel ba'i mtshan nyid kyi spyi bde bar gshegs pa las grub pa yin
[\[138b\]]
[\[138b.1\]]no zhe na/_de ltar gzhan gyi 'dod pa nyid du 'gyur te/_gzhan gyis khas blangs pa ni nyes kyang sun 'byung bar 'dod pa nyid do/_/gzhan yang gzhan sel ba'i mtshan nyid kyis spyi ni khyab pa nyid du 'dod pa kho na 'di ltar/_ldog par mtshungs pa nyid dag ni/_/yod srid dngos po'i
[\[138b.2\]]rjes 'gro med/_/'jug pa la sogs bral 'gyur phyir/_/'on te spyi yod pa ma yin pa la yang bral ba'i mtshan nyid kyi gtan tshigs ni yod pa nyid do zhe na/_de yang ma yin te/_med pa la ni gtan tshigs mi rung ba'i phyir ro/_/med pa sgrub pa la rung ba nyid do zhe na/_ma yin te/_
[\[138b.3\]]'brel pa med na gcig med pas gzhan med par rtogs par byed pa yin no/_/'brel pa la rjes su 'gro ba la 'dzin pa yin te/_des na de'i stobs kyis gang na khyab par byed pa med pa de na khyab par bya ba med pa yin no zhes mi mthun pa'i phyogs med pa tsam zhig ston te/_rtsa ba'i gtan
[\[138b.4\]]tshigs ma yin no/_/'on te so sor nges pa'i dngos po'i yul med par sgrub pa'i phyir khyab par byed pa mi dmigs pa yang nye bar len to zhe na/_de lta yin na/_'di na gang shing sha pa med do zhes bya ba'i tshul gyis tshad mas grub pa'i chos can gzhan yod dgos so/_/'on te 'dir yang dngos
[\[138b.5\]]po dang dngos po med pa thun mong ba'i chos can du len to zhe na/_de yang mi 'thad de/_dngos po dang dngos po med pa thun mong ba gzhan pa med pa'i phyir ro/_/rnam par rtog pa'i snang ba nyid gnyi ga'i thun mong gi chos can yin no zhe na/_de lta na ni 'on te dngos po nye bar len pa can ma yin par
[\[138b.6\]]bsgrub pa la de dmigs pa gzhan gtan tshigs yin pa'i phyir de ni gyi na'o/_/de'i phyir 'di rtsa ba'i gtan tshigs ni ma yin te/_spyi chos can grub pa med pa'i phyir ro/_/gzugs la sogs pa nyid spyi yin no zhes bya ba'i phyogs la ni/_'di thal ba sgrub pa ma yin te/_de dag khyab pa nyid
[\[138b.7\]]ma yin pa ni mngon sum gyis rtogs pa'i phyir ro/_/de'i phyir rgol ba gnyi ga la grub pa nyid gtan tshigs yin gyi/_phyir rgol gcig pu la grub pa ni ma yin no/_/gal te gang zhig gnyi ga la rab tu grub pa de ni don nyid yin pas don smos pa ci dgos she na/_de ni ma yin te/_gang gi phyir/_ci
[\[139a\]]
[\[139a.1\]]ltar gcig la rtogs tsam las/_/grub bzhin gnyi ga la yang 'gyur/_/gang phyir rtogs pa 'di dag ni/_/nges par skye dang 'brel ma yin/_/des na phyogs dang mthun phyogs las gang yang rung ba nyid la sogs pa gnyi ga yang ma grub pa yin yang don nyid ma yin pa'i
[\[139a.2\]]phyir gtan tshigs nyid ma yin no/_/'di ltar/_don smos de ni sgra dag dang /_/rtogs pas sgro btags bdag nyid can/_/rtags nyid min par sgrub don te/_/don las don ni grub phyir ro/_/rang gi mthong ba'i khyad par can gyi/_don smos pa gang yin pa de ni sgra dang rtog pa tsam gyis sbyar ba'i
[\[139a.3\]]bdag nyid can gtan tshigs ma yin par bstan pa'i phyir te/_don gnyis las go bar byed pa nyid srid pa'i phyir ro/_/gal te ma grub pa dang 'gal ba dang ma nges pa'i mtshan nyid dag kho na ma rtogs pa'i don sgrub pa la gtan tshigs ma yin pa ma yin nam/_gal te 'di la tshul gsum yod na
[\[139a.4\]]ci ltar gtan tshigs ma yin par 'gyur/_de ste tshul gsum med na de'i tshe rang gi don gyi rjes su dpag pa'i mtshan nyid kho nas bzlog zin pas don smos pas ci bya ste/_gzhan gyi don gyi rjes su dpag pa ni tshul gsum pa'i rtags ston pa yin pa'i phyir zhe na ma yin te/_rang gi don gyi rjes su
[\[139a.5\]]dpag pa la yang rtog pas sgro btags pa'i tshul gsum gtan tshigs kyi mtshan nyid thob pa yin pas/_ji ltar de las ldog pa yin 'o na 'dir smos pa de bya ba ma yin te/_rang gi don gyi rjes su dpag pa nyid du 'gyur bar bya ba yin pa'i phyir ro zhe na/_'di la brjod pa rang gi nges pa bzhin gzhan
[\[139a.6\]]gyi tshig kyang sgrub par byed par 'dod pa de dag ni/_mi rigs par smra bar bstan par 'gyur te/_de ni ma grub pa'i phyir ro/_/bsgrub bya sgrub par byed pa sgrub byed yin gyi/_bsgrub bya nyid ni ma yin no/_/tshig sgrub par byed pa yin no zhe na/_ma yin te/_tshig ni dngos su sgrub pa ma yin pa'i phyir te/_bsgrub
[\[139a.7\]]bya dang 'brel pa ma yin pa'i phyir ro/_/tshig ni don dang 'brel pa ma yin no/_/de'i phyir/_don gyis don rtogs phyir don la/_/phyogs dang gtan tshigs brjod nus med/_/des na de dag rang nyid las/_/sgrub par byed pa gnas ma yin/_/sgra ni mi rtag ste byas pa'i phyir ro zhes tshul gsum pas byas
[\[139b\]]
[\[139b.1\]]pa nyid mi rtag pa go bar byed pa yin te/_de de la 'khrul pa med pa'i phyir phyogs kyi tshig gam gtan tshigs kyi tshig ni ma yin no/_/de lta ma yin na sgra rtag ste/_gzhal bya'i phyir zhes bya bas kyang bsgrub bya grub par 'gyur te/_de la yang phyogs dang gtan tshigs kyi tshig yod pa'i phyir ro/_/de'i
[\[139b.2\]]don der ma 'brel pa'i phyir gtan tshigs ma yin no zhe na/_'o na ni 'brel pa'i phyir don nyid kyis don rtogs par 'gyur te/_tshig ni dngos su sgrub par byed pa ma yin no zhes bya bar 'gyur ro/_/tshig ni don med par yang yod pa'i phyir ro/_/gang du gtan tshigs kyi tshig sgrub par byed pa ma
[\[139b.3\]]yin pa der/_phyogs kyi tshig sgrub par byed pa ma yin par ni ma brjod par grub po/_/'on te bsgrub bya'i tshig bsgrub bya'i don sgrub par byed pa'i sgo nas sgrub par byed pa yin no zhe na/_ma yin te/_gtan tshigs don med par thal ba'i phyir ro/_/'on te dam bcas pa tsam ni sgrub par byed pa ma
[\[139b.4\]]yin pa'i phyir gtan tshigs 'god do zhe na/_ci ltar sgrub byed ma yin pa sgrub byed yin/_lhan cig pa sgrub byed yin no zhe na/_ci ltar mkho ba med pa lhan cig tu byed/_'ga' yang nye bar mi mkho ba lhan cig tu 'dod pa ni med do/_de'i phyir tshig ni sgrub par byed pa ma yin no/_/gzhan yang /_
[\[139b.5\]]phyogs kyi tshig de smra ba po'i/_/bsam pa ston par byed pa las/_/tshad yin de las the tshom dag_/skye phyir dngos su sgrub byed min/_/der the tshom gyi rgyu nyid ni gtan tshigs ma yin no/_/don dang ma 'brel pa nyid kyis the tshom gyi rgyu yin te/_de lta ma yin na gtan tshigs dgod pa don med
[\[139b.6\]]par 'gyur ro/_/'o na ni ci ltar tshig bsgrub par bya ba'i don sgrub par byed pa ma yin pa de bzhin du sgrub par byed pa ni don kyang de las rtogs par byed pa ma yin te/_der yang de 'brel pa med pa nyid do/_/'brel pa yin na ni bsgrub par bya ba dang /_'brel pa yang gang gis zlog par byed ce na/_de
[\[139b.7\]]ni bden te/_sgrub par byed pa'i don kyang tshig gis sgrub par byed pa ma yin pa nyid do/_der bsam pa ston pa las tshad ma yin pa'i phyir te/_des na dngos su ni sgrub par byed pa ma yin no/_/grub par byed pa la yang tshig gi tshad ma nyid 'phen pa yin no/_/bsgrub bya la yang tshad ma 'phen par 'gyur
[\[140a\]]
[\[140a.1\]]ro zhe na/_ma yin te/_der ni de nyid kyi tshe tshad mar 'gyur ba'i phyir ro/_/tshig gis ni sngon zhugs pa'i tshad ma 'phen pa yin te/_de la brjed pa srid pa'i phyir ro/_/da ltar ba la ni mngon sum nyid tshad ma yin pas/_de la tshig gis ci bya/_mngon sum gyi don la ni
[\[140a.2\]]gzhan gyi nye bar bstan pa chen po ma yin no/_/de'i phyir tshig ni sgrub par byed pa ma yin no/_/'o na phyogs kyi tshig brgyud nas sgrub par byed pa yin te/_dper na sgrub par byed pa'i tshig bzhin no zhe na/_de yang ma yin te/_bsgrub par bya ba brjod pa yis/_/brgyud pa yis kyang nus pa med/_/
[\[140a.3\]]gtan tshigs brjod pa rang nyid la/_/nus pa med kyang nus ston byed/_/gal te tshad mas grub pa'i nus pa ston par byed pa yin na ni ci ltar sgrub par byed pa'i tshig sgrub par byed pa yin pa de bzhin du/_phyogs kyi tshig kyang 'gyur ba yin na ni/_ma grub par ston pa na ci ltar grung par byed pa yin/_
[\[140a.4\]]rang nyid mi nus pa ni nus pa la ma brten par nus pa dang ldan par 'gyur ba ma yin no/_/'di ltar/_'gyel ba 'gyel ba la brten nas/_/gang du 'ang brten par 'gyur ma yin/_/de bzhin ma grub ma grub pa/_/de nyid kyis ni rab grub min/_/phyogs kyi tshig gis ni bsgrub par bya ba ma grub pa
[\[140a.5\]]nyid brjod par bya ba'i phyir ci ltar phyogs kyi tshig sgrub par byed pa yin/_gtan tshigs kyi tshig ni rang nyid nus pa med kyang nus pa rjod par byed pa yin pa'i phyir/_sgrub par byed pa brjod do/_/bsgrub bya'i don dang 'brel pa yis/_/sgrub par byed pa brjod pa'i phyir/_/tshig ni sgrub byed yin
[\[140a.6\]]brjod de/_/de rang nyid ni sgrub byed min/_/des ni gzhan gyi don dang rjes su dpag pa zhes bya ba ni 'gal ba yin no/_/'di ltar/_bstan par bya ba la ltos nas ni rang don nyid yin la/_ston par byed pa la ltos nas ni rjes su brjod pa tsam du zad do zhes gang brjod pa de yang gsal ba yin te/_
[\[140a.7\]]de ni rjes su dpag pa'i rgyu yin pa nyid kyis nye bar brtags nas rjes su dpag par brjod kyi/_rang nyid ni ma yin no/_/des na bstan par bya ba la ltos nas ni/_de rang gi don nyid do zhes bya ba ni gyi na brjod pa nyid de/_de la ni tshul gsum pa'i rtags nyid rtogs par byed pa yin pa'i phyir rang gi don yin gyi/_
[\[140b\]]
[\[140b.1\]]tshig ni ma yin te/_de las don rtogs pa med pa'i phyir ro/_/dran par byed pas de yang phan 'dogs pa yin pa'i phyir rtogs par byed pa nyid do zhe na/_ma yin te/_tshig gis ni ces su brjod pa tsam zhig brjod pa'i phyir ro/_/des na tshig ni gnyis ka la ltos kyang rjes su brjod pa nyid do/_/de'i
[\[140b.2\]]gzhan gyi don nyid ni ston par byed pa la ltos nas yin te/_ston par byed pa la ni des cis kyang phan btags pa med do/_/de'i rjes su dpag pa'i rgyu yin pa nyid kyis rjes su dpag pa nyid ni bstan par bya ba la ltos pa nyid do/_/gal te gzhan la ltos nas ni gzhan gyi don yin la gzhan la ltos nas
[\[140b.3\]]ni rjes su dpag pa nyid yin par 'gyur bas/_'di ji ltar yin zhe na/_yon tan nyid la skyon du sgro 'dogs pa 'am/_gang gi phyir ston par byed pa de la de rjes su dpag par mi 'gyur gyi/_bstan par bya ba nyid la yin pa de nyid kyi phyir/_de ston par byed pa las gzhan gyi don yin par 'gyur ro/_/
[\[140b.4\]]de lta ma yin na ni rang gi don du yang 'gyur te/_des rang nyid de'i don byed pa'i phyir ro/_/nye bar brtags pa'i dgos pa yang bshad zin to/_/tshig ni rnam pa gzhan gyi don sgrub par byed pa ma yin pa'i phyir ro/_/gal te dran pa la yang tshig tshad ma 'am tshad ma ma yin/_tshad ma yin no zhe na ci ste
[\[140b.5\]]don la ma yin/_tshad ma ma yin na ci ltar de las dran pa skye zhe na/_de nyid kyi phyir te/_de lta ma yin na de las tshad ma nyid du 'gyur gyi/_dran pa ni ma yin no/_/dran pa la de rgyu yin gyi shes par byed pa ma yin pas na/_tshad ma nyid yod pa ma yin no/_/don dang 'brel pa med pa'i phyir de las dran pa
[\[140b.6\]]nyid ci ltar 'gyur/_du ba ni me dang 'brel pa'i phyir dran pa skyed par byed pa yin no/_/de bzhin du gal te de dang sgra yang 'brel pa yin na/_de ltar dran pa bskyed par 'gyur ro/_/'di ltar/_dran pa gang dang gang yin pa/_/de ni 'brel pa las yod yin/_/de ltar lkog gyur me la ni/_/du ba la ni dran
[\[140b.7\]]pa yin/_/de ni ma yin te/_dran pa tsam 'brel pa las yin pa'i phyir na/_'brel pa dang dran par byed par 'gyur ba ni ma yin te/_don dang ma 'brel pa las kyang yin pa'i phyir 'di gnyis la 'gal ba ci yod 'di ltar mthong ba'i don la 'bad rtsol lam/_mang du lhan cig spyod pa yi/_/gang rung don
[\[141a\]]
[\[141a.1\]]'ga' zhig las kyang /_/dran pa skye ba min nas ci/_/'on te nges pa'i rang bzhin gyi dran pa ni 'brel pa nyid las yin gyi gzhan las ni ma yin no zhe na/_de ni rigs te/_'brel pa med par ni/_de der nges pa ma yin no/_/'on kyang sgra las ni nges pa'i rang bzhin du dran no
[\[141a.2\]]zhes ma grub pa des na 'brel par mi 'grub po/_/'di ltar 'brel pa ma brtags pa dag ni the tshom du 'gyur ba yin no/_/sgra las ni the tshom skye bar dmigs pa nyid yin no/_/'o na ci ltar nges smras pa de ni de kho na ltar yin no zhes bya bar nges she na/_ma yin te/_nges pa de ni tshad ma nyid las yin
[\[141a.3\]]pa'i phyir ro/_/'di ltar sngar zhugs pa tshad mas brtags pa nyid las nges pa yin gyi tshig tsam gyis ni ma yin no/_/'o na tshad ma'i nges pa'i tshig las yin la/_de lta na yang tshig tshad ma nyid do zhe na 'di la brjod pa/_de ltar 'di la 'dod pa nyid/_/rang nyid don la de tshad min/_/gang phyir don
[\[141a.4\]]'di grub pa na/_/nged la tshad ma ci yang med/_/don la mi tshig tshad ma ma yin te/_tshad ma tshad ma zhes byas pas ni chad pa ci yang med do/_/tshad ma yang tshig las ni grub pa ma yin te/_de ni rang rig pas grub pa'i phyir ro/_/de la ni dran par byed pa tsam yin te/_des pa ni rang rig pa de kho na
[\[141a.5\]]las yin no/_/ci tshig med par yang yin nam zhe na/_yin pa nyid de 'bad rtsol las kyang dran pa mthong ba'i phyir ro/_/'on te gang gi tshe 'bad rtsol las ma yin pa de'i tshe ni tshig tshad ma yin no zhe na/_de ni ma yin te/_'di ltar/_tshig las don la log par ni/_/dran pa'ang skye bar mthong ba yin/_/
[\[141a.6\]]bden dang mi bden pa dag gis/_/tshig las khyad par mthong ba med/_/don la rtog na de yi tshe/_/de ni rang nyid rjes dpag nyid/_/dran pa log par 'jug pa ni/_/'bad rtsol las kyang skye ba yin/_/de yi phyir rtags 'ga' zhig la/_/shin tu dpyad pa nyid las sngar tshad ma'i rang bzhin nges pa
[\[141a.7\]]yin te/_des na tshig ni tshad ma ma yin no/_/tshad ma la ma yin/_don la yang ma yin/_'bad rtsol la yang ma yin no/_/lkog tu gyur pa'i don la ni rjes su dpag pa nyid tshad ma yin la/_tshig ni de'i sgo nas yin no/_/gal te 'brel pa 'dzin pa'i tshad ma da ltar 'das pa'i phyir ci ltar 'brel pa des
[\[141b\]]
[\[141b.1\]]da lta ni dran pa yod pa yin na de ni tshad ma ma yin zhe na/_tshad ma des bskyed pa'i phyir tshad ma nyid do/_/des na/_tshad ma las skyes dran pa ni/_/btags nas tshad ma ji ltar min/_/tshad ma min las skyes pa gang /_/de ni tshad ma min par 'dod/_/dran pa 'di ni tshad ma las byung ba yin no zhes bya ba 'di
[\[141b.2\]]la yang dran pa nyid rgyu mtshan ma yin nam/_dran pa de yang dran pa gzhan las yongs su dag pa la brten par 'gyur ba'i phyir nges pa skyes par ga la 'gyur/_dran 'di brtan pa yin zhe na/_/log la brten pa med dam ci/_/don thob phyir na log min na/_/de ni grub pa nyer gzhag nyid/_/'di la
[\[141b.3\]]yang brjod de/_'di ni rang las rang gi ngo bo rtogs/_/tha snyad las ni tshad ma nyid/_/ces dang po nyid du bshad zin to/_/tha snyad kyang don thob pa'i mtshan nyid du dmigs pa nyid yin te/_gzhan ni mkho ba dang ldan pa ma yin no/_/gal te dran pa 'ga' zhig rang nyid las brtan pa yin pa des na 'di
[\[141b.4\]]tshad ma la sogs par nges pa yin gyi tha snyad las ni ma yin no zhe na/_de ni ma yin te/_'di ltar/_brtan nyid de ni thob pa las/_/brten nas goms pa nyid las yin/_/gzhan goms pa las gzhan du ni/_/brtan pa nye bar skye ma yin/_/gal te don thob pa'i mtshan nyid tha snyad goms pa nyid
[\[141b.5\]]med na ni/_de ci ltar thob pa la nye bar mkho ba'i brtan par 'gyur/_gzhan goms pas gzhan du brtan par 'gyur na ni/_'jig rten gyi tha snyad de nyid chad par 'gyur ro/_/de'i phyir 'khor ba pa rnams kyi tshul ni 'di tsam du zad pa'i phyir/_kun du tha snyad pa'i tshad ma mi 'jug pas skyon med
[\[141b.6\]]do/_/de'i phyir tshig rjes su dpag pa'i rgyu yin pas/_rjes su dpag pa yin no zhes bya ba 'di gnas pa yin no/_/gal te slob dpon phyogs kyi tshig bzhed pa nyid ma yin nam/_ji skad du/_rang nyid nges bzhin gzhan dag la/_/nges pa skyed par 'dod pa yi/_/phyogs chos 'brel pa bsgrub
[\[141b.7\]]bya dag_/brjod pa las gzhan spang bar bya/_/zhes gsungs pa yin no zhe na/_de ni ma yin te/_'di ltar/_gtan tshigs don gyi yul nyid kyis/_/nus med de ni brjod par bshad/_/ji skad du/_rjes dpag bya der bstan pa ni/_/gtan tshigs don gyi yul du 'dod/_/ces gsungs so/_/
[\[142a\]]
[\[142a.1\]]nged kyi ltar na ni rjes su dpag par bya ba bstan pa gang yin pa de gtan tshigs kyi don gyi yul nyid du yin gyi/_sgrub par byed pa ni ma yin no/_/des na dngos su sgrub par byed pa nyid spangs pas bsgrub par bya ba brjod pa de nus pa med par bstan pa nyid do/_/'o na ni
[\[142a.2\]]ci ltar phyogs kyi chos nyid dang /_'brel pa dang bsgrub bya brjod pa bstan par khas len ce na/_phyogs kyi chos dang 'brel pa dang bsgrub par bya ba yang brjod pa zhes bya ba'i don 'di ni ma yin te/_'brel pa bsgrub bya dag brjod pa ste/_gang byas pa de ni mi rtag pa'o zhes khyab pa'i nang du 'dus
[\[142a.3\]]pa nyid du bsgrub bya brjod pa yin gyi/_dam bcas pa'i rang bzhin du ni ma yin no/_/bsgrub bya ni sgrub par byed pa la khyab par byed pa nyid du gdon mi za bar nye bar bstan par bya ba kho na'o/_/des na yan lag gnyis nyid bstan par bya ba ma yin no/_/'brel pas ni tshul gnyis 'phangs pa'i
[\[142a.4\]]phyir gtan tshigs tshul gsum pa nyid do/_/de'i phyir sgra mi rtag go zhes bya ba ni thog ma dang tha mar yang bstan par bya ba ma yin te/_tshul gnyis pa tsam nyid kyis bsgrub bya 'grub pa'i phyir ro/_/gal te de la'ang nus yod de/_/gtan tshigs tshig ni 'jug phyir na/_/de ni the tshom gyis shes
[\[142a.5\]]par/_/'dod pas skabs la bsten pa yin/_/mi mthun phyogs khas len na yang /_/de mtshungs phyir na thug med 'gyur/_/ci ste yang gal te phyogs kyi tshig med na gtan tshigs kyi tshig ma dpyad par tho ba babs pa dang 'dra bar 'brel pa med par 'gyur ba'i phyir mi 'jug cing /_de
[\[142a.6\]]las gtan tshigs kyi tshig 'jug pa'i phyir de yang sgrub par byed pa nyid do zhe na/_ma yin te/_the tshom za ba dang /_shes par 'dod pa dang /_skabs dang de'i rtogs pa dang /_'dod pa rnams kyang sgrub par byed pa nyid du 'gyur bas ngag gi yan lag bcur 'gyur ro/_/'di ni 'dir the tshom
[\[142a.7\]]za ba'o/_/khyod kyis shes par 'dod pa ni 'di nyid do/_/khyod kyi skabs ni 'di nyid do/_/'di ni ngas rtogs pa'o/_/'dir ni nga 'dod pa yin no zhes de ltar ag tshom 'chos shing ngag gi yan lag bcur rab tu dgod par bya'o/_/de bzhin du mi mthun phyogs khas blangs na yang sgrub par byed
[\[142b\]]
[\[142b.1\]]pa 'jug pa de'i phyir de dang lhan cig mi mthun pa'i tshig de yang sgrub par byed pa nyid du thal bar 'gyur ro/_/ci ste bsgrub bya des bag tsam ni the tshom la sogs pa yang bstan pa med par yang 'gyur ba yin pa'i phyir/_sgra'i spros pa tsam las nye bar sbyor ba de dag gis don
[\[142b.2\]]la gnas pa'i don 'gar yang mi 'gyur ro/_/des na the tshom la sogs pa ni dor ba yin te/_de rjes su brjod pas ni cung zad kyang mi byed pa'i phyir ro zhe na/_gal te de lta na dam bcas pa'i tshig kyang rgol ba'i rjes su brjod pa tsam yin te de nang gi yan lag nyid ni ma yin no/_/nang gi yan lag nus pa
[\[142b.3\]]ni/_/tshul gsum dag la yang dag gnas/_/de la dran pa skyed pa ni/_/de nyid tshig la yang dag gnas/_/re zhig rang gi don gyi rjes su dpag par ni tshul gsum pa'i rtags nyid las bsgrub par bya ba'i don de rtogs pa yin no/_/rang gi don gyi rjes su dpag par ni dang po nyid du bsgrub bya
[\[142b.4\]]snang ba ma yin no/_/de ni gtan tshigs las nges par 'gyur ba yin no/_/des na rang nyid nges pa bzhin du dang po bsgrub bya dgos pa ma yin no/_/phyis kyang blang bar bya'o zhe na/_phyis kyang blang bar bya ba ma yin te/_rang gi don gyi rjes su dpag pa nyid bzhin no/_/gang gi tshe pha rol po la yang
[\[142b.5\]]tshul gsum las rtogs pa skye ba de'i tshe rang gi don gyi rjes su dpag pa dang khyad par ci yod/_/de'i phyir dam bcas pa dang mjug bsdu ba dag ni mi brjod pa nyid do/_/nye bar gtod pa yang brjod par bya ba ma yin te/_mthong ba'i nus pa ston pa'i don du gnyer ba yin pa'i phyir ro/_/de de na yod
[\[142b.6\]]pa tsam las gzhan pa'i nus pa ni med la/_sgra la yod pa tsam de ni phyogs kyi chos nyid las rtogs pa yin no/_/ci ste yang dam bcas pa ni lung gtan tshigs ni rjes su dpag pa/_dpe ni mngon sum nye bar gtod pa ni nye bar 'jal ba/_tshad ma thams cad kyi byed pa'i yul rab tu ston pa
[\[142b.7\]]lhur byed pa ni mjug bsdu ba yin no snyam na/_de ni de ltar ma yin te/_'di ltar/_gal te rjes dpag las grub na/_/tshad ma gzhan gyis 'dir ci bya/_/rjes dpag las mi grub ce na/_/tshad ma gzhan gyis 'dir ci bya//_//bam po gnyis pa/_gal te gtan tshigs kyi nus pa
[\[143a\]]
[\[143a.1\]]nyid las don de rtogs na tshad ma gzhan gyi byed pas ci bya/_tshad ma thams cad kyi byed pa 'jug pa gang yin pa de la ci byar yod de/_rgyu'i dbang gis byed pa'i tshogs pa de ltar 'gyur ba la ci ste 'di/_'di ltar 'gyur zhes brgal zhing brtag pa la brten pa ni ma yin no zhe na/_
[\[143a.2\]]gal te de ltar gyur na de bden na/_/dam bca' ba ni tshad ma ma yin te/_/de las the tshom skye ba'i phyir ro zhes bshad zin to/_/nye bar 'jal ba tshad ma yin te/_'di yang de bzhin no zhes nye bar 'jal ba med par ni gtan tshigs las bsgrub bya mi 'grub po zhe na/_de ni ma yin te/_gang gi phyir/_
[\[143a.3\]]phyogs chos nyid gyur 'di nyid ni/_/nye bar 'jal bar bstan pa yin/_/de bzhin sgra yang byas pa zhes/_/de ltar nye bar ston pa yin/_/spyir 'brel pa bzung ba na/_/ji ltar khyab pa la brten pa'i mi rtag pa nyid la sogs pa 'grub ce na/_byas pa nyid la sogs pa khyad par la brten pa nyid kyis rab tu
[\[143a.4\]]'grub pa'i phyir ro/_/khyad par gyi rten can de nyid ni/_'di yang de bzhin no zhes nye bar 'jal bar rab tu grags pa/_'di yang byas pa yin no zhes bya ba'i phyogs kyi chos nyid kyis bstan pa yin no/_/nye bar 'jal ba'i tshad ma gzhan du thal bar 'gyur ro zhe na/_ma yin te/_rjes su dpag pa'i nang du
[\[143a.5\]]'dus pa'i phyir ro/_/ba lang dang 'dra ba'i phyir 'di ni ba men yin no zhes sgra'i khyad par dang 'brel pa sgrub pa ni nye bar 'jal ba'i yul yin la/_de yang rjes su dpag pa'i yul las gzhan ma yin pa'i phyir der rjes su dpag pa nyid tshad ma yin no/_/nye bar 'jal ba smra ba rnams kyis kyang rjes su dpag
[\[143a.6\]]pa gzhan 'dod pa ni ma yin no/_/de'i yul ni byas pa nyid kyis 'dra ba yin no zhe na/_ma yin te/_byas pa nyid las gzhan pa'i 'dra ba med pa'i phyir ro/_/dbyug thogs gnyis pas ma gtogs pa'i/_/dbyug can nyid 'dra gzhan yod min/_/de la gal te 'dra med na/_/ci ltar 'di ni 'dra ba zhes/_/
[\[143a.7\]]gzhan du rtogs 'gyur rgyu gzhan ni/_/rtogs pa nyid ni 'thob par 'gyur/_/de ni ma yin te/_gal te 'brel pa mthong ba yis/_/'bras bu la ni rgyur brtag na/_/de'i tshe rgyu yang rgyu nyid du/_/mthong ba nyid ni thob par 'gyur/_/gzhan yang /_gal te de la 'dra ba ni/_/yod na ci yi phyir mi snang /_/phra
[\[143b\]]
[\[143b.1\]]sogs phyir na ma mthong bar/_/de nyid du ni ci ltar rtogs/_/dngos po'i ngo bo la gzhan par/_/rnam rtog la yang snang ma yin/_/rang snang med pa tha dad du/_/rnam par 'jog pa ngo mtshar che/_/'dra ba thogs med bag chags dang /_/'brel pa'i rnam par rtog pa yis/_/sgro btags bdag
[\[143b.2\]]nyid yongs brtags na/_/de nyid du na de yod min/_/dngos dang 'brel phyir 'di yis ni/_/don bya byed pa'i tha snyad dag_/'grub yin 'dra ba nyid las ni/_/don yang mthong ba yod ma yin/_/gal te nang khyad yod na ni/_/der yang ci yi phyir mi rtog_/gang gis don de byed pas 'dra 'gyur ba/_
[\[143b.3\]]'dra bar mngon par 'dod pa nyid las ni don thob pa ma yin te/_ma he la sogs pa las 'o ma la sogs pa'i don bya ba thob pa'i phyir ro/_/'on te de las nang gi khyad par yod de/_des na mi 'dra ba las mi 'dra ba yin gyi don bya ba de nyid ni ma yin no zhe na/_gal te de lta na nang gi khyad par ni
[\[143b.4\]]phan tshun ba lang dag la yang yod pa nyid do des na mi 'dra ba dang mthun pa'i don bya ba med pas mi slu ba nyid med do/_/gzhan yang /_mi 'dra ba'i rtogs pa skye ba'i phyir/_mi 'dra ba gzhan du yod pa yin no zhes bya bar 'gyur ro/_/de ni 'dra ba med pa tsam las 'gyur ro zhe na/_'dra ba yang mi 'dra
[\[143b.5\]]ba med pa tsam la yin no zhes bya bar 'gyur ro/_/'dra ba nyid mi 'dra ba med pa yin no zhe na/_ji ltar/_dngos po dngos po med par 'gyur/_/mi 'dra ba med pa tsam nyid mi 'dra bar ci ste mi 'gyur te/_mi 'dra ba nyid ni rgol ba gnyi ga la grub pa yin la/_de med pa tsam gyis 'dra ba'i tha snyad yang yongs
[\[143b.6\]]su rdzogs pa'i phyir 'dra ba gzhan rtogs pa ni don med pa nyid do/_/de'i phyir nye bar 'jal ba ni tshad ma gzhan ma yin no/_/'on te dam bca' ba'i don lung gis grub pa'i phyir/_dam bca' ba grub par byed par brjod do zhe na de lta na yang dam bca' ba la dgos pa ci yod de/_'di ltar/_gal te don de
[\[143b.7\]]lung nyid kyis/_/grub na dam bca' ci zhig bya/_/gal te don de lung gis ni/_/mi 'grub dam bca' ci zhig bya/_/lung ni tshad ma med par ni/_/ci ste don ni grub mi 'gyur/_/lung bcas don ni dam bcas pa/_/tsam gyis sgrub par byed ma yin/_/ci ste shin tu goms pa las/_/dam bcas gtan
[\[144a\]]
[\[144a.1\]]tshigs tsam dag las/_/de la rtogs pa grub yod pas/_/dam bca'i tshig ni don ldan na/_/de tshe'ang shin tu goms pa'i phyir/_/yan lag lnga tshig ga la yod/_/phyogs nyid kyis ni bstan pa'i phyir/_/de tshe dam bcas de yang med/_/'o na ji ltar 'di skad ces/_/
[\[144a.2\]]nged kyi ltar na ni phyogs bstan pa gang yin pa de/_sgrub par byed pa nyid du ni ma yin gyi 'on kyang gtan tshigs kyi yul nyid du yin no zhes brjod ce na/_de nyid smras pa ni/_gal te yul bstan med par ni/_/gtan tshigs 'jug pa med pa'i phyir/_/yul bstan pa dag nyid las ni/_/nus pa
[\[144a.3\]]grub par 'dod ce na/_/byas pa'i phyir zhes bya ba de tsam las mi rtag pa yin par brjod na/_gang mi rtag pa grub pa mi shes te/_des na sgra mi rtag go zhes dam bca' gzhan nye bar blang ba yin no/_/de dang ni gtan tshigs kyi yul nyid dam gzhan du nye bar len kyang bla ste/_thams cad du ngag 'di
[\[144a.4\]]gnas pa yin te/_yul ma bstan na gtan tshigs 'jug pa med pa'i phyir gdon mi za bar yul bstan par bya ba yin no/_/de'i phyir bsgrub bya sgrub pa'i sngon rol du gdon mi za bar yod pa ni sgrub par byed pa nyid de/_de ma yin na sgrub par byed pa nyid med par 'gyur ro/_/tshad ma'i 'bras bu nye bar
[\[144a.5\]]'god pa yin no zhe na/_bstan pa tshad ma'i 'bras bu dang /_dam bca' ba dang /_phyogs zhes ming gzhan byas pas legs pa thob pa ma yin de ni zur zer la 'khor lo zhes brjod pa zhes bya ba'i tshul der 'gyur ro/_/des na yul bstan pa nyid las de'i nus pa 'grub po zhe na/_'di la the tshom
[\[144a.6\]]la sogs pa dag kyang rgyu nyid du thal lo zhes brjod zin to/_/yul bstan de yang khyab pa ni/_/sngon 'gro can gyi tshig gam ni/_/gzhan du rjod par byed 'gyur na/_/de ni gnyi ga'ang legs pa min/_/dam bca' bas yul bstan par bya ba yin no zhes bya ba 'di la dpyad par bya ste/_ci khyab pa sngon
[\[144a.7\]]du 'gro ba can gyi sbyor ba la yin nam/_'on te/_lnga pas gtan tshigs bstan pa la yin/_de las cir 'gyur/_khyab sngon can la de med kyang /_/sgra ni byas yin 'di 'dra kun/_/mi rtag ces ni brjod pas kyang /_/don gyi de ni 'jig blor 'gyur/_/gang byas pa de thams cad ni mi rtag pa yin no zhe na/_
[\[144b\]]
[\[144b.1\]]thams cad nye bar bsdus nas khyab pa bstan na/_des khyab pa'i byas pa nyid de la nye bar bstan pa la de lta bu nyid do zhes te sgra mi rtag pa nyid do snyam du shes pa nyid pas yul nye bar bstan pa'i don gyi dam bcas pa'i tshig gis ci bya ste/_yul gzhan nyid du rab tu grub pa'i phyir ro/_/ci ste dam
[\[144b.2\]]bca' ba'i tshig med par ci ltar gtan tshigs 'gal bar nges she na/_nyes pa 'di ni med do/_/phyir rgol ba dag 'gal ba ni/_/yongs su shes par 'gyur snyam pas/_/dam bca' byed pa ma yin te/_/rang gnod pa la ci ltar brtson/_/dam bca'i tshig ma sbyar na/_ci ltar gtan tshigs
[\[144b.3\]]de ni 'gal ba yin no zhes/_gzhan dag gis shes zhes bya ba'i rgol ba 'di su la yin/_rgol ba la'o zhe na/_de ni yang dag pa ma yin te/_legs pa nyid thog tu bab ste phyir rgol bas ma shes mod ngas de la bde blag bsgrub pas ci bya/_bstan bcos byed pas khyab pa sngon du 'gro ba can gyi
[\[144b.4\]]sbyor ba bya bar bstan pa la/_'gal ba med pa'i phyir na rgol ba la phan pa chen pos byas pas na bstan bcos byed pa'i nyes pa yang ma yin te/_de ni rgol ba la gnod pa'i don du bstan bcos byed pa ma yin no/_/phyir rgol la rjes su gzung bar bya ba nyid do zhe na/_gzhan la ci ste sdang ste 'di
[\[144b.5\]]ni gyi na'o/_/gzhan yang /_gal te sgra ni rtag ste byas pa'i phyir ro/_/gang byas pa de ni mi rtag pa yin no zhes bya bar 'dir 'gal ba brtsad pa yin na/_de'i tshe smyon pa ma yin pa su yang de nyid kyi tshe rtag pa nyid du dam bcas nas mi rtag pa nyid kyis khyab pa nye bar ston par byed pa ni med do/_/'on te
[\[144b.6\]]rtag pa nyid kyis khyab pa nye bar ston par byed na/_de'i tshe khyab pa phyin ci log nyid las 'gal ba nyid du rtogs par 'gyur ro/_/gzhan yang sgra rtag ste byas pa'i phyir zhes bya ba'i skabs su dam bca' ba'i sbyor ba gang yin pa de la ltos nas 'gal ba brjod pa 'am 'on te dam bcas pa med par
[\[144b.7\]]glo bur thor thungs kyis sgrub par byed pa'i ngag la yid 'byung bar 'gyur ba des na/_gang gi phyir dam bcas pas skabs kyi don rig par bya ba'i phyir de nye bar sbyor ba yin na/_'di la brjod pa skabs med par ni dam bca' ba brjod pa yang glo bur thor thungs nyid do/_/phyir rgol pas skabs
[\[145a\]]
[\[145a.1\]]byas so zhe na/_dam bca' ba'i tshig gi bya rgyu byas zin par 'gyur te/_spros pas chog go/_/gal te dam bca' ba med na sgrub pa ma tshang bar 'gyur ba ma yin nam/_de skad du yang /_dam bca' ba la sogs pa rnams las gang yang rung ba cig dang bral na yang ma tshang ba
[\[145a.2\]]yin zhes brjod pa yin no zhe na/_de sgrub par byed pa'i yan lag yin na/_ma tshang bar 'gyur ba zhig na/_dam bca' ba sgrub par byed pa'i yan lag yin pa'i bzlog pa nyid do/_/sgrub par byed pa'i yan lag ma tshang bar 'gyur na/_dam bcas par ni sgrub par byed pa'i yan lag ma yin te/_'di
[\[145a.3\]]ltar/_phyogs bstan pa ni med na yang /_/'grub pa la ni gegs med phyir/_/gsum las tshul gang rung ba nyid/_/ma bstan ma tshang yin par brjod/_/de dang ma 'brel pa de ni de'i yan lag ma yin la/_de ma tshang bas ma tshang ba yang ma yin no/_/mkho ba med pas kyang ma tshang bar 'gyur
[\[145a.4\]]na ni/_mkho ba med pa rnams mtha' med pas ma tshang ba med pas ma tshang ba med pa nyid med par 'gyur ro/_/'on te nye bar mkho ba med pa med kyang ma tshang ba ma yin na/_de ltar yin na dam bcas pa'i tshig med pa la yang mtshungs pa'i phyir/_brtsad par mi bya'o/_/gal te dam bca' ba sgrub
[\[145a.5\]]par byed pa khas len na/_de'i tshe dam bcas pa ni bsgrub par bya ba bstan pa'o zhes bya ba dam bca' ba'i mtshan nyid ha cang khyab ches par 'gyur te/_bsgrub par bya ba ma grub pa yin yang sgrub par byed par 'gyur ba'i phyir ma grub pa'i gtan tshigs brjod pa yang dam bca' bar 'gyur ro/_/
[\[145a.6\]]gang zhig dam bcas pa sgrub par byed pa ma yin pa de la ni bsgrub par bya ba bstan pa zhes bya ba dam bca' ba'i mtshan nyid yin/_yang gtan tshigs ltar snang ba dam bca' bar mi 'gyur te/_sgrub par byed par gyur pa ma yin pa'i bsgrub par bya ba bstan par dam bca' ba yin pa'i phyir ro/_/de'i
[\[145a.7\]]phyir/_bsgrub bya brjod pa dam bca' na'ang /_/smra de la skyen 'thad min te/_/sgrub byed dbang du byas nyid kyis/_/gtan tshigs ltar snang thal min phyir/_/sgrub par byed pa yin na ni sgrub par byed pa ma yin par mi 'gyur te/_des na sgrub par byed pa yin pa'i phyir der thal bar mi 'gyur te/_gtan
[\[145b\]]
[\[145b.1\]]tshigs ltar snang ba ni sgrub par byed pa nyid kyi dbang du byas pa'i phyir ro/_/bsgrub par bya ba bstan pa nyid med pas dam bca' ba'i mtshan nyid med pa'i phyir gtan tshigs ltar snang ba bstan pa ni dam bcas pa ma yin no/_/gal te bsgrub par bya ba bstan pa dam bca' ba yin gyi/_sgrub par
[\[145b.2\]]byed pa bstan pa ma yin pa'i phyir/_ci ltar sgrub par byed pa ltar snang ba dam bcas pa nyid du thal bar 'gyur zhe na/_'di la brjod pa/_bsgrub par bya ba bstan pa zhes bya ba 'di la/_gal te bsgrub par bya ba nyid du bstan pa sgrub par bya ba bstan pa yin na ni/_de'i tshe sgrub par byed pa ltar snang
[\[145b.3\]]ba dam bca' bar mi 'gyur te/_bsgrub par bya ba nyid du bstan pa ma yin pa'i phyir ro/_/'on kyang bstan par bya ba ma bstan par 'gyur te/_bsgrub par bya ba nyid du bstan pa zhes bya gang bstan pa yin pa mi shes par 'gyur ro/_/'on te gang zhig bsgrub bya nyid du 'os pa de bstan pa yin no
[\[145b.4\]]zhe na/_de'i tshe yang ci ltar bstan zhes skabs ma bstan pa'i phyir bsgrub par bya ba nyid du'am sgrub par byed pa nyid du zhes khyad par med pa'i phyir sgrub par byed pa ltar snang ba yang dam bca' ba nyid du 'gyur ro/_/ci ltar na lnga pa 'am gzhan gyis sgrub par byed pa nyid du'am bsgrub par bya ba nyid
[\[145b.5\]]du bstan zhes brjod par bya/_lnga pa sgrub par byed pa nyid du bstan pa dang pos bsgrub par bya ba nyid du bstan pa yin no zhe na/_'di gang las/_de ltar sgra'i don grags pa'i phyir ro zhe na/_gal te de lta na bsgrub par bya ba bstan pa zhes dam bcas pa'i mtshan nyid mi bya bar 'gyur te/_bsgrub
[\[145b.6\]]par bya ba bstan pa nyid du dam bcas pa yin no zhes 'jig rten na yang sgra'i don du grags pa yin no/_/phyogs kyi mtshan nyid ni log par rtogs pa bsal ba'i don du yin no zhes 'chad par 'gyur ro/_/de'i phyir bsgrub par bya ba bstan pa nyid dam bca' ba yin pa'i phyir mtshan nyid don med pas na/_
[\[145b.7\]]bsgrub par bya ba bstan pa ni dam bca' ba nyid yin pa'i phyir/_sgrub par byed pa ltar snang ba yang thal bar 'gyur ro/_/khyed kyi phyogs la yang bsgrub par bya ba bstan pa dam bca' ba nyid yin pas ji ltar gtan tshigs ltar snang ba dam bca' ba ma yin zhe na/_sgrub par byed pa nyid du ma gyur
[\[146a\]]
[\[146a.1\]]pa'i bsgrub bya bstan pa zhes bya bas de spangs pa ma yin nam/_gal te sgrub par byed par gyur pa yang brgya la 'gyur ro zhe na/_the tshom ldog pa'i rgyu rigs mi mthun pa nyid yin zhes brjod do/_/'di ltar/_khyad par med par brjod na yang /_/rigs gcig the tshom
[\[146a.2\]]skye 'gyur te/_/gzhan du bsgrub bya brjod pa kun/_/dam bca' bar ni thal bar 'gyur/_/re zhig rtsod pa ni rtsod pa lhur len pas brtsad par bya ba yin te/_bum pa bya'o zhes bsgrub par bya ba bstan pa dam bca' bar thal bar 'gyur ro/_/shes par byed pa'i gtan tshigs kyi
[\[146a.3\]]dbang du byas pa'i phyir de la ltos pa'i bsgrub par bya ba bstan pa nyid dam bca' ba yin no zhe na/_gal te de lta na sgrub par byed par 'gyur ba ma yin pa'i bsgrub par bya ba bstan pa dam bca' ba yin pa'i phyir sgrub par byed pa ltar snang ba yang dam bca' bar mi 'gyur ro zhes bya ba 'di 'grub
[\[146a.4\]]po/_/gal te grub brjod sgrub byed phyir/_/gzhan dag la yang skyon med na/_/da ni bsgrub bya bstan pa dag_/ci ltar sgrub byed yan lag yin/_/gal te gzhan dag kyang 'di skad du brjod de/_sgrub par byed par gyur pa'i bsgrub bya bstan pa dam bca' ba yin no/_/sgrub par
[\[146a.5\]]byed pa ltar snang ba ni sgrub par byed pa ma yin te/_ma grub pa'i phyir ro/_/sgrub par byed pa ma yin pa'i phyir ni dam bcas pa ma yin te/_dam bca' ba ni sgrub par byed pa yin pa'i phyir ro zhe na/_gal te ma grub pa nyid kyis sgrub par byed pa ltar snang ba sgrub par byed pa ma yin na ma grub
[\[146a.6\]]pa'i don gyis dam bca' ba yang ci ltar sgrub par byed par 'gyur/_dam bca' ba ni ma grub pa nyid kyis sgrub par byed pa yin te/_gal te grub na ni yul nye bar ston pa nyid du mi 'gyur ro zhe na/_gal te de ltar na sgrub par byed par snang ba yang dam bca' ba nyid kyis sgrub par byed par 'gyur
[\[146a.7\]]ba'i mi zlogs pa nyid do/_/dam bca' ba nyid kyi sgo nas sgrub par byed par 'gyur mod/_'di la skyon ci yod ce na/_ma grub pa nyid skyon du mi 'gyur ro/_/dam bcas pa ni dam bcas pas sgrub pa ma yin te/_des na skyon nyid do zhe na/_sgrub par byed pa nyid kyis ni 'di ltar sgrub par byed pa ma yin/_
[\[146b\]]
[\[146b.1\]]rang gi don la ltos nas sgrub par byed pa yin no zhe na/_ma yin te/_don dang ldan pa sgrub par byed pa yin pa'i phyir ro/_/de nyid ni de'i sgrub par byed pa ma yin la/_sgra'i phur ma tsam yang sgrub par byed pa ma yin te/_thams cad du brjod par bya ba sgrub par byed pa yin pa'i phyir ro/_/bsam
[\[146b.2\]]pa ston pa la ni tshad ma nyid du bshad pa yin no/_/'on te de nyid sgrub par byed pa yin no zhe na/_'o na dam bcas pa thams cad phyi rol gyi don ston pas nus pa'i phyir de nyid kyis bsgrub bya 'grub par 'gyur ro/_/de'i phyir dngos dang brgyud pas de la grub pa mi skye ba'i phyir dam bca' ba ni sgrub
[\[146b.3\]]par byed pa ma yin no/_/gzhan dag brjod pa ni dam bcas pa'i sgrub par byed pa yin te/_ltar snang ba dang bcas te brjod pa'i phyir ro/_/ltar snang ba dang bcas pa nyid ni sgrub par byed pa nyid dang lhan cig par mthong ba'i phyir ro/_/sun 'byin par smra bas brjod pa/_mngon sum gyis ma
[\[146b.4\]]nges so/_/tshig gi bdag nyid kyi khyad par du byas pa'i phyir skyon med do zhes lan gdab po/_/sun 'byin pas ma nges so zhe na/_sun 'byin pa ma yin par gyur pa zhes lan yin no zhes bya ba de thams cad ni mi rung ste/_'di ltar/_ltar snang bcas sogs bkod pa dang /_/lan ni 'brel med
[\[146b.5\]]bzhad gad de/_/'di ltar de ni rigs pa nyid/_/ma yin no zhes bshad zin to/_/ma mthong ba tsam gyis ni gtan tshigs go bar byed pa ma yin no/_/ci ltar rung ba'i khyad par gyis ni ma nges pa spong ba ma yin te/_de ni mi mthun pa'i phyogs dang 'gal bas spong ba'i phyir ro/_/'di ni sngar
[\[146b.6\]]bshad zin te/_'don pa ni 'don pa gzhan sngon du 'gro ba can yin no zhes bya ba la/_rgyas pa 'don pas ma nges par brtsang ba na/_rig byed kyi khyad par can yin pa'i phyir ro zhes lan brjod na/_rig byed la khyad par ci zhig yod/_gang zhig gzhan du 'don par mi nus pa'o zhe na/_'di ni len
[\[146b.7\]]ma yin te/_mi mthun pa'i phyogs dang 'gal ba med pa'i khyad par gyis ni de las gtan tshigs bzlog par mi nus so/_/de lta ma yin na de lta bu ma yin pa zhes bya ba sus brjod par mi nus/_de'i phyir/_bkod pa dang lan la sogs pa 'di ni rung ba ma yin pa'i phyir/_dam bca' ba sgrub
[\[147a\]]
[\[147a.1\]]par byed pa yin la sngar bshad pa sun 'byin pa nyid yin no/_/gal te 'o na dam bca' ba nges par bstan par bya ba ma yin na/_de lta na phyogs kyi mtshan nyid ci'i don du yin/_bsgrub par bya ba'i don ni gtan tshigs kyi nus pas go bar bya ba nyid yin pas de phyogs yin nam
[\[147a.2\]]de lta ma yin yang rung ste dpyad pa 'dis ci bya ste/_ci ltar rtogs pa de ltar 'gyur ro zhe na/_de ni bden te/_bsgrub brjod rtogs pa'i don can nyid/_/yin yang rmongs med phyir mtshan nyid/_/ngo bo tshigs phrad bdag nyid 'dod/_/tshig gis de yi mtshan nyid bzhi/_/ma grub sgrub byed min don
[\[147a.3\]]brjod/_/rgol bas khas blangs pa bzung ngo /_/mtshan nyid ces bya ba thams cad ni rmongs pa bsal ba'i phyir bstan pa yin te/_brjod pa gzhan yang de bzhin no/_/de la bsgrub par bya ba dang cig shos kyi yul la/_chen po rnams kyang phyin ci log tu log par rtogs pa chen po yod la/_de
[\[147a.4\]]ma bzlog na yang don ma yin pa'i sgo nas chen po'i tshul skyed par byed do/_/nyes pa dang 'brel pa ma bzlog pa ni dge ba ma yin no/_/'di ltar mig la sogs pa gzhan gyi don yin no zhes bya ba la gzhan gyi don tsam bsgrub bya ma yin pa la yang bsgrub byar brjod cing /_bdag gi don nyid bsgrub bya yin
[\[147a.5\]]yang /_bsgrub bya ma yin pa dang /_bstan bcos tshad mar smra ba bstan bcos las grub pa yang /_bsgrub byar brjod pa dang /_dam bca' ba ni bsgrub par bya ba bstan pa'o zhes bya ba'i mtshan nyid 'dis sgrub par byed pa nyid du bstan pa la yang phyogs nyid du 'gyur ro zhes bya bar yang rtogs pa dang /_
[\[147a.6\]]bstan bcos byed pa'i 'dod pa bsgrub bya ma yin pa khas ma blangs kyang /_bsgrub par bya ba nyid du zhes log par rtogs te/_des na de bsal ba'i phyir rang gi ngo bo dang tshig phrad dang /_'dod pa dang rang nyid kyi tshig bzhis ma grub pa dang /_sgrub par byed pa ma yin pa dang /_don gyis brjod pa dang /_
[\[147a.7\]]rgol bas khas blangs pa gzung bar rig par bya'o/_/ma grub pa kho na bsgrub par bya ba yin la de bzhin du gzhan yang ste/_des na nges par gzung bas phyin ci log de gsal bar rig par bya'o/_/de la rigs pa ni/_gal te tshad mar gyur pa'i bstan bcos nyid las don 'di 'grub na/_
[\[147b\]]
[\[147b.1\]]tshad ma gzhan gyi bsgrubs pas ci bya/_gzhan la bstan bcos tshad ma ma yin pa des na de'i don du yin no zhe na/_bdag nyid la ci ltar na tshad ma yin/_khas blangs pa nyid kyis so zhe na/_gzhan gyis kyang khas blang bar bya'o/_/de bzhin du gal te de bsgrub par bya ba yin na/_ci ltar sgrub
[\[147b.2\]]byed nyid du ston/_/don gyi brjod pa bsgrub bya ma yin na ngag gi don shes pa nyid du mi 'gyur la/_gzhan du yang grub pa la sgrub pa nyid do/_/skabs dang /_don dang sgra gzhan nye ba dag las sgra'i don nges pa'i phyir ro/_/skabs mi shes pas ni brjod par 'dod pa'i don mi rtogs pa'i phyir de dang
[\[147b.3\]]lhan cig tu tha snyad kyi lam du ci ltar 'jug_/de skad du yang rab tu brjod pa yin te/_dngos su brjod pa'i don ni phyugs kyis kyang 'dzin pas de la nus pa khyad par du 'phags pa ci yod ce'o/_/de nyid kyi phyir bshad pa/_ma brjod na yang 'dod pas khyab/_/bdag gi don gzhan bsgrub byar
[\[147b.4\]]'dod/_/dper na 'dus pa'i bdag nyid rnams gzhan gyi don du sgrub pa na/_bdag gi don de ni ma brjod kyang 'dod pas khyab pa'i bsgrub bya yin zhes bstan pa'i don du 'dod pa smos so/_/'dod pas khyab po zhes bya ba de nyid ga las she na/_skabs las so/_/skabs dang rjes su mthun par
[\[147b.5\]]'dod pa 'byung ba yin te/_de lta ma yin na/_rtogs pa dang mi ldan pa nyid du thal ba'i phyir ro/_/'di ltar gal te skabs su gzhan bab la skabs su bab pa ni gzhan yin la/_bsgrub par bya ba yang gzhan yin na ni/_de ni rgol ba nyid ma yin skyon 'di nyid de la mod la 'gyur ro/_/gal te 'di
[\[147b.6\]]bdag nyid smra na des bdag nyid la skabs su ma bab pa brjod pa'i sgo nas skyon brjod pa nyid du 'gyur ro/_/de yang skyon yod mod phyir rgol ba yang yang dag pa'i skyon mi brjod pa'i phyir skyon du 'gyur ro zhe na ma yin te/_gal te de'i don bstan pa'i sgo nas skyon med pa'i phyir ro/_/ji skad du bdag
[\[147b.7\]]gzhan yin zhe na ni de ma grub po zhes bshad pa yin te/_gal te bdag gzhan yin na ni de dpe la ma grub po/_/gal te yang gzhan tsam zhig sgrub na de'i skabs su bab pa ma bsgrubs par 'gyur ba'am/_grub pa la bsgrubs par 'gyur ro/_/de ltar brjod pa'i phyir rgol ba la nyes pa ci yod/_
[\[148a\]]
[\[148a.1\]]gal te 'dod pas khyab pa ma brjod kyang /_/bsgrub bya nyid du bstan pa'i phyir yin na/_'o na ni de bzhin mi 'dod pa bzlog pa'i phyir yang yin par 'gyur te/_gang gi phyir ngag ni rnam par gcod pa'i 'bras bu can yin pa'i phyir ro/_/mi 'dod pa zhes bya ba ni cung zad
[\[148a.2\]]kyang yod pa ma yin te/_'ga' zhig gis 'ga' zhig 'dod pa'i phyir ro/_/des na 'dod pa smos pa ni rgol ba 'dod pa yin no zhes bstan pa'i don du yin no/_/de la ni rang nyid ces bya ba'i don 'thob pa kho na'o/_/gal te bstan bcos byed pa'i 'dod pa yang yin na ni de'i 'dod pa nyid yin
[\[148a.3\]]pas de ldog pa ma yin no/_/'dod pa ma yin pa nyid na bzlog pa yin no zhe na ma yin te 'dod pa smos pa nyid kyis bzlog pa'i phyir ro/_/ci ltar phyir rgol ba dang nyan par byed pa rnams kyi 'dod pa bsgrub bya ma yin no zhes 'dod pa smos pa sgrub pa de bzhin du bstan bcos byed pa'i 'dod pa yang de nyid
[\[148a.4\]]kyis bzlog pa 'am rang nyid smos pas kyang gzhan 'dod pa thams cad bzlog pa'i phyir ci'i phyir slob dpon gyi rang nyid ces bya bas ni bstan bcos la mi ltos par khas blangs ston par byed do zhes bstan bcos tsam 'gog par bshad ce na/_'di la lan du/_gzhan 'dod thams cad
[\[148a.5\]]bzlog na yang /_/'brel par bdag nyid sgra bshad pa/_/dogs pa'i gnas ni bzlog pa ste/_/'di ni de'i don byas pa yin/_/gal te rgol ba la ltos pa'i 'dod pa smos pa nyid kyis gzhan 'dod pa thams cad bzlog pa de ltar yin na yang /_bstan bcos byed pa'i 'dod pa la bsgrub par
[\[148a.6\]]bya ba nyid yin par dogs pa nyid de/_de lta ma yin na bstan bcos dang 'gal ba'i gtan tshigs go bar byed pa ma yin pas na/_bstan bcos byed pa'i 'dod pa ni gdon mi za ba nyid du rgol ba'i yang yin par 'gyur ro zhes bya ba'i blor 'ga' zhig 'gyur te/_des na dogs pa'i gnas bzlog
[\[148a.7\]]pa'i phyir rang nyid smos so/_/de nyid kyi phyir rang nyid smos pa'i dgos pas ni bstan bcos bsal ba nyid yin par bshad do/_/gang gi phyir rang nyid kyi sgras 'di ni bstan bcos byed pa'i 'dod pa bzlog pa'i phyir byas pa yin no/_/gzhan gyi 'dod pa bzlog pa ni 'bad pa med pa nyid du grub pa yin
[\[148b\]]
[\[148b.1\]]no/_/de'i phyir 'dod pa smos pa'i dgos pa ni ma brjod kyang 'dod pas khyab pa bsgrub bya yin no zhes bya ba de nyid yin te/_'dod pa smos pa ni gzhan gyi don zhes bya ba la 'dus pa ma yin pa gzhan gyi don bsgrub bya nyid yin no/_/gal te ni chos dang /_chos can dag gi khyad par yin gyi/_
[\[148b.2\]]bsgrub bya ni ma yin pa ma yin nam/_gal te bsgrub bya nyid yin na ci ltar khyad par du 'gyur bsgrub par bya ba dang khyad par dag gcig pa ni ma yin no/_/slob dpon gyis chos kyi khyad par phyin ci log tu bsgrub pa'i phyir 'gal ba yin no zhes bya ba la sogs pa bshad pa yin no zhe na/_de bshad
[\[148b.3\]]pa ni/_de ni ltos nas chos dag dang /_/chos can khyad par yin par brjod/_/'dod pas yul du byas pa'i bsgrub bya de ni gzhan la ltos te/_khyad par du brjod de shes rab shin tu gzhon pa gzhan dag smras pa nyid bsgrub bya yin no zhes 'di ltar mig la sogs pa ni gzhan gyi don no zhes pha rol gyis
[\[148b.4\]]smras pa la sun 'byin pa brjod pas bshad pa/_bdag ma grub pas dpe la ni/_/de don ma grub gal te de/_/bsgrub min 'o na khyod kyi de/_/de yi khyad par yin par 'gyur/_/bdag gi don ni nges kyis bsgrub bya ma yin te/_gzhan gyi don tsam sgrub pa'i phyir ro zhe na/_gal te bsgrub bya ma yin na
[\[148b.5\]]ni de nyid kyi khyad par yin pa'i phyir khyad par dang 'gal bar 'gyur ro/_/bsgrub bya nyid ci'i phyir sgrub par mi byed ce na ma yin te/_gzhan la ltos nas lan 'debs par bzhed pa'i phyir te/_de tsam gyis gzhan bzlog na rang gi phyogs bsgrub pa'i 'bad pa byas pas ci bya/_da ni ci ltar ma brjod
[\[148b.6\]]pa yang bsgrub par bya ba nyid yin te/_brjod pa yin pa'i phyir ro/_/bsgrub par bya ba ni brjod pa nyid yin te/_de lta ma yin na ha cang thal bar 'gyur ro/_/ma brjod pa nyid du khyad par med pa'i phyir thams cad bsgrub par bya bar 'gyur na/_thams cad dpe la nye bar bstan par nus pa ni ma yin no/_/
[\[148b.7\]]de lta na ni bzlog pa bsgrub pa'i phyir thams cad gtan tshigs ma yin par 'gyur ro zhe na 'di la bshad pa/_ma brjod na yang 'dod pa ni/_/skabs las rtogs par 'gyur ba yin/_/de dpe rjes 'gro med pa yi/_/skyon yang ji skad bdag gzhan na/_/de ma grub ces bshad bzhin te/_/der ni 'dod na
[\[149a\]]
[\[149a.1\]]gnod byed yin/_/gal te 'dis de nyid smras pa yin pa de lta na yang skabs kyi 'dir don ni 'di yin par lta'o/_/tshig thams cad skabs la ma ltos par ni don ston par nus pa ma yin no/_/de'i phyir dam pa lugs gnas dag_/ngag gi mthar thug brtags nas
[\[149a.2\]]ni/_/ngag don nges par bya ba'i phyir/_/'jug pa 'gro ba'i tshul lugs yin/_/mkhas pa'i skye bo mtha' dag gi lugs ni 'di nyid yin no/_/mig la sogs pa ni gzhan gyi don yin no zhes bya ba 'dir yang ngag gi don ni bdag gi don to zhes bya ba yin no/_/de nyid kyi phyir de la ltos nas dpe
[\[149a.3\]]la rjes su 'gro ba med pa yang yin te/_de bsgrub par bya ba yin pa'i phyir ro/_/slob dpon gyis kyang de kho na bzhin du bstan te/_bdag gzhan yin no zhe na ni ma grub po zhes te/_dpe la ma grub po zhes bya bar blta bar bya'o/_/des ni de'i 'dod pa phyin ci log tu grub pas na 'di 'dod pa la
[\[149a.4\]]gnod par byed pa yin no/_/gal te skabs su bab pa'i don nyid bsgrub par bya ba yin no zhes bya ba 'di ci ltar shes she na/_de'i phyir bshad pa/_gal te gang la rtsod pa yis/_/sgrub bkod de bsgrub bya min na/_/bsgrub bya ci yin gzhan du na/_/mi 'dod pa'am 'bras med 'gyur/_/gal te gang
[\[149a.5\]]la rtsod pa gang las bdag 'grub pa'i bdag gi don nyid de kho na bsgrub par bya ba ma yin na/_de las gzhan sgrub na yang ma 'brel pa'i phyir/_'ga' yang bsgrub par bya ba ma yin par 'gyur ro/_/de lta na ni phyogs gnyis sgrub pa la ltos te 'gal ba sgrub pa'i phyir mi 'dod pa'am/_de spangs nas sgrub
[\[149a.6\]]na yang 'bras bu med pa grub pa la sgrub pa nyid du 'gyur ro/_/'on te bdag bsgrub bya ma yin yang /_gzhan tsam rab tu bsgrubs pas kyang 'grub pa yin no/_/bsgrub par bya ba ma yin pa'i yul la ni phyir rgol bas rjes su 'gro ba med pa'i skyon brjod par bya ba ma yin te/_rjes su 'gro ba med pa la
[\[149a.7\]]sogs pa'i skyon ni bsgrub par bya ba la ltos pa yin pa'i phyir ro zhe na/_de ni ma yin te/_gang gi phyir/_gal te gzhan grub na yang sgrub bya min/_/'dod 'grub de lta yin na kun 'grub 'gyur/_/nye ba'i khyad par med na 'ga' zhig ni/_/'grub 'gyur gzhan min de na ga las yin/_/gal te gzhan
[\[149b\]]
[\[149b.1\]]bsgrubs pas kyang gzhan 'grub par 'gyur na ni de'i tshe/_'dod pa bzhin du phyin ci log kyang 'grub par 'gyur ro/_/de lta yin dang /_gtan tshigs thams cad 'gal ba dang dpe bsgrub byas stong par 'gyur te/_phan tshun 'gal ba'i chos kyi tshogs ni ga la yang rjes su 'gro ba med pa'i phyir ro/_/
[\[149b.2\]]'dod pa'i phyir bsgrub par bya ba de nyid 'grub kyi gzhan ni ma yin no zhe na/_ma yin te 'dod pa'i dbang gis gtan tshigs kyi byed pa yul rnam par dbye ba mi 'thad pa'i phyir ro/_/de lta yin na ni gzhan bzlog pa 'dod pa'i phyir bzlog pa grub pa dgag tu med de/_'dod par khyad par med pa'i phyir ro/_/
[\[149b.3\]]gang gis rgol ba 'dod pa 'grub la phyir rgol ba 'dod pa ma yin pa 'brel pa'i khyad par yang yod pa ma yin no/_/brjod par 'dod pa'i chos rjes su 'gro ba med na skyon yin no zhe na/_gal te de lta na 'dod pa 'dod pa byed pa'i 'gal ba 'ga' yang med pa'i phyir ro/_/brjod pa dang ni thams cad la
[\[149b.4\]]rjes su 'gro ba yod pa'i phyir ro/_/brjod pas rjes su 'gro ba med na/_bsgrub bya phyin ci log tu sgrub pa nyid kyis 'gal ba yin no/_/khyad par 'gal ba ni ma brjod pa nyid la ltos nas yin gyi gzhan du ni med pa'i phyir ro/_/'dis ni gnyis bcas sbyor ba la/_/rjes 'gro med dang 'gal ba dag_/
[\[149b.5\]]bstan pa yin no ci ste yang bsgrub par bya ba spyir 'dod na/_de nyid don gzhan med pa'i phyir/_/lus mi 'gyur na 'grub pa yin/_/brjod byas stong pa'i rjod byed rnams/_/'di de mi shes kyis bslad yin/_/gnyis pa dang bcas par bsgrub pa'i sbyor ba rnams la rjes su 'gro ba med pa'i nyes pa
[\[149b.6\]]dang /_'gal ba nyid kyang rigs pa 'di nyid kyis bstan pa yin no/_/'di ltar tshu rol mdzes pa ba dag na re/_bum pa ni mngon par gsal ba'i sems pa can lus kyi mtshan nyid kyi skyes bu dang /_bum pa gang yang rung bas gnyis pa can yin te/_ut+pa la ma yin pa'i phyir rtsig pa bzhin no
[\[149b.7\]]zhes 'dzer to/_/skyes bu ni sems pa mngon par gsal ba'i khyad par can gyi lus yin gyi/_gzhan bdag la sogs pa 'jig rten pha rol dang ldan pa ma yin no/_/der yang mngon sum gyi yul ma yin pa'i phyir ro/_/rjes su dpag pa nyid sgrub par byed pa yin pas gtan tshigs brjod do
[\[150a\]]
[\[150a.1\]]zhe'o/_/bsam pa ni skyes bu de lta bu ni mdzub tshugs su sgrub par nus pa ma yin te/_dpe la ma grub pa'i phyir ro/_/des na spyir gang yang rung bas gnyis pa can du bsgrub pas yin te/_bsgrub bya sgrub par byed pa ni thabs yin no/_/'dir brjod pa/_'di la
[\[150a.2\]]spyi 'am khyad par gang /_/bsgrub par bya ba de nyid de/_/brjod 'dod nyid ni bsgrub bya zhes/_/'di ni gcig tu nges pa yin/_/zhes bya ba'i 'gel gyi don to/_/'di ltar sgras zin pa ni skyes bu nyid yin pas de la ltos nas rjes su 'gro ba med par 'gyur ro zhes rigs pa snga ma nyid do/_/'on te
[\[150a.3\]]'ba' zhig grub pa yin mod kyi/_/de bsgrub par bya ba ni ma yin no zhe na/_de'i tshe yang ha cang thal bar 'gyur ro zhes bstan zin to/_/'dir khyad par phangs pa med pa la ma yin nam zhe na/_de ni ma yin te/_gang gi phyir lus ma grub na gsal ba med pa'i phyir spyi ga la yod/_ba lang gi gsal
[\[150a.4\]]ba med par ni spyi srid pa ma yin no/_/gsal ba zhig kyang spyi mi 'jig ste rtag pa'i phyir ro/_/gsal bar byed pa med pa'i phyir tha snyad kyi spyod yul ma yin no/_/gsal ba yod na spyi de bzhin du 'gyur ba'i phyir ro zhe na/_ma yin te 'dir srid pa med pa'i phyir ro/_/de lta bu'i skyes bu ni tshad ma
[\[150a.5\]]gzhan gyis srid pa ma yin no/_/ji ltar gsal ba med na spyi yod tha snyad kyi yul ma yin pa de bzhin du gang yang rung ba'i spyi yang yin no/_/tshad ma 'di nyid las grub po zhe na/_ma yin te/_phan tshun rten pa'i nyes par thal ba'i phyir ro/_/rjes su dpag pa'i tshad ma yod na spyi yod la/_/spyi yod na
[\[150a.6\]]rjes su dpag pa yod pa'i phyir te/_spyi yod ma grub pa la ni rnam pa yod pa ma yin no/_/des na ji ltar gang yang rung ba zhes bya ba gtan tshigs ma yin pa de bzhin du bsgrub bya yang ma yin no/_/'di ltar phyogs dang mthun pa'i phyogs las gang yang rung ba'i phyir zhes bya ba la/_phyogs nyid la sgra yod kyi phyogs
[\[150a.7\]]dang mthun pa'i phyogs gnyis gang yang rung ba ni ma yin te/_sgra la 'gal ba med pa ma yin pa'i phyir te/_gang yang rung ba'i sgra ni rnam par rtag pa yul can yin pa'i phyir ro/_/nges pa'i chos srid na ni gzhan 'god pa ma yin no/_/gzhan nye bar bkod pa med par ni gang yang rung ba'i sgra 'jug pa mi
[\[150b\]]
[\[150b.1\]]srid do/_/de'i phyir 'di ni mi rung ste/_gzhan yang gal te 'dir de lta bu'i skyes bu nyid sgrub pa ma yin na de'i tshe/_snam bu dang bum pa gang yang rung bas gnyis pa can yin no zhes bya ba nyid rjod par 'gyur te/_ci'i phyir gnyi gar bum pa nyid smos/_/de la sgrub par byed par smra ba'i bsam pas ni 'di
[\[150b.2\]]yin te/_gal te snam bu chos can du blangs nas bum pa gnyis pa dang bcas pa yin pa'i phyir grub pa la sgrub par 'gyur ro/_/spyir gnyis pa dang bcas pa nyid la yang nyes pa 'di nyid yin no zhes bstan zin to/_/de mi 'phen na sgrub par byed pa'i 'bras bu ci yin te/_yang na ni mi 'dod par 'gyur
[\[150b.3\]]ro/_/de'i phyir gnyi gar bum pa'i rigs bstan pa ni shugs kyi skyes bu nyid kyis gnyis pa dang bcas par bstan par 'gyur ro zhes bya ba'i don du yin no/_/de ltar na yang 'dir skyes bu nyid nges par brjod par 'dod pa yin pa'i phyir gang yang rung ba smos pa ni don med do/_/des na 'di ni ma mo
[\[150b.4\]]gsham yin no zhes bya ba la sogs pa'i tshig bzhin du rang gi tshig dang 'gal ba yin no/_/'di ltar/_shugs kyis nges par 'thob 'gyur zhing /_/gang rung brjod pas rnam brtag yin/_/nges pa dang ni rnam par brtag_/gnyi ga gcig la 'gyur bar dka'/_/gnyi gar bum pa nye bar bkod
[\[150b.5\]]pas ni bum pa'i rigs rang nyid kyis gnyis pa dang bcas par 'gal ba'i phyir/_shugs kyis skyes bu nyid bsgrub par bya ba yin na/_ci ltar de las bzlog pa sgrub par byed pa gang yang rung ba brjod/_ma yin te/_gang yang rung ba brjod pa ni rjes su 'gro ba'i don du yin te/_rtsig pa las skyes
[\[150b.6\]]bu rjes su 'gro ba ni med do zhe na/_ci ltar gzhan rjes su 'gro bas skyes bu gzhan grub/_shugs kyis so zhe na/_shugs de gang yin/_ci gtan tshigs kyi 'am de ste tshig gi yin/_re zhig gtan tshigs kyis ni ma yin te/_ut+pa la ma yin pa skyes bus gnyis pa dang bcas pa nyid dang 'brel pa
[\[150b.7\]]med pa'i phyir te ma nges pa'i phyir ro/_/'di ltar bum pa ni 'jig rten pha rol dang ldan pa skyes bu dang bum pa gang yang rung bas gnyis dang bcas pa yin te zhes kyang sgrub pa'i phyir ro/_/brjod par 'dod pa gzhan du gyur na gzhan yang sgrub par byed pa la rag mod ce na/_ma yin te/_brjod par
[\[151a\]]
[\[151a.1\]]'dod pa la ltos pa'i sgrub par byed pa nyid ma yin no zhes bstan zin pa'i phyir ro/_/'on te tshig gi shugs kyis yin no zhe na/_'di ni ngo tsha ba'i lta ba yin te/_tshig gi shugs kyis ni don 'grub pa ma yin te/_der ma 'brel pa'i phyir ro/_/'di ltar/_tshon po nyin par
[\[151a.2\]]mi za zhes/_/de skad brjod par gyur pa na/_/mtshan mo za bar der min te/_/log par brjod pa'ang srid phyir ro/_/gal te bum pa gzhan du de lta bu'i skyes bu yod par tshad mas thob pa yin na ni de'i tshe tshad ma'i rtsa ba can gyis brjod par 'dod pas sbyar ba'i tshig gzhan gyi don rjes su dpag par
[\[151a.3\]]'gyur ba yin te/_rang gis mthong ba ston pa ni/_gzhan gyi don gyi rjes su dpag pa nyid yin pa'i phyir ro/_/tshad ma 'di nyid kyis grub po zhe na ma yin te/_phan tshun rten pa'i skyon du 'gyur ro zhes bshad zin to/_/tshad ma yod na sgrub byed yin na tshad mar 'gyur ba'i phyir ro/_/gal te 'jig pa
[\[151a.4\]]bsgrub pa la yang /_rigs pa mtshungs pa ma yin nam/_'di ltar/_cig sgra'i mi rtag pa nyid bsgrub par bya ba yin nam/_'on te bum pa'i yin gal te sgra'i yin na ni de mthun pa'i phyogs la med do/_/de ste bum pa'i yin na de sgra la med pa'i phyir 'gal ba yin no/_/de bzhin du byas pa nyid kyang ngo /_/
[\[151a.5\]]'on te 'di ni rnam par rtog pa dang mtshungs pa yin no zhe na/_de lta yin na skyes bu la yang yin pas mtshungs so zhe na/_'di la lan/_sgra dang bum pa'i khyad par gyi/_/rtog na 'jig pa'ang mtshungs she na/_/ma yin 'jig pa grub pa yis/_/sgra ni de ldan sgrub phyir ro/_/de bzhin don gzhan yod na ni/_/bum
[\[151a.6\]]pa'ang de dang ldan par 'gyur/_/ci ltar ngag gi shugs kyis thob pa'i skyes bu ma grub pa de bzhin du mi rtag pa nyid ma grub po zhe na/_de ni ma yin te/_de bzhin du ji ltar phyogs dang mthun pa'i phyogs gang yang rung ba nyid de bzhin du byas pa yang ngo zhes bya ba yang ngo /_/snga na med pa dang zhig nas
[\[151a.7\]]med pa'i dbus na gnas pa'i ngo bo mi rtag pa nyid ni bum pa la grub pa'i phyir ro/_/gal te grub kyang de ni gzhan nyid yin pa des na ji ltar sgra mi rtag par 'gyur te/_mi rtag pa de nyid ni sgra la yod pa ma yin no/_/de dang 'dra ba yin par 'gyur ro zhe na/_rjes su 'gro ba gzhan yin na/_/ji ltar 'dra ba
[\[151b\]]
[\[151b.1\]]'grub par 'gyur/_/de ltar yin na skyes bu yang /_/grub la brten phyir lan don med/_/de ni ma yin te/_gzhan nyid yin pas 'dra ba yin/_/de lta min na de ci ltar/_/gcig la 'dra ba yod min te/_/zla bo la ni ltos phyir ro/_/'di ltar snga na med pa dang zhig nas med pa'i mtshan nyid kyis nye bar
[\[151b.2\]]mtshon pa'i mi rtag pa nyid ni ci 'dra ba bum pa la yin pa de 'dra ba nyid sgra la yang yin te/_snga nas med pa la sogs pa srid pa'i phyir ro/_/sgra brjod ma thag tu 'jig pa yin no zhes bya ba la ni rtsod pa med do/_/de bzhin du gal te chos can bum pa yang rtsig pa dang 'dra bas de dang ldan par 'gyur ba yin
[\[151b.3\]]na 'di sgrub par byed par 'gyur ba yin no/_/chos can bum pa dang rtsig pa dag ni skyes bu gnyis pa dang bcas pa nyid du 'dra ba ma yin no/_/gal te 'dir yang mi rtag pa nyid kyi spyi tshig tu smos kyang mthar gtugs pa'i don ni sgra la gnas pa'i khyad par nyid yin la/_des kyang rjes su 'gro ba ma yin pa'i
[\[151b.4\]]phyir ci ltar de 'grub ce na/_'dir brjod pa/_mi rtag sgra yi khyad par can/_/rjes 'gro med na ma 'brel pa/_/bzlog phyir ma yin mi ldan dang /_/gzhan ldan rnam gcod dam pa gnyis/_/mi ldan gcod phyir gzhan dang ni/_/rjes 'gro med par 'gyur ma yin/_/gal te mi rtag pa nyid khyad par can
[\[151b.5\]]rjes su 'gro ba ma yin pa de lta na yang rjes su 'gro bas khyad par can du 'gyur ro/_/bsgrub par bya ba ni tshogs pa yin te/_de gal te sngar grub na sgrub par byed pa'i don ci yin de'i phyir 'ba' zhig rjes su 'gro bas na/_mi rtag pa sgra la grub pas spyi nyid dang khyad par can nyid kyi bdag nyid du gsal
[\[151b.6\]]bar byed pa yin no/_/gal te 'ba' zhig rjes su 'gro bas khyad par can gyi mi rtag pa nyid ci ltar 'grub/_gzhan dang rjes su 'gro bas gzhan sgrub na ni ha cang thal bar 'gyur ro/_/de lta na ni gtan tshigs thams cad 'gal ba dang /_dpe bsgrub par bya bas stong par 'gyur ro/_/smras pa'i
[\[151b.7\]]chos rjes su 'gro ba med na skyon 'dir 'gyur gyi/_gzhan ni ma yin no zhe na/_ma yin te bsgrub par bya ba nyid du khyad par med pa'i phyir ro/_/skyon med na ni 'ga' yang 'dod pa la gnod pa byed par mi 'gyur ba'i phyir thams cad kyi 'dod pa 'grub par 'gyur ro zhe na/_ma yin te ma 'brel pa rnam par
[\[152a\]]
[\[152a.1\]]gcod pas khyad par du byed pa'i phyir ro/_/ma 'brel ba dang gzhan dang 'brel pa rnam par gcod pas ni khyad par rnam pa gnyis so/_/sgra nyid mi rtag go zhes de ltar ni byed pa ma yin te 'on kyang sgra yang ste mi rtag pa nyid du 'dra ba'i phyir ro/_/skyes bu sgrub pa la ni de ltar srid pa ma
[\[152a.2\]]yin te/_bum pas gnyis pa dang bcas pa nyid ni rtsig pa dang bum pa dag la mtshungs par ma yin no/_/gang yang rung bas gnyis pa dang bcas pa nyid mtshungs so zhe na/_ma yin te/_des kyang rnal ma la gnod pa'i phyir ro/_/gal te nges pa med na ni gang yang rung bas gnyis pa dang bcas pa nyid
[\[152a.3\]]kyis mtshungs par 'gyur ba yin na/_'dir ni nges pa nyid de/_rtsig pa ni bum pas gnyis pa dang bcas pa yin la/_bum pa ni de ltar skyes bus gnyis pa dang bcas pa yin no zhes bya ba ni gzhan gyi bsam pa'o/_/gal te so sor nges pa la gang yang rung ba'i tshig sbyor ba nyid ma yin nam/_de ci
[\[152a.4\]]ltar nges pa la gang yang rung ba nyid med na/_des na rnam par brtag pa dang so sor nges pa dag 'gal ba ma yin no/_/'di ltar lha sbyin dang mchod sbyin dag las gang yang rung ba la zan byin cig ces bya ba ni nges pa gcig la zan sbyin pa nyid rnam par gnas so/_/de bzhin du 'dir yang skyes bu
[\[152a.5\]]gnyis pa dang bcas pa nyid du nges pa yin no zhe na/_'dir tshig gis nges pa thob pa ni ma yin te/_bya rog dang ta la'i tshul du nges par grub pa'i phyir/_de yang mngon sum gyis dmigs pa yin no/_/'dir ni skyes bu dang bum pa gang yang rung bas gnyis pa dang bcas par brjod pa la skyes bu la
[\[152a.6\]]nges pa mngon sum gyis grub pa ma yin no/_/za ba ni dngos po'i shugs kyis gcig la nges pa yin gyi tshig gi shugs kyis ni ma yin te/_za ba po'am ster ba po bskul ba rang gi 'dod pas 'jug pa'i phyir ro/_/gal te 'di brjod kyang zan mi ster ram mi za na ni nges par gnas pa ma yin no/_/
[\[152a.7\]]'dir yang sgrub par byed pa'i shugs kyis nges par rtogs so zhe na ma yin te/_bzlog pa la yang srid pa'i phyir ro zhes bstan zin to/_/'dis ni/_khyad par la ni rjes 'gro med/_/spyi ni grub pa sgrub pa yin/_/gal te mi rtag pa nyid kyi spyi grub pa na ni glog la sogs pa 'ba' zhig la grub pa'i phyir
[\[152b\]]
[\[152b.1\]]grub pa la sgrub pa yin no/_/'on te 'i khyad par can gyi mi rtag pa yin de'i tsho bum pa la med pa'i phyir rje su 'gro ba med do zhes bya ba de yang bsal ba yin te/_gang gi phyir spyi nyid sgra la ma grub pa'i phyir bsgrub par bya ba yin no/_/de bshad pa ni/_de spyi bsgrub par bya min pas/_grub pa
[\[152b.2\]]grub pa nyid ma yin/_chos can khyad par can de ni/_/rjes 'gro med pa'i skyon ldan min/_/gal te gzhi la mi ltos pa'i mi rtag pa nyid bsgrub par bya ba yin na ni grub pa la bsgrub par 'gyur ba yin no/_/sgra la spyi sgrub pa yin pa des na grub pa sgrub pa ma yin no/_/gal te sgra la sgrub pa dang /_spyi zhes
[\[152b.3\]]bya ba ni 'gal ba yin te/_sgra'i spyi khyad par can nyid khyad par yin no/_/gal te spyi yin na ci ltar khyad par yin/_khyad par yin no zhe na ni ci ltar spyi yin zhe na/_de ma yin te/_spyi yis rjes 'gro grub na ni/_/de la 'brel pa bzung las gzhan/_/khyad par gyi ni mthar thug nyid/_/phyogs
[\[152b.4\]]chos dang ni ldan las yin/_/sgra'i khyad par gyi rjes su 'gro ba bstan pas sgra'i khyad par can nyid du grub pa ni ma yin te/_'ba' zhig gis rjes su 'gro ba mthong bas de'i khyad par can nyid grub pa yin te/_de nyid do zhes 'dra bas gcig nyid du brjod par 'dod pa'i phyir ro/_/gzhan la ston par
[\[152b.5\]]byed pas ni du ba me med na ni mi 'byung ba bstan par bya ba yin te/_de ltar mes khyab par grub pa ni gang la nye bar de nyid du me'i blo skyed par byed de 'brel pa de bzhin du bzung ba'i phyir ro/_/yul gang na yod pa'i me ni yul de nyid du skyed par byed do/_/yul gzhan dang gzhan du rgyu bas 'brel pa rtogs
[\[152b.6\]]pa'i phyir ro/_/gal te spyir rtogs na ci ltar khyad par rtogs she na/_spyi ni khyad par med na mi 'byung ba'i phyir te/_des na rtogs pa la nyes pa med do/_/yul dang dus dang gnas skabs so sor nges par ma rtogs par ni tha snyad gang yang mi 'grub po/_/'di ni tshad ma dpyad par sngar bstan zin pa'i phyir
[\[152b.7\]]yang ma bzlas so/_/de'i phyir chos can gyi khyad par can gyi spyi sgrub pa'i phyir grub pa sgrub pa ma yin la rjes su 'gro ba med pa'i skyon yang med do/_/gal te bsgrub bya dang lhan cig spyi rtogs par bya ba yin la/_bsgrub par bya ba yang rjes su dpag pas shugs kyis rtogs pa yin no/_/phyi'i khyab pa
[\[153a\]]
[\[153a.1\]]tsam gyis ni 'grub pa ma yin te/_phyogs ma yin pa'i byas pa thams cad mi rtag pa yin no zhes de ltar khyad par ston pa ni ma yin no/_/des na nang gi khyab pa mi 'grub po/_/phyi'i khyab pa yin na ni der bsgrub bya grub pa mi skye'o/_/gzhan khyab pas gal te gzhan 'grub na ni
[\[153a.2\]]thams cad kyis thams cad 'grub par thal bar 'gyur ro zhe na/_de yang gyi na ste/_'di ltar/_'di ni bshad zin gang gi phyir/_/chos can bcas par khyab rtogs te/_/gang gang 'di 'drar gyur pa'i phyogs/_/de ni bsgrub bya med mi 'byung /_/phyogs 'di ni me dang ldan pa yin te/_du ba dang ldan pa'i
[\[153a.3\]]phyir tshang bang bzhin no zhes de lta bur rtogs pa'i shugs kyis sngar nyid bzung ngo zhes brjod do/_/de lta ma yin te/_bsgrub bya yang rang gi ngo bo nyid bzung ni rjes su dpag pas ci bya/_sngar gyi du ba rtogs pa nyid du ba 'di yang mer rtogs pa yin gyi/_'byung bar 'gyur ba med par ni rtogs par nus pa ma
[\[153a.4\]]yin no/_/des de'i rang bzhin rtogs pa yod pa nyid kyis rtogs so zhes tha snyad tsam du brjod do/_/tha snyad tsam gyis bzung ba yin na/_don dam par ma bzung ba'i phyir ci ltar mi slu ba yin zhe na/_de lta bu'i don bya ba byed pa nyid la der 'dzin pa'i phyir mi slu ba yin no//_//bam po gsum pa/_nges
[\[153a.5\]]pa 'di ci zhe na/_rgyu dang 'bras bu'i dngos po nges pa'i phyir ro/_/nges pa de nyid ci ltar 'dzin zhe na/_tha snyad 'di nyid las so/_/'brel pa la sogs pa thams cad ni thog ma med pa'i tha snyad las shes pa yin gyi don dam par ni ma yin no zhes bstan zin to/_/de'i phyir spyi 'brel pa bzung na khyad par
[\[153a.6\]]rtogs par 'gyur ba yin te/_de ni khyad par med par med pa'i phyir ro/_/tha snyad thams cad de lta bu nyid do/_/'dis ni chos can chos dag gis/_/chos dang chos can khyad par can/_/'gog pa dag ni gsal yin te/_/chos can de ltar mi 'grub phyir/_/sgra mi rtag pa'o zhes dam bcas pa na/_
[\[153a.7\]]gal te sgra mi rtag par bsgrub pa yin na/_sgra la sgra'i khyad par can gyi mi rtag pa'am/_mi rtag pa nyid kyis khyad par can gyi sgra 'grub par bya ba yin par 'gyur ro/_/des na de las bzlog pa sgrub pa'i phyir 'gal ba yin te/_ji ltar gtan tshigs 'di sgra la mi rtag pa nyid sgrub pa de bzhin du sgra'i khyad par
[\[153b\]]
[\[153b.1\]]can gyi mi rtag pa nyid med pa yang yin pa'i phyir 'gal ba yin no zhes smras pa de yang 'dod pa bsgrub byar brjod pa 'dis gsal ba yin no/_/sgra la mi rtag pa'i sgra bsgrub pa ni ma yin te/_mi rtag pa nyid tsam zhig bsgrub pa'i phyir ro/_/mi rtag pa tsam bsgrub na ci ltar spyi sgrub par 'gyur zhe na/_
[\[153b.2\]]ma yin te/_de lta bu nyid du spyi sgrub pa'i phyir ro/_/chos can dang lhan cig tshogs pa sgrub pa'i phyir ro/_/chos can sgra la mi rtag pa dang /_sgra'i spyi gzhan bsgrub par bya ba ni ma yin te/_des na de bzlog kyang nyes pa yod pa ma yin no/_/mi rtag pa tsam bzlog na ni skyon du 'gyur ro/_/ji ltar
[\[153b.3\]]'dus pa'i phyin ci log tu 'gyur zhe na/_gnyis las gcig med na spyi bzlog par 'gyur ba'i phyir ro/_/gcig lus na ni tshogs pa srid pa ma yin no/_/de nyid kyi phyir chos can la chos 'ba' zhig nyid bsgrub par bya ba yin te/_de lta bu nyid 'dus pa sgrub pa'i phyir te/_gcig la gnyis pa
[\[153b.4\]]sgrub na tshogs par 'grub pa'i phyir/_'o na ci ltar chos dang chos can dang /_de tshogs pa dang khyad par bzlog pa tha dad ce na/_de'i sgo nas bzlog pa'i phyir ro/_/de'i sgro nas tshogs pa bzlog pa ni des tha snyad byed pa yin no/_/don dam par ni tshogs pa gsal ba nyid do/_/sgra ni mi rtag pa'i sgra
[\[153b.5\]]'am sgra'i mi rtag pa dang ldan pa yin no zhes bya ba'i 'dus pa gsal ba yin no zhe na/_de ltar ni dam bcas pa ma yin te mi srid pa'i phyir ro/_/sgra mi rtag go zhes dam bcas pas ni chos can gzhan la spyi sgrub pa nyid du rtogs pa ma yin no/_/de'i phyir rnam pa gzhan du tshogs pa sgrub mi srid pa'i
[\[153b.6\]]phyir/_chos can la sogs pa 'ba' zhig bsal ba nyid kyis tshogs pa bsal ba yin gyi/_sgra la mi rtag pa nyid kyis sgra bsal bas ni ma yin te/_de ltar bsgrub par bya ba mi 'dod pa'i phyir ro/_/mi 'dod pa bsal ba ni skyon ma yin no/_/chos can la ni tshogs pa dag_/bsal ba 'gal ba
[\[153b.7\]]ma yin no/_/gang phyir de ltar bsgrub 'dod min/_/'dir chos 'ba' zhig bsgrub bya yin/_/zhes bya ba ni bsdu ba'o/_/gal te 'dod pa smos pa bsgrub byar mi 'dod pa bzlog kyang nyes pa med par bstan pa lhur gnyer ba yin na/_de la ci ltar chos can la sgra'i khyad par can gyi mi rtag pa nyid bkag
[\[154a\]]
[\[154a.1\]]pa la skyon med pa de bzhin du nam mkha'i yon tan nyid kyis khyad par can gyi mi rtag pa nyid bkag kyang skyon med pa nyid do zhe na/_de ni bden te/_de lta na yang rang nyid smos pa ni log par rtog pa dgag pa'i phyir yin no/_/'di ltar/_chos can gcig la bstan bcos
[\[154a.2\]]las/_/chos rnams du ma rnam gzhag kyang /_/bdag nyid 'dod pa bsgrub bya zhes/_/bdag nyid kyis ni sgra smos so/_/kha cig na re bstan bcos la mthong ba ni bsgrub par bya ba nyid yin te/_de la gnod pas ni gtan tshigs dang dam bca' ba dag gi skyon du 'gyur zhe'o/_/de ltar yang rigs pa'i
[\[154a.3\]]bshad pa las/_dam bca' ba ni lung yin te/_lung gi don ston pa'i phyir lung zhes brjod de gzhan du ni ma yin no zhes bya ba la/_rnam 'grel las/_gzhan du ni lung tshad ma yin pa'i phyir dang dam bca' ba ni the tshom sgrub par byed pa'i phyir ci ltar gcig tu 'gyur/_de nyid ni lung gi don
[\[154a.4\]]gzhan la ston pas na/_lung gi don yin no/_/de'i phyir dam bca' ba ni lung yin te/_de'i don la gnod na gtan tshigs kyi skyon yin te/_bstan bcos la gnod pa'i phyir ro/_/bstan bcos dang 'gal ba'i gtan tshigs ni bsgrub bya sgrub par byed pa ma yin no/_/dam bca' ba'i skyon
[\[154a.5\]]yang yin no/_/mi rtag pa nyid kyang nam mkha'i yon tan nyid dang don gcig la 'du ba nyid bsgrub par bya ba yin te/_ci ltar bstan bcos sam gtan tshigs gzhan 'ga' zhig gis de la nam mkha'i yon tan nyid bsgrub par bya ba ltar/_dam bca' ba'i don ni de lta bu'i mi rtag pa nyid
[\[154a.6\]]yin no/_/de yang des bsal bas dam bca' ba'i skyon yin no/_/'di ltar/_skad cig de ma thag 'jig na/_/nam mkha'i yon tan bdag nyid brdzun/_/dus gzhan dag tu 'jig na yang /_/nam mkha'i yon tan bdag nyid brdzun/_/gal te sgra'i bdag nyid de rgyu med pa'i phyir skad cig gi
[\[154a.7\]]mod la 'jig na ji ltar nam mkha'i yon tan bdag nyid du 'gyur/_rten zhes bya ba ni gnas pa'i rgyu yin na skad cig ma ni gnas pa ma yin no/_/skad cig gcig ni rang gi rgyu nyid las yin no/_/'on te dus gzhan du gnas pa yin na/_de ni rang gi rgyu las skyes pa yin pas/_de'i tshe yang rgyu'i
[\[154b\]]
[\[154b.1\]]dbang gis gnas pa yin pa'i phyir rten gyis ci bya/_'on te rten gyi dbang gis dus gzhan du gnas pa yin na/_mi 'jig pa nyid kyis gnas pa ma yin nam/_rten gyis ci bya gang gi rten med na ltung bar 'gyur ba sgra ni lci ba nyid kyang ma yin la nam mkha' yang 'dzin pa'i rang bzhin la brten pa ma yin no/_/
[\[154b.2\]]nam mkha' ni lci ba dag 'dzin par byed pa ma yin no/_/lci ba ltung ba 'dzin pa yi/_/bdag nyid nam mkha' la yod min/_/lci min ltung ba med pa'i phyir/_/'dzin par byed pas ci zhig bya/_/rlung gis bskyod par gyur pa yi/_/sgra de de yis 'dzin 'dod de/_/gal te nam mkha' 'dzin min na/_/
[\[154b.3\]]de ni 'jig pa nyid du 'gyur/_/ltos nas 'jig 'gyur de lta bu/_/de ni de yi rang bzhin nyid/_/'jig rgyu med kyi bar du de/_/gnas pa'i phyir na rten gzhan med/_/de ltar de ni rten med par/_/gnas 'gyur 'di ni nges pa nyid/_/gal te skad cig gnas pa dang /_/dus gzhan gnas la
[\[154b.4\]]yod min la/_/rtag rnams la yod yod min na/_/rten nyid de ni don med yin/_/de bden de ltar na yang 'di/_/rtag tu lhan cig skyes rang bzhin/_/'di yang dpyad par bya min zhes/_/bya bar yang ni rtogs pa yin/_/de'i phyir mi rtag pa'i bdag nyid kyi don la brten gyis don ma yin pa'i
[\[154b.5\]]phyir mi rtag par sgrub par byed pa de ni brten pa nyid kyis gnod par byed pa yin pa'i phyir gtan tshigs kyi skyon dang dam bca' ba'i skyon yin no zhe na/_'di la brjod pa/_gal te bstan bcos khas blangs phyir/_/thams cad gzung bas de gcig la/_/rab tu gnod gang gtan tshigs dang /_/
[\[154b.6\]]dam bca' ba dag skyon 'gyur na/_/sgra mi rtag par sgrub pa na/_/dri za'i yon tan bzlog pa'i phyir/_/gtan tshigs 'gal 'gyur skabs min phyir/_/min na de yi gzhan la 'ang mtshungs/_/gal te bstan bcos khas blangs pa tsam gyis bstan bcos la gnod na gtan tshigs dang dam
[\[154b.7\]]bca' ba'i skyon du 'gyur na/_de'i tshe sgra nam mkha'i yon tan yin pa bkag pa bzhin du dri za'i yon tan las bzlog pa bsgrub pa la yang 'gyur ro/_/gang gi phyir ci ltar des brjod pa de'i chos nam mkha'i yon tan nyid dang 'brel par gyur pa'i mi rtag pa nyid de bsgrub bya yin pa de bzhin du
[\[155a\]]
[\[155a.1\]]bstan bcos de byed pa'i 'dod pa dri'i chos can gzhan dang 'brel pa'i yon tan dang 'brel pa nyid bstan bcos des bsgrub par yang yin par 'gyur te/_de bkag na yang bstan bcos de dang 'brel pa mi 'thad pa'i phyir na dam bcas pa'i skyon du 'gyur ba nyid do/_/dri ni
[\[155a.2\]]skabs su gtogs pa ma yin pa'i phyir na ci ltar zhes kyang brjod par bya ba ma yin te/_nam mkha'i yon tan yang skabs su gtogs pa ma yin pa'i phyir/_gnyi ga la yang khyad par med do/_/ci ste chos can 'dir skabs yin/_/de la bstan bcos don gnod nyid/_/bstan bcos don
[\[155a.3\]]khas blangs pa'i phyir/_/chos can gzhan du'ang skabs cis min/_/gal te 'dir chos can skabs yin yang /_de ni chos de'i gzhi yin pa nyid kyis so/_/'on te bstan bcos kyi sgo nas chos gzhan gyi rten yin pas kyang ngo zhe na/_de lta na ni 'o na de dang bstan bcos gcig gis brjod pa
[\[155a.4\]]chos can gzhan dang 'brel pa'i 'brel pa nyid kyang yin pa'i phyir skyon mtshungs so/_/'on te yang chos de'i gzhir gyur pa'i chos can skabs yin pa'i phyir/_chos gzhan yang bsgrub bya'i phyogs su gtogs pa yin te rgol bas kyang de ltar 'dod pa'i phyir ro/_/de nyid brjod pa ni/_chos can chos
[\[155a.5\]]sogs sgrub byed kyi/_/ci ste rgol 'dod yin brjod na/_/nam mkha'i yon tan nyid kyang rgol bas 'dod pa nyid yin te/_bsgrub bya'i chos can du bzung ba'i chos yin pa'i phyir/_mi rtag pa nyid bzhin no/_/de bzhin du bsgrub bya'i spyi'i phyogs gcig gi khyad par yin pa'i phyir zhes bya ba la sogs
[\[155a.6\]]pa'o zhe na/_de la brjod pa bsgrub par bya ba'i spyi'i phyogs gcig gi khyad par yin pa tsam gyis ni/_skabs ma yin pa la 'dod pa 'byung ba ma yin te/_'di ltar/_gnas skabs 'ga' yis 'dod 'gyur zhing /_/de rtogs pa yang de dag gis/_/nan gyis khyod 'di 'dod ces pa/_/gsal bar
[\[155a.7\]]dbang phyug dpyod pa yin/_bsgrub par bya ba'i spyi'i phyogs gcig gi khyad par nyid tsam ni 'dod pa 'jug par byed pa ma yin no/_/'jug par byed na yang 'dod pa dang sgrub par byed pa 'jug pa rtag tu mi 'chad par thal bar 'gyur ro/_/'on te bsgrub par bya ba'i spyi'i phyogs gcig gi khyad par nyid du
[\[155b\]]
[\[155b.1\]]'dod pa'i phyir ro zhes bya bar 'dod na/_de ltar yin na 'dod pa de nyid bsgrub par bya ba'ang yin la sgrub par byed pa yang de nyid yin pa'i phyir dam bca' ba'i don nyid sgrub par byed par 'gyur ro/_/de'i phyir skabs gang yin pa de nyid la 'dod pa 'byung ste/_de lta ma yin na ha cang thal ba'i phyir ro/_/
[\[155b.2\]]des na rtsod pa'i gnas nyid la 'dod pa 'jug gi nam mkha'i yon tan nyid la ni ma yin no/_/gal te skabs las 'dod pa 'byung bas skabs ni de'i rgyu yin pas na de ci ltar rgyu las 'bras bu 'grub/_rgyu nus pa thogs pa med pa 'bras bu go bar byed pa yin no zhe na/_ji ltar na de ltar rtogs par bya/_
[\[155b.3\]]de'i 'bras bu tshig mthong ba'i phyir ro zhe na/_'o na ni 'bras bu tshig nyid las rtogs kyis skabs las ma yin pa'i phyir ci ltar de nyid kyis rtogs par brjod ce na/_'dir brjod pa/_de nyid nus pa tshig las ni/_/rtogs 'gyur de las 'dod pa ni/_/nges pa nyid rtogs de yi phyir/_/skabs
[\[155b.4\]]las rtogs par brjod pa yin/_/tshig las ni 'dod pa tsam rtogs so/_/skabs ni rgyu yin pa'i phyir 'dod pa go bar byed pa ma yin no/_/des na tshig gis rtogs pa nus pa thogs pa med pa'i skabs nyid 'dod pa so sor nges pa go bar byed pa yin pa'i phyir na de nyid kyis yin par brjod do/_/skabs
[\[155b.5\]]med kyang khyod kyi 'dod pa 'di yin no zhes bya ba 'di la ni rigs pa ci yang med do/_/des na/_'bras bu'i rtags can min brjod de/_/'khrul pa yis ni gnod par 'gyur/_/med na mi 'gyur min 'dod la/_/gnod kyang gzhan la ci zhig gnod/_/'bras bu tshig gam rgyu go bar byed pa yin la rgyu
[\[155b.6\]]yang skabs yin no/_/nam mkha'i yon tan nyid la ni go bar byed pa med de de la rgyu de med pa'i phyir ro/_/'bras bu tshig de yang nam mkha'i yon tan la med do/_/de lta na yang 'di ni khyod 'dod pa yin no zhes 'bras bu'i rtags med par 'dod par brjod pa ni 'khrul pas gnod par 'gyur ro/_/bsgrub
[\[155b.7\]]par bya ba spyi'i phyogs gcig gi khyad par nyid la sogs pa ni 'dod pa'i 'bras bu ma yin la nus pa thogs pa med pa'i rgyu yang ma yin no/_/med na mi 'byung ba'i don la gnod na ni khyab par byed pa med pas khyab par bya ba mi 'byung ba'i phyir/_sgrub byed dang bsgrub par bya ba dag gi skyon du 'gyur ba
[\[156a\]]
[\[156a.1\]]yin no/_/nam mkha'i yon tan nyid ni med na mi 'byung ba'i don ma yin no/_/med na mi 'byung ba ma yin pa la gnod pa na de las gzhan pa'i bsgrub bya la gnod pa ci yod/_gal te bstan bcos khas blangs te/_/rtsod pa la 'jug pa nyid ma yin nam/_des na rang
[\[156a.2\]]nyid bstan bcos la gnas pa la ni de'i don gnod na nges par skyon du 'gyur ro zhe na/_ma yin te bshad zin pa'i phyir ro/_/dri la sa'i yon tan phyin ci log tu byas pa la yang skyon du 'gyur ro zhes so/_/rjes dpag rang gi spyod yul la/_/lung la ltos pa med par bshad/_/des grub de ni legs
[\[156a.3\]]par grub/_/de tshe bstan bcos ltos ma yin/_/'brel pa stobs la brten pa'i rjes su dpag pa ni rang gi yul la/_bstan bcos la ltos pa ma yin te/_mngon sum bzhin du tshad ma yin pa'i phyir ro/_/gang cung zad mthong ba de thams cad cig lung la ltos sam de bzhin du rjes su dpag
[\[156a.4\]]pa yang lung la ltos sam ci/_ci ste bdag cag lta bu'i mngon sum ni nges par lung la ltos pa yin te/_lung gis gnod na ni 'khrul pa nyid do/_/lha'i mig dang ldan pa'i tshig ni bdag cag lta bu'i mngon sum gyis gnod pa ma yin te/_rab rib can gyis mthong bas ni cig shos kyis mthong
[\[156a.5\]]ba la gnod pa ma yin no zhe na/_de ni bden te gal te/_lha yi mig can tshig kun gyi/_/byed po yin na tshig 'di rigs pa yin/_de 'di 'ga' zhig yod kyang bdag cag gis/_/de ni de bzhin gsal bas nges ma yin/_/tshig phan tshun 'gal ba nyid kyis lung byed pa thams cad rigs pa ma
[\[156a.6\]]yin no zhes bya bar rtogs so/_/thams cad mkhyen pa ma yin mod de lta na yang khyed cag pas kyang gzhan par ni ma yin no zhe na/_de lta na 'o na lung thams cad dang 'gal ba spangs dgos na don mi nus pa nyid do/_/des na rjes su dpag pa skye bar mi 'gyur ba kho na'o/_/'on te rang gi khas
[\[156a.7\]]blangs pa'i lung gi bstan bcos dang 'gal ba nyid spang bar bya ba yin na/_de lta na ni brtags nas khas blang bar bya ba yin no/_/rtogs pa'i dus na yang rjes su dpag pa tshad ma ma yin te/_bstan bcos dang 'gal ba ma spangs pa'i phyir ro/_/de'i tshe bstan bcos khas blangs pa med pa nyid pas
[\[156b\]]
[\[156b.1\]]'gal ba spangs pas ci bya zhe na/_de lta na ni 'o na des grub pa'i bsgrub pa bya ba de ni legs par grub pa nyid do/_/grub pa ni phyis ma grub par mi 'gyur ro/_/de dang 'gal ba'i lung khas blangs pas ma grub pa nyid du 'gyur ro zhe na/_'o na ni bstan bcos thams cad dang 'gal ba spangs pa de nyid do/_/khas
[\[156b.2\]]blangs pa la ltos nas 'gyur ba yin gyi gzhan du ni ma yin na zhe na/_khas blangs thams cad la ci ste ma yin/_brtag ni bzod pa nyid kyis so zhe na/_de lta na ni 'o na brtag pa ni tshad ma yin la de nyid kyang des gnod pa'i phyir rang gsad pa'i phyir gshed byed slong ba'i tshul du 'di 'gyur ro/_/de nyid kyi
[\[156b.3\]]phyir bstan bcos nyid tshad mas 'gal ba'i phyir de'i tshe ltos par bya ba ma yin no/_/des na de ni gnod par byed pa ma yin no/_/gal te de'i tshe bstan bcos la ltos par bya ba ma yin na 'o na rtsod pa dor ba nyid du 'gyur ro/_/de tshe rtsod dor 'gyur zhe na/_/de tshe khas blangs med phyir min/_/'di ni khas
[\[156b.4\]]blangs thabs yin te/_/de tshe yod kyang yan lag min/_/bstan bcos la ma brten par rtsod pa mi byed pa ni ma yin te/_de'i tshe khas ma blangs pa'i phyir ro/_/khas len pa'i thabs ni brtags pa nyid yin no/_/ma brtags par de khas blangs so zhe na ni de'i tshe yod kyang yan lag ma yin te/_tshad mas
[\[156b.5\]]gnod pa'i phyir ro/_/brtag mi bzod pa'i bstan bcos ni de'i tshe gnod par byed pa ma yin te/_'o na gang gi tshe khas blangs pa'i bstan bcos gnod par byed pa'i yan lag yin zhe na/_'dir brjod pa/_de ltar yul gnyis rnam dag na/_/de ni bstan bcos yongs 'dzin par/_/'dod pa'i dus
[\[156b.6\]]yin de yi tshe/_/bstan bcos kyis ni gnod par 'gyur/_/de ltar zhes bya ba ni mngon sum dang rjes su dpag pas mngon sum dang lkog tu gyur pa'i yul gnyis pa yongs su dag pa na gal te de tsam gyis yongs su tshim gyis yongs su ma tshim pa de'i tshe bstan bcos 'dzin par 'dod pas na de ni
[\[156b.7\]]bstan bcos len pa'i dus yin par 'gyur te/_de nyid kyi tshe bstan bcos gnod par byed pa yin no/_/gang gi phyir/_des grub don la de dang ni/_/'gal bar sems pa mi rung phyir/_/gnas gsum par ni 'pho ba na/_/bstan bcos len par rigs ldan yin/_/brtags nas bstan bcos
[\[157a\]]
[\[157a.1\]]khas blangs na bstan bcos de las rab tu grub pa'i don la de dang 'gal bar sems pa ni mi rigs so/_/gal te/_bstan bcos de ni legs brtags na/_/de ni ci ltar dam bca' gnod/_/de la slar yang brtag par bya yin te/_/gal te rtogs na de ni brtags mi
[\[157a.2\]]'gyur/_/de'i phyir mngon sum dang rjes su dpag pa dag gis brtags te de'i yul ma yin pa gnas gsum pa la 'pho ba'i rgyu mtshan du bstan bcos khas len pa'i phyir na rjes su dpag pa'i yul la lung gnod par byed pa ma yin no/_/'on te yang gang zhig ma dpyad par bstan bcos
[\[157a.3\]]khas len na bstan bcos gnod par byed pa yin pa'i phyir dam bca' ba'i skyon du 'gyur ro zhe na/_de ni ma yin te/_'di ltar/_der yang bsgrub bya'i chos dang ni/_/med na mi 'byung la gnod nyid/_/spang bar bya yi gzhan min te/_/thug pa med par thal phyir ro/_/gal te bstan bcos khas
[\[157a.4\]]blangs pa tsam gyis de'i don la gnod pa spang bar bya ba yin na dri la sa'i yon tan phyin ci log tu sgrub pas kyang nyes par 'gyur ro/_/de'i phyir bsgrub par bya ba'i chos dang 'brel pa nyid kyis gnod pa spang bar bya ba'i 'brel pa med pa gzhan dag gi ma yin no zhes bya ba 'di gnas pa yin no/_/
[\[157a.5\]]gal te bstan bcos khas ma blangs par rtsod na yang sun 'byin pa gtso bor byed pa tsam du 'gyur te/_bstan bcos la mi brten pa ni med par 'gyur ba'i phyir ro zhe na/_tshad mas grub pa khas len pa dang de bzhin du tshad mas ma grub pa khas len pa med pa nyid du 'gyur te/_gang zhig gnas
[\[157a.6\]]gsum par bstan bcos khas mi len pa de med pa ma yin gyi/_gnas gsum pa las gzhan du ni bstan bcos kyis ci bya/_'di ltar/_dpyod pa kun la bstan bcos dag_/gzung zhes lugs 'di gang gis byas/_/da ni grub mtha' med rnams kyis/_/du bas me ni rtogs mi 'gyur/_/gal
[\[157a.7\]]te tshad ma thams cad grub pa'i mtha' khas blangs nas 'jug pa nyid yin na 'jig rten ba lang rdzi la sogs pas du ba las me rtogs par yang mi 'gyur ro/_/ci ste 'jig rten pha rol la nye bar mkho ba'i don gang yin pa de nyid bstan bcos khas len pa sngon du 'gro ba can yin gyi gzhan ni ma yin no
[\[157b\]]
[\[157b.1\]]zhe na/_de yang ma yin te/_bstan bcos khas blangs med par ni/_/gal te de ni tshad ma yis/_/des na de tshe bstan bcos ni/_/sngon du gtong ba gang du dgos/_/gal te khas ma blangs na bstan bcos kyis gnod par dogs par 'gyur ro/_/khas blangs na ni bstan bcos kyis
[\[157b.2\]]gnod pa shes te des na de de'i tshe ni bsgrub par mi bya ba nyid do zhe na/_ma yin te/_tshad mas bsgrub pa ni mi 'dod kyang 'gyur ba'i phyir ro/_/bstan bcos ni de'i tshe gtong ba nyid do/_/gal te bdag nyid kyis ci ltar dor bar 'os she na/_ma yin te 'brel pa med pa'i phyir ro/_/de'i yon tan dang ldan
[\[157b.3\]]pas de'i yin no/_/'di ltar/_skye bo reng bur skyes gyur cing /_/yon tan nyes pa ma mthong la/_/grub mtha' mi bzad gdon de ni/_/kye ma su yis bgos pa yin/_/gal te rigs pas kyang grub pa'i mtha' dor bar mi nus na de'i tshe/_'di grub pa'i mtha' ma yin te/_grub mtha'i tshul
[\[157b.4\]]gyis byis pa rnams kyi gdon mi bzad pa zhig ste/_de las thar bar mi nus pa'i phyir ro/_/lhan cig 'brel par skyes nyid las/_/yongs su dor bar mi nus na/_/skye bo reng bur skyes bu dag_/de ldan lhan cig ji ltar skyes/_/tshad ma spangs phyir yon tan dang /_/nyes pa rnam dbye
[\[157b.5\]]gang la yod/_/de phyir rjes su dpag pa ni/_/bstan bcos khas len pa sngon du 'gro ba can ma yin no/_/gal te bstan bcos dang 'gal ba'i rjes su dpag pa ci ltar nges par byed pa yin/_des na de dang rjes su mthun pa'i dpe bstan bcos dang 'gal ba spang bar mi nus pa nyid do zhe na/_
[\[157b.6\]]de ni ma yin te/_'di ltar/_gal te dpe la bstan bcos kun/_/sgrub par byed pa gcig nyid la/_/bstan pa sgrub byed 'gyur zhe na/_/'di ni 'jig rten 'das lugs yin/_/bstan bcos dang 'gal ba ni spang bar mi nus pa nyid do/_/bstan bcos nyid phan tshun 'gal ba'i phyir
[\[157b.7\]]ro/_/thams cad tshad ma'am tshad ma ma yin par 'gyur/_re zhig tshad ma yin na/_thams cad 'gal ba mi spongs te/_phan tshun 'gal ba'i phyir ro/_/tshad ma nyid ma yin pa yang ma yin te skye bo thams cad kyi tshig dang 'gal ba ni rtag tu yod pa'i phyir ro/_/mtha' med pa dang ni 'gal ba
[\[158a\]]
[\[158a.1\]]spangs par nus pa ma yin no/_/de ltar sgrub par byed pa yin par 'gyur ro zhes bya ba'i lam 'di ni 'jig rten las 'das pa yin no/_/gal te chos can de nyid kyi chos nyid la gnod na/_brjod pa la yang yid ches pa ci yod de gnod par byed pa ni sgrub par byed pa srid
[\[158a.2\]]pa ma yin no zhe na/_de yang mi rigs te/_de lta yin na 'ga' yang sgrub par byed pa nyid du mi 'gyur te/_gcig bsgrub pa nyid kyis gdon mi za bar de las gzhan la gnod par 'gyur ba'i phyir ro/_/gzhan yang /_'brel med chos ni ma grub pas/_/ma grub pa ni ji ltar 'gyur/_/
[\[158a.3\]]de grub yin na de sgrub brjod/_/gtan tshigs skyon ldan ci ltar yin/_/gal te 'brel pa med pa'i chos kyis gnod pa spang bar bya ba yin na gtan tshigs nyid med par 'gyur ro/_/gal te gzhan la gnod kyang gzhan ci'i phyir mi 'grub du ba gcig gis kyang me dang grang ba'i reg pa yod pa
[\[158a.4\]]dang med pa dag sgrub par byed par dmigs so/_/bstan par bya ba 'gal ba'i phyir bsgrub pa mi 'gal lo zhe na/_nam mkha'i yon tan la yang 'gal ba mtshungs so/_/gal te gtan tshigs de ni dngos po dang dngos po med pa ngag gis sgrub par byed par 'gyur mod kyi/_bstan par bya ba
[\[158a.5\]]go ci ltar bstan bcos dang 'gal ba'i don rtogs par 'gyur/_des na bstan bcos kyi don dang 'brel pa yang dpe la bstan par bya ba yin te/_de'i chos nye bar blangs pa med par ni gtan tshigs las bsgrub bya rtogs pa ma yin no zhe na/_de ni ma yin te/_'di ltar/_chos can chos ni
[\[158a.6\]]ma lus pa/_/dpe bstan med pa kho nar ni/_/skye bo tshig dang dud sogs las/_/sems ldan me sogs rjes dpag byed/_/bstan bcos las grub pa 'brel pa med pa'i chos lta re zhig zhog ste/_chos can de'i chos kyang 'ga' yang dpe la nye bar blangs pa med pa kho nar 'jig rten 'di dag dang
[\[158a.7\]]du ba la sogs pa'i gtan tshigs las sems pa can dang me la sogs pa rtogs pa nyid do/_/de las gzhan pa'i chos bkag ces te/_me mi 'grub pa ni ma yin la/_bstan par bya bas mi rtogs pa yang ma yin no/_/gzhan yang /_bstan par bya ba mi 'dod kyang ngal te/_mi 'khrul pas
[\[158b\]]
[\[158b.1\]]na ngo bo dang /_/rgyu dag sgrub par byed pa'i don/_/'ga' yi smra ba la gnod pas/_/ngo bo nyid las ldog ma yin/_/rang gi rgyu dang 'brel pa'i don rnams kyi ngo bo nyid ni/_skyes bu'i 'dod pas ldog pa ma yin no/_/gtan tshigs las bsgrub bya 'grub pa'i rgyu ni mi 'khrul pa yin la de yang yod pas
[\[158b.2\]]na ci ste sgrub par byed pa ma yin/_'on te 'di sgrub par byed pa yin mod/_phyir rgol ba de go ci ltar rtogs she na/_de'i phyir bshad pa/_ngo bo nyid las ldog mi 'gyur/_/de ni 'dod pa'i bsgrub bya yi/_/don dang med na mi 'byung bar/_/rtogs pa gzhan dag gtan tshigs des/_/ci ltar
[\[158b.3\]]rtogs par 'gyur ma yin/_/nus pa thogs pa med pa las/_/gzhan 'bras bu bskyed pa la ma zhugs pa'i rgyu ni bzlog par nus kyi shes par byed pa ni 'brel pa'i stobs kyis tshul gsum rtogs pa bskyed pa de nyid kyis bzlog par nus pa ma yin no/_/rtags las gal te mi nges na/_/
[\[158b.4\]]skyes bu mi 'dod bzhin du ni/_/me yis tshig par gyur pa yi/_/tshig pa'i sdug bsngal rab tu bzlog_/de la mi 'khrul pa nyid rtogs pa nyid kyis ni de rtogs par mi byed pa ma yin te/_khyad par gyi khyad par can khyad par dang ldan par rtogs pas khyad par mi rtogs pa ni ma yin te/_
[\[158b.5\]]med na mi 'byung ba'i phyir ro/_/thams cad yin mod kyi 'on kyang rgol ba mi rigs pa byed par 'gyur ro zhe na/_'di la brjod pa/_gtan tshigs brjod dam mi brjod kyang /_/'gal na rgol bas ci zhig byas/_/des brjod nyes pas bstan bcos la/_/gnod byed du ni de skyes min/_/gzhan
[\[158b.6\]]gyi don gyi rjes su dpag pa ni tshig gi skyon yon gyi dbang du byas pa yin gyi/_don gyi ni ma yin no/_/'dir rgol bas ni nyes pa'i rigs 'ga' yang byas pa med do/_/bstan bcos gnod par byas so zhe na/_ma yin te/_ma brjod kyang gtan tshigs nyid bstan bcos kyis gnod par byed pa yin
[\[158b.7\]]no/_/ci'i phyir de lta bu'i gtan tshigs 'god ce na/_gzhan med pa'i phyir ro/_/nam mkha'i yon tan nyid la sogs pa la mi gnod par mi rtag pa nyid sgrub par byed pa gang yin pa ni 'ga' yang med do/_/ci ste kha rog nyid du mi 'dug ce na ma yin no/_/sgrub par byed pa'i yan lag mi brjod pa
[\[159a\]]
[\[159a.1\]]ni shin tu cher tshar gcad pa'i gnas yin pa'i phyir ro/_/bstan par bya ba yang gdon mi za bar rtogs par bya ba yin no/_/de'i phyir 'dir rgol ba la ni skyon yod pa ma yin no/_/gnod byed brjod phyir skyon ce na/_/gal te ma brjod na de ci/_/gnod pa min nam
[\[159a.2\]]mi rigs byed/_/min te ci las skyon can yin/_/zhes bya ba ni bar skabs kyi tshigs su bcad pa'o/_/de lta na ni 'o na gtan tshigs ltar snang ba brjod pa la yang skyon yod pa ma yin te/_gtan tshigs ltar snang ba yang rang nyid de ltar 'gyur ba yin pa'i phyir rgol ba la nyes pa ci yod/_de
[\[159a.3\]]yang des brjod pa'i nyes pas nyes pa dang ldan par 'gyur ba ni ma yin te/_rang nyid nges pa can yin pa'i phyir ro/_/gtan tshigs brjod rung ma brjod rung /_/ma grub rgol bas 'dir ci byas/_/de yi brjod pa'i nyes pa yis/_/de ni ma grub 'gal ba min/_/de ni ma yin te/_gtan tshigs
[\[159a.4\]]ltar snang gzhan dag la/_/rang 'dod nyid ni sgrub med phyir/_/don med brjod pas skyon 'gyur na/_/de sgrub phyir na 'dir ma yin/_/de la sgrub pa'i don du sgrub par byed pa brjod par bya ba la de sgrub par byed pa ma yin brjod pa ni don med pa brjod pa'i phyir na skyon du 'gyur ro/_/don dang ldan par
[\[159a.5\]]brjod pa'i skabs su don med par brjod pa ni don med pa nyid do/_/'dir ni bsgrub bya sgrub par byed pa brjod pa'i phyir nyes pa med de/_'dir ni/_ma brjod pa nyid skyon yin no/_/'dir yang ma brjod pa skyon yin no zhe na ma yin te/_sgrub par byed pa yang yod pa'i phyir ro/_/'dir ni bstan bcos kyi don
[\[159a.6\]]nam mkha'i yon tan nyid la gnod par byed pa ma yin pa mi srid do/_/gal te gtan tshigs kyis bstan bcos kyi don la gnod la mi rtag pa nyid kyang ci ltar sgrub par byed de/_de nyid kyis ma nges pa'i phyir ro zhe na/_'dir brjod pa/_gal te la lar bstan bcos 'ga'/_/rigs min pas na
[\[159a.7\]]rigs smra ba/_/gzhan pa dag kyang dgag byed ces/_/bya ba rgyal rigs lugs yin no/_/bstan bcos mtha' dag gi don 'gal ba ma yin te/_bstan bcos 'ga' zhig nyid la de yod pa'i phyir ro/_/'brel pa yod pa dang med pa dag gis sgrub par byed pa dang sgrub par byed pa ma yin
[\[159b\]]
[\[159b.1\]]pa 'di la 'gal ba ci yod/_/mi rigs pa bkag pas rigs pa yang dgag pa zhes bya ba 'di ni rgyal po'i ngag yin no/_/gzhan yang /_don kun mtshungs par byas pas ni/_/sgrub byed brjod par nus ma yin/_/des na kun du bsgrub bya dang /_/sgrub byed gzhag pa 'di nyams 'gyur/_/
[\[159b.2\]]don thams cad dang mi 'gal bar ni sgrub par byed pa 'ga' yang brjod par mi nus te/_skabs kyi bsgrub bya dang 'brel pa tsam nyid la ltos par byas pa yin no/_/de lta ma yin na ni mi srid pa'i phyir ro/_/bstan bcos kyi don dang mi 'gal ba nyid bya ba yin no zhe na/_ma yin te/_khyad par med
[\[159b.3\]]pas gzhan la yang 'gyur ba'i phyir ro/_/ci ste bstan bcos kyi 'gal ba yang spang bar bya ba yin na de lta na ni 'ga' yang sgrub par byed pa nyid yin par mi 'gyur bas na thams cad du bsgrub bya dang sgrub byed kyi dngos po 'jig par 'gyur ro/_/'o na ni ci'i phyir bstan bcos khas len zhe na/_de ni
[\[159b.4\]]bden te/_'dir 'di nyid sgrub par 'dod pa yin te/_dang po bstan bcos khas blang bar bya ba ma yin no/_/byas pa yin na yang tshad ma dang 'gal bas phyis kyang dor ba nyid dge'o/_/pha rol po dag 'dod pa ni dam bcas pa ni bstan bcos khas blangs pa yin no/_/des na bstan bcos khas
[\[159b.5\]]blangs nas 'gal bar bya ba ma yin te/_grub pa'i mtha' khas blangs nas rtsod pa byed la 'jug pa'i phyir ro zhe'o/_/gal te nam mkha'i yon tan nyid bkag kyang gtan tshigs kyi skyon ma yin na 'o na ci ltar 'gal ba mi 'khrul pa can sgrub par byed pa'i skyon du 'gyur der yang sgrub par byed pa/_
[\[159b.6\]]gzhan gyis rab tu grub pa'i don dang 'gal ba las nye bar 'gyur ba yin la 'dir yang bstan bcos las grub pa'i don dang 'gal ba nyid skyon yin pa'i phyir ro zhe na de ni ma yin te/_'di ltar/_chos can gcig la 'gal ba dag_/mi rung phyir na 'gal nges la/_/gnod 'gyur 'dir ni de 'dra ba'i/_/
[\[159b.7\]]'gal ba yod pa ma yin no/_/'gal ba mi 'khrul pa phan tshun 'gal ba'i don la mi 'khrul pa gnyi ga yang stobs mtshungs pa nyid de/_gnyi ga yang lung la brten pa'i phyir ro/_/rjes su dpag pa ni dngos po'i stobs kyis zhugs pa yin la/_lung ni de lta bu ma yin te/_des na de dag ni
[\[160a\]]
[\[160a.1\]]'gal ba'i mi 'khrul pa bzhin du phan tshun gnod pa byed pa ma yin no/_/gnyi ga yang sgrub par byed pa nyid ni ma yin no/_/'gal ba dag chos can gcig la mi srid pa'i phyir ro/_/bstan bcos ni 'gal ba'i rjes su dpag pa la ltos te tshad ma nyid ma yin pas de'i
[\[160a.2\]]don gnod par bya ba nyid yin gyi/_'gal ba'i mi 'khrul pa bzhin du gnod par byed pa ni ma yin no/_/tshad ma'i stobs kyis gzung ba ma yin pa'i bstan bcos ni tshad ma nyid yin pa bkag pa nyid do/_/de'i phyir 'gal ba mi 'khrul pa can gyi phyogs nye bar bkod pa'i phyogs mi bzod pa ma
[\[160a.3\]]yin no/_/ci ste dbang po las 'das pas byas pa'i bstan bcos de ci ltar rjes su dpag pas gnod/_des na des gegs byas pa'i rjes su dpag pa yang tshad ma ma yin pa nyid do/_/de'i phyir stobs mtshungs pa'i phyir na 'gal ba mi 'khrul pa bzhin du 'dir yang skyon du zhe na/_de ni ma yin te/_
[\[160a.4\]]'di ltar/_gal te 'gal ba'i rjes dpag kyang /_/bstan bcos kyis ni gnod gyur na/_/tshad ma mtha' dag nyams 'gyur te/_/lung nyid 'ba' zhig lus par 'gyur/_/gal te rjes su dpag pa mtha' dag bstan bcos kyi gnod pa de'i tshe rjes su dpag pas bstan bcos kyi don gzhan
[\[160a.5\]]la sgrub pa'i phyir lung dam bca' bar ci ltar 'gyur/_rjes su dpag pa'am gzhan bstan bcos kyis mi gnod pa'i tshad gang yin pa ni yod pa ma yin te/_rtag pa dang mi rtag pa nyid la sogs pa'i rjes su dpag pa ni phan tshun bstan bcos kyis gnod pa'i phyir dang /_me yod do zhes bya ba
[\[160a.6\]]la sogs pa yang stong pa nyid kyi bstan bcos kyis gnod pa'i phyir ro/_/'on te de tshad ma ma yin pa ci ltar rjes su dpag pa'i gnod par byed pa yin/_rjes su dpag pas gnod pas tshad ma yin gyi thams cad ni ma yin no zhe na/_bstan bcos kyis gnod pa'i rjes su dpag pa nyid
[\[160a.7\]]tshad ma ma yin no zhes bya ba khyed kyi phyogs ma yin nam des na khyod kyi phyogs dor ba ni mi 'thad do/_/'on te brtags pa tshad ma yin pas na des gnod par byed pa yin no zhe na/_rjes su dpag pa nyid brtag pa ma yin nam/_des na bstan bcos des gnod par brtag pa ci ltar bstan
[\[160b\]]
[\[160b.1\]]bcos tshad mar 'gyur ba'i rgyu yin te/_de la med pa de la yod par byed pa ni ma yin no/_/de'i phyir mngon sum sngon du 'gro ba can gyi rjes su dpag pa nyid rtsa ba bstan pa'i phyir tshad ma yin pas des gnod pa'i phyir bstan bcos tshad ma ma yin pa'i phyir na de'i gnyen po ma yin te/_des na 'dir
[\[160b.2\]]yang 'gal ba mi 'khrul pa bzhin du 'gyur ba ma yin no/_/des na nam mkha'i yon tan ma yin pa dang /_lhan cig pa'i mi rtag pa sgrub par byed pa ni sgrub par byed pa nyid yin gyi/_skyon dang ldan pa ni ma yin no/_/'gal ba mi 'khrul pa ni rtag pa dang de med par sgrub par byed pas gtan tshigs ma
[\[160b.3\]]yin pa nyid de de yod pa dang med pa dag chos can gcig la mi srid pa'i phyir ro/_/nam mkha'i yon tan nyid med pa ni mi rtag pa nyid dang 'gal ba ma yin pa'i phyir chos can gcig la sgrub pa la skyon ga la yod/_'on te/_de dag gnod bya gnod byed ni/_/min yang bstan bcos don slad phyir/_/'brel
[\[160b.4\]]pa med kyang gnod ce na/_/thams cad thams cad kyis gnod 'gyur/_/skabs kyi gtan tshigs de nyid dam gzhan gyi dri la sa'i yon tan phyin ci log tu byed pa'i phyir yang 'gyur ro/_/'brel yod des na de nyid la/_/gnod 'gyur zhe na ma yin te/_/gtan tshigs kun rang bsgrub bya la/_/yon
[\[160b.5\]]tan nyes pa dpyad phyir ro/_/gal te chos can de la nam mkha'i yon tan nyid de/_yod pa yin pa'i phyir 'brel ba yin du chug pa de lta na yang bsgrub bya ma yin te skabs ma yin pa'i phyir skabs ma yin pa yang gnod pas skyon yod pa ma yin te/_gtan tshigs thams cad ni rang gi bsgrub bya la ltos te
[\[160b.6\]]skyon yon bsam par 'dod pa'i phyir ro/_/de rang gi bsgrub par bya ba la mi mthun pa med kyang gal te de las gzhan 'brel pa med pa la gnod pas bstan bcos la gnod pa'i mtshan nyid kyis nyes pas 'gyur na ni de'i tshe gtan tshigs gzhan gyis kyang chos can gzhan du yang gnod pa byed pa'i skyon
[\[160b.7\]]mtshungs pa yin no zhes bstan pa'i phyir bshad pa/_bsgrub bya med na mi 'byung ba'i/_/'brel pa de ni 'dir rtogs med/_/'dir ni bstan bcos gnod 'ba' zhig_/skyon yin de gzhan byas la'ang mtshungs/_/bsgrub bya'i khyab par byed pa med par bsgrub pa ni spang bar bya ba yin te/_bsgrub par
[\[161a\]]
[\[161a.1\]]bya ba 'grub pa med pa na mi 'byung ba gang yin pa de la gnod na ni de med na khyab par bya ba yang ldog pa yin pa'i phyir ro/_/nam mkha'i yon tan nyid med na ni bsgrub bya med na mi 'byung ba nyid ma yin te des na de med kyang bsgrub bya 'gog pa ma yin no/_/gzhan yang /_gal
[\[161a.2\]]te bstan bcos khas blangs phyir/_/bstan bcos mthong ba ma lus bsgrub/_/dpe dang gtan tshigs ma grub smra/_/dam bca' bar ni thal bar 'gyur/_/tshad ma kun las btus pa'i bshad pa byed pa na re/_bstan bcos khas blangs pa'i phyir bstan bcos su mthong ba ma lus pa bsgrub
[\[161a.3\]]bya yin te/_de lta ma yin na bstan bcos khas blangs pa don med pa nyid do/_/de'i don mi sgrub na ni bstan bcos khas blangs pa 'gar yang nye bar mkho ba ma yin zhing khas blangs par yang mi 'os so/_/rang dbang du tshad ma yin na ni tshad mas cung zad kyang byar med do/_/des na bstan bcos
[\[161a.4\]]khas blangs nas de'i don grub par bya ba nyid do/_/des na de dang 'gal ba ni skyon nyid do zhes zer ro/_/'di la brjod pa/_ma grub pa'i gtan tshigs dang dpe bstan pa dag kyang dam bca' bar 'gyur te/_de dag kyang res 'ga' bstan bcos kyi don du 'gyur ba'i phyir ro/_/'gyur med nyes pa
[\[161a.5\]]ci yod ce na/_thams cad dam bca' ba nyid du 'gyur te des na ma grub pa la sogs pa'i skyon brjod par bya ba ma yin no/_/gal te bstan bcos kyi don ma yin pa gang yin pa de gtan tshigs su brjod par bya ba yin pas de la ma grub pa la sogs pa'i nyes pa'i go skabs su 'gyur ro zhe na/_ma yin te
[\[161a.6\]]de yang rang gi kha nas khas blangs pa'i phyir ro/_/'on te rang gi kha nas khas blangs pa'i dam bca' ba ma yin na gzhan gyi kha nas khas blangs pa ma yin par gsal ba nyid do/_/gzhan bye brag la sogs pa ltar na yang bsgrub par bya ba bstan pa dam bca' ba yin pa'i phyir/_ma grub pa'i sgrub par
[\[161a.7\]]byed pa bstan pa yang yin par 'gyur ro/_/de'i ltar na yang gal te bstan bcos kyi don bstan pa ma yin pa dam bca' bar mi 'gyur yang /_bstan pa ni 'gyur ba nyid do/_/'di ltar rnam par bshad pa las/_dam bca' ba ni lung yin par brjod do/_/gal te dam bcas pa gang yin pa de ni lung
[\[161b\]]
[\[161b.1\]]yin gyi lung ni dam bca' ba nyid ma yin nam zhe na ma yin te/_dam bca' ba ni lung gi don ston pas lung yin gyi/_rang gi ngo bos ni ma yin no/_/des na bsgrub par bya ba bstan pa dam bca' ba yin pa'i phyir ma grub pa'i gtan tshigs la sogs pa dam bca' bar 'gyur te/_de yang lung
[\[161b.2\]]gi don yin pa'i phyir ro/_/bstan bcos kyi don mtha' dag bsgrub bya yin pa de ni bden mod kyi/_de ltar yang sgrub par byed pa nyid du brjod pa ni dam bca' ba ma yin te/_bsgrub bya nyid du 'dod pa ma yin pa'i phyir ro/_/rab tu byed pa rigs pa'i sgo las/_de la yang rang nyid bsgrub par bya ba
[\[161b.3\]]nyid du 'dod pa 'gal ba'i don gyis ma bsal ba ni phyogs yin no zhes bshad pa'i phyir ro/_/sgrub par byed pa nyid du bstan pa ni 'dod phugs nyid ma yin no/_/bsgrub par bya ba ni las yin na sgrub par byed pa nyid du 'dod pa ni las ma yin te/_dper na 'o mas 'bras chan bca' bo zhes bya ba
[\[161b.4\]]la 'o ma bzhin no/_/tshad ma kun las btus pa las kyang rang gi ngo bo kho nar zhes nges par bzung ba'i phyir ro/_/rigs pa can bsgrub par bya ba bstan pa ni dam bca' ba'o zhes bya ba la/_bsgrub par bya ba nyid du zhes dngos po gtso bor byed pa'i nges par gzung ba'i phyir/_bsgrub par bya ba
[\[161b.5\]]bstan pa ni dam bca' ba ma yin no zhe na/_/'di la brjod pa/_gal te sgrub byed nyid brjod pa/_/ma yin 'dod pa mos phyir na/_/bsgrub bya rigs pas thob pa ni/_/tshig las ldog pa ma yin no/_/bstan bcos khas blangs pa'i phyir zhes bya ba 'di gal te rigs pa yin na de ci ltar rigs
[\[161b.6\]]pa thob pa tshig las ldog rigs pa ston pa'i tshig ni rigs pa nyid 'gog par byed pa ma yin no/_/'on te tshig gis bstan pa'i rigs pa yang sgrub par byed pa nyid du bstan la bsgrub bya ma yin pa'i sgrub par byed pa nyid do zhe na/_de ni ma yin te/_de lta yin na 'di gnyis ni/_/'gal ba mi
[\[161b.7\]]'khrul can 'gyur te/_/bstan bcos khas blangs phyir zhes dang /_/de bzhin 'dod sogs brjod de'o/_/gal te 'dod pa brjod pa la sogs pa'i rigs pas sgrub pa byed pa bsgrub par bya ba ma yin par bsgrub pa dang de bzhin du bstan bcos khas blangs pa'i phyir ro zhes bya ba 'dis bsgrub par
[\[162a\]]
[\[162a.1\]]bya ba nyid yin pa de lta na gcig la phan tshun 'gal ba'i don bsgrub pa de gnyis the tshom skyed par byed par 'gyur ro/_/de lta yin dang bstan bcos khas blangs pa'i phyir ro zhes bya ba 'di sgrub par byed pa ma yin pa'i phyir bstan bcos la mthong ba sgrub par byed pa nyid du
[\[162a.2\]]'dod pa yin yang bsgrub par bya ba nyid yin par ga la 'gyur/_'on te bstan bcos khas blangs pa'i phyir zhes bya ba 'di rigs pa ma yin la de ltar na rgol bas 'dod pas bsgrub par bya ba yin gyi sgrub par byed pa nyid du 'dod pa ni ma yin no zhe na/_'dir bshad pa/_gal te mi 'dod sgrub min na/_
[\[162a.3\]]rgol ba mi 'dod chos gzhan yang /_/sgrub min de tshe bsgrub bya ba/_/min la gnod pas ci zhig 'gal/_/nam mkha'i yon tan nyid kyang rgol bas 'dod pa ni ma yin te des na bsgrub bya ma yin no/_/rtogs pa dang ldan pa skabs dor nas skabs ma yin pa la/_phugs kyis 'dod pa ci ltar
[\[162a.4\]]byed/_/gal te bstan bcos khas blangs nas rang gis brjod pa'i gtan [(]tshig [,]tshigs [)]kyis 'gal bar 'gyur na/_gdon mi za bar nyes pa can du 'gyur ro zhe na/_ma yin te/_rang nyid dang phyir rgol ba'i 'dod pa bsgrub pa'i phyir skyon yod pa ma yin no zhes bstan zin to/_/'on te tshad ma dang yang 'gal ba
[\[162a.5\]]yin te/_gal te sgra nam mkha'i yon tan ma yin na skyes pa'i gnas nyid du thos par 'gyur ro/_/nam mkha'i yon tan nyid yin na ni de dang ldan pa'i phyir gzhan du yang thos pa yin no zhe na/_de ni ma yin te/_de nyid du de 'dzin pa'i phyir gzugs bzhin no/_/thag ring na 'dug pas ci phyir thos she na/_
[\[162a.6\]]'o na de'i tshe gzugs kyang nam mkha'i yon tan du 'gyur ro/_/gzhan yang nam mkha'i de gcig gam du ma yin par 'gyur/_gal te gcig yin na dpag tshad stong phrag tu yang de'i yon tan thos par 'gyur ro/_/du ma nyid yin na brjod pa'i yul nyid du thos par 'gyur ro/_/de'i phyir sgra nam mkha'i
[\[162a.7\]]yon tan yin par gang las kyang rtogs pa ma yin no/_/gal te nam mkha'i yon tan nyid ma yin na gnas pa nyid du mi 'gyur ro/_/don ni gdon mi za bar gnas pa dang ldan par 'gyur ba yin no/_/de la gzugs dang rig pa dang ro dang dri rnams kyi rten ni sa la sogs pa 'byung ba chen po bzhi
[\[162b\]]
[\[162b.1\]]yin no/_/sgra'i ni nam mkha'i yin te rten pa ma yin par mi 'thad pa'i phyir ro zhe na/_'o na ni sa la sogs pa rnams kyang gtan tshigs de nyid kyis nam mkha' la brten pa nyid do/_/ma yin te yon tan ma yin pa'i phyir ro zhe na/_rten pa nyid yin na yon tan ma yin pa de nyid mi 'grub la
[\[162b.2\]]rten pa ma yin pa nyid na sgra yang yon tan nyid du mi 'grub po/_/sa la sogs pa ni yon tan gyi rten yin pa'i phyir yon tan ma yin no zhe na/_nam mkha' rten yin na de nyid mi 'grub po/_/gzugs la sogs pa dang sa la sogs pa dag ni nam mkha' la brten pa nyid du 'gyur ro/_/sa la
[\[162b.3\]]sogs pa dang gzugs la sogs pa ni nam mkha' la 'phrod pa 'du ba ma yin pa'i phyir ro/_/gzugs la sogs pa ni sa la 'du ba yin no zhe na/_'phrod pa 'du ba zhes bya ba 'di ci zhig_/dbyer med par 'gyur bar gnas pa nyid du zhe na/_'o na sgra nam mkha'i yon tan ma yin te/_de
[\[162b.4\]]dang lhan cig tu dbyer med par ma rtogs pa'i phyir ro/_/dri yang sa la de bzhin no/_/'on te nam mkha' la dmigs pa'i phyir sgra ni de la brten pa yin la/_de'i gnas kyang de nyid yin no zhe na/_'o na ni shing bal la sogs pa yang der dmigs pa'i phyir nam mkha' la brten par 'gyur te/_
[\[162b.5\]]des 'dzin pa'i phyir ro/_/yang ba'i phyir rang nyid gnas pa yin no zhe na ma yin te/_sgra yang de bzhin du 'gyur bas na nam mkha'i yon tan ma yin pa nyid do/_/'on te shing bal la sogs pa ni sa la yang gnas so/_/nam mkha' la gnas pa ni nam mkha' byas pa ma yin te/_rlung gis
[\[162b.6\]]gzung ba yin pa'i phyir ro zhe na/_sgra yang de bzhin yin pas nam mkha'i yon tan nyid ma yin no/_/'di ltar/_rlung gis bdas par 'gyur ba yin/_/sgra ni gzhan du thos pa yin/_/de yi rten ni rlung nyid do/_/gzhan brtags pas ni ci zhig bya/_/ci ltar rlung gis gzung ba shing bal la
[\[162b.7\]]sogs pa rlung gi yon tan ma yin pa de bzhin du sgra yang ngo /_/ji ltar ras bal nam mkha' la/_/rlung gis khyer ba de bzhin du/_/sgra yang rlung gis bzlog phyogs ni/_/gang du'ang sgra ni rig gam ci/_/'on te yon tan dang ldan pa med pa'i phyir sgra ni rlung gis bda' bar mi nus pa nyid do/_/
[\[163a\]]
[\[163a.1\]]shing bal ni 'gal ba med des yin pa'i phyir ro/_/de lta ma yin na ni nyi ma dang grib ma la sogs pa yang khyer bar 'gyur ro zhe na/_'o na ni de ci ste khyer bar 'gyur/_de'i rten gyi rdzas nyid ded pa'i phyir ro zhe na/_gal te 'byor par 'dus pa'i phyir/_/rlung gis 'ded
[\[163a.2\]]par 'gyur na ni/_/rtog 'di'ang sgra la yod min te/_/nam mkha' ci ltar khyer bar 'gyur//_//bam po bzhi pa/_'on te nam mkha' khyer na ni/_/de lta na ni bya med min/_/de ni khyab dang khyer ba ni/_/srid ces shin tu 'thad par dka'/_/gzhan yang /_gal te 'byor pa 'du ba
[\[163a.3\]]yis/_/khyer ba yin par 'dod na ni/_/rlung dang 'byor ba 'du ba yis/_/'dus pa yin par cis mi 'gyur/_/sgra ni rlung gi yon tan nyid yin par 'gyur te/_de'i sgo nas de yul gzhan du 'gro ba'i phyir ro/_/rlung gi yon tan ni reg pa nyid do zhe na/_rdzas ni yon tan gcig nyid du ma nges pa'i
[\[163a.4\]]phyir ro/_/sa ni gzugs dang ro dang dri dang reg pa dang ldan pa yin no zhes bya ba la sogs pa gzhan gyi grub mtha' yin pa'i phyir ro/_/yon tan yin yang dri rlung gis khyer bar mthong ba yin no/_/de lta na yang 'byor ba'i sa la 'du ba nyid kyis khyer ba yin no zhe na/_ma yin te/_de dmigs kyang
[\[163a.5\]]sa dmigs pa med pa'i phyir ro/_/de las skyes pa 'ba' zhig nyid rlung gis bdas pa yin na ci 'gal/_yon tan ni bya ba med pa'i phyir ro/_/'ba' zhig khyer ba'i phyir ni bya ba med pa de nyid mi 'grub la/_lhan cig tu khyer na ni bya ba dang bcas par mi 'grub po zhe na/_ma yin te/_lhan
[\[163a.6\]]cig pa khyer bar ma grub pa'i phyir ro/_/yon tan bya ba dang ldan pa ci ltar 'gyur zhe na/_'di skyon gzhan yin par 'gyur ro/_/gal te bstan bcos la la yi/_/rigs min yon tan sogs bkag pas/_/rigs pa gzhan yang mi 'dod pa/_/'di ni rgyal po'i lugs yin no/_/gzhan
[\[163a.7\]]yang /_rang gi gnas su 'jig pa la/_/khyer ba zhes bya yod ma yin/_/bya dang ldan pa zhes bya ni/_/'jig pa'i dngos po la yod min/_/de 'dra'i skad cig yul gzhan du/_/skye ba yon tan la cis med/_/gzhan dag sgra ni chu rlabs dang /_/'dra bar 'dod pa min nam ci/_/gzhan yang /_
[\[163b\]]
[\[163b.1\]]yon tan las gzhan yon tan can/_/tshad ma yis ni 'thad ma yin/_/reg bya la sogs tha dad pa/_/gzhan pa dmigs su yod dam ci/_/gal te dri 'byor par 'du bas na/_gang gis sa dang lhan cig 'dod pa yin na sgra yang sa la sogs pa'i yon tan nyid do/_/des na sa la sogs pa dang
[\[163b.2\]]lhan cig 'dod pa yin pas nam mkha' brtag pas ci bya/_gzhan yang sa la sogs pa ni 'dzin pa la sogs pa las kyis brtag par bya ba yin du chug kyang nam mkha' go skabs 'byed pa'i phyir ro zhe na/_skabs 'byed pa zhes bya ba 'di ci zhig gnas pa la gnas med pa la/_/sa la sogs
[\[163b.3\]]pa ni yul phan tshun gnas pa'i gegs byed pa yin te/_de bas na go skabs 'byang bar byed pa'i 'byung ba chen po 'ba' zhig yod dgos la de yang nam mkha' yin no zhe na de yang gyi na ste/_'di ltar/_gal te 'byung ba gzhan gnas nas/_/gnas pa la ni gags yod min/_/phan tshun
[\[163b.4\]]yod pa min na yang /_/gnas pa la ni gags yod min/_/gal te 'byung chen po gzhan/_/med par 'byung chen gzhan gnas na/_/'byung ba cha gzhan med pa tsam/_/nam mkha' zhes ni bya bar brjod/_/gal te nam mkha' med na rlung la sogs pa 'byung ba chen po gzhan dag gang
[\[163b.5\]]du gnas she na/_gal te 'byung ba chen po gzhan med na/_nam mkha' yang gang du gnas zhes thug pa med par 'gyur ro/_/'on te nam mkha' ni rten med pa'i ngo bo dang /_gzhan gyi rten du 'gyur ba yang yin no zhe na/_'o na rlung yang rten med pa'i ngo bo dang gzhan gyi rten du 'gyur ba yang yin pa'i phyir
[\[163b.6\]]don gzhan yongs su rtogs pa legs pa ma yin no/_/gzhan yang /_ci ltar nam mkha' 'ga' zhig tu/_/lhung ba'i ngo bo 'dzin ma yin/_/'gro ba dang ldan rlung gi gzhi/_/nam mkha' yin par ci ltar rtogs/_/gal te rlung ni nam mkha' las/_/'gro la gegs med 'di lan min/_/
[\[163b.7\]]'gro ba la ni gegs med pa/_/gegs byad pa dang bral bas yin/_/'on te khyab dang rtag pa yi/_/nam mkha' gzhan gyis ci ltar 'dzin/_/des na 'di la rten med cing /_/gzhan gyi rten du gyur yin na/_/gzugs med pa dang khyab pa'i phyir/_/bdag kyang de yi rang bzhin nyid/_/de nyid gzhan
[\[164a\]]
[\[164a.1\]]gyi rten du ni/_/ci yi phyir na rtog ma yin/_/gang la de 'dra'i bdag med pa/_/de la nam mkha' ci byar yod/_/yul yang khyab phyir nam mkha' yi/_/bya ba de las brtag par gyis/_/phan tshun du ni khyab pas na/_/khyab rnams gcig nyid ci ste min/_/gal te
[\[164a.2\]]nam mkha' la ni snang ba zhes tha snyad bya ba yin gyi bdag la sogs pa las ni ma yin pas de ci ltar gcig pa nyid yin zhe na/_gal te tha snyad kyi rjes su blangs pa de tha snyad ji lta ba bzhin du don rtogs pas na de dang rjes su mthun pa nyid du rigs pa yin no/_/bu ga nyid nam mkha' yin te bu ga
[\[164a.3\]]med par byed pa med pa na de ltar tha snyad byed pa yin no zhe na/_gang gi tshe bu ga med par byed pa yod pa de'i tshe nam mkha' gar song /_nam mkha' blo nas byung bar ni mi dmigs so/_/de med na yang de dang gzhan yang med pa'i phyir nam mkha' gar song /_zhig go zhe na/_rtag pa ni bzang po de nyid na
[\[164a.4\]]yod do zhe na/_bu ga yang med la nam mkha' yang yod do zhes bya ba ni 'gal lo/_/de na yang yod pa nyid de de ltar ma yin na de gnas pa nyid du mi 'gyur ro zhe na/_ci ste gnas pa zhes bya ba ni 'di ci zhig_/ci bzung ba'am/_'on te thogs par ma byas pa nyid yin/_gal te gzung ba yin na de ni ma yin
[\[164a.5\]]te/_bum pa la sogs pa ni nam mkhas 'dzin pa ma yin gyi 'on kyang sas 'dzin pa yin no/_/'on te thogs par ma byas pa yin na/_de yang mi bden te/_'di ltar/_gang las 'di ni thogs 'gyur ba/_/de med na de der 'gyur gyi/_/nam mkha' la ni thogs med pa/_/bsal gnas nam mkha' ldang
[\[164a.6\]]ba yin/_/de phyir 'byung ba chen po bzhi/_/med na nam mkha' zhes brjod de/_/'byung chen de las gzhan dag tu/_/bsnyad pa tshad ma dang ldan min/_/'dis ni phyogs kyang brjod pa yin te/_de yang khyab pa nyid kyis skabs 'byed pa la sogs pa nyid ma yin no/_/'di ltar/_khyab la nub
[\[164a.7\]]phyogs la sogs par/_/rtogs min gzhan pa las ma yin/_/de la gzhan 'gro yod min te/_/de ni med par thal phyir ro/_/gal te khyab pa'i yul de nyid shar yin na de las gzhan du gnas pa'i nub tu ci ltar 'gyur/_'on te de las rang bzhin gnyi ga yin na/_de lta yin na gnyi gar
[\[164b\]]
[\[164b.1\]]rtogs par thal bar 'gyur ro/_/'on te so sor nges pa'i gsal byed yod pa las yul gyi rang bzhin du ma las rang bzhin 'ga' zhig gsal bar 'gyur te/_dper na pha dang bu_la sogs pa'i rang bzhin dag_/bu la sogs pa la ltos nas pha la sogs pa mngon par gsal ba bzhin
[\[164b.2\]]no zhe na/_de yang ma yin te/_'di ltar/_yul gyi rang bzhin nges pa ni/_/gzhan gang las ni gsal 'gyur ba/_/de nyid las ni shar phyogs su/_/dngos rnams rang bzhin rigs par 'gyur/_/gang las phyogs kyi rnam par dbye ba de shar dang nub la sogs pa na gnas pa'i skyes
[\[164b.3\]]bu la ltos nas nub la sogs par 'gyur ba de nyid las dngos po nyid de ltar 'gyur bar ci ste khas mi len/_skyes bu la sogs pa yul gzhan la ltos nas shar gyi yul na gnas pa'i phyir shar phyogs nyid yin no/_/de yang nyi ma la ltos pa yin pa'i phyir phyogs brtags pas ci bya/_
[\[164b.4\]]gal te nyi ma la sogs pa dag las phyogs mngon par gsal bar yin na/_nyi ma la sogs pa'i shar phyogs kyi nyi ma la sogs pa yang /_des yin pa'i phyir 'di ni phan tshun rten pa'i phyir skyon de yin no/_/de tsam gyis tha snyad rab tu 'grub pa'i phyir gzhan la ltos pa'i 'bad pas ci bya/_
[\[164b.5\]]gal te ltos pa med par yang 'di ni drang po'i zhes bya ba la sogs pa'i tha snyad du 'gyur ba'i phyir yul don gzhan nyid yin no zhe na/_de yang ma yin te/_'di ltar/_der yang drang zhes ltos bya ba'i/_/khyad par mthong ba yod pa yin/_/phyi nas shin tu goms pas na/_/gzhan med par ni
[\[164b.6\]]de ltar rtogs/_/'di la khyod la drang po yin no zhes 'jig rten na tha snyad dmigs pa yin no/_/de las kyang shin tu goms pa las phyis de'i rjes su 'brangs te ltos par bya ba med par yang 'gyur ro/_/'di ga las she na/_gzhan du yang de'i rjes su 'gro ba dang ldog pa'i rjes su byed
[\[164b.7\]]pa las rgyu dang rgyu can gyi dngos po yin no/_/'di ltar/_rgya mtsho'i dkyil na gnas pa'i mi/_/'khrul pa skyes par gyur pa dag_/gza' dang skar ma mthong ba yis/_/phyogs kyi rnam dbye nges par 'gyur/_/skar ma la sogs dang 'brel las/_/phyogs gzhan pa ni mthong ba med/_/rang gi
[\[165a\]]
[\[165a.1\]]ngo bor snang ba ni/_/de rtogs par ni ji ltar brjod/_/'di ltar shar phyogs zhes bya bas ni nyi ma 'char ba dang 'brel pa nyid la nges par gnas par 'gyur ba yin no/_/de ni ma yin te/_nyi ma bzhin du mthong yang phyogs la rmongs pa skyes pa'i yid can rnams
[\[165a.2\]]sngar rtogs pa'i phyogs de nyid shes par 'gyur gyi/_nyi ma 'char ba'i dbang gis ni ma yin no/_/'di ltar nyi ma 'char ba yang nub phyogs la brten par rtogs pa yin no/_/zhe na de la yang brjod pa/_/gang la ma 'khrul yid kyis ni/_/nub dang 'brel 'dod gyur pa la/_/kun dga' grong
[\[165a.3\]]sogs kyis mtshan pa'i/_/yul der de nyid yin par goms/_/grong dang kun dga' ra_ba la sogs pa gang dag sngon gyi gnas skabs su nyi ma 'char ba la ltos te nub phyogs la sogs pa'i nye bar mtshon brtag par rgyun du dmigs pa de la goms pas nyams pa'i phyir nyi ma 'char ba'i rjes su
[\[165a.4\]]mi 'brang gi_/'on kyang des nye bar mtshon pa de nyid phyogs yin no zhes bag chags brten pa dang 'brel pa las tha snyad du byed do/_/de'i phyir/_thog med bag chags dang 'brel pa/_/mngon du phyogs pa'i sems rnams kyi/_/de ni don dang bral ba'i phyir/_/rtogs pa 'ba' zhig nyid yin no/_/
[\[165a.5\]]shin tu sems gtad pa la phyogs pa g.ying ba thag gcad pa'i yid dang ldan pa la yang phyogs la sogs pa'i rang bzhin nges pa ni med de/_'on kyang dpyod pa dang bral ba'i phyir/_'jig rten de'i rang bzhin nges pa med pa/_song ba'i rjes su 'gro ba'i tshul gyis yid nyams pa nyid kyis tha snyad byed
[\[165a.6\]]pa'i phyir 'dir ci byar yod/_gal te thog med phyir bden na/_/med pa pa yang bden par 'gyur/_/dbang phyug la sogs rtogs pa yang /_/thog ma med phyir cis mi bden/_/des na phyogs sogs gnas pa yi/_/lugs 'di legs pa nyid ma yin/_/'di ni bstan bcos ngan goms las/_/
[\[165a.7\]]nyer 'ongs tha snyad tsam du zad/_/thog ma med phyir bstan bcos rnams/_/thams cad bden par 'gyur min te/_/phan tshun 'gal bas gnod bya dang /_/gnod par byed pa'i ngo bo'i phyir/_/de'i phyir don rnams nyid phan tshun ltos nas shar ro nub po zhes bya ba la sogs pa'i ming du tha snyad kyi
[\[165b\]]
[\[165b.1\]]don du rgan po dag gis bkod pa yin no/_/'du byed pa yang thog ma med pa can yin pa'i phyir tha snyad nyid sad par 'gyur bas de ltar tha snyad byed pa yin no/_/tha dad par nye bar bstan pa'i ngo bo de nyid dus la sogs par brjod pa la ston pa yin te/_'di ltar 'byung ngo /_/da ltar yod do/_/
[\[165b.2\]]'byung bar 'gyur ro zhes bya bar rtogs pa las lhas byin la sogs pa'i 'das pa dang /_ma 'ongs pa la sogs pa'i dus gsum par 'jog na dus byung bar 'gyur ro zhes bya ba la sogs pa las kyang dus gzhan gnas par thal ba'i phyir thug pa med par 'gyur ro/_/'on te dus ni rang gi
[\[165b.3\]]ngo bo nyid kyis snga ma yin gyi dus gzhan la ltos pa ni ma yin no/_/phyogs kyang de bzhin te rang gi ngo bor 'gyur ba'i chos kyi bye brag gis tha snyad byed pa yin te/_shar ni dbang po'i phyogs so zhes so zhe na/_de lta na shing la sogs pa'i don rnams kyang rang nyid snga ma dang phyi ma la sogs pa yin
[\[165b.4\]]gyi snga ma nyid la sogs pas dus gzhan la ltos pa ni ma yin no/_/'on te ngo ba la sogs pa'i snga ma nyid la sogs pa ni rang las ma yin te/_'on kyang de dang 'brel pa'i don la ltos pa yin no/_/'di ltar/_rgyal po gang dag sngar 'das pa/_/de dang 'brel pa la ltos na/_/de la dus
[\[165b.5\]]'das yun ring zhes/_/bya ba nyid du rnam par 'jog_/'dir brjod pa/_gal te dus kyis 'das pa sogs/_/dngos dang 'brel pa las yin na/_/dngos po yi ni 'das nyid de/_/dus la ltos par 'gyur bas na/_/phan tshun rten pas gcig nyid dang /_/gnas pa med par 'gyur ba yin/_/
[\[165b.6\]]gal te cig car 'das pa nyid/_/yin na thug pa med par 'gyur/_/cig car 'byung ba gnyis dag ni/_/phan tshun dang ni rgyu ma yin/_/gal te de dag gzhan las ni/_/de la'ang gzhan phyir thug med 'gyur/_/gzhan yang gal te/_sgra ni nam mkha'i yon tan yin la/_rlung gi yon tan reg_/me'i
[\[165b.7\]]yon tan gzugs/_chu'i yon tan ro/_/sa'i yon tan dri yin la/_dus kyi yon tan gang yin par brjod par bya/_bdag la sogs pa yang de bzhin no/_/'on te dus kyi yon tan chen po nyid la sogs pa yin no/_/de ni bdag la sogs pa'i yang yin no/_/des na bdag nyid kyi so sor nges pa
[\[166a\]]
[\[166a.1\]]'ga' zhig brjod par bya'o/_/'on te don rnams gnang ba dang 'gog pa yin no zhe na/_de dag ni rjes su 'gro ba dang ldog pa dang ldan pa'i rgyu'i dbang nyid las yin no/_/de yang rang gi rgyu las yin pa'i phyir rgyu brgyud pa thog ma med pa nyid yin no/_/gzhan yang /_gal
[\[166a.2\]]te khyab dang rtag pa yis/_/gnang dang bkag par nus na ni/_/bdag kyang de ltar mthong 'gyur te/_/khyad par gzhan ni 'dod med phyir/_/'di ltar dus dang yul dang bdag dang nam mkha' zhes bya ba 'di dag ni rtag pa nyid la sogs par mtshungs pa yin no/_/des na/_yul dang dus ni mtshungs
[\[166a.3\]]gyur pa/_/bya ba dang ni mi ldan phyir/_/'dis byas 'dir ni ma nges zhes/_/chos min mthun pa ci ltar rig_/de'i phyir nam mkha' la sogs par smra ba ni ma yin pa nyid do/_/des na/_smra ba nam mkha'i yon tan ni/_/tshad mas 'thad pa ma yin no/_/gzhan yang /_sgra ni nam mkha' dang rlung
[\[166a.4\]]las 'byung ba yin na 'di rlung gi yon tan nyid du cis mi brjod/_'di ni nam mkha' nyid du thos pa yin te/_des na 'di ni nam mkha'i nyid yon tan nyid du rtogs so zhe na/_'bar sogs nam mkhar mthong min na/_/ce na de de'i yon tan du mi brjod/_/de rten gzhan yang yod ces 'thad min
[\[166a.5\]]te/_/sgra la'ang rnga sogs gzhan dag yod pa nyid/_/gal te gang zhig gang du gnas par dmigs pa de de'i yon tan yin na/_'bar ba la sogs pa yang ci ste nam mkha'i yon tan ma yin/_de la ni rtsig pa dang shing la sogs pa rten gzhan yod pa'i phyir der gnas par rtogs pas nam
[\[166a.6\]]mkha'i yon tan ma yin no zhe na/_de ni ma yin te/_gnyi ga la gnas pas gnyi ga'i yon tan du 'gyur ro/_/sgra la yang pa Ta ha dang dung la sogs pa yod pa yin no/_/yul gzhan du thos pa'i phyir ro zhe na/_'di ni snang ba la sogs pa dag la yang mtshungs so/_/de la ni nor bu la sogs pa
[\[166a.7\]]rten na yang dmigs pa'i phyir ro zhe na sgra yang brdungs pa'i rdzas yod pas de mtshungs so/_/de'i phyir sgra ni nam mkha'i yon tan ma yin te/_der gnas par dmigs kyang der gnas pa ma yin te/_snang ba la sogs pa bzhin no/_/nam mkha' ni gnas par byed pa nyid kyang ma yin te/_thogs
[\[166b\]]
[\[166b.1\]]pa med pa'i phyir ro/_/nam mkha' ni gzugs med pa bstan du med pa thogs pa med pa yin no/_/snang ba yod na nam mkha' shes pa yin te/_gang du snang ba nyid yod pa der nam mkha' btags pa'i phyir nam mkha' ni brtags par yod pa ma yin no/_/des na sgra nam mkha'i yon tan yin no
[\[166b.2\]]zhes bya ba ni legs par brjod pa ma yin no/_/des na nam mkha'i yon tan nyid la gnod kyang skyon 'ga' yang med do/_/gzhan yang /_phyogs mtshan phyi rol don can gyi/_/rang nyid sgra yang don med 'gyur/_/rang nyid kyi sgra ni bstan bcos khas blangs pa'i phyir bstan bcos byed pa'i
[\[166b.3\]]'dod pa bsgrub bya nyid du 'gyur ba de bzlog pa don nyid de/_dgos pa gzhan ni med do/_/gal te de yang bsgrub par bya ba nyid yin na ni/_de don med pa nyid du 'gyur te/_de lta na ni phyogs kyi mtshan nyid don dang 'brel pa ma yin pa'i phyir ro/_/gal te bstan bcos 'dod 'jug don/_/
[\[166b.4\]]'o na dogs 'di gang las yin/_/de ni tshad mas bkag med na/_/'dzin pa gang gis bzlog par 'gyur/_/gal te tshad mas bkag na yang /_/tshig las gang gis 'jug par 'gyur/_/de dag sngar yang grub mtha' ni/_/rang gi 'dod pa nyid kyis 'dzin/_/de ni phyis kyang ci zhig ltar/_/
[\[166b.5\]]gzhan 'dzin pa ni cis mi 'thob/_/gal te rtogs pa po rtog pa sngon du byed pa las yin na brtag pa de nyid de'i bstan bcos khas len pa'i rgyu mtshan yin pa des na ci ltar bstan bcos la 'dod pas 'jug par byed pa'i phyir rang nyid smos/_bstan bcos thams cad ni brtag bzod pa ma
[\[166b.6\]]yin te/_des na tshad mas gnod pa yongs su ma dag pa la 'jug pa ma yin pa nyid pas na 'dod pas 'jug pa ga_/la srid/_'di ltar/_rtog pa sngon byas byed pa ni/_/'dod pa tsam las 'jug ma yin/_/rnam par dpyod byed skyes bu ni/_/blo bzang gis ni dang po'i rten/_gal te rtogs
[\[166b.7\]]ldan min na ni/_/'dod nyid de yi rgyu mtshan te/_/de yi dang po khas len pa/_/de tsam gyis ni zhugs pa'i phyir/_/des ni gnyis pa gsum pa yang /_/de bzhin du ni 'gyur ba yin/_/de dag de don du slob na/_/mi 'dod par ni bsab bya yin/_gal te snga ma bzhon 'di yang khyod kyi 'dod pa
[\[167a\]]
[\[167a.1\]]nyid kyis bzung ba'i phyir bstan bcos 'dod pas bzung ba yin no zhes bya ba'i tshul 'di nyid smos pas bsgrub par bya ba yin na/_de'i tshe brtags nas khas blang bar bya ba yin te/_'dir 'dod pa tsam ni skabs su 'gyur ba ma yin no zhes 'dod pas 'jug pa dang 'gal ba'i rigs pa bstan par rigs pa yin
[\[167a.2\]]no/_/des na gal te bstan bcos las mthong ba bsgrub bya yin na/_rang nyid smos pa mi rigs pa nyid do/_/de ltar na 'o na bstan bcos kyi don spangs nas rang nyid 'dod pa'i don bsgrub pa la yang /_gal te tshad mas gnod na de las su yang mi 'gyur 'jug pa nyid do/_/gal te mi gnod do zhe na yang rang nyid 'jug
[\[167a.3\]]pas na rang nyid smos pas ci bya zhe na/_lan du/_'dod gnod med dang bsgrub bya min/_/thug pa med par bstan pas na/_/log par rtogs pa bsal ba'i phyir/_/'dir ni rang nyid sgra byas so/_/bstan bcos thams cad ni log par rtogs pa bsal ba'i phyir yin te/_des na 'dir yang bstan bcos las
[\[167a.4\]]mthong ba bsgrub par bya ba yin no zhes log par rtogs pa med pa yin no/_/rnam pa gang gis she na/_'dod pa la gnod pa med pa dang /_bsgrub par bya ba nyid ma yin pa dang /_thug pa med par bstan pas so/_/bstan bcos las mthong ba ni gnod kyang 'dod pa la gnod pa yod pa ma yin no/_/med na mi 'byung ba ma yin
[\[167a.5\]]pa nyid kyang bsgrub bya ma yin la/_med na mi 'byung ba ma yin pa yin yang de bsgrub bya yin na ni thug pa med par thal ba zhes bya ba'i rigs pa'i ni rang nyid smos pas bstan pa yin no/_/des na 'di ni ma yin no//gzhung lugs kyis byas khyad par ni/_/yongs su spangs nas rab grags pa'i/_/chos can dag ni
[\[167a.6\]]gzung don du/_/gzhan ni rang nyid sgra brjod zer/_/gzhung gis bkod pa'i khyad par nam mkha'i yon tan nyid kyis mtshan nyid kyi chos can gang yin pa de yongs su spangs nas/_rang nyid rab tu grub pa bstan bcos byed pas bsgrub pa ma yin pa'i chos can gang yin pa de spyi nas bzung ba'i phyir rang nyid smos pa
[\[167a.7\]]yin te 'di ltar chos can gang zhig rang nyid rnam par gnas pa yin gyi/_gzhan gyis byas pa ni ma yin pa de/_chos can yin gyi gzhan ni ma yin no zhes bya ba 'di shugs kyis bstan pa yin no zhe na de ni ma yin te/_'di ltar/_dpyad pa nyid kyi skabs kyis na/_/rab grags rten ni grub 'gyur te/_/rab 'dod
[\[167b\]]
[\[167b.1\]]brtags pa'i khyad par ni/_/dngos rnams la rtsod med phyir ro/_/chos can 'ga' zhig la rtag pa dang /_mi rtag pa nyid la sogs par dpyod pa byed pa ni grub pa'i rang bzhin la byed pa yin no/_/de'i rang bzhin nyid bsgrub par bya ba gang yin pa de la ni re zhig de nyid dpyad par bya ba yin te/_chos can ma grub pa
[\[167b.2\]]na sgrub pa mi srid pa'i phyir ro/_/'on te sgra'i rang bzhin bsgrub pa nyid do zhe na/_'o na ni de nyid chos can gyi rang bzhin du blang bar bya ba yin te/_ma grub pa'i khyad par blangs pas ci zhig bya/_'on te rgol ba de lta bu nyid mi rtag par sgrub par 'dod do zhe na/_de ni ma yin te/_'di ltar/_nyan po der 'dod med phyir te/_/
[\[167b.3\]]de las de 'grub min pa'i phyir/_/nam mkha'i yon tan dang ldan pa/_/bsgrub byar brjod pa'i don med min/_/rtog pa sngon du byed pa dag gi tshig ni don med par 'jug pa ma yin no/_/re zhig phyir rgol ba ni nam mkha'i yon tan nyid kyi khyad par can gyi mi rtag pa sgrub par 'dod pa ma yin no/_/mi 'dod pa
[\[167b.4\]]nyid dam bca' ba tsam gyis grub pa yang ma yin te/_de lta ma yin na nam mkha'i yon tan ma yin pa'i sgra ni mi rtag ste byas pa'i phyir ro zhes bya bar yang 'grub par 'gyur la/_ci ltar 'dod pa'i don gzhan yang 'grub par 'gyur ro/_/'on te rgol ba de lta bu nyid du 'dod do zhe na/_de lta yin na de lta bu dpyod pa dang
[\[167b.5\]]bral ba 'dod pa tsam gyis 'jug pa sus zlog ste/_des na 'di ni ma yin no/_/ci ste grub par bstan pa yis/_/chos can bsgrub bya min brjod na/_/rang gi ngo bo nyid bstan pa/_/zhes bya 'di nyid kyis de rtogs/_/'di ltar/_grub dang sgrub pa'i ngo bor ni/_/bstan pa dag ni yod min na/_/bsgrub bya nyid du bstan
[\[167b.6\]]pa zhes/_/bya ba 'di ni 'bras ldan 'gyur/_/ci ste 'di skad 'chad par byed de/_rang nyid grub par 'gyur ba nyid yin no zhes brjod pas na chos can gyi rang gi ngo bo bsgrub par bya ba ma yin pa nyid de/_de lta ma yin na de rang nyid smos pas khyad par du byas pas don gyi rigs ci zhig 'grub par 'gyur/_'di ltar re
[\[167b.7\]]zhig chos can 'grub par bstan pa tsam gyi phyir ni smos pa ma yin te/_dpyod pa'i skabs nyid kyis grub pa'i phyir ro/_/de'i phyir rab tu grub pa nyid yin gyi/_bsgrub par bya ba ni ma yin no zhes bsgrub bya nyid ma yin par bstan pa'i phyir rang nyid smos pa yin te/_des na chos can bsgrub bya ma yin no zhe na/_de yang
[\[168a\]]
[\[168a.1\]]mi 'thad de/_'di ltar/_gang zhig grub kyang sgrub byed pa'i/_/rtogs ldan de ni 'ga' yod min/_/de tshe rtogs pa de nyid ni/_/ci ltar bsgrub byar rtogs par 'gyur/_/de lta na ni 'o na rang gi ngo bo kho nas zhes smos pa don med pa nyid de dpyad pa'i skabs nyid kyis grub pa bsgrub
[\[168a.2\]]par bya ba nyid ma yin pa'i phyir ro/_/grub pa ni rtsod pa'i gnas su 'gyur ba ma yin no/_/de ltar na/_gtan tshigs the tshom la brjod phyir/_/bsal ba gtan tshigs rten ma yin/_/de bzhin du dpyod pa'i yang rten ma yin no/_/grub pa yang de bzhin no zhe na/_'dir brjod pa/_rang gi ngo bo smos pa
[\[168a.3\]]ni grub pa bzlog pa'i don du ma yin te/_sgrub byed nyid du bstan pa'i ma grub pa'i bzlog pa'i don yin pa'i phyir ro/_/de nyid kyi phyir rang gi ngo bo kho nas zhes nges par bzung ba nyid du 'bras bu gcig tu bstan te de lta ma yin na gnyi ga so sor bstan par 'gyur ro/_/'o na ci'i phyir grub pa sgrub pa'i ngo bo
[\[168a.4\]]dag ces bshad ce na/_ma grub pa chos can grub pa ngo bor ston pa dang /_de bzhin du chos sgrub par byed pa'i ngo bor ston pa zhes bshad par bya'o/_/chos can grub pa'i ngo bo bstan pa de yang 'ba' zhig par te/_dper na/_bdag ni 'du ba can gyi rgyu'o zhes sam de bzhin du/_nam mkha'i yon tan gyi sgra
[\[168a.5\]]ni mi rtag pa'o zhes chos can gyi khyad par nyid du ston pa'o/_/yang na gang du chos can khyad par can du byas pa der/_nam mkha'i yon tan gyi sgra mi rtag ste zhes brjod pa'i phyir na mi rtag pa nyid bsgrub par bya ba yin gyi nam mkha'i yon tan ma yin no zhes ji ltar shes te/_sgra gang yin pa de nam mkha'i
[\[168a.6\]]yon tan yin nam 'on te nam mkha'i yon tan gyi sgra gang yin pa de mi rtag pa yin par sgrub ces mi shes par 'gyur ro zhe na/_sgra mtshungs kyang de yang skabs nyid las rtogs par bya ba yin te/_de ltar yang bstan zin to/_/'o na ci ltar sgra mnyan par bya ba yin no zhes bya ba rang gi ngo bo smos pa'i rnam par
[\[168a.7\]]gcad par bya bar bstan par 'gyur te/_des rnam par gzung ba'i don yin na ni de mi 'thad do zhe na/_de ni bden te/_de ltar na yang de la gzhan gyi phyir byas pa gzhan gyi don du yang 'gyur ba yin pa'i phyir khas blangs nas de skad brjod de ci ste yang bsgrub byar byed pa de lta na yang rang gi ngo bo smos pa zlog par
[\[168b\]]
[\[168b.1\]]byed pa'i phyir skyon med do/_/zlog pa ci ltar thob ce na/_de la rtsod pa mthong ba'i phyir de yang phyis bstan par bya'o/_/rjes su dpag pa spyi yi ni/_/yul can nyid du bshad pa yin/_/'dir ni de skad ma brjod kyang /_/phyogs las 'gal ba cung zad med/_/slob dpon gyi rjes su dpag pa ni spyi'i yul can
[\[168b.2\]]yin no/_/chos can grub zin pa'am de las gzhan 'ga' zhig bsgrub par bya ba yin na ni spyir mi 'gyur te/_des na gal te rang nyid smos pa chos can bsgrub bya yin pa ma spangs pa de lta na yang skyon yod pa ma yin te/_rang gi mtshan nyid yin pa nyid kyis spangs pa'i phyir ro/_/gzhan yang /_
[\[168b.3\]]gal te chos can bsgrub par byas/_/de la cir 'gyur de mi nus/_/ci ltar rtags rjes 'gro med phyir/_/'di dag gi skyon min nam ci/_/yan lag phyi ma la ltos pa/_/phyogs skyon 'dod min de lta na/_/gtan tshigs la sogs nyes pa yang /_/phyogs kyi skyon du thal 'gyur te/_/thams cad
[\[168b.4\]]phyogs la gnod phyir ro/_/de phyir de tsam dang 'brel ba/_/phyogs kyi skyon 'dod gzhan min te/_/mngon sum la sogs 'gal ba bzhin/_/bsgrub par bya ba nyid du 'dod pa 'gal ba'i don gyis ma bsal ba la phyogs yin no zhes phyogs kyi mtshan nyid ma yin nam/_de la gal te chos can
[\[168b.5\]]nyid phyogs su byas na skyon ci yod/_'on te chos can nyid bsgrub par nus pa ma yin te/_rang gi mtshan nyid ni bsgrub par bya ba ma yin pa'i phyir ro/_/chos can yod par bsgrub pa ni rang gi mtshan nyid bsgrub par 'gyur na/_thams cad gtan tshigs ni khyad par dang rjes su 'gro ba med pa'i phyir ro
[\[168b.6\]]zhe na/_'o na ni dpe med pa'i phyir der gtan tshigs nyid nus pa med pa yin te des na gzhan gyi skyon ni gzhan gyi skyon yin no zhes bya bar mi rigs so/_/'on te 'di ni phyogs kyi yang skyon nyid de 'grub par mi rung ba'i phyir ro zhe na/_de lta na 'o na gtan tshigs kyi skyon thams cad phyogs kyi skyon du 'gyur
[\[168b.7\]]te/_de'i skyon gyis phyogs nyid 'grub par mi rung ba'i phyir ro/_/'on te dper na sgra mi rtag go zhes bya ba lta bur gang la sgrub par byed pa'i gtan tshigs gzhan srid pa der ni mig gis gzung ba'i phyir zhes bya ba la sogs pa lta bur gtan tshigs kyi skyon yin no/_/'di ltar phyogs la ni sgrub par mi
[\[169a\]]
[\[169a.1\]]rung ba nyid kyi skyon yod pa ma yin te/_gtan tshigs gzhan gyis 'grub pa'i phyir ro/_/gang du gtan tshigs 'ga' yang med pa de ni phyogs kyi skyon no/_/srid pa'i rang gi bsam pa phyogs kyi tshig gis bstan par bya ba yin na de ni ci ltar tshad mas gnod na mi srid pa yin
[\[169a.2\]]pa de bzhin du rang gi mtshan nyid yin yang yin pa des na 'di ni phyogs kyi nyes pa nyid yin no zhes bya bar rigs so zhe na/_'dir brjod pa/_phyogs kyi mi srid pa nyid 'di/_/ci ga gtan tshigs la ltos sam/_/'on te de rang la gnas yin/_/de ni gnyi ga ltar yang yin/_gal te rtags dang 'brel pas
[\[169a.3\]]skyon/_/der 'gyur de nyid rtags skyon nyid/_/de ni rang rten skyon min te/_/mthong ba yis kyang 'grub phyir ro/_/rang gi rang bzhin gyis grub par/_/mi rung yin na mngon sum gyis kyang 'grub par mi 'gyur ro/_/rjes su dpag pas mi 'grub po zhe na/_'on te rjes su dpag pa nyid kyi skyon yin no/_/de nyid kyi phyir gal te ma grub
[\[169a.4\]]pa'i chos can sgrub par byed na der yang gtan tshigs kyi skyon nyid de/_der yang gtan tshigs rjes su 'gro ba med pa'i phyir ro/_/grub pa la sgrub pa'i skyon ni rjes su dpag pas grub pa la yin te/_de ni phyogs kyi skyon nyid do/_/de'i phyir rang nyid kyi rjes su dpag pa las grub pa ni gzhan la ltos nas
[\[169a.5\]]phyogs yin no/_/lung gis grub pa ni phyogs ma yin te/_gal te mngon sum gyis grub pa'i rang gi mtshan nyid ni gtan tshigs kyi skyon gyi phyogs nyid ma yin pa ma yin nam/_lung gis grub pa la ji ltar lung gi yul ni spyi yin la/_spyis kyang rjes su 'gro ba yod pa yin pas de ji ltar phyogs kyi skyon
[\[169a.6\]]ni rjes su yin no zhe na/_'di nyid brjod pa ma yin nam gtan tshigs kyi skyon gyis ni phyogs nyid kyi skyon ma yin no/_/'o na ci zhe na de tsam las gyur pa nyid do 'di la yang de tsam las gyur pa ni yod pa nyid do/_/'di ltar/_gal te lung gis de grub na/_/gtan tshigs kyis ni ci zhig dgos/_/lung
[\[169a.7\]]gis grub pa min na ni/_/ci ltar lung gis grub ces bya/_/'on te gzhan ma grub kyang rang nyid ni lung las grub pa yin no zhe na/_de yang ma yin te/_'di ltar/_gal te lung ni tshad yin na/_/pha rol la yang grub pa nyid/_/de ste lung ni tshad min na/_/rang nyid la yang ma grub nyid/_/de phyir rang la
[\[169b\]]
[\[169b.1\]]rjes su dpag pa nyid phyogs yin no/_/gal te rang nyid la mngon sum gyis grub pa'i me yang phyogs gzhan la ci ste ma yin zhe na/_ma yin te/_rang bzhin des phyogs ma yin pa'i phyir ro/_/de ni spyi'i tshul gyis phyogs yin gyi khyad par gyi tshul gyis ni ma yin no/_/rang nyid gzhan gyis ni de mngon
[\[169b.2\]]sum gyis grub pa ma yin no/_/des na mngon sum gyis grub pa la rjes su dpag pa yod pa ma yin no zhes bya ba 'di gnas pa yin no/_/gal te de lta na ni/_'di ltag rmen bsal ba na mig 'bras 'byung bar 'gyur ba yin te/_gal te mngon sum gyis grub pa la la phyogs med na/_de'i tshe des ma
[\[169b.3\]]grub pa la shin tu yang med par 'gyur te/_rjes su dpag pa ni mngon sum sngon du 'gro ba can yin pa'i phyir ro/_/de bzhin du rjes su dpag pa'i yul yang mngon sum yod pa ma yin pa'i phyir ci ltar phyogs la mngon sum gyis gnod par 'gyur/_gnod pa zhes bya ba don 'jig par byed pa ni ma
[\[169b.4\]]yin te/_'on kyang med do zhes shes par byed pa yin no/_/de la 'gag pa gang ci snyed pa de dag thams cad ni ma dmigs pa las yin pa'i phyir/_mi dmigs par gnod par byed pa'i phyir rjes su dpag pas gnod pa nyid do/_/de skad du med pa ni de'i yul ma yin pa'i phyir ro zhe na/_bshad pa
[\[169b.5\]]rjes su dpag pa ni mngon sum sngon du 'gro ba can yin no zhes gang brjod pa de la spyi'i yul la ni mngon sum du 'gro ba can ma yin gyi/_'on kyang me la sogs pa'i spyi bsgrub par bya ba gang yin pa der de'i gsal ba'i yul can gyis mngon sum med na rjes su dpag pa 'jug pa ma yin te/_
[\[169b.6\]]rjes su dpag pa ni de'i gsal ba la mngon sum 'jug pa sngon du 'gro ba can yin pa'i phyir ro/_/gal te spyi la mngon sum 'jug na ni der rjes su dpag pas ci bya/_rang gi mtshan nyid rjes su dpag pas 'grub pa na spyi'i rang bzhin la brten par 'gyur ba yin te/_khyad par du ma rtogs pa'i rang
[\[169b.7\]]gi mtshan nyid kho na spyi yin no/_/des na mngon sum gyi yul la rjes su dpog pa ma yin no zhes bya ba'i don kyang rjes su dpag pas rtogs pa ni mngon sum nyid ma yin no zhes bya ba 'di nyid yin no/_/des na de ni mngon sum gyis mi rtogs so/_/me ni tshang bang la sogs par mngon sum gyis
[\[170a\]]
[\[170a.1\]]rtogs pa nyid do phyogs mngon sum gyis gnod pa bya ba 'dir yang don 'di nyid do/_/de las bzlog pa'i bsam pa la mngon sum zhugs pa'i phyir gang la gsal ba med pa der na spyi mi srid pa nyid do/_/spyi ni gsal bas gsal bar bya ba yin pa'i phyir ro/_/gzhan yang /_
[\[170a.2\]]sgra mnyan par bya ba ma yin no zhes bya ba ni rang gi mtshan nyid bkag pa nyid phyogs yin no zhes ston par 'gyur ro/_/bkag pa bzlog pa yang yul gang bkag pa de nyid kyi sgo nas bzlog pa yin gyi/_gzhan gyis ni ma yin te gzhan ni de dang mi 'gal ba'i phyir ro/_/gal te mngon sum rjes su dpag
[\[170a.3\]]pas gsal bar ci ltar dogs par 'gyur te/_de'i rjes su dpag pa sgra'i yul can ma yin pa'i phyir ro zhe na/_de nyid kyi phyir sel bar byed pa ma 'brel pa brjod pa yin pas na zlog par byed do/_/yang na mthong ba dang rnam par brtag par bya ba'i don dag gcig tu zhen pa'i phyir skyon med do/_/chos can
[\[170a.4\]]grub pa sgrub pa ni phyogs kyi skyon ma yin te/_der gtan tshigs nyid skyon can du 'gyur ba'i phyir ro/_/gtan tshigs kyi skyon du 'gyur ba gang yin pa de ni phyogs kyi skyon ma yin te/_de'i gtan tshigs kyi skyon yin pa nyid kyis na gtan tshigs kyi mtshan nyid kho nas sel ba'i phyir ro/_/gtan tshigs
[\[170a.5\]]kyis bsam pa ni phyogs kyi mtshan nyid kyang bsal bar bya ba ma yin te/_don med pa'i phyir dang yul ma yin pa'i phyir ro/_/de bshad pa ni/_rgyu sogs mtshan nyid bsal bya la/_/ltos pa med par ma khyab dang /_/ldog pa dag ni spang bya'i phyir/_/phyogs kyi mtshan nyid bshad pa yin/_/gtan
[\[170a.6\]]tshigs dang dpe'i mtshan nyid kyis bsal ba nyes pa gzhag ste/_nyes pa gzhan spang ba'i phyir phyogs kyi mtshan nyid brjod pa yin no/_/'di ltar mtshan nyid mtha' dag ma khyab pa dang ldog pa spang bar bya ba'i don du yin no/_/mtshan nyid gzhan gyis bsal ba'i nyes pa gang yin pa de ni ma spangs kyang
[\[170a.7\]]mtshan nyid ma khyab pa dang /_ha cang khyab par 'gyur ba yin pas mtshan nyid de tsam yin mod/_gzhan gyis ci bya/_gang gi don du de byas pa de ni gzhan gyis spang ba'i phyir rang nyid smos pa ni don med par 'gyur ro/_/'o na ma khyab pa dang ldog pa de gang gis sel ce na/_'dir smos pa/_rang nyid tshig phrad
[\[170b\]]
[\[170b.1\]]ngo bo'i sgra/_/ma bsal ba dang bcas pa dang /_/ldog pa sel bar byed pa yin/_/'dod sgra khyab med sel bar byed/_/'di tsam gyis mtshan nyid yongs su rdzogs pa'i phyir gzhan gyis ci dgos/_gal te rang nyid ces ma byas pa ni bstan bcos pa'i 'dod pa yang thal bar 'gyur ro/_/tshig phrad
[\[170b.2\]]ma byas na ni yang ma grub pa sgrub par byed pa nyid du bstan par 'gyur la/_rang gi ngo bos zhes bya ba ma byas na ni ma grub pa'i chos can phyogs su thal bar 'gyur ro/_/de las gzhan pa'i skyon ni med pas na/_de'i don du rang nyid smos pa don med par 'gyur te/_nyes pa ma yin pa'i spong ba'i don can du
[\[170b.3\]]'gyur ba'i phyir ro/_/'o na ni ci'i phyir ma bsal bas smos/_gal te bsal ba yang 'ga' zhig der phyogs su byed na gtan tshigs kyi skyon nyid du 'gyur bas de nyid kyis bzlog pa'i phyir ro zhe na ma yin te/_ma bsal ba'i tshig dang lhan cig smos pa ni ldog pa 'gog par byed pa'i phyir ro zhes
[\[170b.4\]]bsam pa yin no/_/ma bsal ba'i tshig med par ni ldog pa bsal bar nus pa ma yin no/_/nyes pa de ni gtan tshigs kyi mtshan nyid kho nas bkag pa'i phyir ro zhe na ma yin te/_de ni phyogs tsam las 'gyur ba yin pa'i phyir/_de ni gtan tshigs kyi skyon ma yin no/_/gal te 'dod pa yang bsal ba yin
[\[170b.5\]]na/_phyogs ma yin na 'o na ci'i phyir 'dod pa smos she na/_bshad pa/_'dod sgras khyab med sel ba yin/_/bsal ba nyid khyab par 'dod pa ni ma yin te/_ma bsal ba yang khyab pa'i yul du srid pa'i phyir ro/_/yang na 'dod sgras khyab med sel ba yin zhes bshad pa'i phyir khyab pa'i don du yin
[\[170b.6\]]no/_/des na ma bsal ba yang khyab pa yin no/_/des smras pa ni ma bsal ba dang bcas pa dag ces bya ba'o/_/gal te ma bsal ba'i tshig ma byas pa ni 'dod pa smos pas ni de yang khyab par 'byung ba yin no/_/ma bsal ba'i tshig dang lhan cig yin na srid par ga la 'gyur/_des na gal te
[\[170b.7\]]bstan bcos las mthong ba'i don yang bsgrub par bya ba yin na/_de rang nyid kyi tshig dang bral ba'i mtshan nyid de tsam gyis rtogs pa'i phyir gzhan gyis ci bya/_de la/_bsgrub byar khas blangs phyogs mtshan nyid/_/de rnams la ni phyogs med nyid/_/bsal ba gnod dang lhag ma la/_/mtshan
[\[171a\]]
[\[171a.1\]]nyid 'jug pa med phyir ro/_/'dir ni de kho na'i don 'di yin te/_bsgrub par bya ba khas blangs pa phyogs kyi mtshan nyid yin no zhes bya ba'i don to/_/bsal ba la sogs pa dag kyang khas blangs pa yin pa'i phyir de dag kyang phyogs su 'gyur ro zhe na/_de ni ma yin te/_bsal
[\[171a.2\]]ba gnod pa'i phyir dang /_grub pa la sogs pa lhag ma la mtshan nyid mi 'jug pa'i phyir/_'dod pa nyid la mtshan nyid 'jug gi_/gzhan du ni ma yin no/_/de ni de lta ma yin te/_'di bstan pas ci zhig bya/_'dir ci zhig bsgrub ces bsgrub pa bstan pa yin no zhe na/_ma grub sgrub byed min don
[\[171a.3\]]brjod/_/rgol bas khas blangs pa gzung ngo /_/zhes bsgrub par sngar nyid bstan zin pa yang ma yin nam/_de nyid kyi mjug bsdu ba yin no zhes kyang rgyas pa ma yin te/_gang zhig 'dir ni don 'di yin no zhes bstan zin pa de la mjug bsdu bas ci zhig bya/_gzhan dag smras pa ni phyogs kyi mtshan
[\[171a.4\]]nyid byas pa 'di ni rnam 'grel byed pa nyid kyis yin no/_/'di ltar/_rnam 'grel gyi mtshan nyid ni mdo rnams la mi rigs par brgal ba dang /_de'i lan dang khyad par brjod pa yin te/_des na 'di ni khyad par brjod pa yin no zhes so/_/de yang ma yin te/_bsgrub par bya bar khas blangs pa zhes bya
[\[171a.5\]]bas ni sgrub par byed pa nyid du 'dod pa dang /_bstan bcos byed pa'i 'dod pas ma bzlog pa nyid do/_/'on te sgrub par byed pa nyid du zhes 'chad par byed pa yin te/_sgrub byed nyid du 'dod pa ni bsgrub par bya ba nyid du 'dod pa ma yin no zhe na de yang ma yin te/_de ni bsgrub par bya ba nyid du yang 'dod pa kho
[\[171a.6\]]na'o/_/'on te bsgrub par bya ba nyid kho nar khas blangs pa zhes nges par bzung ba yin na/_de'i tshe de sgrub par byed pa nyid du khas blangs bzlog pa'i don yin pa'i phyir ma brjod kyang /_'dod pas khyab pa bsgrub byar mi 'gyur ro/_/'o na bsgrub par bya ba nyid du khas len pa ni phyogs kho na'o zhe na de lta yin
[\[171a.7\]]na/_sgrub par byed pa nyid du khas blangs pa yang bsgrub par bya ba nyid du khas blangs pa phyogs pa nyid du gyur pas da ni gnyi ga mi srid pa ma yin te/_'di ming gcig gi dbang du byas pa ma yin no/_/bstan bcos byed pa'i 'dod pa yang 'gyur te/_de la yang khas blangs pa yod pa'i phyir ro/_/'on te
[\[171b\]]
[\[171b.1\]]nye ba'i phyir rgol ba nyid kyis khas blangs pa thob bo zhe na/_de ni ma yin te/_bstan bcos byed pa'i 'dod pa yang rgol bas khas blangs pa'i phyir ro/_/gzhan yang khyab pa'i rigs pas zhes ci ste khas mi len/_blos byas pa'i nye ba bstan bcos byed pa'i 'dod pa la yang yod pa'i phyir ro/_/nye ba
[\[171b.2\]]nyid ni ma nges pa yin no/_/bsal ba bsgrub par bya bar khas blangs par yang 'gyur ro/_/gal te bsal bas ni gnod pas bsgrub par bya bar khas blangs pa med pa'i phyir ro/_/bsgrub par 'os pas na bsgrub bya yin pa'i phyir ro zhe na/_de ni ma yin te/_de lta na ni bsgrub par bya ba bstan pa ni dam
[\[171b.3\]]bcas pa'i zhes bya ba 'di yang kha na ma tho ba med par 'gyur ro/_/mtshan nyid kyi rjes su 'brang bas na ci ltar 'os pa dang mi 'os pa rig_/de'i phyir de ni ma yin te/_de lta na ni 'o na 'di ni rigs pa'i sgo nas phyogs kyi mtshan nyid yin te/_bsgrub par bya ba nyid du 'dod par 'gyur ba 'gal ba'i don gyis
[\[171b.4\]]ma bsal ba ni phyogs yin no zhes bya ba'o/_/de la 'di ltar brjod de/_gal te rang gi tshig phrad dang ngo bo'i sgra dag ldog pa sel bar byed pa yin na/_rigs pa'i sgo la de med pa'i phyir ci ltar ldog pa bkag par 'gyur zhe na/_bsgrub byar khas blangs zhes bya ba la sogs pa smos so/_/der yang bsal ba
[\[171b.5\]]gnod pa'i phyir dang /_lhag ma la phyogs kyi mtshan nyid 'jug pa med pa'i phyir skyon med do/_/'dod par 'gyur ba zhes bya ba ni byung bar gyur pa'i dus brjod pa nas sta'i rkyen nyid yin pas bsgrub bya nyid du 'dod par 'gyur ba la mi 'jug pa na de nyid kyis de bzlog pa'i phyir skyon med do/_/gal te
[\[171b.6\]]de lta na 'dod pa smos pas sgrub par byed par bkod pa bsal bas/_tshig phrad smos pa don med do zhe na/_de ni bden te/_rang nyid 'dod pa brjod pa yis/_/nges bzung don ni rtogs na yang /_/byed pa'i mtha' dang 'brel pa'i phyir/_/dus gzhan bcad phyir bshad pa yin/_/gal te gtso bor 'gyur
[\[171b.7\]]ba'i byed pa po'i mtha' dang 'brel pa ma yin na ni rang nyid 'dod pa zhes bya bas dus gzhan gcod par 'gyur ba zhig na/_'brel pa yin pa des na dus gzhan du 'dod pas yul du byas pa yang phyogs nyid du 'gyur ro/_/gal te de lta na ni rigs pa'i sgor yang de bzlog pa'i phyir tshig phrad smos
[\[172a\]]
[\[172a.1\]]pa de bya bar 'gyur ro zhe na/_'di la smras pa/_'dod rkyen 'dir ni yan lag min/_/'dod par gyur pa'i tshig dag la/_/yan lag yin te de yis ni/_/gtan tshigs ma grub la sogs 'gog_/tshad ma kun las btus pa 'dir/_/bstan par bya ba ni phyogs yin no/_/
[\[172a.2\]]ci ltar 'gyur ba zhe na/_'dod par gyur pa zhes byed pa'i mtha' gtsor 'gyur ba yin te/_des na dus gzhan dang 'brel par 'gyur ro/_/dper na lhas byin 'ongs pa mthong bar 'gyur ro zhes bya ba bzhin no/_/des na nges par bzung bas dus gzhan du 'dod pa gcod pa yin no/_/'dod rkyen
[\[172a.3\]]'dir ni yan lag min/_/des na 'dod 'gyur tshig dag la/_/yan lag nyid yin zhes bya ba'i bzlog pa dang 'brel pa yin te/_'dod par gyur pa'i tshe gang dag ni yan lag ma yin te/_gtso bo nyid yin pa 'dir yan lag yin no zhes bya ba bshad par bya'o/_/yang na tshad ma kun las btus pa 'dir
[\[172a.4\]]ni 'byung ba'i dus su sgrub par byed pa'i yan lag ma yin la/_rigs pa'i sgor 'dod par byed pa'i tshig la ni yan lag nyid yin pas na/_sta'i rkyen des gtan tshigs ma grub pa la sogs pa 'gog pa nyid do/_/des na 'dir tshig phrad ma smos so/_/de'i phyir chos can bsgrub par bya ba nyid du 'gyur
[\[172a.5\]]ba yin pa'i phyir ni/_rang nyid smos pa ma yin la/_bstan bcos la 'dod pas 'jug pa'i don kyang ma yin te/_sngar bshad pa'i rigs pa nyid las so/_/rjod byed min phyir yang mi rigs/_/de rang bdag nyid kyis 'dod de/_/bstan bcos kun la ltos med par/_/de 'dod pa ni bsgrub bya nyid/_/
[\[172a.6\]]bstan bcos gang 'ga' zhig tu bdag nyid gnas par bya ba dang /_rang nyid rab tu grub pa ni chos can yin no zhes bya bar ni rang nyid smos pas rjod par byed pa ma yin pa'i phyir mi 'thad de/_de rang bdag nyid kyi 'dod pa yin gyi/_'chad pa po gzhan gyi 'dod pa ni ma yin no/_/de'i phyir bstan bcos mtha'
[\[172a.7\]]dag la me ltos par de'i 'dod pa bsgrub bya nyid do/_/des na mi 'dod dang 'brel ba'i/_/'dod pa la yang gnod pa ni/_/ci ltar sgrub la gnod med phyir/_/phyogs dang gtan tshigs skyon med nyid/_/des na 'ga' zhig bsgrub pa na/_/bstan bcos byed pa'i 'dod pa dang 'brel pa la gnod kyang /_
[\[172b\]]
[\[172b.1\]]bsgrub bya ci lta ba la gnod pa med pa'i phyir phyogs dang gtan tshigs skyon med pa yin no/_/de lta ma yin pa'i skyon la ni sun 'byin pa brjod pa ma yin no/_/gal te bstan bcos byed pa 'dod pa la gnod na bsgrub pa des ci zhig bya ste nus pa nyams pa'i phyir ro zhe na/_'di la ni bstan bcos la lar 'gal zhes
[\[172b.2\]]brjod zin to/_/gzhan yang /_thams cad rlag par 'gyur ba las/_/cung zad cig ni thob pa bla/_/bum pa khron par lhung bas na/_/thag pa'ang skyur bar rigs ma yin/_/de'i phyir/_rang nyid tshig phrad ngo bo'i sgra/_/ma bsal ba dang bcas pa dag_/ldog pa la ni gnod byed yin/_/zhes bya ba bshad pa
[\[172b.3\]]yin no/_/de las ma bsal ba'i tshig lus pas de 'chad pa ni/_khas blangs de yang tshad ma ni/_/dag gis dgag med yin par 'dod/_/'di la rigs pa ci yod ce na//_//bam po lnga pa/_gtan tshigs the tshom la brjod phyir/_/tshad ma gcig gis phyin ci log tu bsgrubs pas na de med na ni
[\[172b.4\]]tshad ma gtan tshigs kyi rten ma yin no/_/des smras pa ni/_bsal ba gtan tshigs rten ma yin/_/gal te sgrub par byed pa'i gtan tshigs yod na ci'i phyir phyogs ma yin/_de ste ma yin na de'i tshe gtan tshigs kyi nyes par 'gyur bas/_ma bsal ba smos pas ci zhig bya zhe na/_de ni bden mod kyi
[\[172b.5\]]'on kyang phyogs kyi nyes pas dang po nyid du bsal bas na gtan tshigs kyi skyon la ci nas kyang mi ltos par 'gyur bar bya ba'i phyir yin no/_/des na 'di ni phyogs kyi skyon nyid de/_de tsam la 'gyur ba'i phyir ro/_/mngon sum dang rjes su dpag pa dag gis bsal ba la ni sgrub par byed pa 'ga' zhig
[\[172b.6\]]la ltos pa yod pa ma yin no/_/de lta yin na sgrub par byed pa de la yang yid ches pa med par 'gyur ro/_/de'i phyir gtan tshigs kyi yul ni the tshom za ba yin no/_/the tshom gyis ni sgrub par byed pa dang gnod par byed pa'i tshad ma med pa tsam zhig mtshon pa yin gyi/_the tshom mngon du gyur pa nyid ni ma yin
[\[172b.7\]]te/_the tshom mngon du ma gyur kyang rjes su dpag pa la glo bur du ma rtogs pa nyid do/_/yang na gang la the tshom bskyed par nus pa yod pa der gtan tshigs kyi yul nyid yin par 'gyur te/_sgrub pa dang gnod par byed pa'i tshad ma dag gis rang gi ngo bo dang de las bzlog pa dag tu nges pa ni ma yin no/_/
[\[173a\]]
[\[173a.1\]]gal te tshad ma dag gis mi gnod pa gtan tshigs brjod pa'i yul yin na de lta na gnod pa rnam gnyis yin pa'i phyir/_ci ltar slob dpon gyis rnam pa bzhir bstan zhe na/_'dir brjod pa/_rjes su dpag pa'i dbye ba yis/_/gnod pa de ni rnam bzhir bshad/_/rjes su
[\[173a.2\]]dpag pa'i gnod pa ni rnam pa gsum du bstan pa bzhi pa ni mngon sum gyis gnod pa yin pa'i phyir gnod pa rnam pa bzhir bstan gyi gnod par byed pa'i gnod byed rnam pa gnyis ni ma yin no/_/de lta na 'o na lung dang grags pa dag gis gnod pa yang rtags nyid las yin par 'gyur te/_de lta ma yin na rjes
[\[173a.3\]]su dpag pa'i dbye bar mi 'gyur ro zhe na/_de ni bden te/_'di ltar de la khas blangs 'bras rtags te/_/'gro la grags pa rang bzhin rtags/_/yid ches pa'i tshig ni 'bras bu dang mthun pa yin la/_grags pa ni rang bzhin dang mthun pa yin no/_/ci'i phyir rtags 'di dngos nyid ma yin zhe na/_bshad pa/_
[\[173a.4\]]yang dag nges ldan brjod 'dod pa/_/bdag gzhan yid ches mtshungs pa yi/_/phyir na rang gi tshig dang ni/_/bstan bcos gcig tu bshad pa yin/_/tshad mas grub pa'i yid ches pa ni 'ga' yang yod pa ma yin te/_pha rol po nyes pa thams cad dang bral ba ni thams cad mthong ba ma yin pas rtogs
[\[173a.5\]]par mi nus pa'i phyir te/_tha snyad 'chol bas rjes su dpag pa las kyang nges par nus pa ma yin pa'i phyir ro/_/des na thams cad med pas yid ches par khas blangs pa yid ches pa yin gyi don dam par ni ma yin pa'i phyir na gang mtshungs par bstan pa'i don du rang gi tshig dang lhan cig tu smos par byas so/_/
[\[173a.6\]]'di ltar/_de ltar bdag ni tshad min na/_/tshig 'di 'jug par mi 'gyur bar/_/de bzhin bstan bcos grags don la/_/der bstan min na dpyod pa yang /_/gal te bdag nyid tshad mar khas mi len na ni tshig mi 'jug pa nyid du thal bar 'gyur ro/_/dper na smras pa thams cad brdzun yin no zhes
[\[173a.7\]]bya ba la/_gal te bdag gis ni thams cad brdzun nyi tshe brjod pa yin no zhes khyod kyis khas len pa yin na ni de'i tshig las ni rtogs par bya ba yin te/_nga'i tshig las ni cung zad kyang bya ba ma yin no zhes bya ba'i don 'di brjod par 'gyur ro/_/de lta na ni bdag nyid du kho bo cag ngal bar byas nas te/_don
[\[173b\]]
[\[173b.1\]]de ni ma brjod kyang grub pa'i phyir ro/_/gang yang mkhas pa'i rtogs pas bsgyur ba'i blo can gyis brjod pa de yang gsal ba nyid de ji skad du smra ba thams cad brdzun yin no zhes bya ba de ni 'gog min te/_gal te de yang 'gog na ni/_/skabs kyi don mi 'grub mi 'gyur/_/zhe'o/_/'di ltar dus
[\[173b.2\]]gsum 'gog pa la yang ni tshig 'di 'brel pa nyid ma yin/_tshig 'di tshad ma ma yin na/_brkus nas bor bar 'gyur ba yin/_/gal te brjod pa thams cad brdzun pa yin pa de ltar bstan pa yin na rang gi tshig dang 'gal ba las mi 'thad pa nyid do/_/tshig 'jug pas bdag nyid tshad mar
[\[173b.3\]]gyur par khas blangs pa yin pa des na ji ltar de tshad ma ma yin par ston/_phyis 'gyod pa'i phyir ro zhe na/_de ltar na yang 'gal ba nyid de ma bstan pa nyid bla ste/_bdag nyid dub pas ci bya/_ma dpyad par byas pa yin no/_/'di nyid skyon te brtags pa la sogs pa yin no/_/'on te brdzun smra'o zhes
[\[173b.4\]]bya ba 'di da ltar dang ma 'ongs pa 'gog pa yin no zhe na/_de'i tshe yang brjod pa 'dis ci bya/_'byung bar 'gyur ba la ni/_nyan pa nyid med pas ci'i don du brjod/_dzab mkhan gyi dzab tshig dang 'dra bas skyon med do zhe na/_/ma yin te rtsod pa'i skabs yin pa'i phyir ro/_/rtsod pa'i don ni dngos po la gtan
[\[173b.5\]]la phebs pa yin no/_/des na de'i ni ma yin no/_/de bzhin du de khas ma blangs na bstan bcos las grags pa'i don la dpyod pa yang mi 'dzug pas na bstan bcos dang tshig dag ni mtshungs pa nyid do/_/mtshungs par bstan phyir bstan bcos de'i/_/skabs rten nyid na gnod byed ces/_/don 'di
[\[173b.6\]]bstan pa'i ched du 'di/_/rang gi tshig dang lhan cig bshad/_/gal te bstan bcos khas ma blangs na ci ltar de'i don la dpyod gal te bstan bcos med na chos can nyid med par 'gyur ba'i phyir dpyod pa mi 'jug pa yin na de'i tshe bstan bcos gnod par byed pa yin gyi gzhan ni ma yin no zhes bstan pa'i
[\[173b.7\]]phyir lhan cig bshad do/_/lhan cig bshad pa ma yin pa ni pha rol po dag bstan bcos rang gi tshig pas nus pa lhag par 'dod pa'i phyir de lta bu nyid du 'gyur ro/_/des na 'di la dpe dag kyang /_/mtshungs pa nyid du bstan pa yin/_/tshad ma rnams ni yod min na/_/bstan bcos tshig ni rung phyir ro/_/_
[\[174a\]]
[\[174a.1\]]de nyid kyi phyir mtshungs par bstan pa'i don du dpe 'dra bar bshad de/_tshad ma spong na bstan bcos dang tshig mi 'thad pa'i phyir ro/_/tshad ma 'gog na bstan bcos kyang tshad mar mi 'gyur ba'i phyir ci zhig khas len te/_des na phan tshun 'gal ba tsam nyid du 'gyur ro/_/rang
[\[174a.2\]]gi tshig 'gal ma gsal ba'i/_/lung la phyogs tsam bstan pa yin/_/de la ma 'ongs pa na chos/_/bde ba mi sgrub ces bya yin/_/gal te tshad ma yod pa ma yin no zhes bya ba 'di ci ltar bstan bcos dang 'gal ba yin/_tshad ma'i chos can ni bstan bcos nyid las 'gyur ba ma yin no/_/gal te tshad
[\[174a.3\]]ma 'ga' yang med pa ma yin na chos can la sogs pa ga las 'grub par 'gyur te/_des na rang gi tshig dang 'gal ba yin no/_/ci ste 'ga' zhig grub par khas len na/_gang las de grub pa de nyid tshad mar 'gyur te/_gzhal bya bsgrub pa ni tshad ma nyid las yin pa'i phyir ro/_/tshad ma med na ni/_
[\[174a.4\]]'ga' yang shes pa med do zhes brjod par bya bar 'gyur ro/_/des na 'di bstan bcos dang 'gal ba ni ma yin no/_/gal te bstan bcos khas ma blangs pas smra na 'gyur ba yin pa'i phyir nyes pa med do/_/bstan bcos khas blangs so zhes ci ltar rtogs par bya zhe na/_'di ni bden te de nyid kyi phyir 'dir
[\[174a.5\]]bstan bcos dang 'gal ba la bsal ba'i dpe ma yin te phyogs tsam zhig bstan pa yin te/_rnam 'grel byed pas bsal ba'i dpe bshad pa ni/_ma 'ongs pa na chos bde ba sgrub par byed pa ma yin no zhes bya ba'o/_/rnam pa 'di lta bu'i yul la ni gdon mi za bar bstan bcos khas blangs par bya ba
[\[174a.6\]]yin pa'i phyir 'di nyid bstan bcos dang 'gal ba la bsal ba'i dpe yin no/_/de'i phyir 'dir rang gi tshig bzhin du phan tshun 'gal ba yin no/_/de lta na ni 'o na gang du chos can tshad mas grub pa der bstan bcos khas blangs pas gnod par byed pa nyid de tshad ma yin pa'i phyir ro/_/bstan bcos
[\[174a.7\]]la yang grub pa'i chos can la ni de khas blangs pa de'i dbang nyid kyis de'i gnod par byed par 'gyur ro zhe na/_'dir bshad pa/_de la brten min dngos po la/_/bstan bcos dang 'gal brjod na yang /_/gnod pa ma yin gnyis po dag_/nus pa mtshungs phyir gegs byed 'gyur/_/bstan bcos
[\[174b\]]
[\[174b.1\]]dang rang gi tshig dag ni khas blangs pa thams cad tshad mas grub pa'i phyir khyad par gzhan ni gcig kyang med do/_/des na gnyi ga yang stobs mtshungs pa'i phyir gegs nyid yin gyi/_gnod par bya ba dang gnod par byed pa'i dngos po ni ma yin no/_/dper na rang gi tshig bzhin te/_/de yang de tshe rang
[\[174b.2\]]tshig dag_/de dag gang la tshad ma yod/_/de ni gzhan la gnod byed 'gyur/_/de lta min na rigs bral gyi/_/dam bca' nus pa mtshungs pa yis/_/dam bca' ci bzhin don can gyi/_/rjes dpag la ni ci ltar gnod/_/lung rnams tshad ma yin pa ni/_/sngar nyid rnam par bzlog pa yin/_/de yi
[\[174b.3\]]phyir na khas blangs nas/_/dpyod pa dag la skyon 'di 'dod/_/ces bya ba ni bar skabs kyi tshigs su bcad pa dag go/_/des na gnod phyir rjes dpag la/_/khas blangs phyi rol 'gyur min yang /_/yul gyi khyad par bstan pa yin/_/phyir na tha dad byas pa yin/_/de nyid kyi phyir gnod par byed par khas
[\[174b.4\]]blangs pa'i phyir lung rjes su dpag pa las pha rol du 'gyur ba ma yin yang /_yul gyi khyad par bstan pa'i phyir rjes su dpag pa las tha dad par byas so/_/rjes su dpag pa ni gnod par byed pa nyid yin la bstan bcos ni gegs byed pa nyid do/_/gegs byed pa de yang khas blangs pa yin gyi gzhan du ni ma
[\[174b.5\]]yin no/_/de lta min na thal ches pa'am/_/logs shig byas pa don med 'gyur/_/rang gi tshig kyang tha dad pa/_/tshig tsam brjod la gegs byed yin/_/gal te dgos pa med kyang rang gi tshig dang bstan bcos kyi tshig dag rjes su dpag pa las tha dad par byed pa yin na ni/_/don med pa'i phyir smra ba po mi
[\[174b.6\]]mkhas par 'gyur ro/_/'o na ni rigs pa'i sgor rang gi tshig dang khas blangs pa dang 'gal ba dag ci ltar phan tshun tha dad par byas te/_gal te ci ltar smra ba thams cad brdzun no zhes bya ba lta bur khas blangs pa'i don brjod pa'i rang gi tshig gis gnod pa'am/_dper na 'ug pa la sgra rtag go zhes bsgrub pa
[\[174b.7\]]lta bur sngar khas blangs pas gnod pa yin no zhes te/_yul tha dad par med na ni so sor bstan pa don med do zhe na/_bden te tha dad pa med pa kho na'o/_/de lta mod kyi sngar gzhag pa'i phyis nyams par byed pa ni khas blangs pa dang 'gal ba yin la/_ngag de nyid rang gi don nyams par byed pa ni/_rang gi tshig
[\[175a\]]
[\[175a.1\]]dang 'gal ba yin no/_/de yi bstan bcos tshad mar ni/_/khas blangs phyir na dngos kun la/_/gnod byed ce na gal te de/_/min 'dod gnod byed yin nam ci/_/rang tshig 'gal na rang tshig dang /_/bstan bcos 'gal tha dad med 'gyur/_/gal te de mi 'dod na ci gnod par
[\[175a.2\]]byed pa yin nam/_gal te ma yin no zhe na/_des 'dod na yang gnod par byed par ci ltar 'gyur/_'dod pa tshad ma ma yin na ni tshad mar byed pa nyid ma yin no/_/sngar khas blangs pa phyis gzhan du byas pa ma yin no zhe na/_byas na 'gal ba ci zhig yod/_rang gi tshig dang 'gal ba nyid do zhe na/_de
[\[175a.3\]]lta na 'o na rang gi tshig dang 'gal bar khas blangs pas na rang gi tshig dang 'gal ba dang bstan bcos dang 'gal ba dag tha dad par med pa nyid du 'gyur te/_bstan bcos dang 'gal ba la mi 'dra ba med do/_/skyes bu'i 'dod pas byas pas na/_/'di tshad nyid ni yongs su rdzogs/_/gal te skyes bu'i
[\[175a.4\]]'dod pas bstan bcos tshad mar byas na de ni rang gi tshig la yang ma tshang ba med par yod do des na rang gi tshig las bstan bcos khyad par med do/_/ci ste bstan bcos ni rang gi don bsgrub pa'i phyir khas blangs pas na tshad ma yin no/_/rang gi tshig ni gzhan gyi don du yin te des ni de tsam yin te gzhan
[\[175a.5\]]gyi don la ni 'bad pa chen po med pa'i phyir ro zhe na/_de ni ma yin te/_'di ltar/_gal te yongs su brtags yin na/_/de ni tshad ma gnod byed yin/_/gal te brtags par mi 'jug na/_/rang gi tshig las khyad par med/_/gal te brtags nas khas blangs na/_/de'i tshe don de tshad ma nyid kyis grub
[\[175a.6\]]pa yin pa'i phyir tshad mas gnod pa nyid do/_/ma brtags na ni de tshig tsam nyid yin pas rang gi tshig dang 'gal ba bstan bcos dang khyad par med do/_/des na grags pa don dag yang /_/bstan bcos dor na nyes pa med/_/lkog gyur dag las bstan bcos ni/_/mi 'dod dpyod pa nyid mi 'jug_/tshad
[\[175a.7\]]mas rab tu grub pa'i chos can la dpyod pa gegs med pa'i bstan bcos 'dor yang nyes pa med do/_/'on kyang khas blangs pa dang 'gal ba 'ga' zhig ste/_khas blangs pa 'gal ba'i phyir ro/_/'di bstan bcos dang 'gal ba'i yul bsal ba ni ma yin no/_/bstan bcos las grub pa'i chos can la
[\[175b\]]
[\[175b.1\]]ni bstan bcos dor na dpyod pa 'jug mi srid pa'i phyir bstan bcos dang 'gal ba'i yul bsal ba ni de nyid yin no/_/bstan bcos mi 'dod na ni de la sems pa mi 'jug pa kho na'o/_/de lta na bstan bcos la brten nas/_chos can la so sor gzhag pa des na de gnod pa can yin no/_/gal te
[\[175b.2\]]bstan bcos tshad ma can ma yin pas ji ltar so sor 'jog ce na/_tshad ma nyid du khas blangs pa'i phyir ro/_/de lta na ni rang gis khas blangs pa kho nas tshad mar byas pa chos can rnam par 'jog par byed pa yin la chos gzhan la yang de nyid kyis bsgrub pa'i phyir rang gi tshig dang 'gal ba dang bstan
[\[175b.3\]]bcos dang 'gal ba tha dad pa med par 'gyur ro/_/'di la brtags pa phal cher ni/_/'gal ba brjod yin 'di lta ste/_/chags sogs chos min ca ba dang /_/khrus kyis chos min dag 'gyur ba'o/_/'di skad du yang /_sems kyi nang na gnas pa'i skyon/_/'jug ngogs khrus kyis dag mi 'gyur/_/
[\[175b.4\]]de ni lan brgyar bkrus byas kyang /_/chang bum bzhin du gtsang mi 'gyur/_/zhes brjod pa dang /_de bzhin du yang brjod pa ni/_/rang gi sgo nas ku sha 'khyil/_/bil ba can dang sngon po'i ri/_/kan kha lo yi 'jug ngogs su/_/khrus byas yang 'byung srid ma yin/_/zhes bya ba lta bu'o/_/gal te 'ga'
[\[175b.5\]]yang gnod pa ma yin gyi 'gal ba tsam du zad pa yin na/_'o na khas blangs pa dang 'gal ba de ci'i don du yin zhe na/_mthong dang ma mthong ba dag la/_/rigs pas grub dang rang tshig gis/_/gnod byed bstan bcos gang yin de/_/gzung bar bya phyir dpyod 'jug 'gyur/_/mthong ba dang ma mthong ba dag_/
[\[175b.6\]]tshad ma dang rang gi tshig gis mi 'gal ba'i bstan bcos khas blang bar bya ba yin gyi/_de lta ma yin par khas len na ni rtog pa sngon du byed pa can du mi 'gyur ro/_/grags pas bsal ba yang phyogs ma yin no/_/de la grags pa ni rang bzhin gyi rtags yin no/_/gal te yid ches pa'i tshig don
[\[175b.7\]]med par mi 'byung ba yin te/_ci'i phyir zhe na/_de ltar khas blangs pa'i phyir ro/_/der ni khas blangs pa'i 'brel pa yod pa yin gyi/_tshad mas grub pa ni ma yin pas/_'bras bu'i gtan tshigs dngos po nyid ni ma yin no/_/de la gal te grags pa yang dngos po'i 'brel pa can yin na/_de'i tshe rang bzhin
[\[176a\]]
[\[176a.1\]]gyi gtan tshigs dngos nyid yin par 'gyur ro/_/'on te khas blangs pas byas pa yin na de'i tshe/_tshig bzhin du khas blangs pa nyid pas de ci ltar 'di gnod byed gzhan yin par 'gyur/_gal te 'di ni yid ches pas gnod pa nyid yin te/_gang gi phyir khas blangs pa gnod byed
[\[176a.2\]]dag skye bo rnams 'dir yid ches yin zhes 'chad par 'gyur ba yin no/_/mngon sum don dang rjes dpag dang /_/yid ches grags pas ma bsal ba/_/zhes bya ba ni grags pa'i sgra re re dang 'brel pa yin te/_des na gnod pa ni rnam pa gsum kho na yin zhe na/_de ni ma yin te/_rjes su dpag
[\[176a.3\]]pa'i dbye ba yang /_/gnod pa de ni rnam bzhir bshad/_/ces smos pa'i phyir dang /_slob dpon gyis kyang gang la thun mong ma yin pa'i phyir zhes bya ba la sogs pa'i tshig gis logs shig tu dper brjod pa'i rnam pa bzhir bstan pa gzhung ma tshugs par 'gyur ro zhe na/_'dir smras pa/_'di ni 'jig
[\[176a.4\]]rten thams cad dang /_/'gal yin snga ma rang nyid dang /_/yang na rang bzhin 'bras bu yi/_/ngo bos thal 'gyur 'di byas so/_/'jig rten thams cad ngo bos thal 'gyur 'di byas so/_/'jig rten thams cad kyi grags pas gnod pa ni grags pas gnod pa yin la/_'ba' zhig gi grags pas gnod
[\[176a.5\]]pa ni cig shos so/_/yang na 'di ni rang bzhin gyi gtan tshigs kyi ngo bo nyid dang /_'bras bu'i ngo bo gnyis thal bas sgrub par byed pa ni gnyis bstan pa yin no/_/'di ltar rgol bas ni dngos kyi sgrub byed dang /_thal ba'i sgrub byed gnyis nyid bya ba yin gyi rgol ba'i tshig dag la yang rnam pa gzhan ni ma yin no zhes
[\[176a.6\]]bstan pa'i don du yin no/_/yang na/_gang phyir kun tshe tha snyad pas/_/sgra don rjes su 'breng ba yi/_/bstan bcos ma yin des de la/_/tha dad phyir 'dir logs su byas/_/dngos ma yin yang grags pa ni/_/gdon mi za bar khas blang bar bya ba'i phyir logs shig tu byas so/_/gal te bstan bcos dang rang
[\[176a.7\]]gi tshig dag khyad par 'ga' yang med pa'i phyir/_/bstan bcos dang 'gal ba rang gi tshig dang 'gal ba nyid yin no/_/des na gzhan rtogs par byed pa/_bstan bcos las rab tu grags pa'i chos can la rtsod pa byed pas ni/_gdon mi za bar bstan bcos kyi tshig dang /_rang gi tshig dag tshad mar khas blang
[\[176b\]]
[\[176b.1\]]bar bya ba nyid ma yin nam/_de'i ltar na gdon mi za bar khas blang bar bya ba ma yin pa yin zhe na de yang ma yin te/_gzhan gyis khas blangs pas bshad pa'i phyir ro/_/rgol ba gzhan dag ni rtsod pa sgrub pas na chos can gzhan la rtsod kyang bstan bcos gdon mi za bar khas blang bar bya ba yin no zhes khas len
[\[176b.2\]]te/_des na gdon mi za bar bstan bcos khas blang bar bya ba ma yin no zhes bya ba 'di bstan pa'i phyir brjod pa yin no/_/yang na grags pa ni brjod par 'dod pa'i yul can yin la/_bstan bcos ni don dam pa'i yul can yin pa'i phyir so sor nye bar bkod do/_/de la ma yang yin la mo gsham
[\[176b.3\]]yang yin no zhes bya ba ni brjod par 'dod pa'i don gnod pa ni ma yin no/_/de'i phyir/_yul ni spyi dang cig shos kyis/_/tha dad par ni brjod 'dod pa/_/bstan bcos grags pas gnod pa yi/_/rnam dbye yin phyir tha dad nyid/_/zhar la 'phros pa song zin te/_/skabs nyid la 'jug par bya'o/_/
[\[176b.4\]]grags pa zhes bya ba 'di ci zhig yin/_re zhig gal te khyab pa dang nyi tshe ba'i 'jig rten gyi grags pa mtha' dag gzung nas ni de'i tshe/_rtag pa nyid la sogs pa yang 'jig rten mtha' dag la grags pa yin te/_des na tshad mas bkag pa na yang 'jig rten gyi grags pas gnod par 'gyur la/_tshad
[\[176b.5\]]ma dang 'gal ba gzhan dag la yang 'gyur ro/_/grags pa'i sgras brjod par bya ba'i don gzhan ni yod pa ma yin no/_/de bzhin du mi mgo'i thod pa mi gtsang ngo zhes bya ba la sogs pa dag la yang 'gyur ro/_/'on te bstan bcos las brjod pa gnod par mi rigs so zhe na/_de lta yin na rtag pa dang
[\[176b.6\]]bdag la sogs pa gnod na yang skyon du 'gyur ro zhe na/_'di la smras pa/_'dod pa'i sgra yi brjod bya ba/_/g.yo med gang yin grags pa yin/_/grags pa nyid ni tha snyad de/_/des bskyed phyir na de skad brjod/_khyad par 'phags par 'grub pa ni rab tu grags pa yin pas na/_des bskyed par 'dod
[\[176b.7\]]pa'i sgras brjod par bya ba nyid g.yo ba med pa'i phyir khyad par du 'phags pa grub pa'i rang bzhin nyid do/_/rtag pa nyid la sogs pa ni g.yo ba nyid do/_/bstan bcos kyis ni de 'gyur ba med par bya nus pa ma yin te tshad mas grub pa bstan bcos kyis bzlog par nus pa ma yin te/_tshad mas gnod pa
[\[177a\]]
[\[177a.1\]]nyid kyis na/_/tshad nyid yin par bzlog phyir ro/_/'dod pa'i sgra'i brjod par bya ba nyid ni de ltar g.yo ba ma yin te/_gnod par byed pa'i rjes su dpag par med pa'i phyir ro/_/de ltar yang ston par 'gyur ro/_/don la 'dod pa'i sgra'i brjod par bya ba nyid skyes bu'i 'dod pa
[\[177a.2\]]tsam dang rjes su 'brel pa 'gog pa'i rjes su dpag pa ni 'jug pa ma yin no/_/de nyid kyi phyir bshad pa/_don la skyes bu'i 'dod pa dang /_/rjes 'brel 'dod sgra'i brjod bya nyid/_/bkag med phyir na gnod med dag_/skye bo rnams 'dod yid ches yin/_/ba lang nyid la sogs pa spyi'i rang bzhin
[\[177a.3\]]du brtags pa 'dod pa'i sgras brjod par bya ba ni dgag par mi nus so/_/brtags pa'i don gyis mgu ba 'dod pa tsam gyis brtags pa ni dgag par nus pa ma yin na rig pa ni dgag par mi nus te/_de bzhin du 'di yang ngo /_/gal te tshad mas grub pa'i dngos po nyid gnod par byed pa ma yin nam zhe na/_'dir
[\[177a.4\]]smras pa/_rang rig pa nyid tshad ma yin la/_sgra'i nye bar len pa dang 'bras bu'i dngos por gyur pa brjod par bya ba nyid ni des grub pa'i phyir ro/_/gal te de lta na brjod bya nyid mngon sum gyis sgrub pa kho na yin te/_des na mngon sum gyis gsal ba'i phyogs nyid do/_/rgyu dang 'bras bu'i dngos po nyid mngon sum
[\[177a.5\]]gyis grub pa yin gyi brjod bya rjod byed kyi dngos po gzhan ni ma yin no zhe na/_ma yin te brjod bya rjod byed kyi ngo bo de tsam yin pas/_de ci ltar na gzhan du khas len zhe na/_'dir smras pa/_brjod bya nyid 'dir 'byung ba dang /_/byung gyur par gnas gsal ba dag_/khyab pa'i spyi yin des na/_/mngon sum gyis
[\[177a.6\]]ni ga la rtogs/_/'on kyang thog med bag chags las/_/byung ba de lta'i tha snyad ni/_/yod phyir de ni yod do zhes/_/bya bar rtogs pa 'ba' zhig go/_/de ltar yang de yang tha snyad brten pa zhes 'chad par 'gyur ro/_/gzhan sel ba'i mtshan nyid kyi spyi ni sgra'i brjod byar 'dod la/_de yang dgag par nus pa ma
[\[177a.7\]]yin te/_bag chags so sor nges pas na de lta bu'i rtogs pa skye ba'i phyir ro/_/bag chags de ni 'dod pa tsam gyis byas pa'i brda nges pas na spyi nges par byed pa yin no/_/'di ltar/_bram ze la sogs gsal ba yis/_/gsal min nges pa 'dod pa yis/_/brda 'jug can gyi sgra yis ni/_/de las gzhan
[\[177b\]]
[\[177b.1\]]la bzlog phyir ro/_/bram ze la sogs pa'i rigs kha dog dang dbyibs nges pa'i gsal bas gsal bar bya nus pa ma yin no/_/des na de dag ni gsal ba nges pa la brten pas nye bar mtshon pa/_gsal ba la nges pa'i brda'i stobs kyis gsal bar 'gyur ba yin no/_/gal te 'dir da ltar 'ga' zhig
[\[177b.2\]]gis brdar byas pa ni ma yin te/_thog ma med pa nas grub pa'i brjod bya rjod byed kyi dngos po srid pa'i phyir ro zhe na ma yin te/_bstan pa nyid brda yin pa'i phyir ro/_/gzhan yang bram ze dang bram ze ma yin pa zhes bya ba 'di ni rgyu ma yin no/_/'dir ni de'i rgyu mtshan mthong ba'i rgyu gang yin pa des bsgrub par
[\[177b.3\]]bya ba yin te/_de lta ma yin na gdol pa la sogs pa'i rigs dang 'di la phan tshun rnam par dbye ba ci zhig yod/_'dis ni ba lang nyid la sogs pa'i rigs kyang gsal ba yin no/_/de dag kyang bong bu la sogs pa'i rigs dag las khyad par med do/_/nye bar mtshon nas 'jug pa'i phyir ro zhe na/_'di
[\[177b.4\]]la zho dag la sogs par nus pa tsam zhig dgos pa yin/_des na nye bar mtshon nyid de/_/mi tsam 'brel par mi 'gyur min/_/de bzhin du dbyangs la sogs pa'i rigs kyang de dang /_sgra gcig gi yul yin pa nyid kyis mtshon pa yin no/_/des na rigs ni rnam par rigs pa'i yul nyid do/_/de'i phyir/_
[\[177b.5\]]tha snyad las ni skyes pa yi/_/chos te grags pa'i sgra yis brjod/_/grags pa tsam la brda'i dngos po thob pa yin pa'i phyir/_tha snyad las skyes pa'o/_/chos de ni grags pa'i sgrar brjod do/_/chos 'di 'ba' zhig grags pa yis/_/mtshan nyid sgrub par byed pa'i tshad ma'i sgrar brjod par ni ma zad kyi
[\[177b.6\]]'on kyang /_mngon sum sogs kyis gzhal bya yang /_/'jal byed sgra sgro btags nas brjod/_/mngon sum la sogs pa la yang gzhal ba'i don nyid phyogs ltar snang ba zhes bya ba don gzhan gyis gnod par byed pa yin no/_/de'i 'dod pa'i sgra'i brjod bya ba lang la sogs pa ni dgag par mi nus pa'i phyir
[\[177b.7\]]ro/_/de nyid kyis 'gog pa la gnod pa yin no/_/tha snyad kyi don du sbyar ba'i sgras nye bar bkod pa'i rig byed las byung ba la sogs pa'i tha snyad kyi yul thams cad dang 'gal ba med pa can ni/_smyon pa ma yin pas dgag par bya ba ma yin no/_/de nyid bshad pa ni/_de la brten nas 'byung ba can/_/'dod
[\[178a\]]
[\[178a.1\]]pas 'jug phyir bkag med pa/_/byas pa 'am ma byas pa rnams kyi/_/sna tshogs rang bzhin nyid kyis rung /_/thams cad ni ngo bo nyid kyis de la brten nas 'byung ba can tha snyad las skyes pa lnga nyid la sogs pa byas pa dang ma byas pa rnams kyi rung ba nyid yin no/_/rang nyid 'byung bar
[\[178a.2\]]'gyur ba rnams ni thams cad la rung ba yin te/_thams cad la mi mthun pa med pa'i phyir ro/_/mi mthun pa med pa nyid rung ba yin no des na/_don tsam dang ni rjes 'brel can/_/'byung ba 'am ni 'byung 'gyur ba/_/sgra yi rung ba nyid de yis/_/mi mthun pa dag gnod par 'gyur/_/sgra rnams kyi byung ba'am
[\[178a.3\]]'byung ba'i sgra'i rung ba nyid ni 'gog pas bzlog par nus pa ma yin te/_mtho ris 'dod pas me'i sbyin sreg gyis shig ces bya ba la sogs pa ni khyi sha za ba la sogs pa la dgag par mi nus te/_don tsam dang rjes su 'brel pa yin pa'i phyir ro/_/don der yang mi mthun pa med pas rung ba nyid do/_/brda byed pa
[\[178a.4\]]la mi mthun pa'i don ni 'ga' yang mthong ba'am/_bstan pas rtogs pa ma yin no/_/tsam gyi sgra ni khyad par med par gzung ba'i don te/_dper na bram ze tsam la zan sbyin no/_/zan tsam sbyin par 'dod do zhes bya ba khyad par yongs su 'dzin par byed pa ma yin pa bzhin no/_/rung ba tsam don dang rjes su 'brel
[\[178a.5\]]pa gang yin pa de la ni 'gog pa 'ga' yang rigs pa ma yin no/_/des na 'gog pa rung ba nyid des gnod pa yin no/_/rung ba nyid dgag pa ni mngon sum gyis bsgrub pa ma yin no/_/rjes su dpag pa nyid 'jug par 'gyur grang na/_de yang dpe med pa'i phyir srid pa ma yin no zhes ston par 'gyur ro/_/gal te
[\[178a.6\]]slob dpon gyis sgra las byung ba'i grags pas zhes gsungs kyi rung ba nyid kyis ni/_gnod par ma gsungs pa ma yin nam/_'dod pa'i sgra'i brjod par bya ba nyid ni rung ba nyid ma yin no/_/de lta bu'i grags pa yang ma yin te/_rung ba nyid ni grags pa'i sgra'i rgyu yin gyi grags pa nyid ni ma yin no zhe na/_'di la bshad
[\[178a.7\]]pa/_grags pa med kyang dngos po la/_/rung nyid de yi stobs nyid las/_/de las sgra kun 'brel des na/_/de la de ni grub pa yin/_/slob dpon gyi dgongs pa yang 'di ste sgra las byung ba'i grags pa smos pas ni rung ba nyid bstan pa yin gyi/_grub zin pa'i brjod bya nyid ni ma yin no/_/rung ba nyid ni 'dod pa
[\[178b\]]
[\[178b.1\]]tsam dang rjes su 'brel pa yin la/_de yang brda la mi mthun pa med pa nyid do/_/sgra ni dngos po thams cad la/_/'dod pa tsam gyis 'jug pa yin/_/de tsam gyis 'jug sgra gang de/_/ci ltar 'gar yang bzlog par nus/_/dngos rnams ngo bo nyid kyis ni/_/rjod byed 'jug par byed ma yin/_/
[\[178b.2\]]brda las mi mthun med pa ni/_/rung ba nyid ces bya bar brjod/_/'dod pa tsam gyis sprul pa gang /_/de ni don tsam rjes 'brel nyid/_/don tsam la yang ltos med na/_/brda 'dod par ni ci ltar 'gyur/_/phyogs 'dis gang tshe bum pa la/_/zla ba'i sgra yi brjod bya nyid/_/'gog pa der ni grags pa
[\[178b.3\]]yi/_/gnod pa yin zhes mngon par 'dod/_/ces bya ba ni bar skabs kyi tshigs su bcad pa dag go/_/gal te mi mthun pa med pa'i rung ba nyid ji ltar 'byung ba 'am/_'byung bar 'gyur ba yin zhe na/_'di ltar brjod pa/_don ni 'byung dang 'byung 'gyur phyir/_/rung ba nyid kyis de lta nyid/_/ngo bo nyid
[\[178b.4\]]las ma gtogs pa/_/rung nyid ces bya rtogs pa med/_/de la don gang zhig sgra gang gis brjod par bya ba nyid du 'dod pa de ni sgra des brjod par rung ba yin te/_dper na shing gi sgras brjod par rung ba nyid bzhin no/_/'ga' yang gang du yang mi mthun pa ni med do/_/gal te dpe nyid ma grub ste/_/de yang
[\[178b.5\]]spang ba srid pa'i phyir ro zhe na/_de ni ma yin te/_su zhig brjod bya rjod byed kyi/_/dngos po tha snyad zhugs pa spong /_/des na 'jug pas don de ni/_/rtogs par mthong ba nyid yin no/_/brjod bya rjod byed kyi dngos po ni/_/'di nyid du zad do/_/de skad du yang /_sgra gang zhig ni brjod pa na/_/rtogs 'gyur
[\[178b.6\]]don gang yin pa de/_/sgra yi don ni yin brjod de/_/don gyi mtshan nyid gzhan yod min/_/zhes brjod pa yin no/_/de lta na ni 'o na dam bca' ba'i don mngon sum gyis gnod pa nyid yin pas na/_grags pa'i gnod pas ci zhig bya zhe na/_'dir smras pa/_'di ci tsam zhig bsgrub pa ni ma yin gyi/_'on kyang
[\[178b.7\]]rigs pa 'dis yul lam dus 'ga' zhig la yang sgra thams cad brjod par 'dod pa yin la/_'di la ni mngon sum 'jug pa ma yin no/_/'di ni bum pa la zla ba'i sgras brjod par bya ba nyid 'gog pa gang yin pa de'i tshe yang grags pas bsal ba yin no zhes smras zin to/_/gal te de ltar 'di la sgra de'i don
[\[179a\]]
[\[179a.1\]]du snang ba med do zhes brjod na ni grub pa la sgrub pa yin no/_/'on te gzhan la snang ba ma yin/_da lta yang ma yin/_rung ba tsam yang ma yin no zhes brjod na ni/_de ni ma yin te/_'dod pa tsam gyis 'jug pa'i phyir ci ste mi srid de/_yul dang dus gzhan du mi gzhan gyis sgra dang don dag
[\[179a.2\]]rnam pa gzhan du brjod bya rjod byed du mthong ba'i phyir/_nges pa ga la yod/_rigs pa 'dis thams cad thams cad kyis brjod par bya ba nyid du mthong ba'i phyir nyes pa med do/_/grags pas gnod pa nyid kyis na/_/khyi sha zo zhes bya ba yi/_/don 'di gang gis 'gog byed pa/_/de la rung ba nyid kyis gnod/_/
[\[179a.3\]]gal te de nyid sha sogs kyi/_/don 'di khyod la snang zhes ni/_/brjod na mngon sum gyis gnod par/_/'gyur gyi gzhan du ga la 'gyur/_/'dir mngon sum gyis gnod pa ni yod pa ma yin no/_/grags pas gnod pa 'ba' zhig tu 'gyur grang na/_de yang brda'i stobs kyis rung ba yin la/_rung ba ni khyi sha la
[\[179a.4\]]sogs pa la yang yod pa ma yin no/_/gal te brda gzhan gyi dbang du 'gyur ba'i 'jig rten pa'i sgra gang yin pa de dag nyid la nges pa med pa 'dir 'gyur gyi/_rig byed pa ngo bo nyid kyi don dang 'brel pa gang yin pa de dag yang nges pa med pa ci ltar 'gyur/_tha snyad kyi don can gyi brda ni mthong ba'i yul nyid la
[\[179a.5\]]rigs te/_dbang po las 'das pa la ni rtogs pa med pa'i phyir brda bya bar ci ltar nus/_lung tsam gcig pu skyabs yin pa'i phyir/_rtogs pa phan tshun brten pa'i nyes par 'gyur ro/_/brda gzhan du byed pa yang lung de'i rjes su 'brang ba nyid yin no zhe na/_'dir brjod pa/_rig byed kyang ni rang bzhin gyis/_
[\[179a.6\]]don ldan 'di ni gang gis grub/_/der yang rmongs sdang 'jig sogs kyis/_/mi shes pa dag brda byed 'gyur/_/ji ltar gcig gis sreg byed la sogs pa dag la me la sogs pa'i ming 'dod pas byas pa de bzhin du khyi la sogs pa la yang 'gyur ro/_/don 'di ngo bo nyid kyis yin no zhes kyang mi 'grub
[\[179a.7\]]ste/_don de ni 'jig rten gyi rjes su 'brang ba nyid kyis 'jog pa'i phyir ro/_/'jig rten na ni/_yul dang dus sogs dbye ba yis/_/sna tshogs 'gyur don mthong phyir te/_/'dir ni yul dang dus la sogs/_/khyab pa'i don yang nges ma yin/_/yul dang dus der yang res 'ga'/_/mi shes pa nyid brda
[\[179b\]]
[\[179b.1\]]byed pa'i nye bar ston pa srid do/_/nye bar ston pa brgyud pa tsam nyid na mun pa brgyud pa nyid do/_/des ni de'i mos pa bzlog pa'i phyir ram/_dbang po las 'das pa'i don mthong ba nyid/_sngon gyi don 'dzin par byed pa spangs pa'i phyir/_brda gzhan du byed par 'gyur bas 'gal ba med do/_/yang na/_de la yang
[\[179b.2\]]ni mngon sum gyis/_/des rtogs pa dang ldan min te/_/rjes dpag med par ri bong can/_/zla ba'i sgrar ni rtogs ma yin/_/sgra las don rtogs par ni mngon sum yin par mi 'thad de/_ji skad du rig byed smra ba dag na re/_tshig las don rtogs pa ni mngon sum yin no zhes 'dzer ba bzhin no/_/gal te re
[\[179b.3\]]zhig 'di skad du rtogs pa ni mngon sum yin te rang rig pa'i rang bzhin yin pa'i phyir ro zhes brjod pa ni 'di'i gzhung la gnod do/_/shes pa gzhan gyi dmigs par yang ste/_blo mngon sum ma yin no zhes bya bar gnas pa yin no zhes bya bar gnas pa'i phyir ro/_/khas len na yang 'dir yang
[\[179b.4\]]brjod par bya ba yin te/_du ba las me rtogs pa yang mngon sum yin zhes so/_/'on te rjes su dpag pa'i rang bzhin med par 'gyur ro zhe na/_glo bur du du ba las me rtogs pa yang de ltar 'gyur ro/_/'on te der sngar mtshams sbyor ba yod par 'gyur ro zhe na/_'di la yang brda'i dus su yod do/_/de lta ma
[\[179b.5\]]yin na bshad pa'i rjes su ma 'brangs par yang 'gyur te/_bshad pa nyid brda yin no/_/'on te bshad pa ni 'dod rgyal du byas pa'i rang bzhin nyid ma yin pa des na skyon med do zhe na/_de ni ma yin te/_sdang ba la sogs pas gzhan du yang 'chad par byed pa'i phyir ro zhes bstan zin no/_/sdeb sbyor ba'i yin
[\[179b.6\]]pa'i phyir yi ge dang dbyings la sogs pa ni nges pa ni tshig tu sgrub pa yin no/_/sbyor ba dam pas 'chad do zhe na/_de ltar bshad pa brgyud pa las 'byung ba long ba brgyud pa yin/_des na mngon sum gyis min zhing rjes dpag med pa'i phyir 'thad par dka'/_des na ri bong can zla ba'o zhes bya ba 'di la yang mngon
[\[179b.7\]]sum yod pa ma yin no/_/de ltar yang sgra dang rtags dag ni de yod pa dang med pa dag la mthong ba dang ma mthong ba dran pa la ltos te/_rang gi yul rtogs par byed do zhes bstan pa yin no/_/de la gang gi phyir ri bong can ni zla ba ma yin te/_yod pa'i phyir ro zhes smra ba de 'di skad du rtogs pa nyid med do zhes brjod pa
[\[180a\]]
[\[180a.1\]]ni ma yin no/_/de skad smra ba ni rtogs pas gnod par 'gyur la/_rtogs pa yang mngon sum nyid yin no/_/gal te rtogs pa yod pa yin pa de lta yang bden pa nyid ma yin te/_zla ba gnyis su rtogs pa bzhin zhes bya ba de la grags pas gnod pa bstan par bya ba yin no/_/snga
[\[180a.2\]]ma snga ma mtshams sbyor ba'i/_/grags pas rjes su dpag pa nyid/_/des na bstan bcos mdzad pas 'di/_/rjes su dpag pas gnod bzhed par/_/brda'i dus su 'brel par rtogs pa'i phyir rjes su dpag pa nyid de/_des na 'gro ba'i grags pas rang bzhin rtags zhes bya ba 'di grub pa nyid do/_/
[\[180a.3\]]gal te 'di rjes su dpag pa zhes bya bar ni rigs na/_rang bzhin gtan tshigs go ji ltar/_sngon gyi mthong ba dang lhan cig pa'i sgra las skyes pa'i rtogs pa ni rjes su dpag pa'i rang bzhin gyis gnod pa byed pa yin no/_/sgra ni don gyi rang bzhin ma yin no/_/gal te brjod bya rjod byed dag_/rgyu dang 'bras
[\[180a.4\]]bu dngos yin na/_/de tshe sgra las rtogs 'gyur te/_/de lta yin na rjes dpog 'gyur/_/rjes su dpag pa la rtogs pa'i phyir 'brel pa dang ldan pa yin no/_/sgra don gyis 'brel pa de yang nye bar len pa dang nye bar len pa las 'byung ba'i dngos po yin no/_/sgra ni don dam par rkan la sogs pa'i byed pa tsam
[\[180a.5\]]las skye ba yin gyi don gyis bskyed pa ni ma yin no/_/des na lag brda la sogs pa ltar 'dod pas rgyu dang 'bras bu'i dngos po yin gyi/_gzhan du ni ma yin no/_/'dod pas brtags pa'i rgyu dang /_'bras bu'i dngos po ni thag pa dang /_phur pa'i 'brel pa bzhin du don dam pa la ma yin no/_/gdon mi za bar
[\[180a.6\]]de ltar rtogs pa yang ma yin te/_des na 'di dngos kyi rjes su dpag pa ni ma yin no/_/'o na ci ltar rang bzhin gyi rtags yin zhe na/_nye bar len par gyur pa'i don gang zhig brda gsal bar bya ba dang /_'dod pas de lta bar byed pa de ni/_don dam par rgyu ma yin te/_gzhan brjod par
[\[180a.7\]]'dod pa 'am/_brjod par 'dod pa med na don de brjod par 'dod pa med kyang yod pa'i phyir ro/_/gang zhig med par gang yod pa de ni de'i rgyu ma yin no/_/de'i phyir/_'di ni nyer len nyid du ni/_/'dod pa tsam gyis brjod bya yin/_/de tsam las ni byung 'gyur ba'i/_/rang bzhin brjod par bya ba yin/_/nye bar len pa nyid du rnam par
[\[180b\]]
[\[180b.1\]]gzhag pa nyid brjod par bya ba yin no/_/des na nye bar len pa nyid du tha snyad byed pa nyid ni grags pa yin no/_/tha snyad grags pa yin pa'i phyir/_nye bar len pa yang grags pa nyid do/_/des na brjod par bya ba ma yin pa nyid nye bar len pa nyid du snang bas gnod pa yin no/_/gal te 'ga' zhig gang gis
[\[180b.2\]]nye bar len pa dang /_'bras bu nyid du mi snang ba de nyid ni brjod par bya ba ma yin te/_sgra de las de mi snang ba'i phyir ro/_/gal te don de 'dod kyang nye bar len pa dang /_'bras bu'i rtogs pa la mi snang ba yin na ni/_brjod bya ma yin par 'gyur ro/_/gal te mi snang ba nyid ma yin nam/_phyi rol gyi don nyid
[\[180b.3\]]ni nye bar len pa ma yin te/_de med kyang yod pa'i phyir ro zhes bya ba ni brjod pa nyid yin no zhe na ma yin te/_'dod pa yod na snang ba'i phyir ro/_/'o na gang gi tshe don mthong ba yod na/_de brjod par 'dod pa med kyang shin tu goms pa las sbyor ba de'i tshe nyid lan ci ste mi snang ngam/_'on te de las phyi rol gyi
[\[180b.4\]]don snang ba med pa'i phyir rtogs pa po de skad brjod na/_de lta na rjes su dpag pa yang phyi rol gyi don gyi yul can du mi 'gyur te/_de la mi snang ba nyid kyi phyir ro/_/'on te rnam par rtog pa de las kyang der lhag par zhen pas dngos po nyid la 'jug pa'i phyir de skad brjod na/_de lta yin na brjod par bya ba nyid
[\[180b.5\]]la yang de bzhin nyid do/_/phyi rol gyi don thams cad kyi tshe 'thob pa ni ma yin te/_grags pa ni don dam pa tshad ma ma yin pa'i phyir ro/_/tshad ma ma yin pa nyid kyis brjod bya dang /_rjod byed kyi dngos po med par 'gyur ba yang ma yin te/_brjod bya rjod byed kyi dngos po ni de lta bu nyid du grags pa'i phyir ro/_/de'i
[\[180b.6\]]phyir/_don gang nye bar len nyid du/_/gnas ldan de ni brjod bya nyid/_/'dod skyes nyid len nyid de las/_/dgag par nus pa ma yin no/_/don rnams thams cad de 'dra ba'i/_/grags yul brjod bya yin par 'dod/_/des na 'dod par rag las pas/_/'jug pa'i sgra la nges yod min/_/zhes bya ba
[\[180b.7\]]ni bsdu ba'o/_/des na rung ba slob dpon grags pa'i sgrar bzhed pa yin no/_/de nyid ga las she na/_'dir smras pa/_des ni thun mong ma yin pa/_/nyid kyi sgrar ni bstan pa de/_/gal te ma lus rung nyid las/_/brjod bya min bzhed na mi 'gyur/_/de nyid kyi phyir bshad pa/_gzhan du 'dir ni gnod pa yi/_/
[\[181a\]]
[\[181a.1\]]gtan tshigs thun mong nyid mi 'gyur/_/gal te slob dpon rung ba nyid bzhed pa ma yin na/_ci ltar gnod par byed pa'i rjes su dpag pa'i gtan tshigs thun mong ma yin par 'gyur te/_yod pa nyid ni zla ba'i sgras brjod par bya ba ma yin pa bum pa la sogs pa dag la grub pa'i phyir
[\[181a.2\]]ro/_/gang gi tshe thams cad de'i brjod par bya ba nyid yin pa de'i tshe ni 'gyur ba nyid de/_gang la yang zla ba ma yin par ma grub pa'i phyir ro/_/slob dpon gyis ni gang la thun mong ma yin pa'i phyir/_rjes su dpag pa med la sgra las byung ba'i grags pa'i don dang 'gal bas gsal ba de ni phyogs ma yin no
[\[181a.3\]]zhes gsungs te/_yul gang la mi mthun pa'i phyogs su gyur pa'i rjes su dpag pa thun mong ma yin pa nyid kyi phyir de med do/_/med pa na sgra las byung ba'i grags pa'i rjes su dpag pa gnod par byed pa yod pa de ni phyogs ma yin no/_/de skad du gsungs pa ni 'di dgag par mi nus pa nyid dam/_bzlog
[\[181a.4\]]pa'i tshad ma med par nges pa nyid du ston pa yin no/_/tshad ma med par ni 'gog pa ma yin la/_nges par byed pa yod na mi nges pa yang ma yin no/_/'dir ni phyi ma snga ma dang bcas pa snga ma phyi ma dang bcas pa/_'di gnyis phyi ma snga ma yi/_/don la byed pa 'jug pa yin/_/gang gi tshe re zhig sgra las byung
[\[181a.5\]]ba'i grags pa gtso bor yin la/_cha shas snga mar khyad par nyid yin pa de'i tshe ni bzlog pa'i tshad ma med par nges pa yin la/_gang gi tshe cha shas phyi ma khyad par nyid yin la/_snga ma gtso bor yin pa de'i tshe ni 'gog par mi nus pa yin no/_/gal te rjes su dpag pas thun mong ma yin pa nyid du chug pa de lta
[\[181a.6\]]na yang ci ltar dgag par mi nus/_rjes su dpag pa kho na ni tshad ma ma yin te/_mngon sum yang srid pa'i phyir ro zhe na/_'dir lan du/_de 'gog rjes dpag las 'gyur te/_/sgra don la dbang 'jug med phyir/_/gal te sgra las 'byung ba'i grags pa'i rang bzhin gang yin pa de mngon sum nyid ma yin
[\[181a.7\]]nam/_des na rjes su dpag pa med par 'gyur bas/_thun mong ma yin par brjod pa don med pa ste ma yin zhe na/_ma yin te/_sgra'i don la dbang po mi 'jug pa'i phyir ro/_/sgra'i don mngon du bya bar nus pa ma yin no/_/sgra las byung ba'i grags pa'i don gyi rung ba nyid sgra'i don du nges pa tha snyad kyi rgyu yin pas/_
[\[181b\]]
[\[181b.1\]]gal te snang ba yin du chug pa de lta na yang de las tha snyad du bya ba ma yin pas na/_rung ba nyid dgag pa dang /_snang ba'i sgra dang 'brel pa can nam/_'brel pa ni mngon sum gyi yul ma yin no/_/sgra ni nyan pa'i rnam par shes pa la snang ba yin la de'i don ni rnam par rtog pa'am/_mig gi rnam par shes pa
[\[181b.2\]]bsnang ba yin no/_/'di dag phan tshun yul 'chol bar 'gyur ba yang ma yin no/_/gal te me dang du ba dag kyang rang yul can gyi rnam par shes pa la snang ba'i phyir ci ltar der 'gyur/_dri dang dri dang ldan pa la sogs pa yang de bzhin no zhe na/_der yang skyon du 'gyur mod de lta na yang de bsgrub par 'gyur ba ni
[\[181b.3\]]ma yin no/_/de dag ni dbang po'i rnam par shes pas 'dzin pa des na nyes pa med do/_/'di la ni rang rig pas shes pa'i rang gi mtshan nyid 'dzin gyi/_rjod par byed pa nyid ni ma yin la/_'brel pa khyab pa la yang mngon sum la snang ba ma yin no/_/sgra'i tha snyad la ni mi snang ba yang yod pa ma yin te/_des na mngon
[\[181b.4\]]sum gyi yul ma yin no/_/mngon sum ni dngos po'i yul can yin pa'i phyir ro/_/des na 'di ni rjes su dpag pa'i yul nyid do/_/gal te brtags nas gzhan las skyes pa'i rjes su dpag par gzhan gnod par byed pa yin par 'gyur ro/_/gal te yod pa'i phyir zhes bya ba'i gtan tshigs thun mong ma yin
[\[181b.5\]]mod/_gtan tshigs gzhan yod par 'gyur ro zhe na/_bshad pa ga la yod pa nyid kyang ste/_rjes 'gro med der gtan tshigs rnams/_/thun mong ma yin pa nyid ces/_/de ltar gtan tshigs dper brjod pa/_/'bras bu dang ni ldan par 'dod/_/gang la dngos po ma lus pa khyab pa'i yod pa nyid thun mong ma yin
[\[181b.6\]]par byas pa der khyab pa med par nyon mongs pa gzhan dag smos su ci yod/_stobs dang ldan pa'i phyogs bzlog par nus pa de don du gnyer ba ni de las gzhan la bzod pa ma yin no/_/de nyid kyi phyir phyogs gtan tshigs dang ldan par bstan te/_ri bong can ni zla ba ma yin te yod pa'i phyir zhes so/_/de lta
[\[181b.7\]]ma yin na phyogs ltar snang ba 'god pa'i skabs su gtan tshigs nye bar dgod pa'i skabs ga la yod/_gzhan du ni sgra mnyan par bya ba ma yin pa 'am/_bum pa rtag pa yin no zhes bya bar yang gtan tshigs dgod par thal lo/_/ci ste tshad mas gnod pa la gtan tshigs mi srid na/_'dir yang de ltar 'gyur
[\[182a\]]
[\[182a.1\]]ba'i phyir 'di ni gyi na'o/_/gal te 'di dgag par mi nus pa nyid du ston pa yin no zhes brjod pas na mnyan par bya ba ma yin no zhes bya ba 'dir yang thal bar 'gyur zhe na/_'dir brjod pa/_sgra las byung ba'i grags pa 'di/_/dngos kyi tshad ma min par brjod/_/des na gnyen po med
[\[182a.2\]]pa la/_/gyur phyir 'di la nyes pa med/_/'dir gnod par byed par srid kyi mngon sum dang /_rjes su dpag pa dag las ni ma yin te/_des na 'dir bsal ba yin no/_/rjes su dpag pa gnyen po med pa nyid du brjod pa yin no zhes 'chad par 'gyur ro/_/'o na ci ltar gnyen po mi srid do/_/thams cad
[\[182a.3\]]ni brjod par bya ba nyid ma yin no zhe na/_de'i phyir bshad pa//_//bam po drug pa/_sgra ni brda la brten pa can/_/de yang 'dod tsam brten pa yin/_/sgra yis grub pa mi 'grub min/_/de ltar sgra byung grags pa'i tshig_/sgra las byung ba'i rang bzhin thams cad grub pa nyid yin te/_'dod pa tsam
[\[182a.4\]]gyi brda sbyar ba'i sgra tsam las 'gyur ba yin pa'i phyir ro/_/sgra ni gang du yang 'jug par mi nus pa ma yin no/_/don 'di nyid sgra las byung ba'i grags pa zhes bya ba la sogs pas brjod pa yin no/_/gzhan du na thun mong ma yin pa nyid du bstan par mi nus so zhes bstan zin to/_/gal te rjes su dpag pa
[\[182a.5\]]med pas na sgra las byung ba'i grags pa gnod pa med pa yin la/_gnod pa med pa nyid yin pas kyang rjes su dpag pa med pa'i phyir phan tshun brten pa'i skyon du 'gyur ro zhe na/_sgra byung grags pa 'dod tsam gyis/_/'jug pa rang nyid las mi 'grub/_/ma yin yod nyid rang nyid las/_/tshad ma ma
[\[182a.6\]]yin pa nyid do/_/sgra las byung ba'i grags pa 'dod pa tsam gyis rjes su byed pa gzhan las mi mthun pa'i phyogs med par rtogs pa ltos pa ni ma yin gyi/_de stobs dang ldan pa'i phyir rang nyid las yin no/_/'gog par byed pa yod pa nyid kyang rang nyid las ma 'brel pas na thun mong ma yin pa nyid yin
[\[182a.7\]]pa'i phyir ro/_/gal te yod pa nyid ni brjod bya ma yin par rtogs pa des na brjod bya ma yin pas khyab pa'i phyir ci ste 'gog par byed pa ma yin no zhe na/_ma yin te/_'dod pa tsam gyis 'byor pa ni dgag par mi nus pa'i phyir ro zhes bshad zin to/_/gal te yod pa nyid brjod bya ma yin na yod pa'i sgra nyid
[\[182b\]]
[\[182b.1\]]kyis ji ltar brjod par bya/_de'i phyir thun mong ma yin pa'i phyir rjes su dpog pa gnod pa med pa'i sgra las byung ba'i grags pa ni gnod par byed pa nyid do/_/gal te gnod par byas pa yang gnod byed du dogs na/_de lta yin na 'gar yang gnod bya gnod byed kyi dngos por mi 'gyur bas na 'gro ba rtogs
[\[182b.2\]]pa med pa nyid du 'gyur ro/_/des na sgra las byung ba'i grags pa nyid gnod par byed pa yin gyi/_de las bzlog pa ni ma yin no/_/des na/_rjes su dpag pas sgrub rnams la/_/'gal ba 'khrul pa med pa can/_/med par ston yin de lta bu'i/_/rtogs pa rjes dpog yin phyir ro/_/sgra las byung ba'i grags pa
[\[182b.3\]]gnyen po'i phyogs med par bstan pas ni ci ltar rjes su dpag pa 'di gnyen po'i phyogs med pa de bzhin du gzhan yang yin no zhes bstan pa yin te/_gnyen po srid na ni de yang tshad ma ma yin pa'i phyir gnod par byed pa ma yin par 'gyur te/_sgra las byung ba'i grags pa nyid bzhin no/_/des na yang mi
[\[182b.4\]]mthun pa'i phyogs thun mong ma yin pa nyid kyi phyir sgrub par byed pa ma yin te/_dper na 'di na me yod de du ba yod pa'i phyir zhes bya ba la/_'di na me med de yod pa'i phyir me dang bral ba'i phyogs bzhin no zhes bya ba lta bu'o/_/gal te 'dod pa tsam nyid kyis sbyar bas rjod par byed pa yin pa'i phyir bum pa la
[\[182b.5\]]yang zla ba nyid yod pas dpe med par 'gyur gyi/_'dir ni me med pa'i phyogs yod pa nyid do zhe na/_de ni ma yin te/_sgra las byung ba'i grags pa yis/_/gnod pa yod pa thun mong nyid/_/ma yin 'dir yang 'bras bu yi/_/gtan tshigs kyis gnod ci ste min/_/du ba dang ldan sa phyogs su/_/rjes su
[\[182b.6\]]dpag pas bsgrubs pa'i me/_/de ci mi 'gog pa dag la/_/gnod byed yin par ma rtogs sam/_/mi mthun phyogs kyis gnod par ni/_/dogs pa sngar nyid bzlog zin to/_/des na tshad ma thams cad la/_/dgra zla srid pa ma yin no/_/des na rjes su dpag pa las/_/'gal ba mi 'khrul can yod
[\[182b.7\]]min/_/de lta ma yin te tshad ma la gnod pa srid pa yin na thams cad la yid brtan du med do/_/gang du ma mthong ba de la yid brtan pa med do zhe na/_ma yin te mi dmigs pa tsam ni tshad ma ma yin pa'i phyir ro/_/gnod pa yod kyang rtogs par mi nus pa'i phyir te/_dmigs pa'i mtshan nyid du gyur pa
[\[183a\]]
[\[183a.1\]]ma yin pa'i phyir ro/_/'dis brjod par 'dod pa'i grangs gcig pa can nyid kyang bsal ba yin no/_/'di ltar de yang ma dmigs pa tsam gyis rtogs sam/_'brel pas yin/_gal te ma dmigs par rtogs par byed na ni tshad ma ma yin pa'i phyir ci yang ma yin no/_/'on te 'brel pas
[\[183a.2\]]yin na/_de las 'gal ba mi 'khrul pa can mi srid pa nyid do/_/de la ni 'brel pa dang ldan pa gzhan srid pa ma yin te/_gcig la yod pa dang med pa dag mi srid pa'i phyir ro/_/de'i phyir dngos po'i stobs kyis zhugs pa'i rjes su dpag pa la 'gal ba 'khrul pa can mi srid do/_/gal te thun mong ma yin pa'i
[\[183a.3\]]phyir rjes su dpag pa la 'gal ba mi 'khrul pa can med pa ston pa yin na de'i tshe gang la thun mong ma yin pa'i phyir rjes su dpag pa med la/_'bras bu'i gtan tshigs dang rang bzhin gyi gtan tshigs kyis rab tu 'grub pa 'gal ba'i don gyis gsal ba der yang phyogs ma yin no zhes 'di rjes su dpag pa nyid
[\[183a.4\]]la ci ste mi brjod/_de bzhin du mngon sum la yang brjod par bya'o zhe na/_'di ni cung zad kyang ma yin te/_'di ltar 'di nyid kyi mngon sum dang /_rjes su dpag pa la yang brjod pa yin no/_/gang zhig mngon sum la ni dngos po yod pa ma yin te/_rtogs pa yin pa'i phyir skra dang sbrang bu la sogs pa'i rnam pa
[\[183a.5\]]can rab rib can gyis rtogs pa bzhin no zhes zer ba de la lan 'di gdab ste/_'brel pa grub pas dngos po ni/_/med pa min par sgrub par byed/_/'di ltar 'brel pa yod pa ni/_/kun la dngos po yod pa yin/_/gal te 'brel pa dang mi ldan pa'i rtogs pa la dngos po yod par the tshom za ba'am/_
[\[183a.6\]]gzhan du brjod pa ni grub pa nyid bsgrub par 'gyur/_'on te bzlog pa la yin na ni de'i tshe thams cad la dngos po yod pa'i phyir bzlog pa'i phyogs thun mong ma yin pa nyid do/_/gal te mngon sum la rjes su dpag pa 'am/_gzhan pa'i gnod par byed pa mi srid pa ma yin nam/_de ni mngon du mthong ba yin
[\[183a.7\]]pa'i phyir ro/_/mngon du mthong ba ji ltar med par bsgrub par nus te/_de nyid kyi tshe de nyid mthong ba dang mi mthong ba ni srid pa ma yin no/_/des ni mi dmigs pa'am/_gtan tshigs gzhan gyis med par bsgrub pa ni ma yin no zhe na/_de ni ma yin no 'di ltar/_mngon du byas pa'i rtogs pa ni/_/'ga'
[\[183b\]]
[\[183b.1\]]la'ang gnod pa yod min na/_/de lta yin na khyad med phyir/_/thams cad tshad ma nyid du thal/_/sgra la sogs pa mngon du byed pa'i rang bzhin 'khrul pa'i rtog pa la yang gnod par byed pa med par 'gyur ro/_/des na mngon du byed pa tsam gyis ni tshad ma ma yin no/_/'dis ni gnod pa med pa nyid kyang
[\[183b.2\]]bsal ba yin no/_/mngon du byed pa bzhin du gnod pa med pa nyid kyi ngo bo yang ha cang ma khyab pa ma yin no/_/mi slu ba can gnod pa med par gyur pa tshad ma yin no zhe na/_de ni a ru ra zos na lhas 'khru bar byed do zhes pa'i tshul du 'gyur ro/_/gal te mi slu ba dang ldan pa yin na gnod pa med pas ci
[\[183b.3\]]bya ste/_mi slu ba nyid kyis tshad ma yin pa'i phyir ro/_/'on te don byed pa'i yul la gnod pa byed pa nyid 'dzin pa yin na/_de ltar yin na de'i mi slu ba nyid pas skyon med do/_/mi slu ba de yang snang ba ni ma yin te/_snang ba'i rang bzhin 'brel pa yod pa yin pa'i phyir mi snang yang rtogs par bya ba yin
[\[183b.4\]]no/_/'brel pa de ni rjes su dpag pa la yang yod pa'i phyir de la gnyen po srid na gnyi ga la 'gyur ba'am/_yang na ni 'gal ba yang ma yin pa'i phyir mtshungs so/_/de'i phyir mngon sum yang mngon du byed pas ni tshad ma ma yin no/_/de nyid kyi phyir/_mngon sum yang ni don med na/_/mi 'byung
[\[183b.5\]]ba las tshad ma nyid/_/'brel pa yi ni rang bzhin de'i/_/rgyu yin pas na gnyi ga mtshungs/_/zhes bshad do/_/'brel pa nyid tshad ma'i rgyu yin no/_/gal te dgos pa 'di tsam du zad na mngon sum de nyid du gnyen po med par bstan pa'i phyir/_rjes su dpag pa med pa la zhes ci ste ma brjod rim
[\[183b.6\]]gyis thob pa'i go rims bzlog pas dgos pa med pa'i phyir ro zhe na/_de yang mi bzang ste/_'di ltar/_sgra byung grags pa'i tshad ma nyid/_/gnod pa dang ni mi ldan pa/_/bstan phyir bzlog pa'i tshad ma dag_/dpe las 'di nyid du bshad do/_/gal te mngon sum mam rjes su dpag pa der gegs byed pa'i
[\[183b.7\]]tshad ma sel bar brjod na ni/_sgra las byung ba'i grags pa'i rjes su dpag pa la don gyis bstan par mi 'gyur te/_des na don 'dis dang por thob par rgal ba yin no/_/gzhan yang /_gang du brtan min rjes dpag la'ang /_/bzlog pa'i rjes dpag yod min pa/_/der ni brtan pa'i rjes dpag
[\[184a\]]
[\[184a.1\]]la/_/shin tu ring bar nges byas nyid/_/gang du sgra las byung ba'i grags pa gting brtan pa ma yin pa'i rjes su dpag pa la yang thun mong ma yin pa nyid du byed pa'i rgyus bzlog pa'i tshad ma med pa de shin tu rtsa ba brtan pa ni bzlog pa'i tshad ma med par 'bad mi dgos par grub po/_/gal
[\[184a.2\]]te mi mthun pa med pa nyid rung ba yin no zhes bya ba'i rigs pas thams cad 'dod pa'i sgras brjod par rung ba de'i phyir 'dir dngos po'i stobs kyis zhugs pa'i rjes su dpag pa nyid du 'gyur te/_de ltar mngon sum gyis dmigs pa'i phyir ro zhe na/_ma yin te/_rjes su mthun pa nyid kyang med pa'i phyir ro/_/
[\[184a.3\]]ji ltar de'i mi mthun pa nyid rtogs pa med pa de bzhin du rjes su mthun pa nyid kyang mngon sum mam/_gzhan las rtogs pa ma yin no/_/des na sgra las byung ba'i grags pa'i rjes su dpag pa 'di dngos po'i stobs kyis zhugs pa'i rjes su dpag par ci ltar 'gyur/_de la 'dod pa tsam las byung ba'i chos/_
[\[184a.4\]]dngos po ma yin pa la gnod par byed pa der ci 'brel pa'i stobs las byung ba gnod par 'gyur ram zhes bya ba 'di tsam zhig 'dir dgos par bstan pa yin no/_/gal te 'dod tsam gzhan gyi dring 'jog chos/_/gdon mi za bar gnod bya min/_/de ni nye ba nyid kyis na/_/kun gyi tshe na rtogs phyir ro/_/dngos
[\[184a.5\]]po'i stobs las 'byung gang yin/_/de ni la lar med kyang srid/_/gang phyir rgyu rnams 'bras bu la/_/nges pa nyid ni yod ma yin/_/des na dngos po las byung ba'i/_/tshad ma gnod byed dogs par 'gyur/_/de phyir gnod byed spangs pa 'di/_/de nyid du ni rigs pa yin/_/snum khur dang ni dbyig pa'i tshul/_/
[\[184a.6\]]lan du brjod pa gang yin pa/_/de ni yod min dang po las/_/rgal bas de yi rim las 'das/_/'dir bshad pa/_gang du tha snyad tsam las grub pa yin/_/'brel pas rjes dpog dngos pos 'jug min pa/_/gnod pa med der gzhan la gnod pa ni/_/yod par 'gyur zhes ji ltar dpyod par 'gyur/_/
[\[184a.7\]]don 'di 'di ltar ston par byed pas na/_/rigs pa'i chos kyi rjes 'gro nyams/_/rag las pa dag 'dor ba yang /_/de spangs pas byas nas ni 'jug pa mthong /_/bde blag grub pa'i mngon par 'dod pa de/_/sad pa'ang de dang mtshungs par grub pa nyid/_/dngos pos 'jug la 'di 'dra yod min te/_/gzhi
[\[184b\]]
[\[184b.1\]]'dzin pa ni skyon par nus ma yin/_/de ltar lam ngan zhugs pa'i rtogs pa thams cad med 'gyur ba'i/_/tshul 'di thob pa ma yin rnams kyis 'phrogs pa min grang yang /_/'di la ji ltar blo ngan min nyams med pa rnams kyi lta bar 'gyur ba'am gsal ba nyid mthong bar mi 'gyur ro/_/de'i phyir 'di nyid du
[\[184b.2\]]gnod pa med par bstan pa zhes bya ba 'di rigs pa yin no/_/yang na 'jig rten brjod pa la/_/rjes dpag med par brjod pa yin/_/des ni rjes su dpag pa las/_/grags pa tha dad yul can nyid/_/gang la zhes bya ba la sogs pas so/_/gang la thun mong ma yin pa'i phyir/_rjes su dpag pa med
[\[184b.3\]]ces bya ba ni sgrub par byed pa zhes bya ba dang 'brel lo/_/zla ba'i sgras brjod par bya ba nyid la dngos po'i stobs kyis zhugs pa'i rjes su dpag pa dngos po sgrub pa la ston pa ni yod pa ma yin no/_/gal te sgrub par byed pa'i rjes su dpag pa med na/_'o na gang gis zlog par byed pa la gnod pa byed ce na/_
[\[184b.4\]]med pa ni 'gal ba'i don sgra las byung ba'i grags pas gsal ba yin no/_/rjes su dpag pa 'gog pa 'dis ni dngos po'i stobs kyis zhugs pa'i rjes su dpag pa ma yin no zhes bstan pa yin no/_/gal te 'di rjes su dpag pa yin na/_rjes su dpag pa 'gog pas bzlog par 'gyur ro/_/rjes su
[\[184b.5\]]dpag par mi 'dod pa yang ma yin te/_'gro la grags pa rang bzhin rtags/_/zhes brjod pa'i phyir ro/_/'di ltar 'di sgra las byung ba'i grags pa tsam 'ba' zhig gnod par byed pa yin gyi/_dngos po'i stobs kyis zhugs pa'i rjes su dpag pa ni ma yin no/_/rung ba tsam nyid na mngon du phyogs par nus
[\[184b.6\]]pa ma yin te/_de la ni dngos po tsam snang ba'i phyir ro/_/'on te yang gal te rnam par mi rtog pa yin pa'i phyir dngos po tsam snang ba yin gyi brjod bya rjod byed kyi ngo bo ma yin na/_'o na rgyu dang 'bras bu'i dngos po yang mi snang ba nyid do/_/de la ji ltar rgyu dang 'bras bu'i dngos po yang yin pa de bzhin du brjod bya rjod
[\[184b.7\]]byed kyi dngos po yang yin no zhe na/_de ni bden mod kyi 'on kyang rgyu dang 'bras bu'i dngos po 'di thams cad kyi yul yin gyi/_brjod bya rjod byed kyi dngos po ni ma yin no/_/'di ltar/_brjod bya rjod byed ngo bo 'di/_/yul dang dus kyis mi gzhan la/_/'khrul 'gyur des na de la ci/_/rgyu 'bras nyid yod ma yin no/_/
[\[185a\]]
[\[185a.1\]]rgyu dang 'bras bu'i dngos po la gal te don dam par mngon sum gyi tshad mas ma grub pa de lta na yang /_'gro ba mtha' dag la bye brag med par grub pa'i dbang gis na mngon sum lta bur snang ngo /_/'di ltar/_nga yis sngon mthong du ba de/_/me yi rgyu dang ldan pa yin/_/gzhan du 'di
[\[185a.2\]]nyid 'di zhes pa'i/_/shes pa skye bar ji ltar 'gyur/_/gal te sngar ma brtags pa de lta na yang ngas sngar mthong ba nyid do/_/'o na mngon sum rnam par rtog pa dang bcas par 'gyur ro zhe na/_ma yin te/_sngar rnam par rtog pa med pa'i phyir te/_rnam par rtog pa med bzhin bdag gis mthong ngo zhes rtogs pa'i
[\[185a.3\]]phyir ro/_/dus gzhan du byung ba'i rnam par rtog pa'i sngar byung ba'i mngon sum rnam par rtog pa dang bcas pa'i rgyu mtshan ma yin te/_de dang 'brel pa med pa'i phyir ro/_/gal te phyis kyi dus su byung ba'i rnam par rtog pa yul med pa nyid yin pas ci ltar na des rnam par rtog pa med pa nyid du rnam par 'jog_/
[\[185a.4\]]'das pa'i yul ni mngon sum du 'gyur ba ma yin te/_des na ji ltar rnam par rtog pa med pa nyid du rnam par 'jog ce na/_ma yin te/_mi dmigs pa 'das pa'i yul can nyid du mi 'gal ba'i phyir ro/_/'di ltar 'das pa dang da ltar bar sgrub pa po'i mngon sum log pa'i mtshan nyid kyi mi dmigs pa ni med
[\[185a.5\]]pa'i tha snyad sgrub par byed pa yin no/_/'jig rten gyi tha snyad mtha' dag ni de lta bu nyid de/_de ltar ma yin na tha snyad med par 'gyur ba'i phyir/_'ga' yang 'dug par yang mi bya 'gro bar yang mi bya bar 'gyur ro/_/de'i phyir/_gang tshe 'das dang da ltar gyi/_/mngon sum log par 'gyur ba la/_/rtogs
[\[185a.6\]]pa po yi dran pa yi/_/'du byed rmongs pa med gyur pa/_/de tshe des ni med gyur pa'i/_/tha snyad rab tu 'jug pa yin/_/dngos po 'di rnams bcad par ni/_/'gro ba kun la 'grub pa yin/_/brjod par bya ba dang /_rjod par byed pa'i dngos po ni ngas mngon sum gyis bzung ngo zhes rtogs pa su yang med do/_/'di
[\[185a.7\]]ltar/_mthong ba tsam gyis ma bstan par/_/sgra don brjod bya rjod byed du/_/'dzin min bstan pa de yang ni/_/de ltar nyid du rtogs pa med/_/mthong ba med pa nye bar bstan pa 'di ni brjod par bya ba'o/_/'di ni rjod par byed pa'o zhes sgra dang don dag 'brel pa rtogs pa ni 'ga' yang med do/_/nye bar bstan
[\[185b\]]
[\[185b.1\]]pa yang gal te 'ga' zhig smra ba na 'dod pa nyid do/_/gzhan du na 'chad pa'i rnam par rtog pa med par 'gyur ro/_/rgyu dang 'bras bu'i dngos po ni gzhan du bsgrub par nus pa ma yin no/_/gal te ming gi las ni mngon sum zhes/_/bye brag pa dag rjod par byed/_/'di ltar 'di ni mchod sbyin zhes/_/
[\[185b.2\]]dngos po'i brda yi dus su ni/_/mthong zhing thos na de bzhin du/_/mngon sum nyid las rtogs par 'gyur/_/brda byed pa'i dus na gang gi tshe lhas byin la sogs pa ming bya bar 'dod pa'i yul gyi dngos po mdun na gnas pa mthong ba dang /_lhas byin zhes bya ba la sogs pa'i rang bzhin rna ba'i yul
[\[185b.3\]]du dpyod pa de'i tshe/_tha snyad byed pa'i skye bo dag 'di'i ming ni 'di yin no zhes nges pa yin no/_/rigs tha dad pa mngon sum gyis gzung ba dag la 'brel pa nges par mi 'gyur ba yang ma yin te/_'di ltar/_gzhan du dran dang myong ba dag_/phan tshun du ni 'brel 'gyur bar/_/yongs su nges par mi
[\[185b.4\]]'gyur te/_/rigs mi mthun par gnas phyir ro/_/de ni de ltar ma yin te/_/'di ltar gal te ming can dag_/'brel pa mngon sum gyis 'dzin na/_/dus gzhan dag tu gzhan nyid du/_/'dzin pa nyid du mi 'gyur ro/_/gal te ming dang ming can gyi 'brel pa mngon sum gyi tshad mas rtogs pa yin
[\[185b.5\]]na/_ci ltar yul gzhan du mi gzhan la gzhan du 'gyur/_mngon sum gyis grub pa ni sngon po la sogs pa 'am/_dngos po dang 'brel pa gzhan yang rung ste/_gzhan du 'gyur ba ma yin no/_/de bzhin du ming dang ming can gyi rtogs pa ni nye bar bstan pa'i rjes su 'gro ba dang ldan par mthong ba
[\[185b.6\]]nyid do/_/'di ltar/_re zhig 'di yi ming 'di zhes/_/'dis brjod 'di ni gsal nyid de/_/'di yi ming 'di yin nyid de/_/yongs su gsal bar mi shes so/_/res 'ga' 'di ni dus gzhan tshe/_/gzhan nyid du ni byed par 'gyur/_/gzhan dang gzhan du 'dod pa zhes/_/bya ba gang gis 'gog
[\[185b.7\]]par byed/_/bdag kyang 'di lta nyid zhugs te/_/'dod pa 'ga' yang gang gis kyang /_/dgag par tshang ba nyid yin yang /_/nam yang nus pa ma yin no/_/gal te dang po dang tha mar gnas thur du skyes bu gsum gyi rjes su song ba can dgra bo la med pa'i ming gang gis phar bar bya'o zhes bya ba'i rigs
[\[186a\]]
[\[186a.1\]]pas ci ltar 'dod pa mi bzlog ce na/_ma yin te/_de'i mtshan ma nyid dang ldan pa dang du ma nyid yin pas ci ltar log_/'di yang nye bar bstan pa tsam ste/_'di las 'das te nye bar stan par ma mthong ba ni ma yin no/_/des na ming gi las ni mngon sum ma yin no/_/de'i phyir brjod bya
[\[186a.2\]]rjod byed kyi dngos po ni rgyu dang 'bras bu'i dngos po ltar ma yin pa'i phyir/_sgra las byung ba'i grags pa'i rjes su dpag pa ni dngos po'i stobs kyis zhugs pa'i rjes su dpag pa ma yin no/_/des ni dngos rnams yod med pa'i/_/rjes su 'jug can rjes dpag las/_/tha dad de dbang mi 'jug pa/_/
[\[186a.3\]]de 'dod las skyes yin zhes bstan/_/sgra las byung ba'i grags pa'i rjes su dpog pa 'di ni 'dod pa tsam gyis 'jug pa yin la/_dngos po'i stobs kyis byung ba ni ma yin no/_/des na dngos po go bar byed pa ma yin no/_/me la sbyin sreg sogs sgra la/_/ci ltar don 'di brtags pa ltar/_/de bzhin khyi
[\[186a.4\]]sha la sogs pa/_/gzhan yang 'dod pas brtags par gyis/_/'dod pas brtags pa la brten pa can gyi don dag la dngos po nges pa ci zhig yod/_'on te ma mthong ba dang 'gal ba mi rtog ste/_gzhan rtog na ni ma mthong ba bstan par 'gyur ba ma yin no/_/gang du 'di rtogs mngon 'dod pa'i/_/
[\[186a.5\]]'bras bu 'thob par 'gyur ba med/_/de lta min na ming gis ni/_/kun gyis thams cad 'grub par 'gyur/_/zhe na/_de ni bden te nged kyang de ltar dam bca' ba yin no/_/'on kyang khyed cag nyid don med par 'di gzhag pa la sbugs chen por 'jug par zad do/_/'di ltar/_gal te don ni brgyud pa
[\[186a.6\]]yis/_/nges pa la ni sdod byed na/_/de nyid nye bar bstan par 'gyur/_/don la long ba brgyud pa nyid/_/gal te don ni rig byed pa/_/dbang po las 'das mthong yod na/_/de ltar yin na phan tshun du/_/'gal ba pa ni nyid du 'gyur/_/khyed las dbang po las 'das pa mthong ba gzhan yod pa'i skabs
[\[186a.7\]]rnyed par dka' ba ma yin no/_/'o na don 'di yang 'ga' zhig gis brtags pa nyid yin no/_/de nyid kyis yid ches pa ma yin pas na gzhan dag kyang brtag par bya ba yin no/_/rang gi shes pas de mi shes pa la bstan pa yin no zhe na/_de nyid shes mod khyod la dpyad pas ci bya/_/de ma dpyad par slu
[\[186b\]]
[\[186b.1\]]bar byed pa zhes bya bar yang 'gyur des na sems so zhe na/_'o na nye bar bstan pa tsam gyis yid ches pa 'or cig_/rang bzhin dang rkyen gyi rjes su mthun par rtog go zhe na/_rang bzhin dang rkyen gyi don de yang nye bar bstan pa nyid las grub pa ma yin nam/_des na de yang sbyor ba mthong ba nyid las bsgrub par bya
[\[186b.2\]]ba yin la/_sbyor ba yang rang bzhin dang rkyen gyi don las skyes pa yin pa'i phyir/_long ba brgyud pa dang phan tshun brten par 'gyur ro/_/de ltar na chos su mi 'gyur ro zhe na/_'di la bshad zin to/_/gzhan yang de ltar na chos su 'gyur ro zhes bya ba 'di yang nye bar bstan pa yin pa'i phyir 'di ni gyi na'o/_/gal
[\[186b.3\]]te ri bong can ni zla ba yin no/_/yod pa'i phyir grub pa'i brjod bya bzhin no/_/des na rjes su dpag pa 'di ji ltar dngos po'i stobs kyis zhugs pa ma yin zhe na/_'di la bshad zin te/_gzhan yang /_ri bong can zlar mi 'dod par/_/de grags gang zhig 'dod par 'gyur/_/de phyir de la dpe med can/_/
[\[186b.4\]]de ni thun mong ma yin 'dod/_/grags pa mtha' dag spong bar byed pa la/_/dpe med pa'i phyir thun mong ma yin pa'i phyir rjes su dpag pa med la zhes bshad zin pa yin no/_/ri bong can zla ba'i sgras brjod par bya ba yin par 'gro ba mtha' dag gi grags pa las 'byung ba de ltar mi 'dod pa de ni grags pa
[\[186b.5\]]gzhan yang mi 'dod pa yin no zhes bya ba 'di grub pa yin no/_/des na yod pa'i phyir zhes bya ba la sogs pa'i rjes su dpag pa ni de la ltos te dpe med pa can yin no/_/de la gtan tshigs thams cad kyang thun mong ma yin pa nyid do zhes bshad zin pa nyid do/_/des na ri bong can zla ba ma yin te/_yod pa'i phyir
[\[186b.6\]]zhes bya ba 'di'i don ci yin zhe na/_yod pa'i phyir ro zhes bya ba'i gtan tshigs kyis ri bong can zla ba yin par mi 'gyur ro zhes bya ba'i don to/_/'dis ni zla ba nyid bsgrub par nus pa ma yin no/_/'o na gang gis bsgrubs ma bsgrubs na yang ci ltar gnod par byed pa ma yin zhe na/_sgra las byung ba'i grags pa dang po'i
[\[186b.7\]]dbang gis byung ba ma yin pas snyam du bsam pa'o/_/gal te zla ba gcig yin pa'i phyir thun mong ma yin pa nyid ma yin nam/_de ci ltar na grags pa mtha' dag snyon pa'i rgol ba la ltos nas rjes su dpag pa 'di thun mong ma yin pa nyid du 'dod pa yin no zhes bya ba 'di ci ltar rnyed ce na/_'di ni cung zad kyang ma
[\[187a\]]
[\[187a.1\]]yin te/_'di ltar/_dpe gcig nyid dbang byas nas ni/_/de skad bshad min mtshan nyid phyir/_/de bzhin du trig shing min zhes/_/brjod pa la yang gnod phyir ro/_/sha ba ni shing ma yin te/_/yod pa'i phyir ro zhes bya ba 'di la yang shing gcig yin pa'i phyir ro zhes bya ba lan ma yin no/_/
[\[187a.2\]]dpe gcig pa nyid kyi dbang du byas nas mtshan nyid 'jug pa ni ma yin no/_/gal te dpe gcig nyid kyi dbang du byas nas mtshan nyid 'jug pa ma yin no zhes bya ba'i rigs pa 'dis ni ci yin/_dpe de bsgrub par mi bya ba ni ma yin no/_/de ste dpe gzhan yang nang du 'dus te mtshan nyid bya ba yin no/_/de ltar
[\[187a.3\]]mtshan nyid byas pa'i bstan bcos ni tshegs med par 'grub par 'gyur bas na rtogs pa po nub par mi 'gyur ro zhe na/_'o na gang du dpe gzhan med pa der ni mtshan nyid mi 'jug gam/_'di ltar lhun po man dar mo na dang /_/ti se u ral la la sogs/_/de yi rang bzhin yin pa'i phyir/_/dpe 'ga'
[\[187a.4\]]yang ni yod ma yin/_/'dir bshad pa/_mtshan nyid gang de ma khyab dang /_/ha cang khyab pa dang bral bar/_/bsgrub bya des ni gzhan gyis ni/_/brjod pas na ni ma khyab par/_/'di ltar sha pa ni shing ma yin te/_yod pa'i phyir zhes bya ba 'dir yang grags pa gnod par brjod par bya ba yin na/_de ji ltar
[\[187a.5\]]gzhan gyis brjod pa'i rigs pa las 'jug par 'gyur/_shing gcig nyid ni ma yin te/_blag sha la sogs pa yang yod pa'i phyir ro/_/'on te thun mong ba nyid kyi rjes su dpag pa yod pa nyid kyis des gnod par 'gyur ro zhe na/_'dir bshad pa/_'dir yang ga pur dngul sogs la/_/'jig rten na ni
[\[187a.6\]]mthong ba'i phyir/_/brda las 'jug par 'gyur ba la/_/thun mong min pa nyid kyang ci/_/zla ba'i sgra'i brjod bya nyid kyang dngul la sogs pa la mthong ba nyid do/_/des na/_zla ba gcig nyid ji ltar yin/_/brda las 'jug pa'i sgra dag ni/_/gang du'ang mi 'jug pa med do/_/des na der yang rjes su dpag pas
[\[187a.7\]]gnod pa nyid pas na grags pa bsal ba zhes bya ba med par 'gyur ro/_/'on te dngul la sogs pa la/_/zla ba'i sgras brjod pa ni grags pa la brten pa ma yin te/_'on kyang spos kyi sbyor ba smra ba la sogs pa 'ga' zhig gis ci ltar rung bar brtags pa de dngos po la 'jug pa ma yin no zhe na de ni ma yin te/_
[\[187b\]]
[\[187b.1\]]gal te la lar de grub na/_/de ni dngos stobs las grub yin/_/grags grub khas len ri bong can/_/ma yin pa la'ang bzlog med phyir/_/de'i don ni 'di yin te/_gal te ga pur la sogs pa dag la don dam par grub pa ma yin te/_spos sbyor 'chad pa la sogs pa de nyid kyis sbyor ba yin na/_'o na
[\[187b.2\]]ri bong can la de dngos po las grub par 'gyur ba des na ji ltar grags pas gnod pa'i dper 'gyur/_'on te de ni grags pas grub pa nyid do/_/des na grags pas gnod pa yin no zhe na/_grags pas grub par khas len na ni/_ga pur la sogs pa ri bong can ma yin pa la'ang bzlog pa med pa kho na'o/_/
[\[187b.3\]]'di ltar de la yang ma grags pa ma yin no/_/des na rjes su dpag pas gnod pa nyid du 'gyur gyi/_grags pas gnod par ni mi 'gyur ro/_/'on te ga pur la sogs pa la tshim par byed pa la sogs pa'i rgyu mtshan gyis 'jug pa yin te/_des na de dpe med ma yin no/_/des na thun mong ma yin pa nyid do zhe na/_
[\[187b.4\]]'di la bshad pa/_dngos po la ni grub pa de/_/ri bong can la'ang bzlog pa med/_/dngos de med na ri bong can/_/bzlog kyang nyes pa yod ma yin/_/gal te ga pur la sogs pa la zla ba'i sgras brjod pa nyid rgyu mtshan gyis rab tu sbyar ba yin na/_ri bong can la yang bzlog pa med de/_rgyu mtshan de yod pa'i
[\[187b.5\]]phyir ro/_/'on te dngos po de ma grub pa'i phyir bzlog pa ma yin na/_de'i tshe ri bong can la bzlog kyang skyon yod pa ma yin te/_dngos po dang 'brel pa dngos po med na med par 'gyur ro zhes bya ba 'di ni ma grub pa ma yin no/_/de'i phyir dngos med nges brda can/_/sgra las byung ba'i chos rnams dang /_/don
[\[187b.6\]]rnams rung ba nyid yin te/_/don la dgag pa med phyir ro/_/don thams cad ni dngos po nges pa can ma yin pa'i brda tsam las byung ba'i chos rnams kyi rung ba nyid yin pa'i phyir rung ba nyid des gnod na grags pas bsal ba'i mtshan nyid kyi skyon no/_/gal te sgra thams cad rgyu mtshan gyis rab tu sbyar ba ma yin
[\[187b.7\]]nam/_man da tsa ta'i sgra la sogs pa dag la yang spyi 'am/_khyad par gyi rang bzhin gyi rgyu mtshan 'ga' zhig yod pa nyid kyis grags pa tsam nyid ni ma yin no zhe na de ni de lta ma yin te/_sgra thams cad la 'jug pa'i rgyu mtshan la brten nas/_rgyu mtshan dang ldan pa de la 'jug go zhes bya ba la tshad ma med do/_/
[\[188a\]]
[\[188a.1\]]rgyu mtshan la yang rgyu mtshan la ltos pas thug pa med do/_/'di ltar/_gal te la lar de grub na/_/de ni dngos stobs las grub yin/_/rgyu mtshan dang ldan pa zhes bya ba tshig gi lhag ma'o/_/grags grub khas len ri bong can/_/ma yin pa la'ang bzlog med phyir/_/grags pa tsam gyis
[\[188a.2\]]sgra'i don grub par khas len na ri bong can ma yin pa la'ang bzlog pa med do/_/gang yang rung ba la 'jug pa'i brjod bya rjod byed kyi dngos po ni so sor nges pa nyid yin par rigs pa ma yin te/_so sor nges pa'i tshad ma med pa'i phyir ro/_/de la ci ltar rgyu mtshan la rgyu mtshan med pa kho nar 'jug pa de bzhin du/_
[\[188a.3\]]rgyu mtshan dang ldan par yang 'gyur ro/_/rgyu mtshan la ni 'dod pa las gzhan gyis 'jug pa ma yin no/_/'on te de las ni rang bzhin nyid kyis 'jug na gzhan du yang rang bzhin gang gis bzlog par bya/_'on te de dang lhan cig don dam pa'i 'brel pa yod pa des na sbyin pa la sogs pa de nyid la 'jug go
[\[188a.4\]]zhe na/_'di ji ltar rtogs par bya/_'dod pa tsam gyis 'jug bzhin pa'i sgra ni da ltar ba'i sgra 'dod pa tsam gyis mthong ba nyid do/_/de ci ltar gzhan la rnam pa gzhan du 'jug_/'jug bzhin par mthong ba des na 'jug pa zhes brjod pa yin no zhe na/_ma yin te/_'dod pa tsam gyis bcug zin pa yang srid
[\[188a.5\]]pa'i phyir ro/_/'dod pa tsam gyis zhugs pa las khyad par gzhan mthong ba ni med do/_/'dod pa ma dmigs pa'i phyir ro zhe na/_ma dmigs pa 'di ni 'das pa'i 'dod pa la yang srid pa yin no/_/ma dmigs pa 'dod pa thams cad kyi gnod pa byed pa ni ma yin te/_da ltar nye bar gnas pa'i khyad par nyid
[\[188a.6\]]kyis gnod par byed pa yin gyi thams cad kyis ni ma yin no/_/de'i phyir gal te 'dir 'das nas yun ring du lon pa 'ga' zhig gi 'dod pa byung ba yin la/_de'i nye bar bstan pa las da ltar ba rnams tha snyad byed pa'i phyir 'di la 'gal ba ci zhig yod/_des na rgyu mtshan bzhin du rgyu mtshan dang ldan pa la
[\[188a.7\]]yang 'dod pas 'jug pa yin pas rgyu mtshan brtags pa don med pas ci zhig bya/_gzhan dag smra ba ni sngar rgyu mtshan la zhugs pa'i phyis rgyu mtshan can la 'jug pa ni ma yin no/_/rim gyis 'jug pa ma mthong ba'i phyir ro/_/gal te dngos po nyid dang ba lang nyid ces rgyu mtshan 'ga' zhig la yang 'jug par
[\[188b\]]
[\[188b.1\]]mthong ba nyid do zhe na/_ma yin te/_de ni sgra gzhan yin pa'i phyir ro/_/gang zhig gang la sbyar ba de ni de'i rjod par byed pa yin te/_brjod bya rjod byed kyi dngos po thams cad ni sbyor ba mthong ba'i stabs las byung bar 'grub pa yin no/_/rjes su 'gro ba dang ldog par rtogs na ni dngos po'i rkyen gyi mtha' can
[\[188b.2\]]rdzas la 'jug pa nyid do/_/dngos po'i rkyen dang bral na rdzas la 'jug pa yin pa'i phyir ro/_/ci ste rdzas la 'jug pa ci ltar dngos po'i rkyen yod na rgyu mtshan tsam rjod par byed pa yin/_gang gi tshe rgyu mtshan tsam la 'jug pa de'i tshe ni dngos po'i rkyen don de nyid gsal bar byed pa'i phyir rigs pa yin
[\[188b.3\]]no/_/dngos po'i rkyen med par ni rdzas dang dngos po'i rjod pa'i ba lang gi sgra gnyis tha dad par rtogs pa ma yin no/_/des na dngos po'i rkyen gyis rnam par 'byed pa yin no zhe na/_ma yin te/_rkyen thams cad ni rang gi don nyid 'jug pa ma yin no/_/rdzas la 'jug pa de gnyis la dngos po'i rkyen byas
[\[188b.4\]]nas de'i khyad par rgyu mtshan rtogs pa'i phyir 'gal ba 'ga' yang med do/_/rang bzhin dang rkyen gyis rnam par dbye ba ni don dam pa yang yin te/_sbyor ba las tshogs pa nyid rjod byed du rtogs pa yin no/_/rang bzhin dang rkyen la sogs pa'i rnam par dbye ba ni byis pas rtogs par bya ba'i don du rnam pa
[\[188b.5\]]'ba' zhig ltar brtags pa yin te/_de lta ma yin na byis pas bde blag tu rtogs par bya mi nus pa'i phyir ro/_/des na rgyu mtshan la brten nas rgyu mtshan can la 'jug pa zhes bya ba 'di la tshad ma 'ga' yang med do/_/gzhan dag smra ba ni sgra ni rgyu mtshan dang ldan pa nyid la 'jug go/_/rgyu mtshan ni brjod par
[\[188b.6\]]bya ba ma yin pa bzhin du rnam par gcod par byed pa yin te/_rgyu mtshan de las 'byung ba ni ma yin no zhe'o/_/de ni de lta ma yin te/_'di ltar/_gal te la lar de grub na/_/de ni dngos stobs las grub yin/_/rtogs pas grub par khas len na/_/ri bong can la'ang bzlog med phyir/_/gal te rgyu mtshan
[\[188b.7\]]la lar grub na de ni dngos po'i stobs kyis grub pa yin no/_/sgras rgyu mtshan ma rtogs na ji ltar des rnam par bcad pa la 'jug_/gal te des rnam par bcad pa rtogs na de yang blo la gnas pas na ci ltar brjod par bya ba ma yin/_rgyu mtshan can la sgras rtogs pa yin pa'i phyir brjod par bya ba nyid
[\[189a\]]
[\[189a.1\]]yin la/_de ni rgyu mtshan la yang mtshungs pa yin no/_/'on te rdzas nyid gtso bor rtogs pa yin la/_mngar ba la sogs pa'i yon tan ni rtogs su zin kyang brjod bya ma yin te/_med na mi 'byung ba nyid kyis rtogs pa yin pa'i phyir ro zhe na/_gtso bo phal pa la sogs pa/_
[\[189a.2\]]brjod 'dod med na mi 'byung yin/_/gang gi dbang du byas na ni/_/'jug pa de nyid gtso bor rigs/_/de la res 'ga' nyid ni mngar ba nyid gtso bo nyid yin la res 'ga' ni rdzas yin pa'i phyir ro/_/brjod bya rjod byed kyi dngos po ni 'jig rten gyi rnam par gzhag pas yin no/_/mngar bas don du gnyer
[\[189a.3\]]yin na/_/rtag tu bu ram bza' bar gyis/_/gal te nad kyis don gnyer na/_/de yi don can sbrang rtsi zo/_/gang gi tshe lto la ngan gyi rigs can gyi za ba po'i 'ga' zhig yod na de'i don du bu ram bstan pas mngar ba rtogs par byed la/_gang gi tshe bad kan sel ba la sogs pa nus pa'i khyad par can sbrang
[\[189a.4\]]rtsi la sogs pa 'ba' zhig ston par byed pa de'i tshe ni rdzas tsam bstan pa gtso bo yin no/_/de'i phyir gnyis ka yang rtogs pa yin la/_/gtso bo dang phal pa'i khyad par ni 'ga' zhig gi tshe 'ga' zhig rnam pa 'ga' zhig gis yin no zhes bya ba ni rnam par dbye ba'o/_/de la gnyis rtogs pa na rgyu mtshan
[\[189a.5\]]gzhan ni med pa'i phyir grags pa tsam zhig lus pa yin no/_/ci ste yang rgyu mtshan ni nye bar mtshon pa tsam yin te/_de brjod par bya ba ni ma yin no/_/dper na lhas byin gyi khyim gang yin zhes pa la/_gang na bya rog yod pa'o zhes bya ba la/_bya rog kyang khyim gyi tshig gis brjod par bya ba ni ma yin pa
[\[189a.6\]]bzhin no/_/ji ltar brjod par bya ba ma yin pa bzhin du de med kyang lhas byin gyi khyim nyid yin pa des na blang bar bya ba ma yin pa nyid do/_/de bzhin du bram ze la sogs pa'i sgra la yang mi la sogs par ston par byed pa yin no/_/bya rog gis de nye bar mtshon pa yang ma yin te/_de ni mi rtag pa'i phyir ro/_/
[\[189a.7\]]rtog pa sngon du byed pa ni bya rog gis nye bar mtshon pa'i lha gang la sogs pa gzhan nyid rgyu mtshan du byed de/_de lta ma yin na de tha snyad mi 'grub pa'i phyir ro/_/'o na ji ltar brjod pa ma yin pa'i bya rog nye bar mtshon pa yin zhe na/_mngon sum gyis grub pa'i phyir ro/_/de nyid kyis ni 'di ni bya rog gi
[\[189b\]]
[\[189b.1\]]sgra nyid kyis bstan pa yin no/_/rigs la sogs pa'i rgyu mtshan la ni ston par byed pa'i rjod byed gzhan yod pa ma yin no/_/de'i phyir brjod par bya ba ma yin yang rnam par gcod par byed pa yin no zhe na/_zer ba ni gang zhig logs shig tu rtogs par 'gyur ba yin la/_gang gi sgra de nyid las rtogs pa
[\[189b.2\]]ni brjod par bya ba nyid do/_/sgras blo la skyed pa ni brjod bya nyid du bstan pa yin pa'i phyir ro/_/de la sgras rtogs pa nyid yin gyi/_brjod bya nyid ni ma yin no zhe na/_rtogs pa grub par khas len na ni/_/brjod par bya ba nyid ma yin pa nyid ri bong can la yang bzlog pa med pa'i phyir ro/_/rgyu mtshan bzhin du rgyu
[\[189b.3\]]mtshan can la yang brjod bya nyid ma yin par 'gyur ro zhes bya ba'i don to/_/rtogs pa nyid las brjod bya yin na ni rgyu mtshan la yang mtshungs so/_/gal te til mar byin cig ces bya bas snod rtogs pa yin yang til gyi sgra'i brjod par bya ba ni ma yin pa bzhin no zhe na/_ma yin te/_de thams cad
[\[189b.4\]]kyi tshe rtogs pa ma yin pa'i phyir ro/_/rang gi snod khyer 'ongs pa na yang til mar ster ba'i don du gnyer ba srid pa'i phyir ro/_/de'i phyir brjod bya ma yin pa sgra gzhan gyis mi rtogs pa ni nye bar mtshon pa yin mi srid do/_/mtshon par gyur pas ni 'ga' zhig mtshon par nus kyi/_mtshon par gyur pa
[\[189b.5\]]ma yin pas mtshon na ni/_ha cang thal ba'i phyir ro/_/'on te dang po des nye bar mtshon pa'i phyir phyis shin tu goms pa las de'i tshe de rtogs pa med kyang des rnam par bcad pa nyid la sgra 'jug go zhe na/_de lta na 'o na me la sbyin sreg ces bya ba la sogs pa'i sgra khyi sha bza' ba la sogs pa la yang
[\[189b.6\]]'jug par 'gyur te/_bya rog bzhin du de la de'i rgyu mtshan zhugs pa'i phyir ro/_/de lta ma yin na ci ltar ba lang gi sgras don dgu la 'jug pa de ni de la grags pa yin no zhe na/_khyi sha la yang yul dang dus gzhan du mi 'jug go zhes bya ba 'di gang las de'i phyir brjod par bya ba dang rjod par byed pa zhes
[\[189b.7\]]bya ba 'di dngos po 'di nges pa ma yin pa nyid de/_'dod pas bkod pa'i brda'i stobs la brten pa'i phyir ro/_/des na rig byed skyes bus ma byas pa yin yang nyes pa dang ldan pa 'ga' yang ldog pa ma yin te/_thams cad la rung ba nyid bzlog pa med pa'i phyir ro/_/rung ba nyid dang 'gog pa la/_/bdag
[\[190a\]]
[\[190a.1\]]'gog med las skyes pa'i phyir/_/grags yin bya ba'i rjes su dpag_/rung ba'i yul can gyis gnod byed/_/'di ni brda rjes 'jug pa yi/_/sgra rnams la ni don nges pa/_/yod min ces brjod de dag rnams/_/der 'gog pa ni 'gal ba yin/_/gang zhig khyi sha la sogs
[\[190a.2\]]pa me la sbyin sreg byed pa don ma yin no zhes bya ba de las rung ba nyid kyis yul can gyi rjes su dpag pas gnod par 'gyur ro/_/'di ltar brda tsam gyis 'jug pa'i sgra rnams la ni don nges pa med pa nyid do/_/brjod par bya ba gcig kho nar 'gyur ro zhes bya ba 'di yang nges pa ci zhig yod/_de la gang
[\[190a.3\]]dag khyi sha za bar rtogs pa ni grags pa dang 'gal ba yin no zhes zer ba de ni brgal zhing brtag par bya ba yin te/_rig byed skyes bus ma byas so zhes bya ba 'di yang grags pas gnod pa yin te/_gang gi phyir rig gi ri la ni rig gi rig byed byas pa las ma ni ni sa ri la byas so zhes grags pa'i phyir ro/_/
[\[190a.4\]]'on te byas pa ni/_dran pa la 'jug pa yin gyi bsgrub pa la ni ma yin no/_/'di ltar legs par byas pa la yang byed pa'i sgra mthong ste/_rgyab tu gyis shig rkang par gyis shig ces bya ba bzhin no zhe na/_ma yin te 'dir gzhan du mi srid pa'i phyir de ltar rtogs pa yin no/_/'on te de lta ma yin pa
[\[190a.5\]]la tshad ma med pa'i phyir rtogs pa med pa yin no zhe na/_lung thams cad kyang skyes bus ma byas par thal bar 'gyur te/_der brtag pa'i rgyu mtshan yod pa'i phyir ro/_/de nyid kyi phyir/_bde bar gshegs pa la/_des ni rgyu mtshan can sgra yi/_/don dam sgra rnams kyi ni don/_/don dam pa nyid
[\[190a.6\]]'gog pa la/_/gnod pa med par bstan pa yin/_/rgyu mtshan las byung ba'i mnyan pa ni 'ga' yang med do zhes gal te brjod na ni de la skyon yod pa la/_don dam par 'brel pa'i stobs kyis ma yin no zhes so gal te brjod pa yang de la gnod pa med pa kho na'o/_/dpyod pa pa la sogs pa gang
[\[190a.7\]]dag brda las 'byung ba rnams kyang ma yin no zhes smra ba de nyid la gnod par 'gyur ro/_/de la grags pa bas ni rigs pa ma yin no/_/des na yul gyi khyad par ni/_/bstan phyir grags pa rjes dpag las/_/phyi rol gyur pa ma yin yang /_/tha dad byas yin snga ma bzhin/_/ji ltar khas blangs pa dang /_
[\[190b\]]
[\[190b.1\]]rang gi tshig skabs kyi rten nyid du khas blangs pa gnod par byed pa yin gyi/_gzhan du ni ma yin te/_dam bcas pa'i don gnod par byed pa'i phyir ro/_/rnam pa thams cad du phyin ci log gnod par byed pa nyid ni ma yin te/_gnyis dag stobs mtshungs pa'i phyir ro/_/de bzhin du grags pa yang don
[\[190b.2\]]dam pa'i don gyi gnod par byed pa ni ma yin te/_'on kyang rtogs pa tsam gyis grags pa spong ba la gnod par byed pa yin te/_des na don dam par ni ma yin te/_grub pa tha dad bshad pa la/_/dgos pa bstan phyir 'di gnyis ni/_/rgyu dang bcas pa rab brjod de/_/mngon sum rjes dpag
[\[190b.3\]]gnod la min/_/de la slob dpon gyis 'di skad gsungs so/_/rang gi ngo bo nyid kyis bstan par bya ba rang nyid 'dod pa ni/_gal te mngon sum dang rjes su dpag pa dang lung dang grags pas ma bsal na phyogs yin no/_/dper na sgra ni mnyan pa nyid ma yin no/_/bum pa ni rtag pa'o zhes bya ba
[\[190b.4\]]lta bu'o/_/gzhal bya'i don can gyi tshad ma dag med do zhes bya ba ni tshad ma dang bcas pa tsam gyis 'gal ba yin la/_gang la thun mong ma yin pa'i phyir rjes su dpag pa la 'gal ba'i don sgra las byung ba'i grags pas bsal ba de yang phyogs ma yin no zhes mngon sum dang rjes su dpag pas
[\[190b.5\]]gnod pa bzhag ste lung bstan pas gnod pa'i rgyu dang bcas par gsungs te/_dam bcas pa tsam gyis zhes bya ba dang /_sgra las byung ba'i grags pas zhes bya bar ro/_/de lta ma yin te/_gal te slob dpon yul tha dad par ston par bzhed pa ma yin na ni 'di gnyis rgyu dang bcas par gsungs par mi
[\[190b.6\]]'gyur ro/_/de'i phyir rigs pa smra ba mtha' dag gis gtso bo rigs pa'i dbang phyug dam pa'i dgongs pa ni 'di nyid yin no/_/sbyor bar byed pa rnam par 'byed pa la thugs gcig tu gzhol zhing gsungs pa la mkhas pa ni dgos pa yongs su rgyas pa las gzhan gsung mi srid do/_/'di ltar/_'bigs
[\[190b.7\]]byed nang nas mi bzad mun chen rgya chen 'joms pa'i thugs mnga' ba/_/dge legs rigs mthor 'od zer tshogs chen rtag tu 'gyed par mdzad pa po/_/lam bral mi gshegs gzhan gyis thogs med slob dpon sngon med nyi ma yin/_mu stegs gzhung gi lam zhugs mtshan mo rgyu ba'i tshogs
[\[191a\]]
[\[191a.1\]]rnams thams cad bshig_/de'i phyir yul tha dad pa nyid rigs so/_/lhag ma ni sngar bshad zin to/_/mngon sum gyis gnod 'di la yang /_sgra ni du ma'i dngos nyid du/_/grags pa'i ngo bo nyid gang zhig_/sna tshogs su ni snang ba yi/_/blo ni skye ba med pa'i phyir/_/mnyan
[\[191a.2\]]la gnyis med snang gyur pa/_/gal te rtogs pa'i phyir slob dpon gyis ma gsungs kyang /_mngon sum gyis gnod pa 'dir yang brjod par bya ba ni yod pa ma yin no/_/der yang brjod par bya ba ni sgra mnyan par bya ba nyid do zhes bya ba ni 'brel pa 'gog pa ma yin no/_/'o na ci zhe na sna tshogs su snang
[\[191a.3\]]ba'i blo skye ba med pa'i phyir nyan pa la gnyis su med par snang ba'i rang bzhin gang yin pa'o/_/rigs dang 'brel pa la sogs pa ni sgra'i snang ba dang lhan cig spyod par snang ba ma yin la/_mi snang ba yang ci ltar mngon sum yin la mngon sum yin pa spangs pas kyang mngon sum gyis gnod par ci ltar
[\[191a.4\]]'gyur/_'di yang de bzhin du ston par 'gyur ro/_/de'i phyir snang ba'i rang bzhin nyid spong na mngon sum gyis gnod pa'i mtshan nyid kyi skyon yin no/_/de don don bshad 'di nyid ni/_/spong na mngon sum gyis gnod 'gyur/_/de'i don nyid du slob dpon gyis/_/mngon sum don dang rjes dpag dang /_/
[\[191a.5\]]yid ches grags pas ma bsal ba/_/zhes don smos so/_/rang bzhin de nyid don yin pa'i phyir ro/_/spyi la sogs pa ni don ma yin te/_mngon sum la snang ba'i nus pa med pa'i phyir ro/_/gang la de yang mngon sum ma yin no/_/de spong ba ni mngon sum gyis gnod pa ma yin no/_/'di nyid bshad
[\[191a.6\]]pa ni/_ngo bo de nyid de la don/_/lhag ma ldog pa'i mtshan nyid can/_/spyi ni dngos med ngo bo yin/_/de phyir de dbang spyod yul min/_/des ni spyi yi chos rnams ni/_/mngon sum min par grub pa'i phyir/_/spong yang gnod pa yod min zhes/_/mnyan bya smos pas bstan pa yin/_/mdun na
[\[191a.7\]]gnas pa'i rang bzhin du gsal bar snang ba nyid don yin no/_/spyi dang 'brel pa la sogs pa dag ni ldog pa las de lta bu'i rang bzhin du brtags pa yin gyi/_don gyi rang bzhin ni ma yin na ma yin te/_rigs mi mthun dang mi 'dra ba nyid la mthong ba'i phyir dang /_rang bzhin gnyis dang mi ldan pa'i spyi
[\[191b\]]
[\[191b.1\]]gzhan mthong ba med pa'i phyir ro/_/gal te/_rigs mthun rnams kyang phan tshun du/_/mi 'dra zhes bya 'di dang ldan/_/des na ji ltar rigs mthun la/_/rigs mi mthun pa'i tha snyad med/_/ji ltar ba lang ba lang min/_/gzhan dag las ni ldog par mthong /_/de bzhin rta dang ba lang dag_/
[\[191b.2\]]ba rta rigs mthun gzhan dag las/_/des na log pa tsam gyis ni/_/'chol pa med par 'grub mi 'gyur/_/dngos po'i rang bzhin can gyis ni/_/rnam par phye bar gnas pa'i phyir/_/de don gnyer ba'i tha snyad ni/_/ma 'chol bar ni 'jug par byed/_/rang gi ngo bor rtogs pa la/_
[\[191b.3\]]'chol pa srid pa ma yin no//_//bam po bdun pa/_de ni de lta ma yin te/_'di ltar/_gal te spyi sogs ngo bo yis/_/'ba' zhig tshe na rtogs na ni/_/rang gi ngo bor rtogs pa la/_/'chol bar thal ba med pa nyid/_/rang gi ngo bos snang min la'ang /_/gal te 'chol med
[\[191b.4\]]yod na ni/_/mun par mthong ba dag la yang /_/ma 'chol bar ni blta bar gyis/_/spyi ni gsal bas gsal bya yin/_/tha dad par ni ma rtogs pa'i/_/gsal ba'i rang bzhin gsal byed min/_/des na tha snyad ci ltar 'gyur/_/ji srid du rigs mthun pa dang mi mthun pa'i gsal ba
[\[191b.5\]]rnams 'chol ba med pa ma yin pa de srid du spyi ma 'chol bar mi rtogs la/_ji srid spyi 'chol ba med par ma rtogs pa de srid du yang gsal ba mi 'chol bar mi rtogs par phan tshun brten pa'i nyes par 'gyur ba'i phyir spyi mi rtogs pa nyid do/_/gal te khyad par ma bzung bar khyad par
[\[191b.6\]]can gyi mngon sum dang 'gal ba'i dper brjod ce na/_sgra 'dis kyang brjod par 'dod pa'i dbang gis mngon par bsams pa'i don nyid brjod pa'i phyir skyon med do/_/rjod par byed pa nyid kyis ci'i phyir ma brjod ce na/_ma yin te/_gang gi phyir/_rnam kun brjod bya'i dngos min phyir/_/
[\[191b.7\]]grub pas de la brten phyir dang /_/de yi stobs kyis gnod pa'i phyir/_/mnyan byas dbang po'i spyod yul bshad/_/sgra rang gi mtshan nyid kyi sgra yang rang gi mtshan nyid brjod pa ma yin te/_sgra thams cad ni spyi'i yul can yin pa'i phyir ro/_/ci ste rang gi mtshan nyid kyi sgra spyi la 'jug byar lhag
[\[192a\]]
[\[192a.1\]]par zhen pas rang gi mtshan nyid kho na nye bar mtshon par byed do zhe na/_de lta na ni 'o na mnyan par bya ba'i sgra'i dbang pos gzung ba nyid nye bar mtshon pa rang bzhin rang gi mtshan nyid brjod pa yin te/_rang gi mtshan nyid kyi mtshan nyid ni de yin pa'i phyir ro/_/dbang po'i gzung
[\[192a.2\]]bar bya ba nyid las gzhan pa'i spyi yang grub pa ni ma yin no/_/tshad mar grub pa nyid du bstan pa'i dgos pa yang yod pa nyid de/_tshad mas grub pas gnod par byed pa nyid de la brten pa'i phyir te/_gnas par byed pa'i phyir te/_de'i stobs kyis gnod pa'i phyir ro/_/tshad mas grub pa'i don ni de
[\[192a.3\]]las gzhan tshad mas ma grub pa'i don gyi gnod par byed pa yin no/_/de ni 'gal bar rtogs pa na gzhan med par rtogs par byed pa yin la/_de med par rtogs par byed pa nyid gnod pa yin gyi/_'joms bya 'joms byed kyi ngo bo ni ma yin no/_/des na 'di ni tshad ma ma yin la/_tshad ma 'dis ni sgra
[\[192a.4\]]rang gi mtshan nyid grub pa yin no zhes yan lag dang bcas par bsgrub pa gsal bar bstan pa ni dgos pa yin no/_/rjes su dpag pas gsal ba yang bum pa rtag go zhes bya ba lta bu'o/_/de kho na mtshon pa med pa'i grangs can dngos po yod pa nyid gsal bar mthong nas rtag par khas len pa de ni rjes su
[\[192a.5\]]dpag pas gnod pa yin no/_/de lta yin na rgyu rnams kyi/_/rtag tu nus pa med par 'gyur/_/des na rgyu yi dngos po ni/_/med pas tshor ba don med do/_/rgyu med par gyur na mngon par 'dod pa tshol ba ni don med par 'gyur te/_bya rgyu 'ga' yang med pa'i phyir ro/_/gsal ba byed do zhe na/_gzhan pa yang don gyi
[\[192a.6\]]rang bzhin nyid ma yin nam/_don rtag pa yin na gsal ba yang rtag pa yin pa'i phyir ro/_/rtag tu gnas pa nyid yin pas bya ba cung zad kyang med do/_/'on te gsal byed kyi tshig gi don ma yin na 'o na ni de'i dngos po las tha dad par 'gyur te 'gal ba'i chos gnas pa'i phyir ro/_/tha dad pa med na ni dngos po
[\[192a.7\]]yang 'bras bur thal lo/_/bum sogs 'jim gong la sogs la/_/yod pa'i tshad ma yod ma yin/_/'bras bu yin phyir de yod na/_/'bras bu yod na byar ci yod/_/gsal ba yod nyid med par med/_/gsal ba med kyang yod par 'gyur/_/sgron sogs las bzhin thams cad la/_/gal te gsal
[\[192b\]]
[\[192b.1\]]bar 'dod na ni/_/rdza mkhan sogs bzhin thams cad las/_/ci ste skyes par 'dod ma yin/_/'jim gong stong phrag brgya dag tu/_/lcigs kyang de ni mthong ba med/_/mthong med der ni der yod na/_/bong bu'i rwa yang der 'gyur ro/_/phyis de mthong ba med ce na/_/phyis mthong de tshe yod par
[\[192b.2\]]'gyur/_/gal te bum pa phyi nas dmigs pa yin na/_gsal ba bzhin phyis ni yod pa yin mod sngar ci ltar yod/_gzhan du gsal ba blo mi 'byung ba'i phyir spyi nyid dang por rtogs so zhe na/_de ni ma yin te/_spyi yang res 'ga' yang khyad par can du 'gyur ba yin te/_phan tshun khyad par dang
[\[192b.3\]]khyad par can gyi dngos po yin pa'i phyir ro/_/dus thams cad du spyi srid pa nyid yin na gsal ba the tshom za ba la yang ci ste mi rtogs gang zhig rnam par gcod par byed pa de ni khyad par yin la/_rnam par gcod par byed pa yang the tshom bzlog par nus pa gang yin pa de yin no/_/'di ltar/_gang
[\[192b.4\]]gi ngo bo yod pa'i phyir/_/don gyi bdag nyid ldog pa min/_/rang bzhin yod pa min pa ni/_/rang bzhin nyid kyis ldog pa yin/_/khyad par stong phrag yod kyang ni/_/snga ma ldog par 'gyur ma yin/_/gsal ba bzlog phyir de las ni/_/spyi nges par ni 'gyur ba yin/_/'di ba lang ngo snyam pa'i
[\[192b.5\]]nges pa ni rang bzhin nges par gzung ba nyid las 'jug pa yin no/_/spyi ni mtshungs pa nyid yin la/_/gsal ba rnams kyang dbyibs dang ni/_/nus pa'i dbye bas mtshungs pa nyid/_/des na rigs ni don med nyid/_/gal te lkog shal la sogs pa'i dbyibs dang 'gal ba la sogs pa'i nus
[\[192b.6\]]pa'i phyir nges pa'i rgyu yin la/_de nyid spyi yin no/_/de yang gsal ba dag las tha mi dad pa nyid do/_/nang na tha dad pa yod na ji ltar spyi yin no zhe na/_spyi smra ba la yang ci ltar gsal ba yin/_mi 'dra ba nyid kyis so zhe na/_rta dang ba lang la sogs pa la ci ste ma yin te de dag la nus pa med pa'i
[\[192b.7\]]phyir ro zhe na/_'di dag phan tshun mi 'dra ba nyid yin na ci ltar nus pa yod pa yin/_dngos po'i rang bzhin nyid lan 'debs so zhe na/_rkang pa brkyang pa tsam ni 'di'i skyabs ma yin te/_de lta ma yin na spyi med pa kho nar kha dog dang dbyibs tsam gyis ma 'chol ba'i tha snyad 'grub pa'i phyir spyi med na/_
[\[193a\]]
[\[193a.1\]]ci ltar zhes bya ba 'di brjod par mi bya ste/_dngos po'i rang bzhin nyid lan 'debs par 'gyur ro zhes bya ba'i lan bya rog gis ma zos pa'i phyir ro/_/lkog shal la sogs pa'i dbyibs ni 'chol ba yod pa ma yin te/_gzhan la ma mthong ba'i phyir ro/_/bram ze la sogs pa gang la dbyibs la sogs
[\[193a.2\]]pa 'chol ba yod pa der ni/_sgre bo'i brda tsam zhig skyabs yin te/_chang mi 'thung ba la sogs pas kun du spyod pa bzang ba tsam du zad do/_/de'i phyir ring du song yang de las gzhan la ldog pa nyid/_spyi rnam par dbye ba'i rgyu yin gyi gzhan ni ma yin pas gzhan ni
[\[193a.3\]]don med do/_/gzhan yang /_bram ze gsod dang sbyin sogs la/_/sdig dang bsod nams rnam gzhag pa/_/bstan bcos nyid las de yi phyir/_/tshad ma dpyad pa don med yin/_/zhes 'di ni bshad zin te/_des na sdig pa dang bsod nams skyed par byed pa nyid la sogs pa spyi'i chos
[\[193a.4\]]rnams ni spong yang spong ba la gnod pa yod pa ma yin no/_/'dis mnyan bya'i sgras bstan pa yin te de dag dbang po'i shes pa la mi snang ba'i phyir ro/_/rjes su dpag pas gnod pa yang ma yin no zhes bya ba yang bstan pa yin no/_/gal te rang bzhin des gnod na skyon yin no zhes bya ba ni 'di
[\[193a.5\]]bstan par bya ba ma yin na sgra rang gi mtshan nyid med de zhes bya ba 'di nyid ci ste mi brjod de la phan pa'i mtha' can 'brel pa'i rgyu mtshan can gyi sgra brjod pas ci zhig bya de ltar brjod na ni 'dir 'brel pa bzlog pa nyid du 'dod par 'gyur ro/_/de yang rjes su 'gro ba dang ldog pa nyid las rtogs par bya ba
[\[193a.6\]]yin pas na/_de ci ltar 'di mi 'thad pa'i phyir ro zhe na/_'di skyon gzhan yin la rag mod/_ma dmigs bzhin du yod mod zhes brjod par mi nus so/_/gal te ma dmigs pa ni dmigs pa med pa ma yin nam/_des na dmigs pa nyid med pa yin gyi/_don med par ni ci ltar 'gyur zhe na/_gal
[\[193a.7\]]te de lta na ri bong gi rwa la sogs pa yang med pa mi 'grub po/_/des na med pa ni rgyu med pa'i phyir ro zhes bya ba gtan tshigs su mi 'gyur ro/_/des na ri bong gi rwa don du gnyer bar len par len par 'gyur ro/_/'di ltar/_de de la yod des na 'di/_/de rgyu nyid du 'dzin par 'gyur/_/de skyed med par
[\[193b\]]
[\[193b.1\]]'gyur ba ni/_/de med des na med 'dod na/_/des bskyed pa yi nus pa nyid/_/yod pa nyid phyir rtogs par 'gyur/_/de lta min na da rtogs pas/_/de yod pas ni rtogs mi 'gyur/_/'on te gang las gang skyes pa/_/de la de yod par rtogs na/_/skyes pa'i sngon rol shes med pa/_/de las
[\[193b.2\]]de min ci ltar rtogs/_/de lta skye ba yod pa dang /_/'brel pa rab tu 'grub ma yin/_/ci ltar rgyu las 'bras yin pa/_/de yod las kyang de 'byung 'gyur/_/'bras gang gang zhig sngon 'gro can/_/de ni de'i zhes gnas phyir ro/_/de yod sngon 'gro can 'bras bu/_/de de nyid kyis ci ltar 'gyur/_/
[\[193b.3\]]gzhan bzhin 'bras bu thams cad ni/_/nus las 'byung ba'i phyir zhe na/_/nus pa nyid las nus 'byung 'gyur/_/tha dad med na ci ltar 'gyur/_/gal te nus las gsal skye na/_/nus la gsal ba gzhan nas ci/_/gzhan nam med pas bskyed bya min/_/gal te yod na ci ltar bskyed/_/
[\[193b.4\]]gsal ba blo yin de yang yod/_/des na de ni bskyed bya min/_/'on te gsal ba myong yin na/_/bskyed bya min de ci ltar skye/_/des na 'bras bu rang gis ni/_/bskyed pa pos gsal tshad ldan min/_/bum pa mun nang gnas pa la/_/rig pa'i tshad ma rjes dpag yod/_/bum sogs 'jim
[\[193b.5\]]gong la sogs la/_/yod la rig pa'i tshad ma med/_/des na thams cad gsal ba bzhin/_/byas pa'i phyir na mi rtag nyid/_/des na rtags nyid phyogs su ni/_/byas te rjes dpag ces byas gnod/_/'o na mngon sum gyi don dang rjes su dpag pa dang /_yid ches pa dang grags pas rang gi chos
[\[193b.6\]]can la ma bsal ba zhes rang gi chos can smos pa la don ci yod/_'di ltar/_tshad mas gnod pa phyogs min zhes/_/'dod pa 'di ni rigs pa yin/_/chos can de 'am gzhan dag la/_/bya ba 'di ni gang la dgos/_/chos can gzhan la gnod pa ni/_/gnod pa ma yin par mi 'gyur ro/_/rnam
[\[193b.7\]]pa thams cad du gnod pa ni bsgrub par nus pa ma yin pa'i phyir gtan tshigs kyi yul med pas phyogs ma yin no zhes rigs so zhe na/_'dir bshad pa/_kun tu rgol ba bdag nyid kyi/_/bsgrub byar 'dod pa'i chos gang yin/_/chos de ldan la gnod 'gyur gyi/_/chos gzhan gyi ni chos gzhan min/_/
[\[194a\]]
[\[194a.1\]]thams cad du rang dang gzhan gyi 'dod pas chos de chos can la yod pa nyid yin pa/_de lta na yang rgol ba rang nyid bsgrub par bya ba nyid du 'dod pa'i chos gang yin pa'i chos de dang ldan pa'i chos can la gal te gnod pa yin na de'i tshe gnod pa'i skyon du 'gyur ba yin gyi/_chos
[\[194a.2\]]gzhan gyis khyad par du byas pa'i chos can la ni ma yin no zhes rang gi chos can smos so/_/gzhan du chos can gzhan la ni/_/gnod kyang 'di la ci zhig dgag_/'di la rigs pa ni 'di yin te/_/chos de dang ldan pa'i chos can nyid la gnod na gnod pa yin gyi/_chos gzhan dang ldan pa gnod
[\[194a.3\]]pas ni ma yin no/_/don 'di mtshan nyid kyis rtogs kyang /_/rang gi chos can smos pa ni/_/chos can la ni gnod pas kyang /_/gnod 'gyur zhes ni grub don te/_/rten ni 'gal bar gyur pa yis/_/der brten pa ni 'gal ba'i phyir/_/rang gi ngo bo kho nar bstan par bya ba dang rang nyid 'dod pa zhes
[\[194a.4\]]bya ba'i mtshan nyid kho na las 'grub pa yin te/_rgol bas rang nyid 'dod pa ni rang gi chos dang ldan pa'i chos can nyid yin no/_/de lta yin dang de dang rjes su mthun pa la gnod pas de nyid kyi skyon du thal ba yin gyi/_gzhan du srid pa ni ma yin no zhe na/_de ni ma yin te/_rten 'gal ba'i sgo nas de'i
[\[194a.5\]]chos kyang med par thal ba'i phyir chos can la gnod na yang gnod par ji ltar 'gyur ba bstan pa'i don to/_/gzhan du de lta'i rnam can chos/_/bsgrub bya yin zhes brjod pa'i phyir/_/de gnod nyid yin par sems la/_/des na rang gi chos can smos/_/de lta'i rnam can chos zhes bya ba ni skabs
[\[194a.6\]]kyi chos can gyis khyad par du byas pa'i chos de nyid gnod na skyon du 'gyur gyi chos can la gnod pa yang skyon yin no zhes bya bar ni sems par mi 'gyur ro/_/'di yang don gyis grub min nam/_/bden te 'ga' zhig chos can ni/_/'ga' zhig bkag pa la yang ni/_/skyon dang ldan par khas len to/_/
[\[194a.7\]]gal te chos de la gnod pas/_/skyon dang ldan par yin na de'i chos can gyi sgo nas sam dngos su yang bla ste/_rnam pa thams cad du bsgrub bya'i chos dgag pa skyon yin no zhe na/_'di ni bden te/_de lta mod kyi 'di ni gzhan gyi log par rtogs pa dgag pa'i don yin no/_/'di ltar kha cig chos can
[\[194b\]]
[\[194b.1\]]'ba' zhig la gnod na yang skyon yin no zhes smra bar byed do/_/dper na mkha' sogs gzhan dag gis/_/sngon med rang bzhin bskyed med min/_/cig car sgra sogs rgyu min phyir/_/zhes bshad pa la sun 'byin pa/_/de bzhin mkha' sogs chos can gyi/_/ngo bo'ang dngos med rjod byed bzhin/_/
[\[194b.2\]]de ltar 'dod pa'i bsgrub bya la/_/gnod pa 'ga' yang med pa nyid/_/rgol bas smras pa nam mkha' la sogs pa dag ni/_lhan cig byed pa dag gis sngon med pa'i rang bzhin bskyed par byar med pa ma yin te/_sgra la sogs pa'i 'bras bu cig car mi skyed pa'i phyir ro/_/gal te bskyed par byar
[\[194b.3\]]med pa'i rang bzhin yin na ni/_sgra la sogs pa'i 'bras bu cig car kho nar byed par 'gyur ro/_/'di'i phyir rgol bas smras pa/_ci ltar 'di nam mkha' la sogs pa sngon med pa'i rang bzhin bskyed par byar med par bsgrub pa de bzhin du/_nam mkha' la sogs pa'i chos can rnams dngos po nyid
[\[194b.4\]]med par yang sgrub par byed do zhe'o/_/chos can 'ga' zhig la gnod pa ni skyon ma yin no/_/'di lta bu ni rgol ba'i skyon ma yin te/_des na nam mkha' la sogs pa dngos por gyur pa ma yin no zhes bya ba 'di nyid sgrub par 'dod pa yin no/_/des dngos por gyur pa ma yin pa'i nam mkha' chos
[\[194b.5\]]can la/_nam mkha' la sogs pa ni sngon med pa'i rang bzhin brjod du med pa yin te/_cig car rgyu ma yin no zhes bya ba skyon med de/_rnam par rtog pa la gnas pa'i chos chos can la bsgrub bya sgrub pa'i phyir te/_dngos por gyur pa ni de'i chos can ma yin no/_/des na de 'ba' zhig la gnod kyang
[\[194b.6\]]gnod pa ma yin no zhes bstan pa'i phyir rang gi chos can smos so/_/chos can gzhan la gnod pas ni chos de mi 'grub pa ma yin no/_/des na bsgrub bya'i chos 'grub pa la gnod pa med pa'i phyir nyes pa ma yin no/_/yang na sngon med pa'i rang bzhin bskyed par byar med pa ma yin te/_cig car sgra
[\[194b.7\]]la sogs pa'i rgyu ma yin pa'i phyir ro zhes bya ba'i don 'di yin te/_nam mkha' ni mi rtag pa yin te zhes bya ba'o/_/de la gzhan dag na re chos can nam mkha' rtag pa la gnod par 'gyur ro zhe'o/_/gnod med de ltar na yang mi rtag pa'i nam mkha' chos can du 'gyur ro/_/gtan tshigs kyis gdon
[\[195a\]]
[\[195a.1\]]mi za bar bsgrub par bya ba las bzlog pa la gnod par 'gyur ba yin no/_/chos can rtag pa ni skabs kyi bsgrub bya'i gzhi ma yin te/_des na de la gnod pas skyon ci yod/_gal te de la gnod na chos 'di mi 'grub na ni 'di skyon du 'gyur ro/_/'di ltar nam mkha'
[\[195a.2\]]rtag pa ma yin te/_dbyangs kyi dbye ba yod pa'i phyir ro/_/bad kan sogs kyis mgrin pa'i bu ga nyams par gyur pa na/_mgrin pa'i sbubs kyi nam mkha' ni/_/nyams pas dbyangs ni tha dad 'gyur/_/'di ltar gzeng dag dog pa dang yangs par mthong ba yin la/_de'i gnas skabs
[\[195a.3\]]ma yin pa nyid kyang mi rtag pa nyid yin no/_/'on te de ni 'dir dngos po nyid gzhan yod pa nyid yin no/_/nam mkha' ni yangs pa la sogs pa de nyid yin no zhe na/_snga ma ci ste mi dmigs gegs yod pa'i phyir ro zhe na/_rtag pa ci ltar gegs bya bar 'gyur te 'di ni gyi na'o/_/gzhan yang snam
[\[195a.4\]]bu la sogs pa'i yan lag can ni mi skye ba nyid do/_/'on kyang snal ma snal ma gzhan la brgyud pa tsam nyid do/_/ci'i phyir drang ba dang logs shig tu mi 'gyur zhe na/_mgrin pa'i sbubs drangs pa na yang lus logs shig tu ci ste mi 'gyur/_des na 'di ni gyi na'o/_/de'i phyir gzhan gyi
[\[195a.5\]]dngos po nyid las nam mkha' ni mi rtag pa 'am/_dngos po med pa yin no zhes bya ba 'di ni gcig nyid du nges pa yin no/_/yang na thogs pa dang bcas pa'i dngos po dang ma 'dres pa'i snang ba la sogs pa nyid nam mkha' yin te dngos po gzhan dang ma 'dres pa'i mi rtag pa nyid nam mkha'
[\[195a.6\]]yin no zhes bya ba ni gnas pa'i phyogs so/_/de lta bur 'gyur ba'i chos can bsgrub bya'i chos kyi khyad par can nyid du sgrub pa yin no/_/des na de las gzhan pa'i chos can gnod pa la skyon med pa nyid do/_/'di ltar/_'dis ni gnyi ga sgrub pa nyid/_/yin na chos can la gnod gang /_/
[\[195a.7\]]bsgrub par bya ba'i chos 'gog pas/_/de la gnod par 'gyur ba yin/_/gal te bsgrub bya'i chos dang chos can gyi spyi bsgrub par bya ba yin pa de lta na yang chos can gang la gnod pas skabs kyi chos de bkag par 'gyur ba de nyid la skyon du 'gyur ba yin no zhes rang gi chos can la smos pas
[\[195b\]]
[\[195b.1\]]'di brjod pa yin no/_/de dang 'brel pa med pa kun brtags pa'i chos can la gnod pas ni ma yin no/_/'di ltar/_de lta nyid du chos can yang /_/bsgrub bya nyid phyir 'ba' zhig min/_/chos can ni rang gi ngo bos grub pa nyid do/_/ma grub pa'i chos can la bsgrub bya'i chos grub pa ni nye
[\[195b.2\]]bar mkho ba med pa'i phyir ro/_/des khyad par du byas pa nyid du de bsgrubs par 'dod pa yin gyi rang gi ngo bo ni ma yin no/_/des na 'ba' zhig bkag pa la skyon med do/_/gal te rang bzhin gang gis chos can de'i gzhi nyid du 'dod pa'i rang bzhin la gnod na nges par skyon du 'gyur ro zhe na/_ma
[\[195b.3\]]yin te/_dngos po'i rang bzhin nam rtag pa'i rang bzhin gyi 'am mngon par mi 'dod pa'i phyir ro/_/gzhan yang /_gal te chos can bsgrub bya'am/_/gtan tshigs shugs kyis rang bzhin ni/_/gzhan 'gyur dngos spyod bdag cag la/_/de bkag pas ni ci zhig bya/_/dngos po'i stobs
[\[195b.4\]]las 'ongs pa 'ga' zhig tu 'jug pa ni dngos po sems pa la spyod pa 'gas kyang dgag par nus pa ma yin te/_tshad ma dang ldan pa ni tshad mas 'thad pa'i dngos po'i rjes su 'brang ba'i phyir ro/_/gal te de lta na 'dir gnod/_/cig car sgra sogs rgyu min phyir/_/bde sogs gzhan gyis
[\[195b.5\]]bskyed nus phyir/_/ma yin zhes bya snga ma yin/_/bde ba dang sdug bsngal dang gti mug gi rang bzhin ni gtso bo'i sgra la sogs pa gsal ba'i rgyur 'dod do/_/des na cig car rgyu ma yin pa nyid kyi phyir bde ba la sogs pa de dngos po med pa nyid du 'gyur te/_gtso bo'i rang bzhin rtag pa nyid
[\[195b.6\]]la gnod pa na dngos po med pa nyid du 'gyur ro zhe na/_de ni ma yin te 'di ltar/_gal te 'di la gtan tshigs ni/_/des na 'gal bar 'gyur ba nyid/_/rim bzhin byed dang mi rtag nyid/_/'gal ba med phyir mi mthun phyogs/_/ldog na the tshom za bas na/_/'di ni lhag ldan khyad par 'dod/_/
[\[195b.7\]]'di rim ma yin pas bkag pa la rim gyis byad pa nyid ni gtan tshigs yin no/_/rim bzhin byed pa dang mi rtag pa nyid la yang 'gal ba med pa'i phyir te/_des ni mi rtag pa nyid med pa go bar byed pa ma yin pa'i phyir ji ltar chos can la gnod pa yin de la gnod pas ni chos la gnod par
[\[196a\]]
[\[196a.1\]]'gyur ba ma yin no/_/des na rang gi chos can smos so/_/gang phyir rang nyid 'dod pa'i chos/_/bsgrub bya de phyir de rten ni/_/gnod yin 'ba' zhig pa nyid dam/_/'jig rten la min zhes bstan to/_/'ba' zhig pa gnod pa'am/_de las gzhan pa'i gzhir 'gyur
[\[196a.2\]]ba'i chos can la gnod pas ni rgol ba 'dod pa'i bsgrub bya gnod pa ma yin no/_/des na bsgrub bya'i chos la nye bar mkho ba'i chos can la gnod pa skyon yin no/_/de'i phyir/_rang nyid sgra yi chos can la/_/gnod pas gnod min zhes bstan pa/_/de bzhin rang gi chos can gyis/_/chos can
[\[196a.3\]]gzhan la yang zhes brjod/_/de nyid kyi phyir gal te chos kyi khyad par can du bsgrub par 'dod pa'i chos can gang yin pa de la bsgrub par bya ba'i chos mngon sum dang rjes su dpag pa dang /_lung dang grags pa dang 'gal ba'i gnod pa med na de ni phyogs yin na gzhan du ni phyogs ltar snang ba
[\[196a.4\]]yin no zhes sngar bshad pa nyid kyi don gsungs pa yin no/_/gal te khyad par can rab tu ma grub pa dang /_gnyi ga rab tu ma grub pa dang /_khyad par rab tu ma grub pa zhes bya ba phyogs ltar snang ba gzhan yang yod pa ma yin nam/_khyad par can rab tu ma grub pa ni dper na/_bdag ni khyab
[\[196a.5\]]pa'o zhes bya ba lta bu'o/_/khyad par rab tu ma grub pa ni grangs can la sgra 'jig pa'o zhes bya ba'o/_/gnyi ga rab tu ma grub pa ni bdag ni 'du ba can gyi rgyu yin no zhes bya ba ste/_de ci ltar 'di dag nye bar ma bkod ce na/_de ni ma yin te/_'di ltar/_yan lag phyi ma la gnas phyir/_/phyogs
[\[196a.6\]]kyi skyon du 'di mi 'thad/_/phyogs tsam nye bar bkod pa yis/_/de yi skyon nyid rnam gnas phyir/_/de la bdag ni khyab pa yin no zhes gal te 'ga' zhig khyab pa dang ldan pa'i bdag ni bsgrub byar byed na phyogs la skyon ci zhig yod/_chos can med pas gtan tshigs kyi rten ma grub pa'i phyir ro
[\[196a.7\]]zhe na/_'o na gtan tshigs kyi skyon yin gyi/_phyogs ni ma yin te/_de'i rjes su 'gro ba dang ldog pa'i rjes su byed pa'i phyir ro/_/de bzhin du sgra 'jig pa'o zhes bya ba khyad par gang du ma grub/_gang du sgra la'o zhe na/_de ni skyon ma yin te/_gang gi phyir de nyid kyi phyir te bsgrub par bya ba yin te/_gzhan
[\[196b\]]
[\[196b.1\]]du bsgrub par bya ba'i don ci zhig yin/_'on te bzlog par grub pas na ma grub par brjod do zhe na/_gal te rmongs pa la bzlog par grub pa de lta na yang de tsam gyis phyogs kyi skyon du 'gyur ba ma yin no/_/gal te tshad mas phyin ci log tu grub na ni de'i tshe phyogs de tshad mas gnod pa nyid yin
[\[196b.2\]]pa'i phyir/_tshad ma dang 'gal ba'i mtshan nyid kyi skyon de nyid yin gyi skyon gzhan ni ma yin no/_/'on te dpe la yin na de'i tshe dpe bsgrub byas stong pa yin pa'i phyir de nyid kyi nyes pa yin gyi/_phyogs kyi ni ma yin no/_/gnyi ga rab tu ma grub pa ni gnyi ga'i ltar yang nyes pa yin pa'i phyir 'di
[\[196b.3\]]thams cad ni gtan tshigs kyi skyon nyid do/_/'on te gtan tshigs kyi skyon yin gyi phyogs kyi skyon du 'gyur te/_'dir thams cad du phyogs nyid mi 'grub pa'i phyir ro zhe na/_de lta bu ni gtan tshigs la sogs pa'i skyon thams cad phyogs kyi skyon du 'gyur te/_gang zhig phyogs la mi gnod pa'i
[\[196b.4\]]gtan tshigs la sogs pa'i skyon de ni 'ga' yang med do/_/gang gi phyir/_sgrub byed skyon ni thams cad kyis/_/phyogs nyid kyi ni skyon du 'gyur/_/de lta na yang dam bca' ba/_/tsam dang 'brel pa phyogs skyon yin/_/de la gnod pa tsam gyis ni de phyogs kyi skyon ma yin te/_sgrub par byed
[\[196b.5\]]pa'i skyon yang skyon du thal bar 'gyur ro/_/'on te sgrub par byed pa'i skyon ni de la gnod pa yin yang phyogs kyi skyon ma yin no zhe na/_de ni ma yin te/_gzhan du rtogs pa med pa'i phyir ro/_/'on te phyogs kyi rang gi ngo bo dang de'i dus las 'das nas sgrub par byed pa'i dus na dang rang gi ngo bo tha dad
[\[196b.6\]]par 'gyur ba'i phyir phyogs kyi skyon yin gyi/_'on kyang rjes su 'gro ba med pa la sogs pa gtan tshigs nyid kyi skyon yin no zhe na/_de ni ma yin te/_rjes su 'gro ba ni mtshungs pa'i phyir ro/_/rjes su 'gro ba ni 'brel pa yin la de yang gnyis la gnas pa'i phyir gnyi ga'i yang yin no/_/ci ste
[\[196b.7\]]yang bsgrub bya la ltos te de bzhin du ma grub pa ni phyogs kyi skyon yin gyi/_sgrub par byed pa la ltos pa ni ma yin no/_/sgrub par byed pa la ltos pa ni sgrub par byed pa nyid kyi skyon yin no zhe na/_'di la bshad zin to/_/gal te gnyi ga phan tshun ltos nas sgrub par byed pa yin na ni ci ltar phyogs
[\[197a\]]
[\[197a.1\]]kyi skyon yin/_chos can chos sgrub pa la bsgrub par bya ba dang 'brel pa tsam gyis tshogs pa nyid bsgrub par bya ba yin no zhes bya ba 'di nges pa yang ma yin te/_rang gi ngo bo kho nar bstan par bya ba zhes brjod pa'i phyir ro/_/'o na ji ltar chos can ma grub na grub pa mi srid
[\[197a.2\]]pa'i phyir ro zhes bshad ce na/_gzhi ma grub pas na de la gtan tshigs nyid mi srid do snyam du dgongs pa yin no/_/des na ma grub pa'i chos dang chos can gyi spyi yang phyogs nyid do/_/des na gtan tshigs la mi ltos pa nyid kyi skyon ni phyogs kyi skyon yin no/_/des na/_yan lag phyi ma la ltos skyon/_
[\[197a.3\]]gang yin de yi rjes byed pas/_/de yin zhes bshad de yi phyir/_/rten sogs ma grub phyogs skyon min/_/'di ni bshad zin to/_/yan lag phyi ma la ltos pa/_/phyogs kyi skyon du 'gyur ma yin/_/de lta min na rgyu sogs kyi/_/skyon yang phyogs skyon thal bar 'gyur/_/thams cad phyogs la gnod
[\[197a.4\]]phyir ro/_/des na de tsam dang 'brel pa/_/phyogs kyi skyon yin gzhan min te/_/mngon sum la sogs gnod pa bzhin/_/zhes so des na gzhi ma grub pa ni phyogs kyi skyon ma yin no zhes rigs so/_/gal te sgra mnyan bya ma yin no/_/bum pa rtag pa'o zhes bya ba dang /_rjes su dpag pa ni
[\[197a.5\]]tshad ma ma yin no/_/ri bong can ni zla ba ma yin no zhes bya ba 'dis ni/_chos kyi rang gi ngo bo phyin ci log pa'i gnod pa nyid bstan pa ma yin nam/_chos can dang chos kyi khyad par dang /_chos can gyi rang gi ngo bo la gnod pa ni ma yin no/_/dpe ma bstan par ni bde blag tu rtogs pa yang ma yin pa
[\[197a.6\]]de la 'dir rgyu ci yod ce na/_'dir bshad pa/_'dis sgrub yan lag gyur pa yi/_/chos can chos kyi khyad par dang /_/chos can rang gi ngo bo la/_/gnod pa dag ni bstan pa yin/_/chos kyi rang gi ngo bo bzlog pa ston pa lhur byed pa'i dpe 'di nyid kyis rang gi ngo bo dang khyad par thams cad
[\[197a.7\]]bstan pa yin no/_/ci ltar gzhan gyis gzhan bstan ce na/_bsgrub bya nyid du khyad par med pa'i phyir ro/_/de la gsal ba so sor ni dper brjod par nus pa ma yin no/_/de la nye bar bstan pa la ni dgos pa yang med de/_dper brjod pa gcig bstan pas chos de bde bar shes pa'i phyir ro/_/
[\[197b\]]
[\[197b.1\]]dper brjod pa ni nye bar mtshon pa tsam yin no/_/gal te chos dang chos can gyi khyad par ci ltar chos der 'gyur zhe na/_de ni smras pa la ltos nas khyad par yin no/_/bsgrub par bya ba ni de nyid yin te/_gzhan du sgrub par byed pa 'bras bu med par 'gyur ro/_/des na don ni bstan pa yi/_/don
[\[197b.2\]]du dpe ni phyogs tsam brjod/_/ldan don rdzas kyi mtshan nyid can/_/mthong ba la brten gzhan yod min/_/ma mthong khyad par can min na/_/dam bca' ba la sogs pa med/_/khyad par can min gzhan yod ni/_/bsgrub na grub pa sgrub pa nyid/_/dper brjod pa ni 'di dag ste/_/yan lag
[\[197b.3\]]can ni yan lag dag las gzhan ma yin te/_srang dma' ba'i khyad par 'dzin pa med pa'i phyir ro/_/yan lag ni yan lag can las gzhan ma yin te/_mngon sum ma yin pa nyid du thal ba'i phyir ro/_/rdzas ni yod pa ma yin te/_yon tan dang rdzas dag dang rdzas ma yin par thal ba'i
[\[197b.4\]]phyir ro zhes bya'o/_/chos can gyi rang gi ngo bo sel bas ni phyi ma shos cig yin la/_chos can dang chos kyi khyad par sel bas ni go rims bzhin du/_dang po'i dper brjod pa gnyis yin no/_/gang zhig gang gi rang bzhin las/_/tha dad de ni de bzhin dmigs/_/de yi ngo bor dmigs med na/_/
[\[197b.5\]]tha dad par ni grub mi 'gyur/_/tha dad par dmigs pa med pa ni tha dad par mngon sum du 'gyur ba ma yin no/_/tha dad pa med par dmigs pa dang /_tha dad par khas len pa des na 'di ni 'gal ba yin no/_/gal te yan lag gzhan yin no/_/mngon sum nyid yin gnod pa med/_/gang du yan
[\[197b.6\]]lag can mngon sum/_/de dngos de dag kyang de bzhin/_/de lta ma yin te/_yan lag can mngon sum yin yang yan lag mngon sum ma yin na ni/_gzhan ma yin pa nyid du mi 'gyur ro/_/yang na yan lag dag ni yan lag can las gzhan ma yin te/_mngon sum ma yin par thal ba'i phyir ro/_/
[\[197b.7\]]gzhan nyid yin na ni de dag mngon sum ma yin na/_yan lag can yang mngon sum ma yin par 'gyur ba'i phyir ro/_/yan lag mngon sum ma yin par ni yan lag can mngon sum du 'gyur bar rigs pa ma yin te/_yan lag can dang po bzhin no/_/'on te yan lag can rags pa mngon sum
[\[198a\]]
[\[198a.1\]]yin gyi gzhan ni ma yin no zhe na/_gcig nyid ni rags par 'gal lo zhes bshad zin to/_/des na yan lag gi tshogs tsam nyid yan lag can yin gyi gzhan ni ma yin te/_des na yan lag can ni med do zhes bya bar gnas so/_/de bzhin du rdzas ni yod pa ma yin te/_
[\[198a.2\]]zhes bya ba ni yon tan las gzhan pa zhes bya bar 'brel to/_/yon tan dang rdzas dag rdzas dang rdzas ma yin pa nyid du thal ba'i phyir ro zhes bya ba ni/_yon tan rdzas nyid dam/_rdzas yon tan nyid du zhes bya ba'i don to/_/'di ltar tha dad pa yin na ni phan tshun ldog pa'i phyir/_rdzas yod pas gnas
[\[198a.3\]]pa'i rang bzhin du gzung ba yin la yon tan rnams kyang de lta bu nyid yin no zhes rigs so/_/des na phan tshun spangs pas gnas pa gnyis po dag gcig ni yon tan la yin la gzhan ni rdzas yin no zhes bya ba'i rnam par dbye ba 'di ga las yin/_phan tshun spangs pa ma yin na yang ga las rnam par
[\[198a.4\]]dbye ba yod/_'on te yon tan la ni yon tan nyid la/_rdzas la ni rdzas nyid do zhes bya ba rnam par dbye ba yin no zhe na/_de yang 'thad pa ma yin te/_rang gi rang bzhin las gzhan pa'i/_/yon tan nyid sogs yod ma yin/_/yon tan nyid ni gzhan yin na/_/der yang yod nyid yod par 'gyur/_/
[\[198a.5\]]des na rdzas dang khyad med pa/_/thal ba snga ma bzlog pa med/_/yod nyid yod na tha dad dang /_/gzhan pa thams cad rdzas su 'gyur/_/phan tshun spangs pas gnas pa nyid yin na/_/rdzas dang cig shos kyi rnam par dbye ba med par 'gyur ro zhes bya ba 'di gnas so/_/tha dad pa la ni rdzas nyid
[\[198a.6\]]dang ldan pas ni rdzas la/_yon tan nyid dang ldan pas ni yon tan no zhes tha dad par 'dogs par 'gyur na de yang yang dag pa ma yin te/_phan tshun spangs te gnas pa'i gzugs dang ro dag bzhin pas rdzas dang cig shos su 'gyur re skan/_yon tan nyid la sogs pa dang ldan pa'i phyir ro
[\[198a.7\]]zhe na/_ma yin te yon tan gyi gsal bas gsal bar bya bas yon tan nyid yin gyi gzhan du ni ma yin no/_/yon tan nyid dang rdzas nyid ni mtshungs pa'i rnam pa tsam yin no/_/de'i khyad par ni de dang rigs mi mthun pa'i gsal bas gsal ba nyid ces bya ba yin la gsal ba rigs mi
[\[198b\]]
[\[198b.1\]]mthun pa yang rigs mi mthun pa gnas pa nyid kyis yin pa'i phyir phan tshun rten pa'i skyon du 'gyur ro/_/'on te rigs rnams ni rang nyid kho nas phan tshun mi 'dra ba nyid do zhes brjod na/_de la yang mi mthun pa gnas pa nyid ldog pa'i rgyu yin no/_/rang gi ngo bos ldog pa nyid yin na ni/_
[\[198b.2\]]gsal ba rnams kyang de ltar 'gyur ba'i phyir rigs gzhan don med do/_/gal te yon tan zhes rnam pa mtshungs pa'i rgyu mtshan yin pa'i phyir yon tan nyid la sogs pa ni yon tan nyid yin no zhe na/_de ni bar ma do'i sha lhag pa'i spyis ci bya ste/_rang gi dgos pa spyi'i rnam pa can gyi rtogs
[\[198b.3\]]pa'i rgyu mtshan ni so sor nges pa nyid kyis 'grub pa'i phyir ro/_/de ltar yin na rdzas dang rdzas ma yin pa dag rang gi ngo bos ni khyad par 'ga' yang yod pa ma yin no/_/des na rdzas yod na rdzas dang rdzas ma yin pa dag khyad par med pa nyid do/_/med na ni khyad par yod do zhes bya bar mi rigs
[\[198b.4\]]te/_rdzas ni kun rdzob tu yod pa yin la/_yon tan ni de las sam gzhan yin pa'i phyir ro/_/rang gi ngo bo dang khyad par gnyi ga gsal ba'i sgo nas dper brjod pa ni/_'di lta ste ngag thams cad ni bden pa'i don ma yin no zhes bya ba bzhin no/_/tshig kun bden pa'i don min zhes/_/ngag
[\[198b.5\]]dang bden min pa nyid kyi/_/de yi ngo bo khyad par dag_/spong ba brjod 'dod la skyon yin/_/gang gi tshe ngag nyid mi bden pa nyid spyir bzlog par 'dod pa'i tshe gnyi ga'i rang bzhin 'gal ba yin no/_/gang gi tshe chos can dag gi chos rtag pa nyid dam mi bden pa nyid brjod bya mi bden pa yin pa
[\[198b.6\]]de'i tshe ni gnyi ga'i khyad par gsal ba yin te/_ngag thams cad kyi khyad par dang brjod par bya ba mi bden pa nyid gsal ba'i phyir ro/_/brjod pa'i shugs kyis smra ba po tshad mar gyur pa yin te/_de'i phyir des ni ngag nyid dang mi bden pa'i brjod par bya ba nyid gsal ba yin no/_/chos can gyi
[\[198b.7\]]khyad par yang 'dir mi rtag pa nyid la sogs pa 'ga' zhig yin par lta'o/_/gal te mi rtag pa nyid du grub pa ma yin na ni smra ba po tshad mar khas len pa dgos pa med pa nyid do/_/gal te rtag pa nyid yin par gyur na smra ba pos 'ga' yang byed pa ma yin pa'i phyir smra ba po dag med pa nyid du
[\[199a\]]
[\[199a.1\]]'gyur ro/_/des na 'di ni rang gi tshig dang 'gal ba yin no/_/gal te ngag ni rtag gyur na/_/smra ba po ni don med par/_/ngag gi rang bzhin sgrub med na/_/grub pa nye bar 'jog par 'gyur/_/ngag gi rang bzhin sgrub par byed pa ma yin pa'i smra ba po ni ngag la phan
[\[199a.2\]]'dogs par byed pa nyid ma yin no/_/der gyur pa ma yin pa'i phan par byed pa ni de la ci yang byas pa'i phyir phan par byed pa ma yin pa'i smra ba po ni ngag gis ltos par bya ba ma yin no/_/ltos par bya ba yang yin te/_des na mi rtag pa nyid du bsgrub par bya ba yin no/_/des na de'i khyad
[\[199a.3\]]par gsal ba'i sgo nas 'di phyogs ltar snang ba yin no zhes gnas so/_/de la rnam 'grel mdzad pas ni dper brjod pa'i phyogs tsam zhig bstan te/_phyogs 'dis dper brjod par bshad pa lhag ma rtogs pa'i don du'o/_/yan lag can gzhan nyid tsam bsgrub par bya ba ni ma yin gyi/_
[\[199a.4\]]'on kyang bya ba dang ldan pa yon tan dang ldan pa 'du ba can gyi rgyu ni rdzas yin no zhes bya ba'i rdzas kyi mtshan nyid dang ldan pa dang /_de bzhin du mthong ba la brtan pa nyid du bsgrub par bya ba yin no/_/gal te yan lag can gzhan nyid tsam du bsgrub pa yin na/_de'i tshe kun rdzob kyi bden pa tsam
[\[199a.5\]]du de grub pa yin no/_/yan lag ni don dam par yod pa yan lag can ni kun rdzob tu yod pa yin pa'i phyir gzhan nyid tsam bsgrub par bya ba yin na grub pa la sgrub pa yin no/_/bltar mi rung ba med pa'i 'bras/_/mthong nas yan lag can 'dod do/_/khyad par can min gzhan yod
[\[199a.6\]]ni/_/grub na grub pa sgrub pa nyid/_/rdul phra rab la sogs pa'i yan lag las tha dad pa tsam du ni blo 'khrul pa'i rnam pa'i rnam pa grub pa nyid do/_/de nyid grub na ni nges par grub pa la bsgrub par bya ba nyid do/_/ha cang ring po na gnas pa ma yin pa phan tshun nye ba nyid du gnas shing ma
[\[199a.7\]]'dres pa'i sgra'i yul dag la sems gcig gi rnam par snang ba'i rtogs pa ni mthong ba nyid do/_/des na de tsam gyis ni rnam par shes pa'i rnam pa las tha dad pa'i yan lag can mi 'grub po/_/des na der rdzas kyi mtshan nyid dang ldan pa nyid bsgrub par bya ba yin no/_/de la yang yon tan rtsi ba nyid
[\[199b\]]
[\[199b.1\]]dang /_bya ba thur du 'gro ba nyid dang /_de dag gi 'du ba can gyi rgyu yin pa zhes bya ba'i mtshan nyid dang ldan na rnam par shes pa'i rnam pa las tha dad par 'grub po/_/de ltar yin dang /_gal te 'di lci 'og 'gro 'gyur/_/srang ni dma' ba dag tu 'gyur/_/lci ba nyid kyis rab tu sbyar ba'i 'og tu
[\[199b.2\]]'gro ba yod na/_gdon mi za bar des dran pas na srang mgo yang dma' bar 'gyur na/_yan lag can rtogs par byed pa de ni yod pa yang ma yin no/_/des na 'di rdzas kyi mtshan nyid dang ldan pa ma yin no zhes bshad pa ni/_des na yon tan bya med pa/_/de phyir 'du ba can rgyu min/_/'di
[\[199b.3\]]yon tan dang las gang dag gi 'du ba can gyi rgyu ba yin pa de med na de ltar 'gyur ba ma yin no zhes mjug bsdu ba'o/_/de phyir 'bras bu ngo bo dag_/mthong ba med phyir de mthong min/_/de la ni bltar rung ba nyid kyang med pa nyid do/_/des ni rnam pa gnyis te/_nye bar btags pa las dang /_dngos
[\[199b.4\]]po re zhig nye bar btags pas ni ma yin te/_de'i phyir 'bras bu lci ba la sogs pa'i phyir ro/_/nye bar btags pa las cig shos kyang ma yin te/_yan lag can gyi rang bzhin tha dad par mthong ba'i phyir ro/_/rnam par shes pa'i rnam pa rags pa nyid du dmigs pa'i phyir te/_de las
[\[199b.5\]]'phags pa mthong ba med pa'i phyir ro/_/des na med na mi 'byung ba/_/gzhan gyi khyad par gnod pa yin/_/smras pa gzhan tsam la ltos te/_/rdzas kyi mtshan nyid dang ldan pas ni gzhan gyi khyad par yin no/_/de yang med na mi 'byung ba nyid kyis bsgrub par bya ba ma yin te/_de ltar ma yin na
[\[199b.6\]]gzhan tsam ni bsgrub par bya ba ma yin pa'i phyir ro/_/'di ltar/_lci ba nyid dang 'og 'gro ba/_/spangs na snang ba tsam du 'gyur/_/snang ba tsam nyid rnam shes las/_/tha dad par ni 'thad par dka'/_/rab rib kyis mthong ba'i nus pa phyin ci log tu byas pa'i mig can rnams la yang /_skra dang
[\[199b.7\]]sha sbrang dang sbrang bu la sogs pa/_med par mos pa'i phyogs su gnas pa dag mngon sum du snang ba yin te/_de dag de ltar snang ba nyid kyis ni med par mi 'gyur ba ma yin no/_/'dir/_phra mo nas brtsams rdzas phreng dag_/bcal nyid phyir na rdzas gzhan gyi/_/lci nyid mi rtogs
[\[200a\]]
[\[200a.1\]]ras bal gyi/_/'dab gzhag bzhin zhes gzhan dag zer/_/phra mo rdul gnyis pa la sogs pa'i rdzas kyi phreng ba dag gzhal ba'i tshad dang 'brel pa'i phyir/_rdzas du ma'i nang na gnas pa'i rdzas gzhan gyi lcid mtshon par mi nus pa'i phyir srang mda' dma' ba mi
[\[200a.2\]]'dzin pa yin no/_/'di ltar kha ba'i gong bu gnyis sbyar ba na/_gal te yon tan dang bya ba dang ldan pa'i rdzas gzhan skye ba yin pa de lta na yang rdul gnyis pa la sogs pa'i rdzas kyi phreng ba yang de na yod pa nyid do/_/des na lcid dang ldan pa du ma'i nang na gnas pa de'i lcid mi tshor ba yin
[\[200a.3\]]te/_ras bal gyi khur gyi nang du gzhag pa'i ras bal gyi 'da' ba'i lci ba nyid bzhin no/_/ma rtogs kyang de'i lci ba nyid dang thur du 'gro ba nyid med pa nyid ni ma yin te/_des na de yon tan dang byed pa med pa de'i phyir zhes bya ba'i gtan tshigs de ma grub po zhe na/_de ni ma yin te/_'di
[\[200a.4\]]ltar/_gal te lci nyid mi rtogs na/_/blo lhag de ni ga la rtogs/_/de rig 'di nyid la re bam/_/de log na ni ci ltar 'gyur/_/lci ba nyid dang 'og tu 'gro ba nyid med na ni snang ba tsam du grub par 'gyur ro/_/de bsgrub pas ni bsgrub par bya ba 'grub pa ma yin pa bzhin no/_/gzhan yang /_
[\[200a.5\]]de ltar sa rdul tshogs dag la/_/de yi cig car ldan pa dang /_/so sor ldan pa'i rdul tshogs dag_/so sor lhan cig bcal ba na/_/de phyir lcid ni tha dad 'gyur/_/rim gyis ldan pa'i rdul gyi tshogs la ni lci ba nyid dang ldan pa'i yan lag can du ma yod pa las 'gyur ba'i lcid chen
[\[200a.6\]]po dang ldan pa yin pa cig car dang ldan pa la ni/_yan lag can gcig nyid du zad pa'i phyir lcid chen po nyid med de/_des na tha dad par thal ba'i phyir ro/_/tha dad par ni dmigs pa yang ma yin no/_/ras bal gyi 'dab ma du ma'i tshogs gzhag na ni rtogs pa yin te/_des na 'di ni
[\[200a.7\]]dpe ma yin no/_/'on te sngar yan lag can thams cad zhig pa na mthar yan lag can gcig nyid gnas pa yin te/_des na yan lag can du ma med pas na/_cig car ldan pa dang rim gyis ldan pa'i sa rdul gyi tshogs dag lcid mtshungs pa nyid yin pa'i phyir skyon med do zhe na/_de ltar na
[\[200b\]]
[\[200b.1\]]rdzas phreng gzhal ba'i phyir zhes bya ba mi 'thad par 'gyur ro/_/tha ma'i lci ba nyid mi rtogs pa yang mi 'thad do/_/'on te rtsom par byed pa'i yan lag so sor gyur pa dag gi lcid ci tsam yin pa des brtsams pa'i yan lag can yang de tsam nyid yin no/_/des na srang mda'i khyad par du mi 'gyur
[\[200b.2\]]ro zhe na/_de ltar na 'o na yan lag thams cad zhig na yan lag can skye ba'i phyir/_rdul phra rab rnams kyang 'jig pas rdul phra rab brtags pa yin no zhes bya ba'i grub pa'i mtha' dang 'gal lo/_/'on te rnam par dbye bas 'jig pa yin na rdul phra rab dag la ni rnam par dbye ba srid pa
[\[200b.3\]]ma yin te cha med pa'i phyir ro zhe na/_ma yin te cha med par mi rigs pa'i phyir ro/_/lus can dag ni gdon mi za bar pha rol dang tshu rol gyi yul gyi rnam par dbye ba ldan par 'gyur dgos so/_/de'i phyir yan lag can 'jig pa zhes bya bar mi 'thad do/_/'on te yang rdul phra rab rnams
[\[200b.4\]]kyang 'jig mod nged la chad pa ci yod ce na/_de ltar na 'o na/_ma sha la sogs rim pa yis/_/grangs mtshungs pa ni mi rung ngo /_/ma sha'i gong bu rnams zhig pas yan lag can gcig nyid yin phyir ma sha lnga'i gang bur mi 'gyur te/_ma sha gcig nyid do zhes bya bar 'gyur ro/_/lnga zhes bya
[\[200b.5\]]ba la sogs pa'i grangs ni lci ba du ma yod na 'gyur ba'i phyir ro/_/gcig nyid yin na ni grangs gcig nyid du 'gyur te/_yan lag can nyid yin pa'i phyir ro/_/'on te lci ba nyid gcig yin yang de ltar tha snyad byed pa yin no zhe na/_de lta yin na grangs don dam par mi 'gyur ro/_/de'i phyir
[\[200b.6\]]yan lag rnams yan lag can gyis 'jig na/_ma sha la sogs pa dang mtshungs pa'i rgyu mtshan de la brten pa'i grangs 'thad pa ma yin no/_/des na yan lag rnams rim gyis skye ba'i phyir du ma yod pas gdon mi za bar lcid khyad par yod par 'gyur ro/_/'on te yungs kar las sngon
[\[200b.7\]]rol gyis gong ma thams cad ni mi rtogs pa yin te/_/cig mi rtogs pa bzhin du thams cad kyang yin te/_khyad par med pa'i phyir ro zhe na/_de ni ma yin te/_ras bal 'dab gcig ma rtogs pas/_/'dab bal de yi tshogs pa yang /_/mi rtogs pa ni 'gyur ba min/_/des na 'di
[\[201a\]]
[\[201a.1\]]ni 'byor ma yin/_/gcig ma rtogs pas de'i tshogs kyang mi rtogs pa ni ma yin te/_'dab bal gcig gi lcid ma rtogs kyang khur bu'i lcid rtogs pa'i phyir 'dab bal gyi tshogs pa nyid ras bal gyi khur bu'i tha snyad la brten pa yin no/_/gzhan yang /_
[\[201a.2\]]gal te yungs kar nas brtsams te/_tshogs chen gong nas gong du ni/_/'phel brtan 'bras bu'i phreng ba yi/_/lci ba rtogs pa ma yin na/_/yungs kar bar gyi lci dag kyang /_/chung ngu shin tu rtogs dka' bas/_/'bras bu'i lcid ni mi rtogs phyir/_/de yi rgyu nyid gzhal byar
[\[201a.3\]]'gyur/_/yungs kar ni 'ol ma si'i bzhi cha'o/_/yungs kar de nas brtsams te tshogs chen po gong nas gong du 'phel ba'i 'bras bu'i rdzas kyi rgyu mtshan can gyi lcid mi rtogs na/_yungs kar las snga ma snga ma je chung du 'gyur ba dag shin tu yang cher mi rtogs pa nyid du 'gyur ro/_/
[\[201a.4\]]des na 'bras bu'i phreng ba'i lcid mi rtogs pa'i phyir/_'os gzhan med pas de'i rgyu nyid gzhal bar bya ba yin no zhes bya bar shin tu gsal bar rigs pa ma yin no/_/lcid kyi khyad par dang ldan par rtogs pa nyid gzhal ba yin gyi gzhan ni ma yin no/_/gong ma gong ma'i 'bras
[\[201a.5\]]bu'i lcid mi rtogs na lcid de rgyu'i yin par 'gyur ro/_/de yang gzhal ba na de'i rgyu'i lcid yin la/_de'i yang de'i rgyu'i yin pa'i phyir rdul phra rab kyi bar gyi rgyu gzhal byar 'gyur ro/_/de dag la ni rgyu gzhan du 'gyur ba med pa'i phyir ro/_/'di ltar/_tha ma'i yan lag can zhig na/_/
[\[201a.6\]]de dag kyang ni lcid de nyid/_/de dang zhig par gyur kyang ni/_/phyis kyang lcid de nyid mthong ba/_/des na rjes su dpag pa las/_/lcid nyid rdul bran dag la rtogs/_/des na yan lag can rdzas ni/_/rdzas kyi mtshan nyid dang ldan min/_/gzhan yang 'dab bal gyi lcid nyid mi rtogs
[\[201a.7\]]kyang yod pa nyid do/_de [(]bltar [,]ltar [)]rung ba'i phyir ro/_/yan lag can ni mthong ba ma yin gyi 'on kyang de ni 'bras bu mthong ba nyid yod pas yod par rnam par gzhag par bya ba yin no/_/de dag thams cad kyang rung ba ma yin te/_'di ltar/_don de mthong med ras 'dab bzhin/_/de yi
[\[201b\]]
[\[201b.1\]]'bras bu 'ang rtogs pa med/_/lcid nyid rtogs med bzhin du de'i/_/yon tan thams cad rtogs med phyir/_/ma sha la sogs lhag yod min/_/dma' ba nye bar mtshon pa yin/_/gzugs sogs lhag dang lhag ci bzhin/_/rang gi dbang pos mthong med phyir/_/mngon sum dang rjes
[\[201b.2\]]su dpag pa dag gis ma rtogs pa ci ltar yod do zhes rtogs par bya/_gal te lci ba nyid ma rtogs kyang /_/rnam pa gzhan gyis rtogs pa yang srid pa'i phyir ci ltar med pa nyid yin zhe na/_ma yin te gzugs la sogs pa gzhan yang rtogs pa med pa'i phyir na ma sha la sogs pa yan
[\[201b.3\]]lag can rnams las lhag pa ni yod pa ma yin no//_//bam po brgyad pa/_'o na ji ltar srang dma' ba'i khyad par mi 'dzin pa'i phyir ro zhes slob dpon gyis dngos por nges pa nyid brjod ce na/_ma yin te/_nye bar mtshon pa yin pa'i phyir ro/_/dma' ba de 'ba' zhig brjod pa yin
[\[201b.4\]]yang gzhan dag kyang ston par byed pa yin no/_/ci ltar thams cad mi rtogs pa zhes bya bar shes par bya zhe na/_'di la shes par bya ba ci zhig yod/_mig la sogs pas ci ltar ci lta ba bzhin gzugs la sogs pa'i lhag dang lhag pa rtogs pa med pa'i phyir ro/_/yan lag can yod
[\[201b.5\]]kyang gzugs dang ro la sogs pa'i yan lag rnams las lhag pa ni rtogs pa yod do/_/de'i yon tan dang las dang ldan pa bltar rung ba'i yan lag can med pa nyid yin pa'i phyir/_chos kyi khyad par gnod pa'i sgo nas phyogs kyi skyon yin no/_/phyogs 'di yang khas blangs pa dang /_rang
[\[201b.6\]]gi tshig dang rjes su dpag pa dang /_grags pas gnod pa yin no/_/khas blangs rang gi tshig sogs kyi/_/gnod pa dag ni srid pas na/_/ci skad bshad pa'i phyogs kyis ni/_/dper brjod gzhan yang rtogs bya ba/_/rang gi ngo bo gnod pa la sogs pa bzhin no/_/yan lag can gyi
[\[201b.7\]]gnod par byed pa'i rigs pas bstan pa ni 'di las gzhan slob dpon gyis gsungs pa'i dper brjod pa dag kyang rtogs par bya ba yin no/_/de yang sngar bstan pa nyid do/_/gal te bsgrub par bya ba bstan pa'i phyogs de dam bca' ba yin no zhes bya ba ni rigs pa can rnams kyi phyogs kyi
[\[202a\]]
[\[202a.1\]]yin te/_'di las skyon ci yod ce na/_ma grub pa'i gtan tshigs dang dpe dag kyang der thal bar 'gyur ro/_/gal te bsgrub par bya bar gyur pa'i phyir bsgrub bya ma yin nam/_ma grub pa'i gtan tshigs dang dpe dag ni bsgrub par bya bar 'gyur ba yin pas na/_de
[\[202a.2\]]ci ltar de gnyis dam bca' bar thal zhe na/_gal te da ltar bsgrub par bya ba bstan pa zhes bya bar 'grub na/_de bden pa zhig na/_bya ba dus gsum yul can phyir/_/de lta'i bdag nyid gzhan dag la/_/de ltar bkod de de yi tshe/_/mi 'dod na yang bsgrub byar 'gyur/_/bya ba'i
[\[202a.3\]]rkyen thams cad ni dus gsum gyi yul can yin no/_/des na phyis bsgrub par bya bar 'gyur ba bsgrub byar 'gyur ro/_/ci ltar phyis bsgrub par bya ba 'di nyid du 'gyur zhe na/_de'i tshe de lta bu'i bdag nyid ma yin par bstan pa'i phyir ro/_/de ni bsgrub par bya ba nyid yin mod kyi/_de'i
[\[202a.4\]]tshe sgrub par byed pa nyid du nye bar bstan pas na/_de'i tshe bsgrub par bya ba ma yin no/_/ma grub pa ni gzhan la sgrub par byed par yang mi 'gyur te des na de phyi nas bsgrub par bya ba nyid yin no/_/des na phyis kyi tshe bsgrub par bya ba nyid du bstan par bya ba de dam bca' bar 'gyur ro/_/
[\[202a.5\]]gal te ci ltar bsgrub par bya ba'i sgras bum par bya ba zhes bya ba lta bu byed pa po la ltos pa'i bsgrub bya rtogs par byed pa ma yin pa de bzhin du 'grub par byed pa nyid du bstan pa yang rtogs par 'gyur ba ma yin pa'i phyir ji ltar sgrub par byed pa ma grub pa dam bca' bar thal zhe na/_
[\[202a.6\]]gal te 'di shes par byed pa'i skabs ma yin na 'dir bden pa zhig na/_shes byed skabs kyis ma grub pa/_/thams cad rtogs par byed pa yin/_/de'i phyir bsgrub par bya ba'i sgra/_/'dod pa'i khyad par la brten min/_/shes par byed pa'i skabs kyis gsal bar bya ba byed pa
[\[202a.7\]]po la ltos pa'i bsgrub par bya ba la gzhan pa'i bsgrub par bya ba thams cad bsgrub par bya ba'i sgras sdud par byed pa nyid do/_/des na bsgrub par bya ba gzhan rnam par gcod par nus pa ma yin no/_/byed pa po'i bsgrub par bya ba rnam par gcod pa ni shes par byed pa'i gtan tshigs
[\[202b\]]
[\[202b.1\]]kyi skabs yin pa'i phyir ro/_/'ga' zhig rgyu dang bcas pas 'gyur ba bzhin du rgyu med pa rnams kyang 'gyur ba ma yin te/_thams cad thams cad du 'gyur bar thal ba'i phyir ro/_/sgrub par byed pa nyid du bstan pa ma yin pa'i sgrub par byed pa phyogs yin zhes bya ba'i rgyu mtshan gzhan yang
[\[202b.2\]]yod pa ma yin te/_des na bsgrub bya'i sgra ni 'dod pa'i khyad par la brten par nus pa ma yin no/_/byed pa po'i bsgrub par bya ba las bzlog pa ni shes par byed pa'i skabs yin pa'i phyir de dang mtshungs pa ma yin no/_/des na dpe dang gtan tshigs dag_/ma grub dper ni byas pa yin/_/
[\[202b.3\]]gzhan du ri bong rwa la sogs/_/ma grub kun kyang bsgrub byar 'gyur/_/de ltar yang /_dpe dang gtan tshigs ma grub smra/_/dam bca' bar ni thal bar 'gyur/_/zhes so/_/sgra ni mi rtag pa ste byas pa'i phyir bum pa bzhin no zhes grangs can la ltos nas sam/_yang na mig gis
[\[202b.4\]]gzung bar bya ba'i phyir nam mkha' bzhin no zhes bya ba'o/_/gal te skabs la ma ltos par dam bca' ba'i mtshan nyid byas pa yin la/_de bzhin du ri bong gi rwa la sogs pa yang bsgrub bya nyid du thal bar 'gyur ro/_/'on te yang bsgrub par bya ba bstan pa ni dam bcas pa'o zhes bya
[\[202b.5\]]ba 'dir yang shes par byed pa'i skabs dang 'brel pa yin la bsgrub par bya ba thams cad dam bca' bar thal ba ma yin te/_'on kyang bsgrub par bya ba nyid du bstan te/_las la bya ba'i rkyen brjod pa'i phyir ro/_/las kyang byed pa po'i phugs 'dod las yin no zhes bya bas gang la khyad
[\[202b.6\]]par du 'phags pa yod pa'i khyad par can yin no/_/sgrub par byed pa nyid du 'dod pa ni byed pa yin pa'i phyir phugs 'dod ma yin no/_/dper na 'bras chan zo shig ces bya ba la 'o ma zos pa'i bya bas byed pa po yin yang /_byed pa nyid du brjod par 'dod pas na las nyid ma yin pa bzhin
[\[202b.7\]]no/_/de bzhin du 'dod par gyur pa las yin gyi 'dod par 'gyur ba ni ma yin no/_/gzhan yang mtshon par bya ba nyid kyi skabs su bab par 'gyur ba'i yan lag lnga po dag las/_dam bca' ba'i mtshan nyid ni yan lag gzhan gyi mtshan nyid kyi yul spangs te gnas pa yin pa'i phyir/_
[\[203a\]]
[\[203a.1\]]sgrub par byed par 'gyur ba ma yin pa'i bsgrub par bya ba bstan pa dam bca' ba yin no zhes rtogs par 'gyur ro/_/de bzhin du grub pa'i mtha' rnam pa bzhi po rgyud thams cad pa dang /_mi mthun pa'i rgyu dang dbang du byed pa dang /_khas blangs pa'i tshul gyis mtshan
[\[203a.2\]]nyid bsgrub pa'i phyir/_khas blangs pa'i grub pa'i mtha'i mtshan nyid kyi bsgrub par bya ba bstan pa dam bca' ba yin par rtogs pa'i phyir/_ha cang thal ba ma yin pas skyon med do zhe na/_'di thams cad ni de lta ma yin te/_thams cad rnam 'gas ma grub phyir/_/des na las la sogs
[\[203a.3\]]pa yi/_/khyad par nye bar bkod pa yi/_/lan gyis rnam 'byed nus ma yin/_/snga ma grub pa'i rang bzhin phyir/_/bsgrub bya'i yan lag ces rung min/_/gang gis khas blangs mtshan nyid 'gyur/_/de yang grub mtha' nyid du mtshungs/_/de gtan tshigs nyid du khas blangs kyang bsgrub
[\[203a.4\]]par bya ba gdon mi za bar khas len par 'gyur ba yin te/_ma grub pa ni gtan tshigs ma yin pa'i phyir ro/_/bya ba'i rkyen rnams ni dus gsum gyi yul can du bstan zin to/_/khas len pa'i sgra yang dus gsum gyi yul can ni rkyen can nyid do/_/bya ba smos pa ni nye bar mtshon pa yin
[\[203a.5\]]pa'i phyir ro/_/des na thams cad grub mtha' mtshungs pa nyid de/_des na grub mtha'i tshul ni lan ma yin no/_/'on te bsgrub par bya ba dang sgrub par byed pa'i mtshan nyid kyi skabs su sgrub par byed pa'i mtshan nyid spangs pas bsgrub bya nye bar bstan pa dam bca' ba yin pa'i phyir
[\[203a.6\]]bsgrub par bya ba nyid dam bca' ba yin gyi/_sgrub par byed par bstan pa ni ma yin no zhe na/_de yang ma yin te/_don ma grub pa'i phyir na mtshan nyid bsgrub pa'i sngon rol du yan lag gi mtshan nyid thams cad ma grub pa'i phyir ro/_/des bsgrub par bya ba bstan pa ni dam bca' ba zhes bya
[\[203a.7\]]bas bsgrub par bya ba bstan pa thams cad dam bca' bar 'gyur te/_de las ma gtogs pa ni sgrub par byed pa nyid yin par 'gyur ro/_/yang na sgrub par byed pa'i bstan pa las ma gtogs pa'i bsgrub par bya ba bstan pa dam bca' ba nyid do zhes bya ba'i rnam par dbye ba 'di bya bar
[\[203b\]]
[\[203b.1\]]ji ltar nus/_'o na ni the tshom du 'gyur ro zhe na/_ma yin te/_'di la lan du 'chad par 'gyur ba'i phyir ro/_/gal te bsgrub par bya bar zhes las la bya rkyen ma yin nam/_las kyang byed pa'i 'dod phugs yin no/_/thabs nyid du 'dod pa ni sgrub par byed pa nyid ma yin pas de ci ltar de bsgrub bya
[\[203b.2\]]nyid du 'gyur zhe na/_'di ni med de sgrub par byed pa nyid thabs nyid kyis bsgrub bya nyid du 'dod pa'i phugs yin pa'i phyir ro/_/'dir khyad par du 'phags pa'i rkyen ni khas blangs pa yang ma yin no/_/kha cig ni sbyor ba'i rnam par dbye ba khas len pa'i phyir te/_gzhan dag gi ni khyad par du
[\[203b.3\]]'phags pa spong ba'i phyir ro/_/'byung ba'i rkyen nam/_gcig gi tshig kyang der gtsug lag tu 'gyur ba ma yin te/_re lde dag tu byed par 'gyur ro/_/re lde rnams su byed par 'gyur ro zhes bya ba 'dod pa yin pa'i phyir ro/_/khas len pa'i grub mtha' yang yod pa nyid do/_/des na bsgrub par bya
[\[203b.4\]]ba bstan pa ni dam bca' ba'o zhes bya ba 'di ni mi rung ngo /_/'dir chos sam chos can nam tshogs pa bsgrub bya yin grang na/_de la/_chos bsgrub bya ni chos mthun med/_/chos can gtan tshigs don med 'gyur/_/gal te chos bsgrub par bya ba yin la bstan pa dam bca' ba yin na ni rtag pa nyid
[\[203b.5\]]ces bya ba dam bcas pa yin par 'gyur ro/_/de la bsgrub par bya ba dang chos mtshungs pas de'i chos yod pa'i dpe ni dpe yin no zhes bya ba dpe'i mtshan nyid 'gal bar 'gyur te/_gang gis bum pa la sogs de'i chos yod par 'gyur ba bsgrub par bya ba'i chos mi rtag pa nyid la ni/_skye ba
[\[203b.6\]]dang ldan pa la sogs pa de'i chos yod pa yang ma yin no chos can yin na ni grub pa'i phyir bsgrub bya grub pa ni gtan tshigs so zhes bya ba mi 'thad par 'gyur ro/_/'on te gnyis ka bsgrub bya yin na phyogs gnyi ga la 'gyur ba'i skyon yod do/_/gal te tshogs pa bsgrub par bya ba ma yin nam/_
[\[203b.7\]]tshogs pa ni grub pa ma yin la/_skye ba dang ldan pa la sogs pa'i chos ma yin pa yang ma yin no zhe na/_'dir bshad pa/_tshogs pa bsgrub bya nyid yin na'ang /_/gnyis po phan tshun khyad par can/_/bsgrub bya de tshe gtan tshigs dang /_/dpe yi mtshan nyid ma grub gyur/_/dpe dang chos mthun
[\[204a\]]
[\[204a.1\]]pas bsgrub bya sgrub pa zhes bya ba ni gtan tshigs kyi mtshan nyid yin la/_bsgrub par bya ba dang chos mthun pas de'i chos yod pa'i dpe ni dpe'o zhes bya ba ni dpe'o mtshan nyid do/_/'di ni tshogs pa bsgrub par bya ba nyid yin na mi 'byor par 'gyur ro/_/'di ltar
[\[204a.2\]]tshogs pa ni tshogs pa can las tha dad pa ma yin pa'i phyir gnyis po de nyid bsgrub par bya bar 'gyur ro/_/bsgrub par bya ba'i chos kyi khyad par can gyi chos skye ba can la sogs pas ni/_dpe la chos mthun pa yod pa ma yin te/_rnam pa de lta bu'i gtan tshigs ni chos can la yod par gzhan
[\[204a.3\]]dag la ma grub pas na gtan tshigs kyi mtshan nyid med do/_/mi rtag pa nyid kyis khyad par du byas pa'i chos can dang bum pa la sogs pa'i dpe dag chos mthun pa yang yod pa ma yin te/_des na dpe'i mtshan nyid kyang med pas dpe dang gtan tshigs kyi mtshan nyid ma grub po/_/tshogs pa
[\[204a.4\]]la mi srid pa'i phyir bsgrub bya'i sgra chos can la 'jug par 'gyur te/_tshogs pa la 'jug pa'i sgra ni yan lag rnams la yang 'jug pa yin no zhes bya ba'i tshul gyis so zhe na/_de yang mi rung ste/_mi srid phyir na bsgrub bya'i sgra/_/gal te chos can la 'jug 'dod/_/bstan bcos ci bya ci
[\[204a.5\]]rigs par/_/rang nyid 'jug par 'gyur ba yin/_/de'i tshe mtshan nyid brjod pas ci zhig bya ste/_ci ltar nye bar brjod pa'i mtshan nyid don la mi srid pa'i phyir gzhan du brjod par bya ba de bzhin du/_gtan tshigs la sogs pa'i rang bzhin yang ci ltar go bar byed par 'gyur ba gzhan du
[\[204a.6\]]rtag par 'gyur ro de bzhin du dpe'i mtshan nyid kyang yin pas na bstan bcos don med do/_/gal te phyogs chos de chas khyab pa ni gtan tshigs shes/_khyod kyang nye bar btags nas phyogs kyi sgra chos can la 'jug par 'dod pa ma yin nam/_de ltar yang phyogs ni chos can te/_yan
[\[204a.7\]]lag la spyi nye bar btags pa'i phyir ro zhes te/_'dir yang skyon de nyid du 'gyur ro zhe na/_ma yin te/_'di ltar/_shes par 'dod pa'i khyad par can/_/chos can phyogs kyi rang bzhin nyid/_/gang tshe de chos gtan tshigs ni/_/ci ltar 'dir ni nyer btags nyid/_/bsgrub par bya ba'i chos
[\[204b\]]
[\[204b.1\]]kyi mtshan nyid shes par 'dod pa khyad par can gyi chos kyi chos gang yin pa de ni/_dngos su phyogs su 'dzin pa yin la/_de'i chos gtan tshigs yin pa de'i phyir skyon med do/_/gal te tshogs pa ma grub pa ni ci ltar de'i chos shes par bya bar 'grub ce na/_de yang mi rigs te/_'di ltar/_
[\[204b.2\]]gal te tshogs pa grub 'gyur na/_/'di ni ci ltar phyogs su 'gyur/_/bsgrub bya'i chos la the tshom ni/_/zan chos can tsam nyid phyogs/_/gang gi tshe tshogs pa grub pa de'i tshe na/_'di shes par 'dod pa'i khyad par can ma yin pa'i phyir/_phyogs ma yin pa nyid do/_/de ltar yang /_de la yang rang
[\[204b.3\]]nyid bsgrub par bya ba nyid du 'dod pa ni phyogs yin no zhes gsungs so/_/gal te grub na ni ji ltar bsgrub par bya ba nyid du 'dod pa yin/_de'i phyir phyogs chos zhes bya ba'i don ci zhe na/_bsgrub par bya ba la the tshom za ba'i chos can gyi chos so zhes bya ba yin no/_/de'i tshe yang ji ltar tshogs pa ma grub
[\[204b.4\]]na/_de'i chos mi 'grub par 'gyur/_'o na ji ltar yan lag la spyi nye bar btags pa'i phyir ro zhes bshad ce na/_'di brjod pa/_nye bar btags pa rab 'jug ni/_/rtsod pa spong ba'i don du yin/_/chos can chos zhes brjod na ni/_/mtshan nyid ha cang thal bar 'gyur/_/'dir rtsod par byed de/_
[\[204b.5\]]phyogs chos zhes bya ba 'di ni rung ba ma yin te/_gtan tshigs kyi rang gi ngo bo spyod pa'i dus na/_phyogs srid pa ni ma yin no/_/sa phyogs la sogs pa'i chos can tsam la gtan tshigs mthong nas khyab pa dran pa ni/_phyis bsgrub par bya ba'i chos mi rtag pa nyid la sogs pa'i blor 'gyur ro/_/
[\[204b.6\]]sngar ni blo de med pa'i phyir chos can tsam rtogs pas lus par 'gyur ba yin no/_/bsgrub par bya ba'i chos la the tshom za'o zhe na ma yin te/_nges pa med pa'i phyir ro/_/the tshom za ba la gtan tshigs 'jug pa ma yin nam/_ci ltar nges pa med ce na/_ma yin te grub pa dang gsal ba tsam bzlog
[\[204b.7\]]par 'dod pa'i phyir ro/_/nges pa dang gsal ba la ni gtan tshigs 'jug pa ma yin te/_dgos pa med pa'i phyir dang mi nus pa'i phyir ro/_/de'i phyir chos can gyi chos zhes bya ba nyid brjod par bya ba yin no zhe'o/_/'di brjod pa chos can gyi chos zhes smos na/_dpe'i chos can gyi chos kyang
[\[205a\]]
[\[205a.1\]]gtan tshigs nyid du 'gyur bas mig gis gzung ba nyid kyang gtan tshigs su 'gyur ro/_/des na sa phyogs su 'gyur ba'i chos can gzung bar bya ba'i phyir phyogs smos so/_/ji ltar chos can nyid phyogs su 'gyur zhe na/_yan lag la spyi nye bar btags pa'i phyir ro zhes
[\[205a.2\]]bshad do/_/gal te gtan tshigs 'dzin pa'i dus na/_tshogs pa blo la gnas pa ma yin pa de lta na yang phyis 'gyur ba yin no/_/gal te phyis 'gyur ba de dang po ci lta yod ce na/_de nyid kyi phyir nye bar btags pa yin te/_gzhan du na dngos nyid do/_/nye bar btags pa ni blos sgro btags pa'o/_/
[\[205a.3\]]ci ltar med pa la blor 'gyur zhe na/_ci yid la bsams pa la yang dbul por 'gyur ram/_snal ma 'di dag gis ras yug chen btags so zhes bya ba ni mthong ba ma yin no/_/de la gal te ras yug chen yin na btag par bya ba ma yin la/_gal te btag par bya ba yin na ras yug chen ma
[\[205a.4\]]yin te/_ras yug chen yang yin la btag par bya ba yang yin no zhes bya ba ni 'gal lo/_/de la smra ba po'i bsam pa ni 'di yin te ras yug chen du 'gyur ba 'di btag par bya'o zhes bya ba'o/_/'di la yang dgos pa ci yod ce na/_dgos pa yod de/_snal ma zhes brjod na ras chen dang /_yug
[\[205a.5\]]phran la sogs pa la yang thal bar 'gyur ro/_/de'i phyir de skad smos pa ni gzhan bzlog pa'i don du yin no/_/de bzhin du 'dir yang bsgrub bya grub par 'gyur bas phyogs su 'gyur ba gang yin pa de'i chos yin pa'i phyir/_dpe'i chos can gyi chos thal ba yang med do/_/des na bsgrub
[\[205a.6\]]par bya ba'i chos la the tshom za ba'i chos can gyi chos bya ba'i don yin no/_/'o na ci ltar de'i cha ni bsam pa'i dbang gis de'i chos yin gyi/_de'i phyogs gcig ni ma yin te/_phyogs zhes bya ba'i sgra spyi la mi bya ba'i phyir ro zhes brjod ce na/_de ni ma yin te/_gzhan gyi nyes pa gzhan dag la/_/
[\[205a.7\]]ci lta bur na skud par byed/_/'di dag thams cad ma rungs pa'i/_/bdag nyid 'chad pa po yi skyon/_/gzhan gyis kar ka ti ka zos pas gzhan gyi sna gcod par byed pa ni ma yin no/_/bsgrub par bya ba'i chos can gyi tshogs pa ni phyogs yin no/_/de la gal te de'i chas khyab pa zhes bya ba'i
[\[205b\]]
[\[205b.1\]]phyir bshad na ni de'i tshe chos can yang de'i cha nyid pas de khyab pa yin par 'gyur ba'i phyir/_bsgrub par bya ba'i chos kyis khyab pa mtshon par mi 'gyur ro/_/des na de'i cha ni de'i chos yin gyi zhes smos so/_/cha'i sgra spyir rjod par byed pa yin yang /_smra ba po'i bsam pa'i dbang gis chos nyid
[\[205b.2\]]cha yin par gzung ste/_phyogs kyi chos ni gzhan chos can gyi khyab par mi 'grub pa'i phyir ro/_/de'i phyogs gcig ni ma yin te zhes bya ba 'di'i don ni/_phyogs gcig tsam ni ma yin te phyogs kyi sgra spyi brjod pa ma yin pa'i phyir ro/_/phyogs kyi sgras ni bsgrub par bya ba'i chos la the tshom za
[\[205b.3\]]ba'i khyad par can gyi chos can brjod pa yin no/_/des na phyogs kyi sgra ni spyi rjod par byed pa ma yin no/_/spyi'i don rtogs pa ni shugs kyis yin no/_/chos can de'i cha ni shugs kyis de'i chos nyid do/_/de nyid ni de'i chos ma yin no/_/gal te phyogs kyi sgras gtso bor mtshungs pa'i cha
[\[205b.4\]]shas kyi dngos po spyi brjod pa yin na de'i tshe de'i chas khyab pa zhes bya ba chos can gyi mtshan nyid kyi chas khyab pa zhes bya bar yang 'gyur ro/_/de ltar ni 'dod pa can ma yin te/_des na de ltar 'chad pa yin no/_/de'i phyir des ni 'gar yang mi srid pa'i phyir gzhan du 'gyur ba'i sgra gzhan
[\[205b.5\]]brtags pa med do/_/gzhan yang 'di ni brjod pa 'dod pa rjes su gnang ba zhes bya ba tshar gcad pa'i gnas yin no/_/rang gi phyogs kyi nyes pa ma spangs par gzhan gyi phyogs kyi skyon brjod pa ni/_'dod pa'i rjes su snang ba'o/_/yang ni nged la ni dgos pa yod pa yin te/_nye bar
[\[205b.6\]]btags su rung ba'i chos can yin par gzung ba'o/_/khyed la ni de lta ma yin pa'i phyir nye bar btags par mi rigs so/_/dngos srid gzhan du nye bar btags par rtogs pa ni ma yin no/_/gzhan yang bsgrub par bya ba bstan pa ni phyogs so zhes bya ba 'dir sngar nges par gzung
[\[205b.7\]]bar 'gyur ram/_'on te phyis nges par gzung /_bsgrub par bya ba bstan pa nyid dam bca' ba yin gyi sgrub par byed pa bstan pa ni ma yin no zhes bya ba'o/_/yang na bsgrub par bya ba bstan pa ni dam bca' ba nyid yin gyi gzhan du ni ma yin no zhes bya bar 'gyur/_de la/_de sngar nges
[\[206a\]]
[\[206a.1\]]gzung don med 'dir/_/phyi nges bzung na mi 'dong 'gyur/_/gang gal te sngar nges par bzung na ni don med par 'gyur te/_des bzlog par bya ba gtan tshigs bstan pa dam bca' ba nyid yin pa ni khyad par sgrub par byed pa gtan tshigs kyi mtshan nyid dang dpe'i mtshan
[\[206a.2\]]nyid kyis bkag pa'i phyir te/_dmigs kyis gzung ba'i yul bsdom ste/_spyir btang ba 'jug pa'i phyir ro/_/phyis nges par 'dzin na ni/_bsgrub par bya ba'i gtan tshigs dang /_dpe bstan pa yang dam bca' ba nyid du 'gyur bas mi 'dod par 'gyur ro/_/gal te bsgrub par bya ba nyid
[\[206a.3\]]bstan pa dam bca' ba yin gyi/_grub pa bstan pa ni ma yin no zhes par bzung na skyon ci yod/_de ni sgrub par byed pa la sogs pa dag gis 'phangs pa ma yin no zhe na/_de la 'di skad brjod de/_sgrub byed bstan pa'i shugs nyid las/_/don de bsgrub bya nyid du rtogs/_/sgrub par byed pa
[\[206a.4\]]thams cad ni ma grub pa sgrub par byed pa'i phyir nye bar len pa yin no/_/grub na sgrub par byed pas ci zhig bya des na sgrub par byed pa'i mtshan nyid bshad pa'i shugs nyid kyis ma grub pa'i don bsgrub par bya ba rtogs pa nyid las grub pa la thal bar mi 'gyur ba'i phyir te/_bzlog pa'i don du ni
[\[206a.5\]]nges par bzung ba ma yin no/_/gtan tshigs sogs mtshan gyis khyab phyir/_/sgrub par byed pa dogs pa'ang med/_/'di snyam du bsgrub bya nyid du bstan pa dam bca' ba zhes sngar nges par gzung bas na/_sgra'i bya ba la ltos te ma grub pa sgrub par byed pa nyid du bstan pa gsal ba'i
[\[206a.6\]]don yin te/_sgrub par byed pas ni der nus pa ma yin no snyam na 'di la bshad pa/_gtan tshigs la sogs pa'i mtshan nyid kyis khyab pa'i phyir sgrub par byed pa nyid du bstan pa la ni dgos pa ma yin no/_/ci ltar sgra'i byed pa la ltos te ma grub pa sgrub par byed pa nyid du bstan pa bsgrub
[\[206a.7\]]par bya ba nyid kho nar bstan pa zhes bya bas spangs pa de bzhin du dpe brjod pa'i shugs kyis bsgrub bya sgrub par byed pa ni gtan tshigs so zhes bya ba la sogs pa'i mtshan nyid kyis/_bsgrub bya sgrub par byed pa ni gtan tshigs zhes bya ba ni bsgrub bya sgrub par byed pa nyid kyi tshul gyis yin la
[\[206b\]]
[\[206b.1\]]dpe yang de bzhin no zhes bshad par nus pa'i phyir na gtan tshigs la sogs pa'i mtshan nyid kyis khyab pa yin no/_/sngar nges bzung na de yis ni/_/dam bca'i mtshan nyid brjod don med/_/de phyir shugs kyis de rjod pa/_/khyab pa'i 'bras can yin par rtogs/_/sngar nges par bzung
[\[206b.2\]]na don med par 'gyur bas na/_'os med par phyi mar nges par gzung ba yin la de yang khyab pa'i 'bras bu can yin no/_/'di ltar bsgrub par bya ba bstan pa ni dam bca' ba kho na'o zhes bya bas gal te mtshan nyid gzhan gyis khyab pa nyid yin pa de lta na yang /_dam bca' ba kho na
[\[206b.3\]]yin gyi dam bca' ba ma yin pa ni ma yin no zhes ma 'brel pa rnam par gcod pa dag gis 'bras bur 'gyur ba'i phyir sgrub par byed pa nyid du bstan pa ni dam bca' ba yin no zhes bya ba dag gi don du 'gyur te/_gzhan du don med do/_/gal te rang nyid kyis brjod pa ma yin nam/_de
[\[206b.4\]]ltar yang /_dpe dang gtan tshigs ma grub smra/_/dam bca' bar ni thal bar 'gyur/_/zhes bya ba la gzhan gyi gtan tshigs kyi mtshan nyid la sogs pas khyab pas lan btab pa na/_sngar ma grub pa'i rang bzhin phyir/_/zhes bya ba dang /_de bzhin du/_thams cad rnam 'gas ma grub phyir/_/
[\[206b.5\]]zhes bya ba la sogs pas lan du brjod pa ma yin no zhe na/_skyon 'di ni med de/_'dis ni phan tshun 'gal ba yin/_/de ltar thal bar 'gyur ba nyid/_/de byed rang gi 'dod pa ni/_/rab tu sgrub par byed ma yin/_/'di ni phan tshun 'gal ba ston pa tsam du zad kyi/_gtan tshigs
[\[206b.6\]]'dis bsgrub par bya ba'i don bsgrub pa ni ma yin no/_/phan tshun 'gal ba tsam ni 'dod pa yin pa'i phyir ro/_/des na 'di ni phyis nges par gzung ba nyid do/_/de lta yin dang ma 'brel pa'i rnam par bcad pa'i phyir ji snyed dam bca' ba nyid du mi 'gyur ba de thams cad sel bar byed pa
[\[206b.7\]]yin te/_dam bca' ba kho na'i dam bca' ba ma yin pa ni ma yin no zhes sgrub par byed pa nyid kyis dam bca' ba ma yin pa de yang sel to/_/re zhig phyogs kyi mtshan nyid gsal ba yin no/_/da ni phyogs ltar snang ba'i mtshan nyid gsal ba'i phyir bshad pa/_gtan tshigs dam bca'
[\[207a\]]
[\[207a.1\]]'gal ba ni/_/dam bca'i skyon zhes pa ru min/_/de nyid dpe nyid ma sbyangs dag_/chos mi mthun pas brjod pa yin/_/gang dag ji skad du dam bca' ba dang /_gtan tshigs dang 'gal ba ni dam bca' ba 'gal ba ste/_dper na sgra rtag ste thams cad mi rtag
[\[207a.2\]]pa'i phyir ro zhes bya ba bzhin te/_sgra rtag pa zhes bya ba ni dam bca' ba'o/_/thams cad mi rtag pa'i phyir ro zhes bya ba ni gtan tshigs so/_/gal te thams cad mi rtag pa yin na sgra rtag par ci ltar 'gyur/_sgra med na ni thams cad du mi 'gyur ba'i phyir ro/_/'on te sgra yang mi rtag na
[\[207a.3\]]de ltar sgra rtag pa yin zhes bya ba smras pa/_de la smras pa 'di ni dam bca' ba'i skyon ma yin te/_'di ltar/_'gal ba 'dod dang 'brel med de/_/phan med lhan cig gnas pa min/_/de lta na ni rtags kyi skyon/_/thams cad dam bca'i skyon du 'gyur/_/dam bca' ba dang gtan
[\[207a.4\]]tshigs dag 'gal ba yin na 'gal ba zhes bya ba'i dam bca'i skyon du 'gyur ro/_/'gal ba de yang 'dod pa dang ma 'brel ba yin no/_/'dod pa dang ma 'brel pa de yang phan pa med pa dang /_lhan cig tu yang gnas pa ma yin no/_/gal te gtan tshigs skyon dang ldan pa'i phyir don
[\[207a.5\]]de la phan 'dogs pa ma yin pa de tsam gyis bsgrub par bya ba dang /_'gal ba ni de'i tshe rtags kyi skyon thams cad dam bca' ba'i skyon du thal ba nyid na 'gyur ba yang ma yin te/_gang gi phyir/_phyogs skyon gzhan la ltos pa ni/_/ma yin zhes kyang bstan zin to/_/gal te gzhan
[\[207a.6\]]yang ltos pa yang phyogs kyi nyes pa yin na de'i tshe 'ga' yang sgrub par byed pa'i skyon nyid yin par mi 'gyur te/_dam bca'i don la gnod pas dam bca' ba'i skyon gyi nang du 'dus pa'i phyir/_sgrub par byed pa'i skyon rnams logs su mi smos pa nyid du 'gyur ro/_/sems rmongs
[\[207a.7\]]pa med pas su zhig gcig gi nang du 'dus bzhin du logs shig tu brjod/_de'i phyir 'di lta bu ni phyogs kyi nyes pa ma yin no/_/'on te lhan cig mi gnas pa'i rang bzhin gyis 'gal ba yin na de'i tshe/_'dod la med na 'ang ma grub yin/_gal te gtan tshigs 'dod pa'i phyogs la
[\[207b\]]
[\[207b.1\]]med na de'i tshe ma grub pa yin pa'i phyir/_ma grub pa nyid kyis de bzlog par 'gyur gyi dam bca' ba'i nyes pa ni ma yin no/_/ci ste des dam bca' ba'i don zlog par byed pa de lta yin na/_tshad ma gang gis de bsgrub pa tshad ma des dam bcas pa gsal ba'i skyon du 'gyur gyis/_'gal ba zhes bya
[\[207b.2\]]ba ni ma yin no/_/mi rtag gtan tshigs dang ldan pas/_/sgra la de ltar rjod byed na/_/de ltar de ni bzlog par 'gyur/_/gal te mi rtag pa nyid kyi gtan tshigs dang ldan na ni/_sgra la de ltar rab tu brjod pa yin na/_gang gi phyir 'di la dpe bstan pa nyid las/_don gzhan ci zhig mthong ba
[\[207b.3\]]yod/_/'di gtan tshigs bstan pa ni 'on kyang chos mi mthun pa'i dpe yin no/_/sgra rtag ste thams cad mi rtag pa'i phyir zhes bya ba 'dir yang 'di skad du sgra ni rtag ste/_mi rtag pa ni thams cad yin pa'i phyir ro zhes brjod par bya ba yin no/_/ma sbyangs pa'i phyir de skad ni ma brjod do/_/de
[\[207b.4\]]ltar yang /_de ni dpe nyid ma sbyangs dag_/chos mi mthun pas brjod pa yin/_/zhes bshad pa yin no/_/'di la ni dpe bshad pa las gzhan ni mthong ba med do/_/de gnyi ga las she na/_'di ltar gal te sgra nyid la mi rtag pa nyid ston pa yin na/_de lta na 'di gtan tshigs su 'gyur ba
[\[207b.5\]]yin na de ltar ni mi 'thad de/_'di ltar/_khyad par la ni gzhan brjod nas/_/spyi ni rjes su 'jug pas na/_/de khyab ma yin spyi rjes su/_/'jug la 'bras bu'ang ci zhig yod/_/sbyor ba thams cad ni sgra las byung ba'i rigs pa'i rjes su 'brang bas rtogs pa yin no/_/sgra las byung
[\[207b.6\]]ba'i rigs pa yang sgrub pa dang dgag pa dang nges pa'o/_/bsgrub pa yang gnod par bya ba dang gnod par byed pa'o/_/nges pa yang de bzhin no/_/de la gnod par bya ba dang /_gnod par byed pa'i dngos po ni spyi dang khyad par bsgrub pa dag go/_/de ltar res 'ga' ni sngar gnod par bya ba
[\[207b.7\]]yin la/_res 'ga' ni gnod par byed pa yin no/_/rnam pa thams cad du khyad par ni gnod par byed pa yin la/_spyi ni gnod par bya ba yin no zhes gnas te/_tha snyad ni de lta bu nyid du mthong ba'i phyir ro/_/'di la yang sgra rtag pa yin no zhes bya bar sgra la rtag pa nyid kyi khyad par gzhan bsgrubs
[\[208a\]]
[\[208a.1\]]pa yin la/_mi rtag pa nyid ni spyi'i chos can la bsgrubs pa'i phyir/_gnod par bya ba dang gnod par byed pa'i dngos po 'thad pa yin no/_/ji ltar yang kauN+Di n+ya la dar ba byin la/_bram ze thams cad la zho byin cig ces zho sbyin pa spyir 'jug pa dang dar ba sbyin
[\[208a.2\]]pa khyad par du bsgrubs pas gnod pa bzhin te/_dmigs kyis bsal ba'i yul bzhag ste/_spyir btang ba ni 'jug pa yin zhes so/_/de'i phyir spyi rjes su 'jug pa khyad par de khyab pa ma yin no/_/spyi rjes su 'jug pa la ni/_'bras bu yang yod pa ma yin no/_/'di ni
[\[208a.3\]]tshig gi shugs kyis yin te/_tshig ni skabs dang bcas pa yin pa'i phyir ro/_/gal te don 'di 'dod pa yin na ni/_de'i tshe sgra ni rtag ste/_mi rtag pa'i phyir ro zhes brjod par 'gyur ro/_/gzhan du don du ma byas pa'i khyad par dag gi ni yul gcig la 'jug pa yang yin no/_/de
[\[208a.4\]]ltar yin dang 'gal bar yang 'gyur ro/_/rmongs pa'i phyir de ltar yang 'gyur ro zhe na/_de lta bu ni 'ga' yang mi srid de/_de nyid du rtag pa nyid bsgrubs nas de nyid kyi tshe yang mi rtag pa nyid du brjod pa'i rmongs pa ni mi srid do/_/gang la ngag byang ba tsam yang med pa de ni rtsod pa la
[\[208a.5\]]dbang du bya ba yang ma yin no/_/'on te dam bca' ba dang gtan tshigs 'gal ba'i dpe 'ga' zhig ji ltar rung ba'ang brtag par bya ba yin te/_brgya la 'ga' zhig 'di skad brjod na/_de'i tshe dam bca' ba dang /_gtan tshigs 'gal ba'i phyir/_dam bca' 'gal ba'i skyon yin no zhe
[\[208a.6\]]na/_de'i tshe ni 'dod pa nyid de/_sbyor ba ni sgra rtag ste mi rtag pa'i phyir ro zhes bya ba yin no/_/de lta na ni nges pa'i phyir sgra nyid du 'gyur ro/_/des na rtag pa nyid bsal bas skyon du 'gyur ro/_/de nyid kyi phyir bshad pa/_de'i phyir sgra las gnas pa yi/_/mi rtag nyid kyis sel zhes
[\[208a.7\]]gsungs/_/slob dpon gyis gal te sgra la gnas pa yin na/_'dir gtan tshigs kyis dam bca' ba'i don sel bar 'gyur ro zhes gsungs so/_/sgra la gnas pa nyid kyis ni sel bar 'gyur te/_'gal ba dag lhan cig tu mi gnas pa 'di ni gzhan du bstan pa yin te/_des
[\[208b\]]
[\[208b.1\]]na sel ba ma yin no/_/des na 'di ni chos mi mthun pa'i dpes bstan pa tsam du zad do/_/de ni gtan tshigs med par 'gyur ro zhe na/_bshad pa/_gtan tshigs nyer gtong bdag nyid las/_/gang du lnga pas bsgrub bya yi/_/mi mthun phyogs la mi 'khrul pa/_/brjod pa de ni dpe
[\[208b.2\]]yin te/_/gtan tshigs nyer gtod bdag nyid las gang mi rtag pa de ni thams cad yin la/_sgra ni thams cad ma yin no zhes bya ba yin no/_/'di ltar rtogs she na bshad pa/_yul gzhan la ni 'gal smra bas/_/sgra ni gzhan du brjod pa yin/_/spyi ni khyad par mi spong phyir/_/de yang
[\[208b.3\]]'thad pa ma yin no/_/rtag pa nyid dang 'gal ba mi rtag pa sgra las gzhan pa'i yul la smra ba nyid kyis sgra gzhan du smra ba yin no/_/thams cad mi rtag pa nyid kyis khyab pa yin no/_/sgra ni rtag pa'i phyir de las gzhan no zhes thams cad ma yin pa nyid ni 'di'i gtan tshigs yin te/_
[\[208b.4\]]gzhan nyid du bstan pa'i phyir ro/_/gtan tshigs gzhan nyid de yang ma grub ste/_sgra yang thams cad yin pa'i phyir ro zhes bshad pa ni/_/spyi ni khyad par mi spong phyir/_/de yang 'thad pa ma yin no/_/khyad par spangs na ni spyi'i bdag nyid rnyed pa ma yin te/_khyad par rnams nyid kyi
[\[208b.5\]]nang gi khyad par spangs pa'i yul la nges pa'i phyir ro/_/'on te thams cad kyi sgras ni tshang ba brjod pa yin na sgra ni phyogs gcig yin pas tshang ba nyid ma yin no snyam na/_de ni ma yin te/_de ltar na so sor bsal na 'ga' yang thams cad du mi 'gyur ro/_/shing sha pa nyid ni shing ma yin
[\[208b.6\]]no zhes khyad par spong ba mthong ngo zhe na/_de ni ma yin te/_dper na skabs 'gar shing sha pa/_/nyid ni shing min zhes pa bzhin/_/thams cad mnyan pa gcig nyid la/_/'jug pa 'gog 'gyur de tsam gyis/_/thams cad med min khyad par kun/_/de min na de med 'gyur phyir/_/'on te
[\[208b.7\]]brjod par 'dod pas sgra gcig pu nyid thams cad ma yin pa yin no zhe na/_de ltar yin na thams cad ma yin pa'i sgra sgra'i rnam grangs yin pa'i phyir dam bca' ba'i don gyis phyogs gcig yin pas ma grub par 'gyur te/_sgra mi rtag pa ste bcom pa yin pa'i phyir ro zhes bya ba bzhin no/_/
[\[209a\]]
[\[209a.1\]]gal te sgra la bcom nyid ji ltar ma grub rang gi ngo bo med par ni 'ga' yang yod par 'gyur ba yin no zhe na/_ma yin te chos can gyi rang gi ngo bor grub mod kyi/_gtan tshigs nyid du ma grub pa'i phyir ma grub par brjod do/_/gtan tshigs nyid ni tha dad pa yin na 'gyur
[\[209a.2\]]gyi gzhan ni ma yin no/_/ga las she na shes bya shes byed ni gor ma chag par tha dad par 'gyur ba'i phyir ro/_/sgra ni sgras shes par bya ba ma yin te/_shes par bya ba ma grub pa'i phyir ro/_/ma grub pa ni ma grub pas sgrub par byed pa ma yin no/_/de ste grub po zhe na/_de lta na yang bsgrub
[\[209a.3\]]par bya ba ma yin te/_grub pa ni sgrub pas bsgrub par bya ba ma yin no/_/gal te bsgrub par bya ba dang gtan tshigs gcig tu mi 'dod mod chos can dang sgrub par byed pa gcig pa la 'gal ba yod ce na/_'gal ba yod de sgra yod pa'i phyir mi rtag go zhes brjod na tshogs pa bsgrub byar
[\[209a.4\]]mi 'gyur ro/_/gal te shugs kyis sgra nyid mi rtag par 'gyur ba'i phyir tshogs pa nyams pa med do/_/sgra yin pa'i phyir mi rtag go zhes brjod pas na/_gzhan la mi rtag pa nyid du rtogs pa 'am/_'ba' zhig rtogs pa ni ma yin te/_du ba yin pa'i phyir du ba me dang ldan par mi 'gyur
[\[209a.5\]]ba ni ma yin no zhe na/_de la ni spyi dang khyad par gyi ngo bos tha dad pa yod pa'i phyir 'gyur ba nyid do/_/'dir yang gal te sgra 'di ni rtag ste/_sgra yin pa'i phyir ba lang gi sgra gzhan no zhes de ltar byed na de'i tshe gtan tshigs su 'gyur ba zhig na/_'dir ni sgra thams cad ni rtag ste sgra yin pa'i
[\[209a.6\]]phyir zhes bya ba spyi dang khyad par gyi dngos po med pa nyid do/_/gal te sgra chos can nyid sgrub par byed pa yin na ci 'gal/_gal te 'brel pa yod na ci ltar sgrub byed ma yin/_ci ste yang med do zhe na/_de ltar yin na ma nges pa nyid yin te/_des na ma grub pa nyid ces bya ba'i skyon ni med de/_thun
[\[209a.7\]]mong ma yin pa nyid kyis ma nges pa yin pa'i phyir ro/_/des na chos can gtan tshigs yin pa la ni ma nges pa nyid kyi skyon du 'gyur gyis/_ma grub pa nyid ni ma yin no/_/'on te yang bstan par bya ba nyid dang ldan par ma grub pa'i phyir ma grub pa yin no zhes brjod de/_'di ltar gang zhig
[\[209b\]]
[\[209b.1\]]yang bstan par bya ba'i khyad par ni 'ga' yang yod pa ma yin no/_/de la sgra mi rtag go zhes sam/_sgra yin pa'i phyir mi rtag go zhes brjod par bya ba yin gyi/_yang brjod par bya ba ni ma yin no zhe na/_de ni ma yin te/_sgra ni mi rtag ces brjod na/_/gtan tshigs gzhan la ltos par
[\[209b.2\]]'gyur/_/de spang phyir na sgra yin zhes/_/bya ba 'di ni yang brjod do/_/sgra yin phyir na 'jog go zhes/_/'di yang sgra yi sgra sbyar ba/_/chos can gzhan ni sel ba la/_/nus pa dang ni 'brel pa yin/_/gal te sgra yin pa'i phyir mi rtag go zhes brjod na/_chos can gzhan la ltos par 'gyur
[\[209b.3\]]bas na/_de bsal ba'i phyir gnyi gar nye bar bkod pas skyon med do zhe na/_'dir smras pa/_gal te sgra nyid nus na ni/_/gtan tshigs gzhan dag don med yin/_/'on te nus pa med phyir na/_/yang brjod des ni ci zhig bya/_/de'i phyir yang bstan pa la brjod par 'dod pa gang yin pa de
[\[209b.4\]]'dir med pa'i phyir na ma grub pa nyid kyi skyon yin no/_/rjes su 'gro ba med pa nyid kyi skyon 'di la ci ste mi brjod ce na/_nyes pa de yang bsdu ba'i sgo nas nyes pa med par brjod pa'i skabs su 'gyur ba nyid do/_/nges par brjod pa'i skabs su ni pham zin pa la pham pa med pa'i phyir dang /_brgal
[\[209b.5\]]zhing brtags la ltos pa'i phyir na rigs pa ma yin no/_/de'i phyir chos can ni rang gi chos kyi sgrub byed du mi rigs pa nyid do/_/nus so zhe na ni rtsod pa med par thal la/_de lta na yang gtan tshigs don med par 'gyur ro/_/des na/_shes bya shes byed tha dad phyir/_/chos can gtan tshigs
[\[209b.6\]]dngos 'gyur na/_/shes byed nyid du ma grub phyir/_/chos can rang sgrub byed ma grub/_/shes bya shes byed ni tha dad par mthong bas/_de med na gtan tshigs nyid du mi 'grub po/_/gsal ba nyid kyis gsal byed du gyur pa'i mar me ni/_rang bzhin de ma rtogs na rang gi don bsgrub par nus
[\[209b.7\]]pa ma yin no/_/shes par byed na ni tha dad pa yin na/_shes bya shes par byed pa yin na 'dir ni chos can gyi rang bzhin las tha dad pa yod pa ma yin no/_/des na shes par byed pa nyid du ma grub pas ma grub pa yin no/_/rjes su 'gro ba med pa las kyang shes par byed pa nyid du ma grub par
[\[210a\]]
[\[210a.1\]]'gyur ro zhe na ma yin te/_tha dad na rjes su 'gro ba sems par 'gyur gyi/_de lta ma yin na tha dad pa nyid med pa'i phyir de tsam gyis nyes pa dang ldan par 'gyur bas rjes su 'gro ba sems pa'i bya bas ci bya/_de'i phyir chos can ni rang gi sgrub byed du ma grub po/_/
[\[210a.2\]]gal te mar me la sogs pa rang gi sgrub par byed pa grub pa nyid ma yin nam zhe na/_grub pa ni bden te/_lkog tu ma gyur pas sgrub pa ni ma yin pa des na mi mthun pa nye bar bkod pa yin no/_/mar me mthong ba na ni rang gi ngo bo la rtsod pa med do/_/'dir ni sgra mthong yang mi rtag pa
[\[210a.3\]]nyid la rtsod pa yod pa nyid do/_/gal te rtsod pa med na ni sgra nyid bzhin du mngon sum du grub pa kho nar 'gyur ro/_/dngos po kun la chos dang ni/_/chos can rnam dbye med pa'i phyir/_/kun la nyes mtshungs she na min/_/kun rdzob tu khyad yod phyir ro/_/gal te byas pa nyid dang sgra
[\[210a.4\]]nyid kyang mar me bzhin du mngon sum du 'grub pa ma yin nam/_ci ste chos kyi dbye ba rtag pas bsgrub bya dang sgrub par byed pa'i dngos po tha dad pa yin na/_de ni mar me la yang mtshungs te/_de la yang mar me'i rang bzhin zhes rtogs pa tha dad pa yod pa nyid do zhe na/_ma yin te/_
[\[210a.5\]]kun rdzob tu tha dad pa'i phyir ro/_/mar me'i rang bzhin zhes bya ba 'dir yang ji ltar tha dad par brtags pa de bzhin du bsgrub bya sgrub byed du 'gyur ba ni ma yin no/_/byed pa dang bcas pa dang byed pa med pa'i gnas skabs la ni mar me'i tha snyad yin la rang bzhin zhes bya ba ni rang bzhin
[\[210a.6\]]tsam la yin no/_/de la rang bzhin ni don bya ba byed pa las yin te/_rang bzhin gyis don byed pa'i phyir ro/_/mer ma ni chos can no/_/byed pa med pa ni rang gi ngo bo nyid yod pa ma yin no/_/brjod par 'dod pa'i don bya ba med pas byed pa med pa yin no zhes ni mi rigs te/_ha cang thal
[\[210a.7\]]bar 'gyur ba'i phyir ro/_/de skad du brjod pas ni don 'ga' yang 'grub pa ma yin no/_/tha dad par rtogs pa yin no zhe na/_de ni spyi dang khyad par gyi dngos pos kyang grub pa'i phyir ro/_/de'i phyir chos can gyi ngo bo ni sgrub par byed pa ma yin te/_tha dad pa med pa'i phyir ro/_/byas pa dang mi
[\[210b\]]
[\[210b.1\]]rtag pa dang /_sgra rnams ni ldog pas byas pa'i tha dad pa yod pa nyid do/_/'di ltar/_don gyi rang gi ngo bo gcig_/bdag nyid mngon sum yin pa la/_/tshad ma rnams kyis brtag bya gang /_/ma mthong cha gzhan ci zhig yod/_/don gyi bdag nyid gcig po de ni mngon sum gyis mngon sum
[\[210b.2\]]du byas pa de'i phyir 'di la brtag par bya ba gzhan ci zhig yod/_gal te chos can tsam mngon sum gyis grub pa yin gyi/_mi rtag pa nyid la sogs pa'i chos ni ma yin no zhe na/_ma yin te mi rtag pa nyid dang lhan cig gcig nyid yin pa'i phyir ro/_/mi rtag pa nyid ces bya ba de las gzhan
[\[210b.3\]]ni yod pa ma yin no/_/mi rtag gzhan nyid yin na sgra/_/chos can du ni ji ltar 'dzin/_/dus gzhan khyab dang cig shos shes/_/bya ba gnyi ga yang mi 'thad/_/gal te dus gzhan khyab na ni/_/rtag pa nyid du yongs gzung bas/_/tshad gzhan stong phrag yod na yang /_/de las mi rtag nyid 'dzin
[\[210b.4\]]min/_/ji ltar tshad ma gzhan dag las/_/mngon sum gyis ni rtogs pa nyid/_/sel gyur mngon sum tshad ma gzhan/_/thams cad kyi ni rtsa ba yin/_/sdom dang chos mtshungs pa skyed par byed pa za ba ni rgyal po'i bu dag kho na yin gyi/_tshad mar 'gyur ba'i rtogs pa dag ni ma yin no/_/
[\[210b.5\]]tshad ma thams cad kyi gtso bo ni mngon sum yin na/_de ci nag po chen po'i 'di mkha' 'gro ma rnams kyis za ba 'am/_'on te mngon sum gyis rtag pa nyid dam/_mi rtag pa nyid rtag pa nyid rtogs pa ma yin te/_des ni dngos po thams cad kyi rang gi ngo bo tsam gcod pa yin no/_/rtag pa nyid
[\[210b.6\]]dam mi rtag pa nyid ni phyis kyi tshad ma la brten pa yin no zhe na/_mi rtag pa nyid rang gi ngo bor gyur pa ma yin nam ci ltar ma bzung ba zhes bya bar 'gyur/_gang gi phyir rtag pa 'di ni dus kyis cha rgya cher khyab pa nyid yin la mi rtag pa ni de las bzlog pa nyid do/_/dngos po khyab par gzung na ni/_/
[\[210b.7\]]de lta khyab par gzung bar 'gyur/_/gal te de ni ma bzung na/_/mi rtag par ni rig par 'gyur/_/gang gi tshe nyid dngos po rnams dus gzhan khyab par ma rtogs pa nyid kyi chos mi rtag pa nyid rtogs par gsal ba yin no/_/nyid rtogs pa yin gyi mi rtag pa nyid ni ma yin no zhe na/_mi rtag pa
[\[211a\]]
[\[211a.1\]]zhes bya ba 'di ci zhig_/de nyid kyi khyad par du 'gyur ba'i chos gzhan ni/_de de nyid kyi tshe yod dam 'on te phyis yin/_de nyid kyi tshe yod ce na/_/ci ste mngon sum gyis ma rtogs/_/ma rtogs na ci ltar de'i bdag nyid du gyur pa yin/_de'i bdag nyid ni bdag nyid du rtogs
[\[211a.2\]]pa yin no zhes 'brel pa nyid du rtogs na gdon mi za bar de de ltar 'gyur gyi/_de dang 'brel par ma rtogs na ni/_de ltar 'gyur bar mi 'thad do/_/phyis de dang 'brel par rtogs so zhe na/_dmigs pa'i mtshan nyid du 'gyur gang /_/mngon sum gyis ni bcad med de/_/ji ltar de tshe yod
[\[211a.3\]]ces bya/_/gzhan du med pa rtogs med 'gyur/_/dmigs pa'i mtshan nyid du 'gyur ba las/_mi dmigs pa gang yin pa de nyid do zhes rnam par gzhag pa yin te/_med pa sgrub par byed pa'i rnam pa gzhan ni yod pa ma yin no/_/de skad du yang /_tshad mas grub par smra rnams kyi/_/don
[\[211a.4\]]gyis bzlog pa nyid las so/_/zhes bshad do/_/'on te de ni 'khrul pa yin te des na ma dmigs kyang mi skyon no zhe na/_gal te chos can 'dzin pa ni/_/kun la 'khrul pa 'jug 'gyur na/_/chos can tshad ma med pas na/_/rjes dpag tshad mar ji ltar 'gyur/_/chos can dang ni 'brel min
[\[211a.5\]]pa'i/_/gtan tshigs grub la ci ltar ston/_/mngon sum dang ni rjes dpag dag_/gang tshe tshad ma ma yin pa/_/de tshe gzhal bya ma grub par/_/'gyur phyir rnam par rig pa tsam/_/gang gis byung dang 'byung ba yi/_/rang bzhin mngon sum gyis gzung min/_/de tshe gtan tshigs chos can
[\[211a.6\]]dang /_/'brel pa mngon sum gyis grub na/_/byung dang 'byung bar 'gyur ba yis/_/dngos po rjes dpag las grub pas/_/de tshe mngon sum cig shos dag_/grub pa rgyu dang bcas par 'gyur/_/gal te byung dang 'byung ba yi/_/dngos po gcig pu 'dod na ni/_/de tshe mngon sum tshad ma
[\[211a.7\]]yis/_/grub phyir rjes dpag don med do/_/'khrul pa yin na ni thams cad 'jig pa nyams par 'gyur bas 'gar yang mi 'gyur ro/_/des na rtag pa 'am mi rtag pa nyid ni mngon sum gyis 'grub pa nyid do/_/'on te chos yin pa'i phyir mngon sum gyis grub pa ma yin no/_/mngon sum
[\[211b\]]
[\[211b.1\]]gyis ni chos can tsam grub pa yin te/_de lta ma yin na rjes su dpag pa med par 'gyur ba'i phyir te/_chos can thams cad mngon sum gyis grub pa'i phyir ro zhe na/_de ni ma yin te/_'di ltar/_chos ni mngon sum gyis grub na/_/chos can rab tu grub pa nyid/_/mngon sum yang ni yan 'gar
[\[211b.2\]]ba'i/_/chos can sgrub par byed pa min/_/gang du yang chos med par chos can grub pa ni ma yin te/_gdon mi za bar sgra nyid dam dngos po nyid du 'dzin pa'i phyir ro/_/des na ji ltar sgra nyid la sogs par yang ste/_de la khyad par ni 'ga' yang med do/_/gal te 'khrul pa'i chos 'ga' zhig ma
[\[211b.3\]]mthong mod/_'di la skyon ci yod/_dper na tho yor dang skyes bu dag bzhin no zhe na/_ma yin te/_mi dang tho yor med par ni/_/reng reng po tsam lta bar nus/_/khyab dang cig shos med par ni/_/'dir ni don gyi blo yod min/_/khyab dang cig shos dang bral ba ni bzung bar nus pa ma yin no/_/
[\[211b.4\]]de'i rang bzhin ni de yin na/_gal te ma bzung na ni de ma bzung ba nyid pas de ni ma bzung ba nyid du 'gyur ro/_/gal te ring por ma bzung yang mthong ba nyid ma yin nam zhe na/_ma yin te der ni yan lag nyid mthong ba'i phyir ro/_/de ni ring po nyid ma yin no/_/ring po nyid de ni yan lag can yin la/_de yang
[\[211b.5\]]rjes su dpag pas rtogs par bya ba yin no/_/'di ltar/_gcig g.yo ba na thams cad ni/_/g.yo phyir de ni gcig go zhes/_/rtogs 'gyur des na gcig pa nyid/_/'di ni rjes dpag las yin no/_/yan lag gcig ma mthong ba na yan lag gi tshogs thams cad rags par dmigs pa
[\[211b.6\]]de gzhan dang gcig go zhes bya bar 'gyur ro zhes/_de ni rjes su dpag pa yang ma yin te/_phan tshun 'brel pa nyid rjes su dpag par 'gyur gyi gcig nyid ni ma yin no/_/de ni rjes su dpag pa'i yul yang ma yin te/_mngon sum ma zhugs na tshad ma gzhan gyi yul du 'gyur ro/_/de nyid
[\[211b.7\]]ni mthong ba'ang yin la ma mthong ba yang yin na mi 'thad do/_/de'i phyir dus khyab pa'am mi khyab pa yin yang rung ste/_de ni mngon sum gyis bzung ba yin gyi rjes su dpag pa'i yul ni ma yin no/_/de la gal te 'di rang bzhin des mngon sum gyi yul ma yin na de'i rang bzhin ma yin no/_/
[\[212a\]]
[\[212a.1\]]mngon sum gyis sngon po nyid du yul du byas pa na ni ser po la sogs pa ma yin no/_/dus gzhan khyab par ma bzung bar der ni de lta bu nyid yin par bsam par bya ste/_gzhan du na dus kyi cha'i tshogs mtha' dag bsdoms pas de nyid kyi tshe thams cad yongs su
[\[212a.2\]]rdzogs pa'i phyir/_de nyid kyi tshe dus thams cad kyi bya ba'i don bya ba byed par thal bar 'gyur ro/_/byung ba dang 'byung ba'i dus kyi cha ma bzung bas na de lta ma yin no zhe na/_de ma bzung na de khyab pa nyid du yang mi 'dzin pa nyid pas dus de tsam dang 'brel par bzung bas shes par bya ba mi
[\[212a.3\]]'gyur ro/_/de lta yin na glog la sogs pa bzhin du mi rtag pa nyid do//_//bam po dgu pa/_gal te glog la sogs pa ni zhig pas na mi rtag par 'gyur ba ma yin nam/_de'i dus dang 'brel pa tsam gyis ma yin no zhe na/_'o na 'jig par byed pa 'ga' yang med par ci ltar
[\[212a.4\]]'jig_/sprin gyis bkab pa nyid kyis 'jig go zhe na/_'di la yang rigs mthun pa dang mi mthun pas gnod par ci ste mi 'dod/_de'i phyir glog kyang dus phyis mi dmigs pa nyid 'jig pa yin la de ni don thams cad la yang yod pas rtag pa nyid du 'dzin par nus pa ma yin no/_/gal
[\[212a.5\]]te bum pa la sogs pa dus kyis kyang 'dzin pas ni ci ltar mi 'dzin par brjod ce na/_ma yin te/_de nyid ma bzung ba'i phyir ro/_/sngar gyi dus kyang bzung ba med na de'i dus na yod pa'i dngos po lta ci smos/_yud tsam dang nyi ma dang zla ba la sogs pa'i dus ni gzugs la sogs pa'i dngos po
[\[212a.6\]]las tha dad par tshad mas grub pa 'ga' yang yod pa ma yin no/_/nyi ma dang por zla ba rtogs pa med la/_nyi ma gnyis par yang ma yin te/_de'i tshe snga ma dang phyi ma mi rtogs pa'i phyir ro/_/nyi ma la sogs pa'i dus ni dran pas rtogs so zhe na/_ma yin te dran pa tshad ma ma yin pa'i phyir ro/_/
[\[212a.7\]]dran pa ni snga na med pa'i don grub pa ma yin no/_/dran pa mngon sum sngon 'gro can/_/mngon sum min don spyod yul min/_/mngon sum gyis ni zla ba la/_/sogs pa'i dus ni 'dzin ma yin/_/gal te de ni bsags pa yi/_/rang bzhin du shes brjod na ni/_/bsags pa 'dzin par byed pa
[\[212b\]]
[\[212b.1\]]yi/_/tshad ma med ces bsgrubs zin to/_/gal te mngon sum du ma yis/_/grub phyir ma grub min 'dod na/_/'ga' yis ci ltar bsgrub par nus/_/dran pa tshad ma nyid min pa/_/sngar nyid du ni bstan pa yin/_/dran pa las 'byung kun rdzob pa/_/yin gyi de ni don dam min/_/dus ni
[\[212b.2\]]kun rdzob nyid kyis na/_/des khyab gsal bar kun rdzob pa/_/des na mi rtag pa nyid ni/_/dngos po'i rang bzhin nyid ces rtogs/_/gal te 'di ni rang bzhin nyid/_/kun rdzob tha dad ci ltar 'gyur/_/med pa yi ni kun rdzob ni/_/bsgrub bya sgrub byed nyid ma yin/_/'brel pa yod pa nyid las
[\[212b.3\]]ni/_/bsgrub bya sgrub byed dag tu gnas/_/'brel pa yod pa dang 'bral ba/_/bsgrub bya sgrub byed dag ma yin/_/'dir smras pa/_du ma'i gcig las log pa ni/_/rang bzhin gcig gis rtogs pa yis/_/yul du byed 'gyur de bas na/_/chos dang chos can rnam par gnas/_/dngos
[\[212b.4\]]po kun gyi rigs mthun dang /_/cig shos don las log pa dang /_/mngon sum rtogs par gzung ba ste/_/rjes 'gro rtogs pa tsam las yin/_/gal te dbang po'i byed pa las/_/snga ma phyi mar rtogs bcas pa/_/mngon sum zhe na mngon sum min/_/lhan cig 'byung yang rjes 'gro
[\[212b.5\]]med/_/gang gis dang po gcig nyid mthong /_/de ni de la rjes 'gro bar/_/snang min gsal ba thams cad ni/_/snang ba nyid du thal 'gyur phyir/_/thag ring nyid la sogs pa yis/_/gsal ba mi snang zhes gnas nas/_/gsal ba gzung ba med par spyi/_/de khyab par ni 'dzin mi 'gyur/_/
[\[212b.6\]]sngar gsal ba gzung ba'i 'du byed las gsal ba gzhan la de ltar 'dzin to zhe na/_de ni ma yin te/_'di ltar/_de dngos gzung bas bskyed pa yis/_/'du byed dran pa'i rgyu mtshan yin/_/gsal ba 'dzin pa'i 'du byed las/_/don gzhan rig par ci ltar 'gyur/_/gsal ba 'dzin
[\[212b.7\]]pas byas pa'i 'du byed ni de nyid la dran pa'i rnam par shes pa'i rgyu yin gyi/_snga ma med pa'i don mthong ba'am/_sngar gyi don mthong ba'i rgyu ma yin la/_ma mthong ba dran pa'i rgyu yang ma yin no/_/spyi yang gsal ba dag las don gzhan yin pas na de ci ltar mthong ba de dran par yang
[\[213a\]]
[\[213a.1\]]'gyur ba yin/_sngar gyi don dran pa dang mthong ba las gsal ba dang cig shos kyi rnam pa can gyi gsal ba las tha dad pa gzhan ci mtshungs pa'i rnam pa can gyi rtogs pa'i rgyu mtshan spyi yin no zhes gang brjod pa/_don bya ba gcig pas byas pa'am/_de'i rnam pa gcig
[\[213a.2\]]byas pas mtshungs pa'i rtog par 'gyur gyi spyi'i rang bzhin gyis byas pa ni ma yin te/_bram ze nyid la sogs par mtshungs pa bzhin no/_/gal te bram ze nyid la sogs pa'i rigs med na ci ltar bsod nams dang sdig pa rnam par gnas she na/_rigs yod kyang ci ltar rigs ni gsad
[\[213a.3\]]pa ma yin la chang 'thung ba yang ma yin no/_/sdig pa dang bsod nams ni lung las gzhan pa'i tshad ma yod pa ma yin no lung de nyid ji ltar rtogs te/_rigs med par ni bram ze gsad par mi bya'o zhes bya bar rtogs par nus pa ma yin te/_gsal bar so sor rtogs par mi srid pa'i
[\[213a.4\]]phyir ro zhe na/_nye bar bstan pa'i ma mtshungs pa'i rnam pa las 'dzin pa yin pa'i phyir skyon med do/_/mtshungs pa'i rnam par 'dzin pa yang thog ma med pa'i bag chags kyi nye bar bstan pa las yin gyi/_'dir de las gzhan pa'i tshad mas grub pa ni med do/_/gzhan yang /_mtshungs pa'i
[\[213a.5\]]rtogs pas gsal ba las/_/tha dad pa yi lus rig gam/_/'on te gzhan yin gzhan du ni/_/rnam par dpyod ces shes par bya/_/khyad par las ni tha dad pa'i/_/bdag nyid rigs pas grub ldan min/_/de las gzhan du rigs pa la/_/gzhal bya yod pa nyid yod min/_/gal te
[\[213a.6\]]mtshungs pa'i rtogs pa tha dad pa'i rnam pa dang 'brel pa yin na/_de de ltar ma grub pa'i phyir de las spyi ci ltar 'grub/_'on te rtogs pa tsam yin na/_de'i tshe spyi mi 'grub po/_/rtogs pa tsam gyis ni don gyi khyad par 'grub pa ma yin no/_/gang gi rnam par rtog pa de nyid des 'grub par
[\[213a.7\]]'gyur gyi/_gzhan du ni ha cang thal bar 'gyur ro/_/gal te spyi ni tha dad pa dang tha dad pa med pa yin no zhe na/_phan tshun 'gal ba'i phyir ro/_/'di ltar/_tha dad las gzhan tha mi dad/_/de yang ci ltar tha dad 'gyur/_/tha dad snang ni tha dad de/_/yang tha dad min ci ltar 'gyur/_/gal te tshul
[\[213b\]]
[\[213b.1\]]'gas tha dad par/_/'dod na de nyid spyir 'gyur te/_/de ni tha dad med par ni/_/mi 'gyur shin tu tha dad phyir/_/gzhan gyis tha dad med 'dod na/_/de tshe de ni tha dad dang /_/tha dad med min de nyid kyis/_/tha dad med na de yang ni/_/rnam pa stong 'gyur de las ni/_/bton nas de zad rtogs
[\[213b.2\]]mi 'gyur/_/gal te tha dad tha dad min/_/mthong ba mthong ba min par thal/_/mthong dang mi mthong gcig go zhes/_/bya ba shin tu ya mtshan che/_/'di ltar/_dngos po yod dang med pa ni/_/mthong dang ma mthong las grub phyir/_/gcig 'gyur shi ba'ang de lta na/_/ma shi ba yi bdag tu
[\[213b.3\]]'gyur/_/de phyir spyi dang rtag pa yi/_/rang bzhin nyid du blta bar gyis/_/des na ldog pa'i dbye ba yis/_/chos dang chos can tha dad nyid/_/gal te de med de nyid du/_/dam bca'i don gyi phyogs gcig nyid/_/don dam par ni rnam dpyad na/_/de lta bur gyur ma grub phyir/_/kun rdzob pa yi
[\[213b.4\]]dngos rnams la/_/de nyid gzhan nyid 'gog par 'gyur/_/kun rdzob tu yod pa'i spyi ni gsal ba las tha dad pa nyid de/_rjes su 'gro ba dang ldog pa dag las rtogs pa'i phyir ro/_/de yang kha dog la sogs pa'i rang bzhin nyid do/_/rtogs pa med de/_gnyi ga mthong ba yang gsal ba'i
[\[213b.5\]]rnam pa gnyis las tha dad pa'i rnam pa gzhan ma rtogs so/_/der ni gsal ba gnyis kho na zhig snang ngo /_/mtshungs pa'i rnam pa yod pa'i phyir snang ba yin no zhe na/_de ni mi bden te/_snang ba rjes su dpag pas bsgrub pa zhes bya ba ni shin tu smras pa yin no/_/rtsig pa la sogs pa snang ba
[\[213b.6\]]ci rjes su dpag pas sgrub bam/_gal te sngon byung ba'i dran pa brjed nas de'i tshe de dran par bya ba'i phyir rjes su dpag pa brjod pa 'am 'bad pa gzhan byed par 'gyur gyi/_snang bzhin pa'i dus nyid na ni ma yin no/_/rtsig pa la sogs pa snang bzhin pa ni rtsig pa la sogs pa snang ba'am
[\[213b.7\]]rtsig pa la sogs pa rjes su dpag pas sgrub pa ni ma yin no/_/'jig rten na gang gi phyir rtsig pa'i rnam pa snang ba de'i phyir rtsig pa'am rtsig par snang ba yod pa yin no zhes rtogs pa ni med kyi/_'on kyang gang gi phyir gzhan gyis rang bzhin gyis dben par rang gi ngo bo nyid du mthong ba de'i phyir
[\[214a\]]
[\[214a.1\]]yod pa 'am snang ba yin no zhes so/_/gsal ba'i rang bzhin gyis dben pa'i spyi ni snang ba yin no/_/spyi ni snang ba ma yin no/_/spyi ni mdog dbyibs gzhan dang ldan par mtshon pa med do/_/mdog dbyibs las phyi rol du gyur pa nyid spyi'i rang bzhin yin no zhe na/_
[\[214a.2\]]'o na spyi med par 'gyur te mdog dbyibs phyi rol du gyur pa med pa'i phyir ro/_/khyab pa nyid de'i rang gi ngo bo nyid yin no zhe na/_'o na mdog dbyibs kyis mtshungs pa ma yin pa gang yin pa de ni mi mtshungs pa nyid do/_/khyab pas ni mdog dang dbyibs dang ldan pa yang ma yin no/_/mdog
[\[214a.3\]]dbyibs nyid khyab pa yin no zhe na/_gal te khyab pa yin na khyab pa nyid du rtogs par 'gyur ro/_/dus gzhan du rtogs pa nyid do zhe na/_ma yin te gsal ba yod pa dang med pa dag las khyad par med pa'i phyir te/_sngon mi gsal ba zhig kyang de kho na ltar rtogs pa'i phyir ro/_/sngon gyi ma
[\[214a.4\]]zhig pa ma yin te/_der dmigs pa yin pa'i phyir ro/_/ji ltar zhig ce na/_gal te ma zhig na de 'am gzhan gyis snga mar ji ltar ma dmigs/_khyab pa nyid du med pa'i phyir ro/_/de'i rang bzhin ni dmigs pa kho na ste/_yul khyab pa tsam nyid ma gtogs pa yin te/_bskal pa'i phyir ro
[\[214a.5\]]zhe na/_bskal zhes bya ba 'di ni ci zhig mi snang ba'i bdag nyid do/_/ji ltar snang ba mi snang ba'i bdag nyid du 'gyur/_yul gzhan du mthong ba nyid 'das pa yin gyi/_dngos po ni ma yin no zhe na/_snang ba'i bdag las ma gtogs pa'i dngos po ni yod pa ma yin no zhes 'di ni gtan la phab
[\[214a.6\]]zin to/_/gzhan yang yul gzhan du mthong ba zhig na khyab pa nyid zhig par 'gyur ro/_/de lta yin dang spyi mi rtag par 'gyur ro/_/de ltar gyur na yang gsal ba'i rang bzhin nyid kyi spyi ni ma yin no zhes bya bar gyur te gsal ba las tha dad pa'i mtshungs pa'i rtogs pa tsam nyid yin pas ni/_
[\[214a.7\]]dngos po med pa'i phyir ro/_/'o na rtogs pa yin mod/_'di dag mtshungs so zhes bya ba ci ltar zhe na/_kha dog dang dbyibs dang /_don bya bas byas pa'i mtshungs pa'i phyir de ltar mtshungs pas skyon med do/_/yul 'khor dang mkhar la sogs pa'i mtshungs pa bzhin no/_/gzhan yang 'di
[\[214b\]]
[\[214b.1\]]skad ces/_'di ltar/_gal te mdog sogs gsal ba las/_/gzhan ma yin par gnas na ni/_/gsal ba gzhan la rtogs mi 'gyur/_/des na tha dad rnam par gnas/_/ldog pa dang ni 'jug pa dag_/tha dad med ces 'thad ma yin/_/des na chos dang chos can gyi/_/dbye ba rtogs pas
[\[214b.2\]]grub pa yin/_/des na tha dad de nyid du/_/dbang po yis ni 'dzin ma yin/_/gang phyir mngon sum gyis grub dang /_/mngon sum sngon du 'gro ba can/_/gang la rjes su dpag pa ni/_/'jug pa don dam nyid yin pa/_/de phyir sgrub byed de bzhin ni/_/kun rdzob gnas pa'i ngo bo nyid/_/de nyid
[\[214b.3\]]gzhan nyid tshad ldan par/_/de nyid dus na de yod min/_/rtogs pa tsam las tha dad de/_/de nyid du na gsal ba'i dngos/_/des na mngon sum las grub pa/_/gsal ba nyid du rtogs par gyis/_/mngon sum sngon du 'gro ba can/_/rjes dpag las kyang gsal ba bsgrub/_/des na gal te spyi
[\[214b.4\]]gzhan ni/_/grub na khyad par rig mi 'gyur/_/des na khyad par rdzogs med pas/_/khyad par la ni 'jug mi 'gyur/_/'di ltar gal te spyi rtogs na/_/de'i tshe khyad par snang ba snang ba med pas khyad par la 'jug par mi 'gyur ro/_/ma rtogs pa la 'jug pa ni 'ga' yang med do/_/'on te spyi 'dzin
[\[214b.5\]]pa ni khyad par mthong ba sngon du 'gro ba can yin pas de dang 'brel par 'dzin pa'i spyir gang la spyi yod pa de la khyad par yod par 'gyur ro zhes khyad par la 'jug go zhe na/_khyad par rtogs pa med pa de nyid ci ltar 'gyur/_de ni spyi las rjes su dpog pa'i rtogs pa gsal ba rtogs pa yin no
[\[214b.6\]]zhes bya bar 'gyur ro/_/de ltar yin na rjes su dpag pa'i rjes su dpag pa las gsal bar rtogs pa yin pa'i phyir de'i tshe yang spyi rtogs par 'gyur la/_spyi de las kyang gsal ba'i spyi gzhan rtogs par 'gyur ba'i phyir thug pa med do/_/ci ste yang mthar gsal ba rtogs na/_de lta yin na khyad
[\[214b.7\]]par med pa'i phyir dang po nyid rtogs par 'gyur bas brgyud pa'i dub pas ci bya/_gsal ba rtogs na ni don bya ba thams cad sgrub pa'i phyir 'jug pa kho na'o/_/de'i phyir spyi ni blos bkod pa nyid yin gyi phyi rol yin no zhes ni mi 'thad do/_/gal te blo'i rang bzhin rtogs pa na ci ltar phyi rol la
[\[215a\]]
[\[215a.1\]]'jug par 'gyur zhe na/_de lta bu nyid du rgyu dang 'bras bu'i dngos po mthong ba'i phyir ro/_/'o na nged kyi yang spyi rtogs pas gsal ba la 'jug par 'gyur te/_rgyu dang 'bras bu'i dngos po ni 'dir yang mtshungs pa'i phyir ro zhe na/_'di ni a ru ra zos nas lhas 'khru
[\[215a.2\]]bar byas so zhes pa der 'gyur ro/_/gal te rgyu dang 'bras bu'i dngos po nyid yin na bar gyi spyi rbog rbog pos ci bya/_de'i phyir spyi kun kun rdzob tu/_/yod pa yin zhes bzung bar gyis/_/spyi ni dngos por yod na ni/_/'jug dang ldog pa med par 'gyur/_/spyi khas len pas ni gsal
[\[215a.3\]]ba rtogs par khas blang bar bya ste/_de lta ma yin na 'jug pa med par 'gyur ba'i phyir ro/_/gsal ba rtogs na du ba la sogs pa'i rtags de nyid las 'gyur mod/_spyi ci zhig bya/_spyis kyang rtags su gyur pa de nyid las de rtogs pa yin no/_/ci ste rtags su gyur pa'i gsal ba gsal ba
[\[215a.4\]]gzhan dag lhan cig rjes su 'gro ba med la/_spyi la ni yod de khyab pa yin pa'i phyir ro/_/des na spyi khas len to zhe na/_de ni de ltar mi 'thad de/_spyi ni khyab pa nyid yin yang /_de bzhin du ni gzung med par/_/gsal ba gzhan ni go byed du/_/de nyid du na ci ltar 'dod/_/gal te khyab pa yin
[\[215a.5\]]pa de lta na yang de'i rjes su dpog pa'i dus na 'byung bar 'gyur ba'i khyab par bya ba ma grub na ci ltar de khyab par byed pa yin par 'dzin/_'brel pa ma bzung ba las kyang rtogs na ni ha cang thal bar 'gyur te/_spyi gzhan gyi gsal ba yang rtogs par thal ba'i phyir ro/_/'on te de dang
[\[215a.6\]]ma 'brel pa'i phyir ro zhes lan 'debs na/_de lta na ni 'brel pa ma bzung bas kyang rtogs par 'gyur ro/_/gzhan yang de ji ltar rtogs par bya ba zhes sngar bstan zin to/_/gzhan yang gal te spyi las gsal ba rtogs na sgra las kyang spyi rtogs pas/_de las kyang gsal ba ci ste thob
[\[215a.7\]]par mi 'gyur/_rtogs pa de ni mi bden pa yin no zhe na/_'o na spyi'i rtogs pa thams cad mi bden pas spyis ci zhig bya/_gal te spyi ni thams cad du yang yod do/_/gsal ba ma rtogs pa ni mi slu ba ma yin te/_don byed par nus pa ni gsal ba nyid yin pa'i phyir ro/_/spyi med par mi
[\[215b\]]
[\[215b.1\]]rtogs par mi nus pa'i phyir/_spyi khas len to/_/gsal ba ma rtogs pa ni de dang 'brel pa'i rtags med pa'i phyir ro zhe na/_rtags kyis kyang spyi nyid rtogs par byed pa ma yin nam/_gal te de la gsal ba rtogs pa yod na ci ste thams cad ma yin/_sgras ni spyi tsam rtogs pa yin
[\[215b.2\]]no zhe na/_'o na rtags las ni gsal ba rtogs so zhes bya bar 'gyur ro/_/de lta na yang skyon sngar bshad pa nyid do/_/'on te gsal ba las tha dad pa'i spyi la skyon du 'gyur gyi/_gnyi ga'i bdag nyid la ni skyon med do snyam na/_de yang mi rung ste/_gsal ba rtogs par 'gyur ba'i
[\[215b.3\]]skyon/_/phyogs 'di la yang med dam ci/_/spyi de las kyang gsal ba la/_ma reg par ni rtogs ma yin/_/gal te spyi gsal ba las tha dad pa dang /_tha dad pa med par 'dod pa de'i tshe yang rtogs par byed pas gsal ba rtogs sam/_'on te de lta ma yin zhes bya ba'i tshul
[\[215b.4\]]gnyis las mi 'dod do/_/rtogs so zhe na ni nyams su myong bar 'gyur ba'i phyir/_ci ste 'jug_/gal te ma rtogs na yang 'jug pa ci ltar 'gyur/_rtogs kyang ma rtogs pa yod pas na 'jug go zhe na/_de ni de'i rang bzhin du rtogs pa dang ma rtogs pa yang yin no zhes bya ba ni 'gal
[\[215b.5\]]te/_gcig la rnam grangs med par sgrub pa dang /_dgag pa gnyi ga'i bdag nyid du 'grub pa med pa'i phyir ro/_/de nyid kyi phyir rnam grangs kyis tha dad pa yin te/_rnam grangs 'gas ni tha dad par rtogs pa la gzhan gyis ni ma yin no zhes bya ba ni gzhung yin no zhe na/_gang gis ma
[\[215b.6\]]rtogs pa de'i don du ji ltar 'jug_/de ni de nyid kyi rnam grangs yin no zhe na/_ma rtogs na ci ltar de nyid kyis zhes rtogs/_rtogs pa la yang mi 'jug pa'i phyir skyon de nyid la ni 'jug go/_/des na chos can gyi mtshan nyid ni kun rdzob tu yod pa nyid do/_/de ltar na 'o na sgra mi rtag ste/_sgra nyid
[\[215b.7\]]yin pa'i phyir ro zhes bya ba 'dir yang 'gyur ro zhe na/_gang gi spyi tha dad pa yin pa de la yang bsgrub bya sgrub byed kyi dngos por ci ste mi 'gyur ba ma yin te/_dam bca' ba'i don gyi phyogs gcig nyid de/_spyi dang ldan pa de ni chos can gyi sgra nyid kyis bstan pa'i phyir ro zhe na/_'o na 'dir
[\[216a\]]
[\[216a.1\]]yang de las gzhan las ldog pa bstan zin pa'i phyir mi 'gyur ro/_/spyi dang ldan pa 'am gzhan las ni/_/ldog pa de ni rtogs pa nyid/_/spyi dang ldan pa de rig pa/_/med pa rtogs par mi 'gyur nyid/_/de yi rang bzhin rtogs na ni/_/sngar nyid du ni bzlog zin
[\[216a.2\]]to/_/de'i phyir 'di ni sgra dag las/_/ldog pa nyid ni rtogs pa yin/_/gal te sgras khyad par rnams spyi dang ldan par rtogs pa yin no zhes khas len na/_'o na de ltar gsal ba ma rtogs pa rtogs par 'gyur/_gang la mgron bya ba de nyid la sder chag po sbyin par 'os pa ni ma yin no/_/
[\[216a.3\]]khyad par rnams kyis rang gi ngo bo yang rtogs par 'os pa ma yin no zhes sngar nyid du gtan la phab zin to/_/de'i phyir ldog pa nyid sgra'i don yin no zhes gnas so/_/gal te ldog pa yang ldog pa'i dngos por rtogs par byed par ji ltar rtogs/_gal te rtogs pa yod na yang ldog
[\[216a.4\]]pas ci zhig bya/_'on kyang gzhan du mi 'thad pas ldog par rtogs so zhe na/_ci ste spyi khas mi lan zhe na/_rtogs pa'i rjes su 'brangs nas khas len pa'i phyir spyi khas mi len to/_/ci 'jig rten na ngas ldog par rtogs so snyam du rtogs pa yod dam zhe na mi 'dra ba nyid du rtogs pas
[\[216a.5\]]rtogs pa'i phyir skyon med do/_/'di ltar gal te/_dngos po mi 'dod spangs nas ni/_/ldog par sgra las rtogs min na/_/rnam par phye bas rab tu ni/_/'jug pa dang ni ldan mi 'gyur/_/gdon mi za bar rigs mi mthun pa dang /_'di 'dra ba'i rang bzhin du rtogs par 'gyur te de lta
[\[216a.6\]]ma yin na/_mi 'dod pa spangs nas 'jug par mi 'gyur ro/_/de ni mi 'dod pa dang mi 'dra ba ni spyi'i mtshan nyid kho na yin no zhe na/_rang nyid de ltar gyur pa ma yin na/_chos gzhan dang ldan yang ci ltar na de ltar 'gyur/_de dang ldan pa'i phyir na 'di de ltar rtogs so zhe na/_de lta bur gyur
[\[216a.7\]]pa ma yin pa gzhan dang ldan pas rang gi ngo bor rtogs pa ma yin pa ni rtogs pa nyid du mi 'thad do/_/rang gi ngo bo mi mthun pa nyid du rtogs so zhe na/_'o na ni spyi gzhan dang ldan pa don med do/_/gal te spyi med par tha dad pa de nyid mi rtogs so zhe na/_'o na spyi rnams kyi khyad par ga las
[\[216b\]]
[\[216b.1\]]rtogs spyi gzhan dang ldan na ni thug pa med do/_/rang gi ngo bo nyid kyis mi 'dra ba yin na gsal ba rnams kyang de lta bu nyid du thal bas spyi don med do/_/gang gi tshe gnyis tha dad par rtogs pa de'i tshe ci ltar gcig la ni spyi gnas pa ma yin no/_/de'i phyir gdon mi za bar 'dis
[\[216b.2\]]gsal ba rnams tha dad par rtogs par 'gyur ba yin la/_rigs mi mthun pa nyid las tha dad pa de yang thams cad la yod pa'i phyir de nyid spyi yin no/_/gal te spyi med na rigs mthun pa dang mi mthun pa tha dad pa de nyid ci ltar/_'di ltar/_gsal ba phan tshun tha dad kyi/_/phan tshun
[\[216b.3\]]spyi ni yod min na/_/gsal ba tha dad 'gyur ba nyid/_/de ni rtogs pa yod ma yin/_/gsal ba la ltos pas tha dad pa yin na/_ci ltar ba lang khra bo dang ser skya dag rta dang ba las tha dad pa de bzhin du rta dang ba dang khra bo yang ser skya las tha dad pa'i phyir de gnyis kyang rigs mthun pa nyid du
[\[216b.4\]]thal bar 'gyur/_gang gis thams cad bsdoms te brda byas pas rnam par phye bar gyur pa thams cad mthong ba yang ma yin no/_/des na de yang rigs pa ma yin no zhe na/_mi rigs pa ma yin te/_'di ltar/_spyi ni yod pa yin na yang /_/nyes pa 'di ni bzlog pa med/_/spyi ni gsal
[\[216b.5\]]bas gsal bar bya/_/'dod kyi rang gi ngo bos min/_/gsal bas stong pas phyogs sogs su/_/de ni gsal ba mthong med phyir/_/des na gsal ba nyid la ni/_/ltos bya de yang kun mthong med/_/des na de yang brda yi ni/_/byed pas khyad par 'grub mi 'gyur/_/spyi yang rtogs nas
[\[216b.6\]]brdar bya ba'am/_/tha snyad du bya ba yin no/_/gsal ba med par ni spyi nye bar mtshon pa ma yin no/_/gsal ba mtha' dag mthong na ni spyi nges pa mthong ba'i phyir brda 'chol ba med par 'gyur ro/_/de'i tshe yang ni spyi ni don med pa nyid de/_gsal ba rnams nyid dngos su mthong ba'i phyir ro/_/
[\[216b.7\]]'di ltar gsal ba gcig mthong nas 'di ni ba lang ngo zhes brdar byas pas ji ltar so sor nges pa'i spyi rtogs/_phyugs nyid la sogs pa'i spyi dag la ni spyi 'ga' yang tha dad par ma rtogs par brjod do/_/ba lang nyid tsam brda'i yul yin no zhe na/_ba lang nyid de gang yin zhes mi shes so/_/
[\[217a\]]
[\[217a.1\]]ci ltar bya ste gang zhig 'di lta bur gyur pa'i gsal bas gsal bar bya'o zhe na/_gsal ba 'di lta bur gyur pa ni des yin pa'i phyir phan tshun rten pa'i skyon du 'gyur ro/_/spyi de rtogs na ni gsal ba rnams gcig nyid gsal ba rnams yin na yang so sor nges pa'i spyi rtogs
[\[217a.2\]]pa yin no/_/ba lang la yang zhes rang nyid tha dad par 'gyur ro zhe na/_ma yin te/_ba lang zhes bya ba'i spyi rta ngang pa la sogs pa las mi 'jug pa nyid kyis rtogs pa'i phyir ro/_/gang la ba lang ngo zhes bya ba'i blor 'gyur ba de nyid la ba lang nyid du rtogs so zhe na/_gzhal bya shes pa med pa'i blos
[\[217a.3\]]ji ltar gzhal bya rtogs/_kha dog dang dbyibs las tha dad pa'i gzhal bya mtshungs pa ni rtogs pa med do/_/de nyid spyi yin te/_rjes su song ba'i phyir ro zhe na/_ma yin te/_rjes su 'gro ba med pa'i phyir ro/_/kha dog ni gsal ba gzhan la rjes su song ba'i rang bzhin ma yin te/_gsal
[\[217a.4\]]ba gcig mthong na yang de'i rjes su song bar rtogs par thal bar 'gyur ro/_/de ltar yin dang gsal ba thams cad rtogs par thal bar 'gyur ro/_/spyi ni gsal bas gsal bar bya ba yin pa'i phyir de ltar rtogs par mi 'gyur ro zhe na/_'o na ni gtan mi rtogs par 'gyur ro/_/ji tsam
[\[217a.5\]]mthong ba tsam la rtogs so zhe na/_ma yin te/_spyi la ni de tsam nyid med pa'i phyir ro/_/de lta bu yin na ni spyi ma yin te/_gsal ba nyid yin pas spyi gzhan med do/_/de lta bur gyur pa'i shes pa bskyed pa nyid spyi yin no zhes phyir zlog par byed na ni/_de gzhan las ldog pa nyid spyir 'gyur ro/_/
[\[217a.6\]]mang po rnams kyis de las gzhan dag las ldog pa nyid spyi yin gyi de dang rigs mi mthun pa la ldog pa tsam las gzhan pa'i spyi de ni 'di yin no zhes bstan par nus pa ma yin no/_/rigs mi mthun pa ni cig shos las log pa nyid yin la/_ji ltar gcig pa dang tha dad pa de'i phyir gzhan dang
[\[217a.7\]]gzhan du mthong ba yin gyi gzhan du ma yin no/_/spyi ni 'di yin no zhes bstan par nus pa yin te/_tha dad pa med pa'i phyir bstan par nus pa ma yin no zhes bya ba yang lan ma yin te/_med par thal bar 'gyur ro/_/gsal ba 'gags nas ni spyi rnam par gzhag par nus pa ma yin te/_tha
[\[217b\]]
[\[217b.1\]]snyad med par 'gyur ba'i phyir ro/_/spyi ni gsal yang de lta bu nyid do zhes ni mi rigs te ldog pa'i rgyu mtshan can gyi tha snyad kyang yod pa'i phyir te/_las rdzas ma yin no zhes bya ba bzhin no/_/spyi rnams kyi phan tshun tha dad pa'i tha snyad kyi rgyu yang ldog pa nyid yin no/_/'on te spyi rnams kyi phan tshun tha snyad kyi rgyu
[\[217b.2\]]ni gsal ba dang ldan pa yin no zhe na/_de lta yin na yang skyon yod pa nyid de/_'di ltar/_ngo bos tha dad yod ma yin/_/ji ltar gzhan gyis tha dad 'gyur/_/dkar por ldan phyir snam bu ni/_/dkar po yin zhes rab tu bsgrags/_/gzhan gyi tha dad pa ni gzhan dang ldan par mi 'gyur ro/_/spyi dang
[\[217b.3\]]gsal ba dag 'phrod pa 'du bas 'brel pa'i phyir ldan pa nyid du 'gyur ba nyid do zhe na/_spyi tha dad pa med pa gsal ba la 'phrod pa 'du ba'i phyir gsal ba rnams nyid tha dad pa med par 'gyur ro/_/des na spyi thams cad dang ldan pa'i phyir ba lang yang rta la sogs par 'gyur ro/_/gzhan yang ba
[\[217b.4\]]lang gi spyi ni ba lang nyid yin la/_gsal ba rnams kyang rang gi ngo bos rigs mthun pa dang rigs mi mthun pa phan tshun tha dad pa med pa de'i phyir 'di ltar gsal ba spyi gzhan tha dad par byed pa nyid yin/_'on te gsal ba rnams rang gi ngo bos rigs mi mthun pa dag las tha dad pa yin na/_'o na tha dad
[\[217b.5\]]pa med pa de nyid spyi yin la rag mod/_gzhan gyis ci bya spyi khas blangs kyang gsal ba la tha dad pa de nyid spyi spyi gzhan dag las 'byed par byed pa yin par 'gyur bas/_'o na spyi'i khyad par ni grub pa nye bar 'jog pa yin no/_/de spyi ni rang gi ngo bos spyi gzhan las tha dad pa yin la/_spyi dang ldan pa ni de
[\[217b.6\]]dang ldan pas tha dad pa yin te/_dper na dkar po'i rang bzhin ni rang nyid kho nas yin la/_snam bu ni de dang ldan pa las yin pa bzhin no zhe na/_de yang 'thad pa ma yin te/_'di ltar/_kha dog dkar po'i rang bzhin ni/_/'ba' zhig 'gar yang rtogs pa med/_/de nas de yi ngang nyid kyis/_/dkar po'i
[\[217b.7\]]ngo bor ji ltar rtogs/_/dkar po la sogs pa ni rtag tu rdzas la gnas pa nyid do/_/des logs su blta bar mi rung ba dag rang nyid de'i rang bzhin yin no zhes ji ltar 'ga' zhig gis rtogs par 'gyur/_de'i dkar po nyid de ni rdzas nyid las yin no zhes/_ci ste mi 'dod/_gal te de'i dkar po nyid rdzas
[\[218a\]]
[\[218a.1\]]yin na/_'o na de'i rang gi ngo bo gang yin zhe na/_'o na rdzas kyi ngo bo yang gang yin zhes nyes pa de nyid do/_/rdzas so zhes de ltar rtogs pa'o zhe na/_rdzas zhes bya ba yang kha dog dang dbyibs la ma reg pa rtogs pa med do/_/kha dog dang dbyibs kyang yon tan nyid yin pa'i phyir de
[\[218a.2\]]las gzhan du 'gyur ba'i rdzas ji ltar rtogs pa'i yul du 'gyur/_dbyibs kyang kha dog la sogs pa las tha dad pa la rten par byed pa ma yin te/_kha dog nyid de ltar zlum po la sogs pa'i rang bzhin du snang ba yin no/_/gal te rdzas kyang snang ba nyid de/_'di ltar reg pa'i rnam par shes pas
[\[218a.3\]]kyang bum pa de nyid ni 'di yin no zhes gcig nyid du snang bar 'gyur ro/_/yon tan tsam ni ngo shes pa ma yin te de ma yin na gzugs la reg go zhes bya bar 'gyur ro/_/reg pa'i yul ni gzugs yin par mi 'thad do/_/des na rdzas nyid ngo shes par rig pa dang ldan pa yin no/_/des na gang
[\[218a.4\]]zhig gang las tha dad pa'i yul can gyi rnam par shes pas gzung bar bya ba de ni de las tha dad pa yin te dper na bum pa las snam bu bzhin rdzas kyang tha dad pa'i yul can gyi shes pas gzung bar bya ba yin no zhes bya ba ni rang bzhin gyi gtan tshigs so zhe na/_'dir brjod pa/_gzugs sogs
[\[218a.5\]]las gzhan don la ni/_/ngo shes pa ni mthong ba med/_/dran pa med par snga ma ni/_/rtogs pa'i spyod yul 'gyur ma yin/_/re zhig mthong ba la ni bum pa la sogs pa snang ba med do/_/reg pa'i rnam par shes pa yang dang po ma yin te/_dang po ni yan lag tsam snang ngo /_/de ni yan lag
[\[218a.6\]]gzhan med kyang de kho na ltar snang ngo /_/de ni bum pa ma yin te/_phyogs kyi rnam par dbye ba dang ldan pa'i yan lag ma lus pa la khyab pa'i yan lag can bum pa yin pa'i phyir ro/_/gzugs tsam yang bum pa ma yin te/_gzugs kyi 'du ba can gyi rgyu la de ltar brjod pa'i phyir dang /_de'i tshe
[\[218a.7\]]ngo shes pa yang med pa'i phyir ro/_/'on te yan lag gzhan dang gzhan dag dang yon tan gzhan la sogs pa snang ba na yan lag can 'dzin pa yin no zhes 'dod na/_de yang yod pa ma yin te/_'di ltar/_de tshe phyogs gcig gzhan dag nyid/_/gzung bar 'gyur ba yin pas na/_/yan lag
[\[218b\]]
[\[218b.1\]]can gyi dbyibs dag ni/_/'dzin pa yod pa ma yin no/_/de bzhin yon tan gzhan la yang /_/zhig na'ang dran pa skye ba nyid/_/rjes dpag las ni rtogs pa gang /_/mngon sum sngon 'gro med par min/_/gang gi tshe bum pa la sogs pa la yan lag gzhan dang yon tan gzhan dmigs pa de'i
[\[218b.2\]]tshe yon tan dang yan lag gzhan ma dmigs na ji ltar yan lag can yin/_de tsam nyid ni bum pa ma yin no/_/'on te dran pa dang lhan cig pa'i ngo shes pas bum pa la sogs pa'i yan lag can yongs su shes so zhe na/_de'i tshe yan lag dang yon tan gzhan rnam par phye na de la bum pa gang
[\[218b.3\]]yin zhes bya bar yang 'gyur ro/_/phan tshun mi dbye ba ni tshogs pa gcig la rag las pa'i phyir ro/_/mi 'bral bar 'dzin pa'i tshad ma yang yod pa ma yin te/_phan tshun spangs te dmigs pa'i phyir ro/_/dbyer med pa ni dran pa'i rtogs pa dang ngo shes pa'i rtogs pas gzung bar bya ba yin no/_/
[\[218b.4\]]dran pa dang ngo shes pa so sor tshad ma ma yin pa dag ni bsdoms pas tshad mar 'gyur ba ma yin no/_/gal te so sor gdung 'degs par mi nus pa rnams gzhan du nus par mthong ba ma yin nam zhe na/_ma yin te/_der de rnams 'bras bu skyed pa'i phyir ro/_/de lta bur gyur pa rgyu snga mas
[\[218b.5\]]bskyed pa nyid nus pa yin gyi tha dad pa ni yod pa ma yin no/_/'dir dran pa dang ngo shes pa gnyis la 'bras bu ci zhig yod/_yan lag can rtogs pa'o zhe na/_ma yin te/_de las gzhan pa'i rtogs pa gzhan med pa'i phyir ro/_/'on te nges pa'i rang bzhin gyis rtogs pa gzhan skye'o zhe na/_de ni
[\[218b.6\]]mi rung ste/_tshad ma yin pa las nges pa ni ma nges pa nyid do/_/tshad ma ma yin pa las ni nges pa ma yin te/_tshad ma don med par thal ba'i phyir ro/_/'on te de'i tshe rjes su dpag pas yan lag gzhan nges pa la/_ngo shes pas gcig tu rtogs pa'i phyir yan lag can rtogs pa yin te/_yan lag
[\[218b.7\]]dag ni yan lag gzhan dag dang gcig pa nyid ma yin la/_yon tan yang yon tan gzhan dang cig shos ma yin no zhe na/_de yang rigs pa ma yin te/_rjes su dpag pa ni mngon sum sngon du 'gro ba can yin pa'i phyir mngon sum gyis de 'ba' zhig pa nyid du rtogs pa ji lta bar 'gyur ba de lta bur gyur pa
[\[219a\]]
[\[219a.1\]]nyid rjes su dpag pas rtogs par byed do/_/des na 'ba' zhig pa tha dad par gyur pa mngon sum gyis rtogs pa yin pa'i phyir rjes su dpag pas kyang de lta bur gyur pa nyid rtogs pa yin no/_/de'i phyir gzhan du yang mngon sum gyis mthong ba'o/_/dngos po gcig tu
[\[219a.2\]]ngo shes las/_/ji ltar gzhan du rtogs pa yis/_/lam du mod la byed par 'gyur/_/mngon sum gyis rnam pa gzhan du rtogs pa ni ngo shes pas stong gis kyang gzhan du rtogs par bya nus pa ma yin no/_/ngo shes pa yang mngon sum nyid do zhe na/_ma yin te/_rjes su dpag pa'i yul la
[\[219a.3\]]'jug pa'i phyir ro/_/rjes su dpag pa de yang du ma'i yul can yin no/_/ngo shes pa ji ltar tha snyad kyi rgyu yin zhe na/_tshad ma nyid kyis zhes brjod do/_/tshad ma nyid kyang rjes su dpag pa yin pas so/_/'o na de gcig pa nyid rjes su dpag pa nyid kyis yin te des yan lag can bden pa
[\[219a.4\]]la brten par 'gyur ba'i phyir/_nged kyi phyogs grub po zhe na/_ma yin te/_don dam pa'i gcig pa nyid grub par byed pa ma yin no/_/don de byed pa nyid kyis de la gcig pa nyid yin gyi don dam par ni ma yin no/_/de nyid kyi don bya ba byed par 'gyur ro zhes bya ba'i nges pa yang yod pa ma yin te/_
[\[219a.5\]]me gzhan gyis kyang sreg par byed pa mthong ba'i phyir ro/_/dngos po med pa'i phyir ji ltar nye bar btags pa las gcig nyid yin zhe na/_thog ma med pa'i bag chags las nye bar btags pa brgyud pa yin pa'i phyir skyon med do/_/yang na dang po mthong ba ni dngos kyi gcig yin par brjod
[\[219a.6\]]la/_phyis ni der sgro btags pa las don bya bas byas pa nye bar btags pa yin no/_/de'i phyir ldog pa kun brtags pa las chos dang chos can dag de nyid dang gzhan nyid du 'gyur ba yin gyi dngos po la ni ma yin no/_/des na tha dad pa ni yod pa ma yin te/_tha dad pa ni blos btags pa'i
[\[219a.7\]]dbye ba las yin no/_/dbye ba de ni mngon sum las ma yin te/_de mngon du song ba can gyi rjes su dpag pa las kyang ma yin gyi/_'on kyang thog ma med pa'i bag chags kyis byas pa'i rjes su dpag pa brgyud pa las byung ba yin pa'i phyir don dam pa ma yin no/_/de lta na de nyid dang gzhan
[\[219b\]]
[\[219b.1\]]nyid yod pas na ci'i phyir 'gog ce na/_ma yin te/_don dam par ni rnam dpyad na/_/de lta bur 'gyur ma grub phyir/_/kun rdzob pa yi dngos rnams la/_/de nyid gzhan nyid 'gog par 'gyur/_/zhes bshad zin to/_/don dam par ni tha mi dad la kun rdzob tu ni tha dad do zhes bya ba ni nam mkha'i
[\[219b.2\]]gos can gyi lta ba ma yin no/_/'on kyang gnyi ga don dam pa yin no zhes bya ba'o/_/de nyid kyi phyir bshad pa/_dpag bya dpog par byed pa yi/_/tha snyad de ni gnas pa 'di/_/shes pa las grub tha dad pa/_/brten nas rnam par gnas pa yin/_/'di snyam du gal te tha dad pa med na ji
[\[219b.3\]]ltar chos dang chos can gyi tha snyad du 'gyur zhe na/_ldog pas byas pa'i tha snyad pa yod pa'i phyir kun rdzob pa'i tha dad pa la brten pa'i phyir ro/_/kun rdzob tu tha dad pa la mi brten pa dang /_don dam par ni tha mi dad pa ma yin pa ni ma yin no/_/kun rdzob kyi tha snyad pa 'ba' zhig la ni mi slu ba med
[\[219b.4\]]la don dam pa la yang tha snyad med pas gnyi ga la dgos pa yod do/_/de'i phyir gang gi tshe/_bdag nyid ji lta'i tha dad kyi/_/mthar thug shes la tha dad par/_/chos dang chos can snang 'gyur ba/_/de ni tha snyad rten yin no/_/de lta ma yin na ni rjes su dpag pa la sogs pa'i tha snyad du mi
[\[219b.5\]]'gyur ro/_/de skad du yang rjes su dpag pa dang rjes su dpag par bya ba'i tha snyad 'di thams cad ni blo la yod pa'i chos dang chos can gyi bye brag kho nas yin no zhes bshad do/_/des na ldog pa'i tha dad pas tha dad pa nyid skyabs su gyur pa yin no/_/'dir ni tha snyad kyis gzhag la/_/tha dad
[\[219b.6\]]blo dang 'brel med can/_/chos can de nyid sgrub byed dang /_/byas pa des na ma grub bstan/_/ldog pa tha dad pas log pa tha dad pa ni ma yin te/_de ni gcig yin pa'i phyir ro/_/'on kyang gang las ldog pa de tha dad pa las yin no/_/de la sgra ma yin pa las log pa'i sgra ni chos can yin la
[\[219b.7\]]byas pa ma yin pa las bzlog pa'i byas pa nyid ni chos yin te/_thun mong dang thun mong ma yin pa nyid kyis tha dad pa'i phyir ro/_/sgra dang sgra nyid ni de lta ma yin pas na de ji ltar tha dad pa med par dngos po'i rkyen du 'gyur/_'gyur na yang rnam grangs kho nar 'gyur ro/_/dngos po'i rkyen gyis
[\[220a\]]
[\[220a.1\]]brjod par bya ba nyid las tha dad pa yin no zhe na/_ma yin te/_phan tshun brten pa'i skyon du 'gyur ba'i phyir ro/_/drug pa'i nus pa'i las ni dngos po'i rkyen yin la/_dngos po rkyen gyis tha dad par 'gyur ba na yang drug pa'i nus par 'gyur ba'i phyir ro/_/gzhan yang sgra ni don
[\[220a.2\]]gyi rgyu mtshan can gyis 'gyur ba yin gyi/_don ni sgra'i rgyu mtshan gyis 'gyur ba ma yin no/_/don de ni de lta bu nyid yin te/_gang gi phyir bdag cag ni sgra'i tshad ma can yin te/_sgra gang brjod pa de bdag cag gi tshad ma yin no/_/sgra gzhan gyis brjod na ni/_don de gzhan kho na'o zhe na/_de lta na 'o na rnam
[\[220a.3\]]grangs nyid med par thal lo/_/de'i phyir sgra ni mi rtag ste/_sgra nyid yin pa'i phyir zhes bya bas ni/_blo tha dad pa med pa can bsgrub par bya ba'i chos can sgra de nyid sgrub par byed pa nyid du bkod pa'i phyir ma grub pa yin no/_/gzhan yang gal te sgra nyid yin pa'i phyir mi rtag pa yin na/_'o na sgra nyid de
[\[220a.4\]]sgra zhes bya ba nyid kyis rtogs pa yang brjod pas ci bya/_yang brjod pa ni chos gtsor bya ba'i don du'o zhe na ma yin te/_'bras bu med pa'i phyir ro/_/chos can gtsor gyur pa yin yang gtan tshigs su 'gyur ba nyid de gang gi phyir byas pas na sgra ni mi rtag pa'o zhes bya ba bzhin no/_/mar me'i tshul
[\[220a.5\]]du ni rjes su dpag pa'i tha snyad 'gyur ba ma yin no/_/des na yang brjod pa zhes bya ba tshar gcad pa'i gnas yin no/_/tha dad par brjod par 'dod na ni ma grub pa nyid do zhes gnas so/_/des na bye brag spyi'i chos tha dad phyir rtags dang rtags can nyid/_dper na rtsol byung nyid kyi phyir/_/rtsol
[\[220a.6\]]'byung sgra ni mi rtag bzhin/_/gang gi phyir ldog pa tha dad pa med pa can nyid kyis de tha dad med na bsgrub par bya ba dang sgrub par byed pa dag tha dad pa med pa'i nyes par 'gyur ba des na khyad par dang spyi dag ni ldog pa tha dad pa'i phyir rtags dang rtags can nyid de/_bsgrub bya dang sgrub byed kyi dngos por
[\[220a.7\]]mi 'gal lo/_/tha dad pa med pa la 'gyur ba'i skyon ni tha dad pa yod pa la 'gyur ba ma yin te/_'on pa'i nyes pa ni rna ba ma nyams pa la mi 'gyur ro/_/de'i phyir rtsol ba las byung ba sgra ni mi rtag ste rtsol ba las 'byung ba'i phyir ro zhes bya ba ni ma grub pa nyid kyi skyon ma yin no/_/sgra las gnas pa'i
[\[220b\]]
[\[220b.1\]]rtsol ba las byung ba nyid ni chos can yin la/_sgra dang sgra ma yin pa la gnas pa ni gtan tshigs yin pa'i phyir bsgrub bya sgrub byed kyi dbye ba grub po/_/sgra la gnas pa'i rtsol ba las byung ba nyid rtsol ba las byung ba gzhan las tha dad pa yin gyi spyi rang bzhin du brjod par 'dod pa ni de las
[\[220b.2\]]tha dad pa ma yin gyi/_'on kyang rtsol ba las byung ba ma yin pa nyid las yin no/_/des na khyab pa dang khyab pa ma yin pa nyid kyis tha dad pa kho na ste/_dper na shing nyid dang shing sha pa nyid bzhin no/_/ma khyab pa nyid ni khyab par 'gyur ba ma yin no/_/des na sgra'i khyad par can ma khyab pa ni chos
[\[220b.3\]]can yin la/_de dang de ma yin pa la gnas pa ni gtan tshigs yin te/_khyab pa nyid kyis tha dad pa'i phyir ro/_/'o na khyab pa nyid med pas sgra nyid tha dad pa med pa yin pa'i phyir de ni rjes 'gro med pa'i skyon nyid du 'gyur ro/_/des na sgra nyid yin pa'i phyir zhes bya ba'i gtan tshigs 'di las
[\[220b.4\]]rjes su 'gro ba med pa'i phyir skyon nyid yin par shin tu gsal gyi/_ma grub pa nyid la sogs pa'i skyon ni ma yin no/_/ma grub pa la yang rjes su 'gro ba med pa nyid rgyu yin/_de nyid gsal bar skyon du 'thad do zhe na/_de ni ma yin te/_'di ltar/_rjes 'gro med pa'i nyes pa ni/_/med pa nyid
[\[220b.5\]]ces de brjod min/_/'dir ni ma grub pa nyid kyis/_/nyes pa'ang gsal bar 'gyur ba yin/_/tha dad med pas ma grub pa nyid med par 'gyur ba ni ma yin no/_/des na ma grub pa nyid du gyur pa de bzhag ste/_nyes pa gzhan rjod par byed pa ni rigs pa dang 'brel pa ma yin no/_/gtan
[\[220b.6\]]tshigs yod na de rjes su 'gro ba med pa la sogs pa'i rtsod pa'i yul du 'gyur ro zhes bshad do/_/de'i phyir tha dad pa med na ni ma grub pa'i skyon du 'gyur la/_tha dad pa ni re zhig gi tshe la skyon med do bya bar sems so/_/des na phyogs yan lag na'ang gnod med phyir/_/chos can tha dad ma
[\[220b.7\]]grub min/_/dper na gong bu rwa can 'di/_/rwa can nyid phyir rta min bzhin/_/gal te gong bu gzhan gcad pa'i phyir rwa can nyid phyogs kyi khyad par yin pa de lta na yang gtan tshigs nyid na 'gal ba ma yin no/_/bsgrub par bya ba dang 'brel pa'i gtan tshigs de bzhin du/_rtogs pa ni sgrub par
[\[221a\]]
[\[221a.1\]]byed pa kho na'o/_/'brel pa de ni bsgrub bya'i yan lag nyid yin yang 'gal ba med do/_/des na bsgrub bya'i dus na yan lag yin yang chos can gyi khyad par ni chos can tha dad pa las gtan tshigs yin pa nyid do/_/yang na de rtogs nas ldog phyir/_/bsgrub bya'i
[\[221a.2\]]dus su yan lag min/_/khyad par ni gdon mi za bar bsgrub bya nyid yin par mtshon pa'i dus na yan lag tu 'gyur ba ma yin te/_de nye bar mtshon nas snga nyid du log pa'i phyir ro/_/dper na lhas byin gyi khyim gang yin zhes dris pa na/_gang na bya rog sgra sgrogs pa'o zhes bya ba la/_de lha
[\[221a.3\]]khang la sogs pa nye bar mtshon nas da ltar log pa yin yang dus gzhan du yang de nye bar mtshon par byed pa bzhin no/_/gal te med pa ji ltar nye bar mtshon pa yin zhe na/_de'i 'bras bu khyad par gyi mthar thug pa'i blo yod pa'i phyir ro/_/de'i phyir nye bar mtshon pa ni dam bcas pa'i don
[\[221a.4\]]gyi phyogs gcig nyid kyis ma grub pa'i nyes pa la brten pa ma yin no/_/gal te chos can tha dad pa yin na spyi dang khyad par gyi dngos pos tha dad pa yod pa'i phyir dam bca' ba'i don gyi phyogs nyid yin pas ma grub pa nyid kyi skyon du 'gyur ba ma yin na/_'o na chos can tha dad pa med pa nyid la
[\[221a.5\]]skyon du 'gyur ba'i phyir/_mnyan bya nyid la sogs pa yang dam bcas pa'i don gyi phyogs gcig nyid do zhes bya bar 'gyur la/_khyab pa mtshungs pa'i byas pa nyid dang /_mi rtag pa nyid kyang 'gyur ro zhe na/_de ni ma yin te/_'di ltar/_chos tha dad phyir khyad par yang /_/dam bca'i don du
[\[221a.6\]]'thad ma yin/_/rwa can yin pa'i phyir ro zhes bya ba de lta bu la sogs pa 'ba' zhig tu ni ma zad kyi/_khyad par thun mong ma yin pa mnyan bya nyid la sogs pa yang 'gyur ba ma yin te/_chos tha dad pa nyid kyi phyir ro/_/gal te sgra ma yin pa nyid gang la ldog pas sgra nyid yin pa de tsam
[\[221a.7\]]nyid kyis mnyan bya nyid ma yin nam/_de skad du yang rna bas gzung ba'i mtshan nyid ni sgra'o zhes bshad pa yin no zhes bshad do/_/des na ji ltar ldog pa'i tha dad pa med par chos dang chos can tha dad ce na/_de ni mi rung ste/_gang gi phyir/_phan tshun nang du 'du na ni/_/chos tha dad par rigs
[\[221b\]]
[\[221b.1\]]ldan min/_/don gzhan dang ni 'brel pa las/_/'brel med pa ni tha dad yin/_/mnyan bya nyid ni nyan pa'i rnam par shes pa dang 'brel pa'i phyir ma 'brel pa nyid las log pa yin la/_sgra ni sgra ma yin pa'i phyir spyi nyid las ldog pa yin no/_/gal te sgra mnyan par bya ba ma yin pa med pa de ltar na yang /_
[\[221b.2\]]tshogs pa med pa'i phyir skyes bu gzhan la ltos nas mnyan par bya ba ma yin par yang 'gyur la/_sgra ma yin par ni skyes bu gzhan la ltos kyang mi 'gyur ba'i phyir mnyan par bya ba ma yin pa las log pas ni sgra nyid ma yin no/_/mnyan bya nyid de ltar 'gyur gyi sgra nyid ni ma yin te/_de ni mnyan bya dang
[\[221b.3\]]mnyan bya ma yin pa'i thun mong ba nyid yin pa'i phyir ro/_/'dis ni slob dpon gyis ji skad du gal te 'dus pa rnams ni gzhan gyi don yin te/_'dus pa'i phyir ro/_/'dus byas ni mi rtag ste/_'dus byas nyid yin pa'i phyir zhes bya ba dam bca' ba'i don gyi phyogs gcig gtan tshigs yin par
[\[221b.4\]]mthong ba ma yin nam zhe na/_'dir 'dus pa'am 'dus byas thams cad ni dam bca' ba'i don ma yin te/_dpe med par thal bar 'gyur ba'i phyir ro/_/'on kyang mig la sogs pa dang /_de'i phyogs gcig nyid yin no/_/ci ste yang sgra nyid thun mong ma yin par 'gyur ro zhe na/_de ltar ni
[\[221b.5\]]brtag par mi nus te/_dam bcas pa'i don gyi thun mong ma yin pa'i chos mnyan bya nyid thun mong ma yin par rigs kyi/_sgra la ni sgra nyid gzhan nyid yod pa ma yin pa'i phyir ma grub pa nyid kyi gtan tshigs kyi skyon yin no zhes gsungs pa ni legs par bshad pa yin no/_/phyogs kyi
[\[221b.6\]]mtshan nyid bshad zin to//_//bam po bcu pa/_gtan tshigs kyi mtshan nyid bshad par bya ba yin no/_/de la yang /_gang phyir gtan tshigs dag dang ni/_/de snang phal cher phyogs chos nyid/_/des na gtan tshigs ltar snang gi/_/sngon du dbye bas bstan par bya/_/phyogs chos mthun
[\[221b.7\]]phyogs yod med dang /_/rnam gnyis re re dag la yang /_/rnam gsum mi mthun phyogs la yang /_/yod med rnam pa gnyis phyir ro/_/gal te/_de la mthun phyogs la yod dang /_/rnam gnyis de med la med gang /_/zhes bya ba la sogs pa gtan tshigs kyi mtshan nyid dang /_gtan tshigs
[\[222a\]]
[\[222a.1\]]ltar snang ba'i mtshan nyid dag kho na brjod par bya ba ma yin nam/_ci'i phyir phyogs chos kyi dbye ba bstan zhe na/_gtan tshigs dag dang gtan tshigs ltar snang ba phal mo che ni phyogs kyi chos nyid yin pa des na gtan tshigs dang /_gtan tshigs ltar snang ba'i mtshan
[\[222a.2\]]nyid bye brag tu gsal bar bstan pa'i phyir dang po phyogs chos kyi dbye ba bstan te/_de ltar yin dang phyogs kyi chos 'di ni gtan tshigs so/_/'di ni gsal ba'o/_/'di ni ma nges pa yin no zhes bde bar 'chad pa dang 'dzin par 'gyur ro/_/de nyid kyi phyir bshad pa/_gtan tshigs rab tu
[\[222a.3\]]dbye ba'i don/_/bde bar gzung ba grub bya'i phyir/_/phyogs chos rab tu dbye ba yis/_/mdor bsdus pa ni gsungs pa yin/_/phyogs kyi rab tu dbye bas bsdus te bshad pa gang yin pa de ni gtan tshigs kyi rab tu dbye ba'i don nyid bde blag tu gzung ba'i don du'o/_/gtan tshigs kyi rab tu dbye ba
[\[222a.4\]]ni/_gtan tshigs dang gtan tshigs ltar snang ba'i mtshan nyid bstan pa'o/_/de'i don ni gtan tshigs dang gtan tshigs ltar snang ba nyid de/_de nyid kyi phyir/_gtan tshigs ltar snang gi_/sngon du zhes gsungs so/_/gtan tshigs ltar snang ba ni gtan tshigs ltar snang ngo /_/ltar snang ni 'dir
[\[222a.5\]]nye ba'i phyogs gtan tshigs ltar snang ba yin gyi/_ltar snang ba tsam ni ma yin no/_/gal te chos can gyi chos tsam du nye bar bsdus pa'i chos sgrub par byed pa yin gyi/_phyogs kyi chos nyid du nye bar bsdus pa ni ma yin te/_nags tshang tshing la sogs pa'i phyogs 'di na du ba yod do zhes chos can
[\[222a.6\]]tsam la nye bar ston pa'i phyir ro/_/chos can tsam ni phyogs ma yin no/_/chos can ni bsgrub par bya ba ma yin te sgrub pa'i phyir dang /_chos kyi khyad par can gyi chos can bsgrub bya yin no zhes bshad pa'i phyir ro zhe na/_de ni bden te/_tshogs don bsgrub bya nyid yin phyir/_/gtso bo min yang chos tsam
[\[222a.7\]]ni/_/chos can tsam la phyogs gcig phyir/_/bsgrub bya nyid du nye bar 'dogs/_/gtan tshigs kyi byed pa'i yul tshogs pa ni bsgrub par bya ba yin no/_/de yang phyogs ma yin te grub pa'i phyir ro/_/de'i phyir bsgrub par bya ba'i chos ma grub pa'i chos can de'i khyad par can ni phyogs yin no/_/
[\[222b\]]
[\[222b.1\]]ji ltar ma grub pa'i khyad par yin zhe na/_nye bar btags pa'i phyir ro/_/dgos pa med pa'i phyir nye bar btags par mi bya'o zhes bya ba yang 'brel pa ma yin no/_/ma yin te chos can gyi chos thams cad yin pa dgag pa'i phyir te zhes bya ba la sogs pa sngar bstan zin pa nyid pas yang mi
[\[222b.2\]]brjod do/_/de ltar yin na mig gis gzung bar bya ba la sogs pa spangs pa yin no/_/gal te mig gis gzung bya nyid mthun pa'i phyogs kho na la yod pa yin gyi/_chos can gyi chos ni ma yin pas/_de las de ni chos can smos pa nyid kyis sel ba ma yin nam zhe na/_nye bar btags pa dang
[\[222b.3\]]bral ba'i chos can smos pa ni bsgrub bya'i chos can nyid du mi 'grub po/_/chos mi mthun pa'i dpe'i chos can gyi chos zhes bya bar yang 'gyur ro/_/ma yin te med la med ces bshad pa'i phyir ro/_/ji ltar de nyid la yod pa dang de nyid la med ces bya bar 'gyur ro/_/de'i phyir 'os gzhan med
[\[222b.4\]]pas na chos can gsum pa yongs su gzung ngo /_/de yang bsgrub par bya ba'i chos can kho na'o/_/ma yin te/_dpe'i chos can nyid la yod par nges par bya ba'i don yin par dogs par 'gyur te/_yang brjod pa ni nges par gzung ba'i phyir ro zhes bya ba'i tshul gyis so/_/gal te yang brjod pa
[\[222b.5\]]med pa yang nges par gzung ba nyid ma yin nam/_mthun pa'i phyogs nyid la yod pa zhes nges par gzung ba'i phyir ro zhe na/_ma yin te/_mthun pa'i phyogs la yod pa nyid ces bya bar yang 'gyur ro/_/des de nyid la yod ces nges par gzung ba'i phyir yin par 'gyur te/_des na bsgrub par
[\[222b.6\]]bya ba'i chos can yongs su gzung ba'i don du nye bar btags pa yin no/_/'o na bsgrub bya'i chos can gyi chos nyid smos par bya'o zhe na/_ma yin te/_de la yang nye bar btags pa nyid skyabs yin pa'i phyir ro/_/ma grub pa ni sgro btags pa med par khyad par du 'gyur ba ma yin no/_/phyogs zhes
[\[222b.7\]]bya ba 'dis kyang de nyid brjod pa'i phyir khyad par ci yod/_ming dang ming can gyi 'brel pa sgrub pa'i 'bad pas dka' ba'i skyon yod do zhe na/_ma yin te phyogs kyi sgra yang bsgrub par bya ba'i rnam grangs yin pa'i phyir ro/_/de ltar yang skye bo dag 'di nyid phyogs yin te 'dod par bya ba ni 'di nyid do
[\[223a\]]
[\[223a.1\]]zhes tha snyad byed pa yin no/_/de ltar yang slob dpon gyis/_tshogs don bsgrub bya nyid yin phyir/_/gtso bo min yang chos sam ni/_/chos can tsam la phyogs gcig phyir/_/bsgrub bya nyid du nye bar dogs/_/zhes gsungs so/_/nye bar btags pa med pa'i chos can rkyang pa ni phyogs
[\[223a.2\]]ma yin no/_/gal te chos kyi khyad par can gyi chos can rjes su dpag par bya ba ma yin nam/_de la ni de btags pa srid pa ma yin no zhe na/_ma yin te/_der ni shes par 'dod pa'i chos kyi khyad par can zhes bya bar bsams pa yin pa'i phyir ro/_/de ltar ni rjes su
[\[223a.3\]]dpag par 'os pas na rjes su dpag pa yin no zhes bya ba'i 'brel pa yin pa'i phyir ro/_/rjes su dpag par 'os pa gang yin pa dang /_shes par 'dod pa'i khyad par gang yin pa de ni bsgrub par bya ba yin pas ma grub pa'i phyir nye bar btags pa nyid do/_/de'i phyir nye bar btags pa'i don nyid
[\[223a.4\]]phyogs yin no/_/nye bar btags pas bsgrub par bya bar 'dod pa'i khyad par can nyid kyi chos can ni phyogs yin no zhes bya ba'i tha tshig go/_/gal te nye bar btags pa'i khyad par gyi chos can ni chos zhes bya bar yang 'gyur ro zhe na/_phyogs smos par ni bsgrub bya'i chos can yin par yongs
[\[223a.5\]]su gzung ba'i don te/_bsgrub par bya ba'i chos can ni chos gang yin pa de nyid gtan tshigs dang 'gal ba dang ma nges pa yin te/_phyogs de'i chos ni phyogs chos yin no/_/gal te khyad par dang khyad par can gyi dngos po 'di la khyad par ni gzhan rnam par gcod par byed pa yin pa'i phyir
[\[223a.6\]]gzhan gyi chos nyid yin par bkag pas na thams cad thun mong ma yin pa nyid du 'gyur ro/_/rnam par gcod par byed pa ma yin pa ni khyad par ma yin no/_/byas pa sgra'i khyad par can ni sgra'i bdag nyid yin pas ji ltar bum pa la sogs pa'i bdag nyid dam/_de la 'jug par 'gyur/_tha dad pa
[\[223a.7\]]yin na brgya lam na 'gyur ba yang yin no/_/chos rnams ni chos can las tha dad par 'dod pa ma yin no/_/tha dad pa ni rgyu las gzhan khyad par du 'gyur ba ma yin no/_/de ltar gyur na thams cad 'bras bu'i gtan tshigs nyid du 'gyur ro/_/de'i phyir khyad par yin na ni thun mong ma yin pa nyid do/_/
[\[223b\]]
[\[223b.1\]]khyad par ma yin na yang phyogs kyi chos ma yin pa'i phyir ma grub pa nyid kyi skyon du thal lo zhe na/_de ni yod pa ma yin te/_'di ltar/_chos tshig phrad tha dad byed pas/_/mi ldan gzhan dang ldan pa dang /_/shin tu mi srid rnam gcod byed/_/gal te rnam par gcad par bya ba dang rnam par gcod par byed
[\[223b.2\]]pa'i dngos po gcig nyid du zad na skyon 'dir 'gyur ba zhig na rnam pa ni du mar mthong ste/_kha cig tu ni ma 'brel pa rnam par gcod par byed la/_kha cig tu ni gzhan dang ldan pa/_kha cig tu ni shin tu mi ldan pa rnam par gcod pa'i phyir tha dad do/_/ldog par byed pa'i tshig phrad kyis ni rnam par
[\[223b.3\]]gcad par bya ba yin gyi/_gcig tu nges par gzhan dang ldan pa rnam par gcod pa nyid ni ma yin no/_/de'i don ni nges par bzung ba tsam yin la/_gzhan du nges par bzung ba la skyon yod pa yang ma yin no/_/rnam par dbye ba 'di ga las yin te/_brjod pa'i rnam pa gcig la don tha dad pa med
[\[223b.4\]]pa'i phyir ro zhe na/_'ba' zhig gi don tha dad pa ni ma yin te/_'on kyang 'brel pa can tha dad pa'i phyir ro/_/'brel pa can tha dad pa ni/_/khyad par khyad par can dag dang /_/bya ba dang ni lhan cig brjod/_/gtso bo ni 'brel pa can nyid yin te/_'di ltar/_de sbyar med kyang brjod 'dod las/_/de yi
[\[223b.5\]]don ni rtogs par 'gyur/_/khyad par dang lhan cig brjod pas ni mi ldan pa rnam par gcod par byed la/_khyad par can dang lhan cig brjod pas ni gzhan dang ldan pa/_bya ba dang lhan cig pas ni gtan mi ldan pa rnam par gcod pa yin no zhes go rims ji lta ba bzhin du 'brel to/_/nges par gzung
[\[223b.6\]]ba na khyad par la sogs pa'i tshig nyid kyis ston par byed la/_tshig phrad ni de gsal bar byed pa yin te/_des ni de nyid mngon par byed pa'i phyir ro/_/'di ltar bum par chu khyer la shog ces bya bas/_gal te byed pa'i khyad par min par 'phen pa na khyad par byed pa don med par 'gyur ro/_/de
[\[223b.7\]]bzhin du las la sogs pa yang ngo /_/de bas na nges par gzung ba na bum pa la sogs pa'i tshig gis rtogs pa nyid la de dag kyang tha dad pas don tha dad pa yin no/_/gal te de dag tha dad pas ni don tha dad pa nyid du 'gyur ba ma yin nam/_nges par bzung ba ni thun mong ma yin pa nyid du rtogs te/_
[\[224a\]]
[\[224a.1\]]des na rjes su 'gro ba dang ldog pa dag las tha dad par brtags pas nges par bzung ba ni tshig phrad kyi brjod bya nyid do zhe na/_ma yin te/_de ma sbyar na mi rtogs par thal bar 'gyur ba'i phyir ro/_/gang zhig gang med kyang rtogs pa de ni ji ltar de'i don yin/_'o na ji
[\[224a.2\]]ltar tha dad par brjod pa dag brjod par bya ba tha dad pa med par ji ltar 'gyur/_rnam par gcod pa nyid ni sgra'i brjod par bya ba ma yin te/_de'i brjod par bya ba ni dngos po yin pa'i phyir dang /_rnam par gcod pa ni dngos po med pa'i rang bzhin yin pa'i phyir ro zhe na/_de ni ma yin te/_gang
[\[224a.3\]]phyir ngag 'bras rnam gcod phyir/_/dper na nag pa 'phong skyen pa'am/_/srid sgrub 'phong skyen zhes pa'am/_/sngon po mtsho skyes 'gyur zhes bzhin/_/phan tshun don 'brel pa can gyi tshig gi tshogs ni ngag go/_/'dir ni ngag rdzogs par byed pa'i tshig nyid ngag gi sgras brjod pa yin te/_de
[\[224a.4\]]dag nyid rnam par gcod pa'i 'bras bu can yin pa'i phyir dang /_de las gzhan pa'i ngag kyang med pa'i phyir ro/_/ngag gang gis 'bras bu gang yin pa de nyid de'i bstan par bya ba yin pas na don ni de nyid yin no/_/rnam par gcod pa yang rnam par gcad pa las gzhan ma yin te/_des na rnam
[\[224a.5\]]par gcod par bya ba'i don rtogs pa'i phyir/_de dang tha dad pa med pas rnam par gcod par yang rtogs pa yin te/_des na rnam par gcod pa nyid bstan par bya ba yin no/_/ci ste bstan par bya ba ni dngos po yin la/_rnam par gcod pa ni dngos po med pa'i rang bzhin tshad ma gzhan gyis
[\[224a.6\]]rtogs par bya ba 'phen pa yin la/_'phangs pa de ni kho na'i sgra la sogs pas gsal bar byed do zhe na/_de yang mi rung ste/_ji ltar/_gzhan brjod pas ni ma 'brel pa/_/gzhan ni 'phen par ji ltar 'gyur/_/'brel pa med kyang 'phen na ni/_/ha cang thal ba bzlog pa med/_/gal te ldog
[\[224a.7\]]pa ldog pa dang ldan pa las tha dad pa ma yin na/_de'i bdag nyid yin pa'i phyir 'phen par 'gyur ro/_/tha dad kyang 'brel pa'i phyir 'phen no zhe na/_ma yin te/_tha dad na dngos po gzhan las ldog pa med par mngon sum gyis rtogs par thal ba'i phyir ro/_/de'i phyir dngos po med pa'i tshad mas
[\[224b\]]
[\[224b.1\]]gzhan gyis ldog pa rtogs pa yin na yang /_de dang 'brel pa med pa nyid du rtogs par 'gyur ro/_/ldog pa med pa dang /_ldog pa ni 'brel par rtogs nus pa yang ma yin no/_/'on te tha dad kyang tshogs pa gcig la rag las pa'i phyir ldog pa dang don lhan cig nyid du skye ba yin no snyam na/_
[\[224b.2\]]de ni mi 'thad de/_'di ltar/_de tha dad pas don de ni/_/rang nyid rjes su 'gro ba'i phyir/_/gzhan yod pas ni tha mi dad/_/tha dad par ni 'gyur mi 'os/_/rwa 'di ni rwa 'di yin no zhes khyad par dang khyad par can gyi dngos por 'gyur ba ma yin te/_dus mnyam pa nyid kyis na gnyi ga yang phan
[\[224b.3\]]tshun rnam par 'chad par rtogs pa'i phyir dang /_'di'o zhes bya ba nyid tsam du 'gyur gyi khyad par dang khyad par can gyi ngo bo ni ma yin no/_/phan tshun phan 'dogs pa nyid yin na dus mi mtshungs pa nyid do/_/gzhi dang gzhi can gyi dngos po ni khyad par dang khyad par can gyi ngo bo'i rgyu mtshan
[\[224b.4\]]yin no zhe na/_ma yin te/_bla 'og tu ma rtogs pa'i phyir ro/_/ldog pa'i dbus su dngos po rtogs pa'i phyir gzhi dang gzhi can gyi dngos po yin no zhe na/_gal te 'di ltar na 'brel par rtogs par mi 'gyur ro/_/gang zhig gang gi dbus na gnas pa de'i de yin no zhes bsnyad pa ni ma yin
[\[224b.5\]]te/_bum pa'i mun pa dang snang ba zhe 'am/_snam bu'i dbus na gnas pa na bum pa'i snam bu zhes tha snyad byed pa ni ma yin no/_/dngos po med pa'i dbus ni gdon mi za bar gnas par 'gyur ba yin te/_dngos po med pa mod na ni snam bu la sogs pa dbus su gnas par mi 'gyur te/_
[\[224b.6\]]de'i khyad par nyid du thal ba'i phyir ro zhe na/_'o na ni dngos po med pa gzhan med par dngos po med pa'i dbus su gnas par mi 'gyur te/_khyab par thal ba nyid kyi phyir ro/_/don der ni ngo bos ni dngos po med pa'i dbus su yang gnas pa ma yin no/_/gang zhig gang na gnas pa de ni/_gzhi
[\[224b.7\]]las tha dad pa'i dngos po med pa med par mi 'gyur ba yin te/_dper na snam bu'i dbus na gnas pa bzhin no/_/dngos po med pa'i dbus na gnas pa yang dbus na gnas pa nyid yin no zhes bya ba ni rang bzhin gyi gtan tshigs so/_/gal te dngos po med pa'i dbus su ni rang nyid gnas
[\[225a\]]
[\[225a.1\]]pa yin te/_dngos po med pa ni rang nyid de'i rang bzhin yin pa'i phyir ro/_/la cha shing sbyor ba yin pa'i phyir de la yang shing dang sbyor bar byed pa gzhan yod par 'gyur ba ni ma yin te/_rang nyid de lta bur gyur pa yin pa'i phyir zhe na/_'di ltar/_la cha ngo bo nyid kyis ni/_/mes
[\[225a.2\]]bzhus shing sbyor byed pa yin/_/dngos med ngo bo nyid kyis ni/_/khyab pa'i byed par nus ma yin/_/gal te dngos po khyab min na/_/dngos po med pa don med 'gyur/_/dngos po med pa'ang khyab yin na/_/gzhan de'i dbus su ji ltar gnas/_/dngos po med pa ni rang gi ngo bo tsam
[\[225a.3\]]gyis khyab pa'i bar du gnas par byed pa ma yin te/_khyab pa nyid du thal bar 'gyur ba'i phyir ro/_/ma khyab pa nyid du 'dod do zhe na/_de dngos po med pas ci bya dngos po med pa ni mi 'dre bar bya ba'i don du 'dod pa yin na/_de ni dngos po rnams khyab pa ma yin pas na rang nyid grub pa'i phyir
[\[225a.4\]]don med pa bzlog tu med do/_/gal te dngos po med pa'am/_/dngos po med pa dang lhan cig pa'i rang gi rgyus ma khyab par byas so zhes bya ba la 'gal ba ci yod ce na/_de yang mi rung ste/_gal te dngos po med pas don/_/khyab pa ma khyab par byed na/_/sngar ni 'dres pa yod pa de/_/phyi
[\[225a.5\]]nas ji ltar gzhan du 'gyur/_/khyab pa ni ma khyab par bya nus pa ma yin no/_/don rnams sngar ma khyab pa nyid yin na ma 'dres pa nyid do/_/'on te sngar med pa nyid do zhe na/_'o na 'di'i rang bzhin de lta bu yin par 'gyur te gzhan du mthong ba med pa'i phyir ro/_/'on te rang gi ngo bos ni khyab pa
[\[225a.6\]]yang ma yin ma khyab pa yang ma yin gyi/_khyab pa nyid dang ldan pas ni/_/khyab par 'gyur la/_de med pa nyid dang ldan pas ni khyab pa ma yin par 'gyur te/_ji skad du/_ma 'dres bdag nyid dngos rnams la/_/tha dad tha mi dad do zhes/_/gzhan gyi khyad par can gyi ni/_/spros pa 'di ni
[\[225a.7\]]rtogs pa nyid/_/ces bshad pa yin no zhe na/_de yang mi bzang ste/_'di ltar/_gal te gnyis dang bral ba de/_/gzhan du rtogs pa yin na ni/_/de'i tshe dngos de gzhan dang ldan/_/gnyis la brten ces rtogs par 'gyur/_/de ma yin na ni/_dngos de las gzhan gnyis dang ni/_/de
[\[225b\]]
[\[225b.1\]]bzhin de yi 'brel pa gzhan/_/khyad par rnams ni ma 'dres par/_/ngo bo nyid du rtogs par 'gyur/_/gal te de 'dres par rtogs na/_/de ltar na ni 'khrul par 'gyur/_/de lta na ni don med phyir/_/ma rig pa nyid tsam du 'gyur/_/khyad par dang ldan pa de yang khyad par rnams las rang
[\[225b.2\]]nyid tha dad pa'i phyir khyad par gzhan rtogs pa ni don med do/_/khyad par las rang nyid kho nas tha dad pa yin na/_khyad par dang ldan pa gzhan las ni khyad par gyis tha dad pa zhes bya ba 'di la tshad ma ni cung zad kyang ma yin no/_/gal te rang gi ngo bos tha dad pa yod na tha dad pa de nyid
[\[225b.3\]]khyad par dang ldan pas gzhan la ltos pa yang blta bar bya ba'o/_/tha dad pa gzhan nyid yin no zhe na/_ma yin te/_tha dad pa de snyed la dgos pa med pa'i phyir ro/_/rang bzhin gyis ni tha dad phyir/_/tha dad pas kun las ldog phyir/_/'dir ni tha dad gzhan du yang /_/bstan pas yon
[\[225b.4\]]tan ci zhig yod/_/'on te 'di las kyang tha dad la/_'di las kyang tha dad do zhes 'dod pa'i phyir tha dad par rtogs pa yin no/_/tshad mar grub pa'i don med kyang dor ba'i yul du rtag par nus pa ma yin no zhe na/_gal te de ltar na khyad par yang tha dad do zhes rtogs pa yin pa'i phyir
[\[225b.5\]]tha dad pa gzhan khas blang bar bya la/_de las kyang tha dad pa gzhan yin pa'i phyir tha dad pa rnams thug pa med par 'gyur la/_rang gi ngo bos ni tha dad pa med par thal lo/_/legs par byon to/_/'gyur mod skyon ci yod/_'di nyid khas blangs pa ma yin nam zhe na/_de ni ma yin te/_
[\[225b.6\]]ngo bos tha dad yod min na/_/rang bzhin gyis kyang tha dad du/_/mi 'gyur tha dad med na de/_/gzhan yin par ni ji ltar 'gyur/_/rang gi ngo bos tha dad pa ma yin pa ni gzhan gyi ngo bos tha dad par 'gyur ba ma yin no/_/tha dad pa ma yin na de gzhan ma yin pa nyid du 'gyur ro/_/de rang
[\[225b.7\]]gi ngo bo tha dad pa ma yin na gzhan nyid med la/_de med pa'i phyir ji ltar de las tha dad par 'gyur/_'on te de las tha dad par byed pa ni rang gi ngo bos tha dad pa yin la/_des ni chos can gyi rang bzhin tha dad pa med pa yang tha dad pa byed pa yin no zhe na/_de yang mi 'thad de/_'di ltar/_
[\[226a\]]
[\[226a.1\]]gal te de ni rang bzhin gyis/_/tha dad gzhan yang de ltar 'gyur/_/shin tu ring bar song nas ni/_/slar yang 'ong bar nus pa min/_/gang gi tshe de las tha dad pa'i tha dad par byed pa po rang gi ngo bos tha dad pa ma yin pa de nyid kyi tshe de las gzhan pa dag rang tshon
[\[226a.2\]]gyis ma bsgyur bar dmar ba'i king shu ka'i me tog gi dog pa'i phal po che nyid du 'gyur ro/_/tha mi dad pa ni tha dad par 'gyur ba nus pa ma yin no/_/tha dad pa gzhan gyis ni tha dad pa med pa tha dad pa 'gyur ba ma yin no/_/de'i phyir tha dad pa gcig rang gi ngo bos tha dad pa yin na tha dad pa
[\[226a.3\]]dang ldan pas yang de bzhin du der 'gyur bas gzhan las tha dad pa ma yin no/_/de'i phyir gzhan dang ma 'dres pa'i ngo bo nyid kyis na rang gi ngo bo nyid tha dad pa yin pa'i phyir tha dad pa dang don gyi rang bzhin dag de'i rang dbang kho na yin te/_des na tha dad pa nyid ngag gi don yin no/_/de nyid gtsor
[\[226a.4\]]brjod par bya ba yin no/_/de lta ma yin na dngos po brjod pa nyid du yang mi 'gyur te/_'chol ba ni dngos po nyid du mi rung ba'i phyir ro/_/dngos po ni don bya ba byed pa yin na thams cad 'dom na ni don bya ba srid pa ma yin no/_/don gzhan las ngo bo nyid kyis tha dad pa de yang mngon sum
[\[226a.5\]]gyis rtogs par bya ba ma yin no/_/de la brda byas na ni de nyid sgras go bar bya ba yin pa'i phyir rnam par gcod pa nyid sgra'i brjod par bya ba yin no/_/log pa ni log pa ma yin par brjod par nus pa ma yin no/_/gal te ldog pa de rang gi ngo bor 'gyur ba ma yin nam/_de la rang gi ngo bo
[\[226a.6\]]brjod pa med na ji ltar de dang tha mi dad pa'i ldog pa brjod pa yin/_'on te ldog pa tha dad pa yin na de'i tshe 'di rang gi gsal ba las rjes su song ba'i phyir rigs nyid tshul gzhan gyis bstan par 'gyur ro/_/de lta na yang rjes su song ba'i rang bzhin nyid rtogs par bya ba yin gyi/_ldog pa ni ma
[\[226a.7\]]yin pa'i phyir ji ltar ngag rnam par gcod pa'i 'bras bu can du 'gyur zhe na/_de ni ma yin te/_'di ltar/_bum pa de nyid de las ni/_/gzhan pa dag las ldog par brjod/_/ldog med pa nyid spyi dang ni/_/ldan pas tha dad 'gyur ba min/_/'di ni bstan zin to/_/rang nyid ldog pa ma yin pa de las
[\[226b\]]
[\[226b.1\]]gzhan dang ldan pas ldog par 'gyur ba ni ma yin no/_/spyi dang ldan pa ni mtshungs pa nyid du 'gyur ba yin no/_/der yang 'gyur ba ma yin te/_mtshungs pa ma yin pa ni gzhan dang ldan yang mtshungs pa nyid du 'thad pa ma yin no/_/gal te rang nyid mtshungs na ni/_/spyi rtogs pa ni don med yid/_/
[\[226b.2\]]spyi dang ldan yang mi mtshungs pa/_/de yi bdag tu 'gyur ma yin/_/gal te spyi dang ldan par gyur kyang mtshungs pa nyid ni ma yin no/_/de ni rang gi rang bzhin du snang ba'i phyir ro/_/tha dad par snang na ni spyi dang ldan pa zhes bya bar 'thad do/_/tha dad pa med par snang na spyi zhes bya ba kho nar zad do/_/
[\[226b.3\]]gal te tha dad par ma bzung na ni spyi zhes bya ba'am khyad par zhes bya ba tsam du 'gyur ro/_/'on te tha dad pa yang snang la tha dad pa med par snang ngo zhe na/_de ni ma yin te/_gang gi phyir/_gal te tha dad par snang na/_/des na spyi dang ldan par 'gyur/_/tha dad med par snang zhe na/_/des na de ni
[\[226b.4\]]spyir 'gyur ro/_/gcig la ni tha dad pa dang tha mi dad pa'i rang bzhin gnyis 'thad pa ma yin no/_/gal te spyi de gsal ba las rang bzhin de nyid kyis tha dad pa yang yin la/_rang bzhin de nyid kyis tha dad pa med kyang yin pa ma yin te/_'on kyang rang bzhin 'gas ni tha dad pa yin la/_
[\[226b.5\]]rang bzhin 'gas ni tha dad pa med pa yin no zhes rnam par gnas pa yin no zhe na/_de ni de ltar bden pa ma yin te/_gang gi phyir/_phan tshun tha dad phyir na spyi/_/rang bzhin gnyis par 'gyur ma yin/_/dngos po gnyis po de la ni/_/spyi gzhan dag tu 'gyur ba yin/_/spyi yi rang bzhin tha dad
[\[226b.6\]]phyir/_/gsal ba nyid du thal bar 'gyur/_/rang bzhin tha dad phyir na ni/_/gsal ba'i phyir yang 'thad mi 'gyur/_/gal te rang bzhin 'gas ni tha dad la gzhan gyis ni tha mi dad pa'i phyir/_spyi la rang bzhin gnyis yod na/_/de dang phan tshun tha dad pa'i phyir gsal ba'i rang bzhin nyid
[\[226b.7\]]du 'gyur ro/_/tha dad pa'i rang bzhin las gsal ba gzhan ni med do/_/gsal ba nyid dang ldan pa'i phyir gsal ba yin no zhe na/_gsal ba nyid ni spyi ma yin no/_/de dang lhan cig mtshungs par 'gyur/_/de ni gsal bas gzhan min na/_/khyab pa nyid min thal bar 'gyur/_/rang bzhin
[\[227a\]]
[\[227a.1\]]gnyis su rtogs na yang /_/snga ma bzhin du thal bar 'gyur/_/de'i phyir gsal ba rnams kyi gshis ni tha dad pa nyid yin te des na gsal ba nyid yin na de spyi ma yin no/_/'on te spyi dang ldan pas spyi yin na de la spyi gzhan yod pa des na de rang nyid spyi dang ldan pa yin gyi spyi
[\[227a.2\]]ni ma yin no/_/spyi dang ldan pa nyid ni spyir 'gyur ba ma yin no/_/des na spyi'i rang bzhin gnyis la mtshungs pa zhes bya ba ni blor mi 'gyur ro/_/des ni gsal ba la ma yin no/_/de ni spyi dang ldan pa ma yin te/_spyi'i rang bzhin tha dad pas bar du chod pa'i phyir ro/_/'on te khyad par dang spyi tha
[\[227a.3\]]dad pa dag kyang rang bzhin 'gas ni tha dad pa yin la rang bzhin 'gas ni tha dad pa ma yin pa ma yin no zhe na/_de dag gi tha dad pa la yang spyi gzhan 'phe bar 'gyur ro/_/de lta yin dang spyi'i rang bzhin dag gsal ba nyid do/_/des na spyi snga ma dag ni mtshungs pa nyid du mi 'gyur te/_spyi dang mi ldan
[\[227a.4\]]pa'i phyir ro/_/des na gcig kyang spyi dang ldan pa ma yin pa'i phyir mtshungs pa ma yin pa nyid do/_/des na mtshungs pa'i rnam pa 'di dngos po dang mi ldan pa'i rtogs pa yin no/_/nges pa med par smra ba rnams kyi spyi dag ni brjod pa yod pa ma yin pa'i phyir rtogs pa'i spyod yul thams cad
[\[227a.5\]]ni gsal ba nyid do/_/rdzogs pa yod kyang gsal ba nyid do/_/de las spyi gzhan mi 'dod na ni snga ma la yang mi srid pa ma yin no/_/tha ma spyi nyid yin na ni de las tha mi dad pas snga ma yang yin pa'i phyir snga ma dag spyi yin par 'gyur ba de'i phyir spyi'i blo dmigs pa dang bcas par 'gyur ba zhig
[\[227a.6\]]na/_de lta yang ma yin te/_des 'di ni gyi na'o/_/de bzhin du gal te tha dad pa rnams kyi tha dad pa yang /_tha dad pa tha dad pa thams cad khyab pa yin na/_de'i phyir phan tshun tha dad pa med pa rnams tha dad pa dang ldan yang /_de dang ldan pa dag tha dad tha mi dad pa gsal bar 'gyur ba ma yin pa'i
[\[227a.7\]]phyir/_thams cad tha mi dad pa nyid du 'gyur ro/_/spyi de dang ldan pa tha dad do zhe na ma yin te/_gsal ba tha dad pa med na spyi yin par mi 'gyur te/_de ni gsal ba nyid yin par 'gyur ro/_/de yang rang las tha dad pa med pa yin pa'i phyir des na gnyis med par thal lo/_/de'i phyir ldog pa nyid spyi
[\[227b\]]
[\[227b.1\]]yin no/_/gal te ldog pa tha dad pa med pa ji ltar rigs mi mthun pa las yin pa de bzhin du rigs mthun par 'dod pa las kyang yin pas de ji ltar rigs mi mthun pa nyid las ldog pa bkar te/_rtogs par nus she na/_de ni bden te/_gal te rtogs pa thams cad ni/_/rang gi ngo bor
[\[227b.2\]]zin 'gyur na/_/tha dad med par rnam phye nas/_/ji ltar yang ni rtogs mi nus/_/gang gi tshe/_'jig rten gnas pa'i tha snyad ni/_/'khrul tsam las kyang thob 'gyur ba/_/de tshe tha dad de srid pa/_/tha dad med pa dmigs kyis 'gar/_/yul thag ring po na 'dug pa'i tho yor la tha dad pa yod
[\[227b.3\]]kyang rtogs par mi nus te/_der dbyibs tsam zhig rtogs pa'i phyir ro/_/khyad par spangs pa'i dbyibs tsam srid pa yang ma yin te/_yul thag ring ba nyid kyis de mi snang ba yin no/_/thams cad du snang ba tsam mtshungs pa skye ba'i phyir de nyid gsal ba las tha dad pa'i spyi yin par 'gyur
[\[227b.4\]]ro/_/snang ba dang rnam par brtag par bya ba gcig tu byed pas de nyid tha dad pa dang tha dad pa ma yin pa'i phyir kun rdzob tu tha dad pa dang tha dad pa ma yin par 'gyur gyi don dam par ni ma yin no/_/don dam pa nyid du ci'i phyir tha dad par mi 'gyur zhe na/_gcig tu byed pa'i rtogs pa la gnyis
[\[227b.5\]]snang ba med pa'i phyir ro/_/'o na ni tha dad pa don dam pa par 'gyur te spyi nyid snang ba'i phyir ro/_/gang zhig tha dad par snang ba de ni tha dad pa kho na'o zhe na/_de yang ma yin te/_'di ltar/_gsal dang 'brel med rang bzhin du/_/snang ba de ni der mi 'gyur/_/yan 'gar ba yi spyi nyid ni/_/spyi min
[\[227b.6\]]gsal ba'i rang bzhin bzhin/_/'on te spyi nyid dang ldan pa'i phyir 'ba' zhig kyang spyi yin par 'gyur ro zhe na/_de yang mi bzang ste/_spyi gzhan dang ni ldan pas na/_/spyi rnams spyi nyid yin na ni/_/gsal bar de las snga rol gyi/_/spyi ni gsal ba nyid du 'gyur/_/'o na ni 'khrul pa'i rtogs
[\[227b.7\]]pa nyid spyi yin te/_de ni gsal ba rnams kyis mtshungs pa yin pa'i phyir ro zhe na/_'o na gsal ba la 'jug pa 'am rtogs par mi 'gyur ro/_/blos 'khrul pa'i rang bzhin rtogs pas ni gsal ba'i rang bzhin dang de la 'jug par rigs pa ma yin te/_thal ches par 'gyur ba'i phyir ro/_/
[\[228a\]]
[\[228a.1\]]'khrul pas 'jug go zhe na/_ma yin te/_'khrul pa gzhan med pa'i phyir ro/_/de'i tshe yang rang gi ngo bo rtogs pa'i phyir gsal bar rtogs pa ma yin no/_/des na 'khrul pa gzhan dang gzhan khas len pa thug pa med par 'gyur ba'i phyir mi rtogs pa nyid pas
[\[228a.2\]]'di ni gyi na'o/_/gal te tha dad pa dang cig shos kyi spyi dang ldan pa ma yin/_gnyi ga'i rang bzhin du ma yin/_blos 'khrul pa nyid kyis ma yin la/_gsal ba rtogs pa yang ma yin na/_'o na ji ltar sgra dang rtags dag las don rtogs pa'i thabs su 'gyur zhe na/_'os gzhan med phyir
[\[228a.3\]]rnam gcod kyi/_/'bras bu sgra las don rtogs pa'i/_/thabs yin gzhan du 'gyur ba yi/_/tshul ni ci zhig yod par 'gyur/_/gal te 'os gzhan med pas ni dngos po rnam par 'jog pa ma yin gyi/_'on kyang tshad mas yin no/_/rnam par gcod pa rtogs par 'dzin pa'i tshad
[\[228a.4\]]ma ni mi dmigs pa yin no zhe na/_'dir brjod pa/_de las gzhan dag las ldog pa/_/'jug pa nye bar dmigs pa'i phyir/_/ngag ni rnam gcod 'bras can zhes/_/ci phyir nges par 'dzin mi byed/_/tha snyad pa de dag las gzhan rnam par gcad nas 'jug par dmigs so/_/ma
[\[228a.5\]]rtogs pa la ni 'jug pa ni ma yin te/_des na rnam par gcod par rtogs par nges pa yin no/_/de ni mngon sum gyis gzhan dang ma 'dres par rtogs pa yin la/_rnam par rtog pas kyang ngo /_/de mngon sum gyis ni dngos po'i rang bzhin la gnas pa'i ldog pa nyid rtogs pa'i yul du
[\[228a.6\]]byed la/_rnam par rtog pa rnams ni dngos po'i yul can ma yin pa nyid do/_/des na sgra dang rtogs pa'i yul ni ldog pa tsam kho na yin no/_/gal te dngos po ma rtogs na ldog pa dum bur bkol te ji ltar rtogs par 'gyur zhe na/_'di la 'di skad brjod de/_ldog pa'i 'brel pa
[\[228a.7\]]yul rtogs pa'i spyod yul dngos po gang yin yod pa nyid/_bden dang bden pa min par khyad gzhan blo don ldan pa su zhig rtogs/_ldog dang 'brel par ji tsam gyis rtogs pa khyed la de tsam gyis chog mod/_gal te spyis sgos sgrub na bye brag de la yon tan ci zhig yod/_dngos po
[\[228b\]]
[\[228b.1\]]tsam zhig med na rnam par gcod pa rtogs par mi nus pa de tsam zhig tha snyad pa rnams kyis dngos po grub pa la mthu yod pa yin no/_/bden pa'i dngos po dang 'brel pa nyid ni rnam par gcod par rtogs par nus pa ma yin te/_bden pa dang 'brel pa ma yin pas kyang de rtogs par
[\[228b.2\]]mthong ba'i phyir ro/_/de'i phyir ngag ni rnam par gcod pa'i yul can nyid de/_de la dngos po ni mi bden pa'i phyir ro/_/gal te dngos po mi bden na de tha dad pa med pas de la gnas pa'i ldog pa yang ji ltar bden pa nyid yin zhe na/_'dir brjod pa/_rtogs bzhin du yang 'di mi bden/_/
[\[228b.3\]]zhes bya ba'i tshul 'di ci zhig yin/_/gal te slu bas bden min na/_/tha dad ci ste bden mi 'dod/_/rnam par gcod pa ma yin par smra ba la re zhig 'di 'dri bar bya ste/_rtogs pa'i yul mi bden pa zhes bya ba 'di ci zhig_/gal te rtogs pa'i rang bzhin des ni yod pa nyid yin na
[\[228b.4\]]ji ltar mi bden pa nyid yin/_'on te ma rtogs pas yin na/_'o na ni de'i tshe thams cad mi bden pa nyid do zhes bya ba mi bden pa nyid do/_/bden pa 'ga' yang med do zhes gzhan gyis nye bar bkod pa ni/_bong bu'i 'o ma bskogs pa dang mtshungs par 'gyur ro/_/'on te thob par bya ba'i
[\[228b.5\]]rang bzhin nyid med pa des na slu ba'i phyir mi bden pa yin gyi/_rang gi ngo bos ni ma yin/_rang gi ngo bo yod kyang thob par bya ba'i rang bzhin don du gnyer ba yin pas de med na ni de mi bden pa kho na ste/_phyin ci log nges pa nyid ni mi bden pa yin pa yin no/_/thob par bya ba'i rang bzhin ma yin
[\[228b.6\]]pa la thob par bya ba'i rang bzhin du 'dzin pa gang yin pa ni phyin ci log gi rtogs pa las gzhan ma yin no zhe na/_de ltar na ni 'o na rnam par gcod pa ni bden no zhes bya ba de ltar 'gyur ro/_/'di ltar/_'jug byed tha snyad pa dag gis/_/gzhan bcad pa ni thob pa na/_/rnam gcod dngos
[\[228b.7\]]po min na ni/_/bye brag gzhan 'dir don med do/_/gal te gang zhig thob par bya ba de bden pa yin na rnam par gcod pa bden pa nyid du 'gyur te/_de thob pa'i phyir ro/_/gal te des ni mi bden pa'i dngos po rnam par bcad pa rtogs pa yin na de ni thob pa ma yin te/_bden pa'i dngos
[\[229a\]]
[\[229a.1\]]po'i rnam par bcad pa rtogs pa'i phyir ro/_/gzhan rtogs pa na gzhan thob pa ni slu ba ma yin te/_des na rnam par gcod pa bden par ji ltar 'gyur zhe na/_gnas ma yin pa la mngon par zhen pa'i gnas ma yin pa yin pa la brten pa'i brgal ba 'di ci zhig yin/_re zhig tha
[\[229a.2\]]dad pa ni thob pa yin la de tsam gyis kyang tha snyad pa chog par 'dzin to/_/gang gis rnam par gcod pa'i dbye bas nges par gzung ba'i slu ba dang 'brel par 'gyur ba de thob par 'dzin pa'i tha snyad pa dag ni tha dad pa gzhan dang gzhan dbye ba nges par bzod pa ma yin no/_/de'i phyir/_mi slu ba ni tha snyad
[\[229a.3\]]pa'i/_/skye bo'i rtogs pas brjod pa yin/_/don dam par ni rnam dpyad na/_/mi slu de nyid du yod min/_/'di ni brjod zin te/_ldog pa'i yul can gyi tshad ma ni kun tu tha snyad pa kho na yin te/_tha snyad las ni tshad ma nyid ces bshad pa'i phyir ro/_/gal te tshad mas tshad ma rtogs na ni thug pa
[\[229a.4\]]med par 'gyur ro/_/tshad ma med par rtogs na ni gzhal bya yang yin pas gzhal bya rtogs pas tshad ma la rag ma las par 'gyur ro/_/de'i phyir bshad pa/_tshad ma nyid ni tha snyad kyis/_/rtogs 'gyur de nyid du ma yin/_/tshad ma'i blo ni de nyid min/_/de lta yin na thug med brjod/_/
[\[229a.5\]]gang phyir de la'ang rnam dpyad na/_/gal te tha snyad tshad ma nyid/_/yin na thug pa med par brjod/_/tshad ma med par rtogs na ni/_/gzhal bya la yang de ltar 'gyur/_/tshad ma med par thams cad ni/_/grub phyir tshad ma'i mtshan nyid ni/_/don med nyid 'gyur de yi phyir/_/'di ni 'brel pa
[\[229a.6\]]ma yin na/_/de'i phyir mi slu ba ni thams cad du/_/de kho na zhib mo ma dpyad par tha snyad tsam du brten nas yin gyi/_don dam par ni ma yin no/_/'di ltar/_'di nas chu klung 'di nas stag_/srog chags gang gis 'gro bar 'gyur/_/tha dad tha mi dad gnyi gar/_/mi slu ba ni 'thad ma yin/_/
[\[229a.7\]]gal te rtogs pa las gzhan pa'i dngos po thob na ji ltar gzhan thob pas slu ba'am mi slu ba yin no/_/'on te bdag nyid thams cad kyis tha mi dad pa yin na de lta yin na de yang de'i tshe nyid rtogs pas ci'i don du 'jug pa'am ci zhig thob par byar yod/_des na slu ba nyid ma yin pas 'di
[\[229b\]]
[\[229b.1\]]ni gcig nas ni stag yod la/_gcig nas ni chu klung gis chod pa'i tshul du 'gyur ro/_/de'i phyir/_ngag ni rnam gcod 'bras can te/_/'gar yang dngos po'i yul can min/_/kho na'i sgra sbyar med na yang /_/tshig rnams kyis ni rtogs par 'gyur/_/'di ni re zhig gzhag go/_/ci 'ga'
[\[229b.2\]]zhig tu de ltar mthong ba yod dam zhe na/_nag pa 'phong skyen no/_/srid sgrub 'phong skyen no/_/pad+ma sngon por 'gyur ro zhes khyad par dang /_khyad par gyi gzhi dang /_bya ba rnams la sbyar ba na mthong ba nyid do/_/khyad par la nges par bzung na ni gzhan dang mi ldan pa rnam par gcod la khyad par can la
[\[229b.3\]]nges par bzung na ni gzhan dang ldan pa/_bya ba la nges par bzung na ni shin tu mi ldan pa rnam par gcod pa'i phyir tha dad do/_/sbyor ba med par ji ltar nges par bzung ba'i khyad par nges she na/_skabs dang brjod par 'dod pa dang /_khyad par dag las so/_/gal te ji ltar srid sgrub nyid 'phong
[\[229b.4\]]skyen no zhes khyad par can dang lhan cig nges par gzung bas khyad par can gzhan rnam par gcod pa de bzhin du khyad par dang lhan cig pas kyang khyad par gzhan rnam par gcod par 'gyur ro/_/des na nag pa 'phong skyen pa nyid do zhes bya bas yon tan thams cad rnam par gcod par 'gyur na/_de lta
[\[229b.5\]]na ni 'thad pa ma yin la/_/mi ldan pa dang gzhan dang ldan pa rnam par gcod pa dag bye brag kyang med par 'gyur ro zhe na/_de ni bden mod kyi/_de yang zla bo rnam gcod pa/_/don rnams la ni rtogs 'gyur te/_/de ltar grags dang nus pa dang /_/sgra ni brjod 'dod rjes 'brang phyir/_/de la gal te gang
[\[229b.6\]]gi tshe 'di 'phong skyen nam/_'on te mi skyen zhes 'phong skyen par the tshom za ba'i skabs su nag pa 'phong skyen no zhes sbyar ba de'i tshe de nyid the tshom gcod par byed pa yin pa'i phyir 'phong mi skyen pa kho na rnam par gcod do/_/de lta ma yin na nyan pa po 'byang ba med pa smra ba ni smra ba po nyid du mi 'gyur ro/_/des
[\[229b.7\]]na bzlog pa'i zla bo rnam par gcod pa nyid rtogs kyi/_gzhan ni ma yin no/_/de bzhin du gzhan dang ldan pa rnam par gcod pa'i ngag de la yang gal te srid sgrub dang rna can gnyis 'phong skyen zhes so sor nges pa'i bzlog zla'i skabs yin na ni srid sgrub nyid 'phong skyen no zhes de las rna can nyid rnam par
[\[230a\]]
[\[230a.1\]]gcod kyi/_ra ma la sogs pa ni rnam par gcod pa ma yin no/_/de bzhin du mi ldan pa rnam par gcod pa la yang gal te ci yon tan gzhan dag kyang yod dam zhes bya ba'i skabs su yin na ni de'i tshe ni nag pa ni 'phong skyen pa nyid kyi khams pa la sogs pa ni ma yin no zhes
[\[230a.2\]]'khrul pa med pa'i yon tan mtha' dag rnam par gcod pa nyid do/_/srid sgrub spyod pa na yang /_gal te spyi 'gro ba na 'phong skyen pa gzhan yang yod dam zhes skabs su yin na ni/_the tshom za ba'i skabs su bab pa de'i tshe khyad par dang ldan pa gzhan mtha' dag rnam par gcod pa nyid de/_
[\[230a.3\]]de'i tshe skabs kyis thams cad bzlog zlar gyur pa nyid kyi phyir ro/_/des na mi ldan rnam gcod pas/_/chos can chos kyi khyad par yin/_/de yi khyad par can gyi chos/_/rjes 'gro med pa'i skyon rten min/_/chos de gzhan dang ldan par 'grub pas de dang ma 'brel pa nyid du rtogs pa yin te/_des
[\[230a.4\]]na de bstan pas gzhan rnam par gcod pa ma yin pa'i phyir rjes su 'gro ba med pa'i skyon med do/_/'di ltar 'di ni phyogs kyi chos nyid do zhes bya ba 'di ni de lta bur gyur pa nyid du grags pa nyid de/_ma 'brel pa bzlog zlar yin pa'i phyir dang /_gzhan dang ldan pa ni bzlog pa'i phyir ro/_don
[\[230a.5\]]'di rtogs par nus pa'i yang phyir te/_gzhan dang ldan par grub pa der nges par gzung ba ni de nyid la 'bab pa ma yin te/_'gal ba'i phyir ro/_/the tshom du gyur pa bsgrub pa 'am sel ba yin gyi/_grub pa dang 'gag pa ni ma yin no/_/bzlog pa'i zla bo dang /_de bzhin du sgra dag ni brjod
[\[230a.6\]]par 'dod pa'i rjes su 'brang ba yin pa'i phyir de lta bu nyid du rtogs par 'gyur ro/_/brjod par 'dod pa ni gzhan yin te/_sgra ni gzhan du bstan par nus pa ni ma yin no/_/sgra ni sgron ma bzhin du ngo bo nyid kyis rtogs par byed pa ma yin no zhes bstan zin to/_/gal te 'phong skyen pa ni srid
[\[230a.7\]]sgrub kho na'o zhes khyad par dang lhan cig nges par gzung yang gzhan dang ldan pa nyid rnam par gcod kyi mi ldan pa ni ma yin pa'i phyir skabs dang 'gal lo zhe na/_'gal ba med de/_gang gi phyir/_gal te sgra yis srid sgrub nyid/_/khyad par du ni bstan na yang /_/de la de ni dam pa yi/_/
[\[230b\]]
[\[230b.1\]]don du yod pa ma yin no/_/khyad par 'dir yon tan gyi dngos po yin pa'i phyir brten par gyur pa'i chos la brjod do/_/don dam par na srid sgrub nyid rten yin pa'i phyir khyad par can nyid do/_/dngos po'i tshul yang gzhan yin la/_/sgra'i tshul yang gzhan yin no/_/'dir ni skabs kyi
[\[230b.2\]]dngos po'i chos gzung ba'i phyir skyon med do/_/'dir ni nges par gzung ba'i don rnam par gcod pa'i rang bzhin ni mngon sum dang rjes su dpag pa rnam par phye nas rtogs pa'i phyir mi rtogs pa'i skyon med do/_/gzhan dang ldan pa rnam par gcod pas khyad par yin na ni gcig de ltar
[\[230b.3\]]gyur pa na gzhan de ltar ma yin par 'gyur la khyad par dang khyad par can dang ldan pa'i tshig phrad kyang khyad par med par 'gyur ro/_/gal te byas pa nyid phyogs nyid kyi chos yin na/_de las gzhan mtha' dag ma byas pa nyid du 'gyur ba dang /_sa phyogs gzhan du ba dang mi ldan par 'gyur
[\[230b.4\]]bas de de ltar mngon sum dang rjes su dpag pa dang 'gal bar 'gyur ro/_/mngon sum gyis ni du ba gzhan du rtogs pa yin la/_byas pa nyid kyang rkyen gyi bye brag gis tha dad pa can yin pa'i phyir zhes bya ba la sogs pa'i rjes su dpag pa'am mngon sum las gzhan la rtogs pa yin no/_/
[\[230b.5\]]rjes su dpag pa'i mtshan nyid kyi 'jig rten gyi grags pa las kyang khyad par la sogs pa dang lhan cig spyod pa'i nges par gzung ba'i don can tshig phrad dang /_ma 'brel pa rnam par gcod pa la sogs pa de'i don dag brjod par bya ba dang rjod par byed pa'i dngos po'am gzhan dag rtogs
[\[230b.6\]]pa'i phyir de la ji ltar gzhan du 'gyur/_de ltar de ni phyogs chos zhes bya ba'i bsdu ba'i don bshad pa yin te/_tha dad pa dang 'brel pa 'am tha dad pa dang 'brel pa dag bsdu ba dang /_ngag gi don yin no zhes bye brag tu rtogs pa'i phyir ro/_/gal te phyogs kyi chos yin mod/_/de rnam
[\[230b.7\]]pa dgur go slob dpon gyis ci ste bstan te/_ma grub pa dang /_'gal ba dang /_ma nges pa dang /_yang dag pa'i gtan tshigs rnams bstan pa'i phyir de tsam bstan par bya ba yin gyi/_dgus ni dgos pa med do zhe na bshad pa/_rang bzhin 'bras bu grub don du/_/gtan tshigs gnyis dang
[\[231a\]]
[\[231a.1\]]bzlog pa gnyis/_/rtsod phyir khyad par spyi dag ste/_/lhag ma ldog pa'i sgrub byed yin/_/dgu char la yang dgos pa yod pa'i phyir rnam pa dgu bstan to/_/rang bzhin dang 'bras bu dag de'i bdag nyid dang de las byung ba'i 'brel pa'i phyir gtan tshigs nyid yin gyi
[\[231a.2\]]gzhan ma yin no zhes bstan pa'i phyir gnyis bstan to/_/de gnyis nyid phyin ci log tu sgrub pa bkod na 'gal ba yin no zhes bstan pa'i phyir gzhan gnyis so/_/gzhan dag mthong ba dang ma mthong ba tsam gyis ma nges pa yang nges par rtogs pas de rnam par gcad pa'i gzhan
[\[231a.3\]]gnyis so/_/lhag ma gsum bstan pa ni ldog pa gtso bo bstan pa'i don te/_gtan tshigs ni ldog pa'i sgo nas go bar byed pa yin no/_/des na rjes su dpag pas ni rnam par gcod pa nyid bsgrub par bya ba yin no zhes bya ba'i don bstan pa yin no/_/phyogs kyi chos dgu po de dag
[\[231a.4\]]ni 'di yin te/_gzhal bya byas dang mi rtag dang /_/byas dang mnyan bya rtsol byung dang /_/mi rtag rtsol byung reg min te/_/dgu pa 'di dag rtags sogs pa/_/gal te byas pa nyid dang brtsal ma thag tu 'byung ba dag gcig yin pa'i phyir bzlas pas ji ltar du ma nyid dam/_gtan tshigs
[\[231a.5\]]dang 'gal ba dag tu 'gyur zhing /_dgu nyid du yang ji ltar 'gyur te/_de nyid bzlas pas ni grangs tha dad pa'i rten du 'gyur ba ma yin no zhe na/_'di la brjod pa/_gang gi phyir/_rtag dang mi rtag rtsol byung dang /_/bar du rtag pa gsum dag dag_/rtsol byung min dang mi rtag rtag_/sgrub
[\[231a.6\]]byed gzhal bya nyid sogs yin/_/de'i phyir thams cad 'thad do/_/rang gi ngo bos ni sgrub par byed pa zhes bya ba cung zad cig yod pa ma yin te/_bsgrub par bya ba la ltos nas sgrub par byed pa nyid du 'gyur ba'i phyir/_bsgrub par bya ba tha dad pa 'brel pas na gcig de nyid yang dag
[\[231a.7\]]pa'i gtan tshigs dang 'gal bar 'gyur ba'i phyir mi 'thad pa ci yang med do/_/des na gtan tshigs gnyis te byas pa nyid kyi phyir mi rtag go zhes bya ba ni rang bzhin gyi gtan tshigs yin la/_brtsal ma thag tu byung ba yin pa'i phyir zhes bya ba'i 'bras bu'o/_/byas pa nyid ni rang bzhin
[\[231b\]]
[\[231b.1\]]gyi gtan tshigs yin la/_brtsal ma thag tu 'byung ba nyid ni 'bras bu'i gtan tshigs yin no zhes bya ba 'di ltar rnam par shes te/_bzlog pa ci ste mi 'gyur zhe na/_de'i mtshan nyid dang ldan pa'i phyir ro/_/gzhan gyi mtshan nyid dang mi ldan pa'i phyir na bzlog pa ma yin no/_/rang bzhin
[\[231b.2\]]nyid las gzhan gyis ni/_/go bya la khyab yod min te/_/rgyu ni 'khrul pa srid phyir ro/_/de'i phyir 'bras rnams gnyis su 'jug_/byas pa nyid ni khyab mnyam pa yin pa'i phyir ro/_/khyab mnyam pa can ni 'bras bu ma yin te/_rgyu ni 'bras bu la 'khrul pa'i phyir te/_rgyu ni gdon mi za bar 'bras
[\[231b.3\]]bu dang ldan pa ma yin pa'i phyir ro/_/des na 'bras bu thams cad ni rnam pa gnyis su 'jug pa yin no/_/brtsal ma thag tu byung ba nyid kyang rnam pa gnyis su 'jug pa des na/_'bras bu'i gtan tshigs yin no/_/mi rtag pa tsam gyis ni brtsal ma thag tu 'byung ba'i 'bras
[\[231b.4\]]bu shes pa rtsom pa ma yin te/_des na de mthun pa'i phyogs la rnam pa gnyis su 'jug pa yin no/_/rgyu'i de ma thag tu 'bras bu rtsom pa ni mi rtag pa thams cad kyang yin te shes pa 'bras bu yin yang dngos su khyab pa'i phyir rang bzhin gyi gtan tshigs nyid do/_/ji ltar dmigs
[\[231b.5\]]pa nyid yod par brjod pa bzhin no/_/brtsal ma thag tu byung ba'i shes pa'i mtshan nyid ni yod pa ma yin te de las gzhan rnams med par thal ba'i phyir ro/_/des na shes pa de ni rjes su 'gro ba dang ldog pa'i dngos pos brtsigs pa'i tha dad pa'i 'bras bu'i mkhar gyi rtse mor 'dzeg
[\[231b.6\]]par byed do/_/des na rtsol ma thag tu 'byung ba'i sgras brjod par bya ba'i nges pa de ni 'bras bu'i gtan tshigs yin no/_/brtsal ma thag tu 'byung ba'i shes pa mi rtag pa'i 'bras bu yin no zhes bya ba ji ltar rtogs/_de ltar yang rtsol ba'i 'bras bu du ma yin pa'i phyir 'bras bu
[\[231b.7\]]dang mtshungs pa'o zhes bshad pa yin no/_/gsal ba dang rtsol ba'i 'bras bu yin la 'byung ba yang yin te/_dper na mar me'i bsdogs pa'i rtsol ba ni bum pa'i 'bras bu nyid du sgrub par byed pa ma yin la/_'khor lo la sogs pa'i rtsol ba ni de ltar yin pa'i phyir gnyi ga
[\[232a\]]
[\[232a.1\]]mthong bas na ji ltar gcig tu nges/_de ltar yang rnam par bshad pa byed pas/_gal te sgra rtag par 'thad par 'gyur ba ni/_de'i tshe sgra bsal bar bya ba yin la/_de lta ma yin na ni de'i tshe byed pa yin no zhes bshad do/_/sgra byed de zhes bya ba'i tha snyad tsam gyis
[\[232a.2\]]ni sgra byed pa nyid do zhes rtogs pa ma yin te/_byed pa ni sbyor ba'i don yin pa'i phyir dper na nga'i rkang par gyis shig_/rgyab tu gyis shig ces bya ba bzhin no/_/sgra rtag pa nyid kyi rgyu ni ngo shes pa yin no/_/des na rtag tu yod par 'gyur bas na/_/de dang de min dus ldan par/_/
[\[232a.3\]]yod grub tshad ma dang ldan pas/_/mar me la ni bum pa bzhin/_/sgra yang bsal bar bya ba nyid/_/bsal ba'ang nye bar dmigs pa ste/_/bsal ba'i mtshan nyid gzhan yod min/_/de bzhin du ni sngar yod pa/_/'ga' zhig las ni nyes dmigs pa/_/'bras bu nyid du 'gyur
[\[232a.4\]]min te/_/sngar yod de tshe rig pa ni/_/'bras bu nyid du 'gyur ba yin//_//bam po bcu gcig pa/_'di la bshad pa/_sngar yod pa yi shes pa ni/_/brtsal ma thag 'byung nges min te/_/sgrib byed dbang po sgra la ni/_/rnam kun nye sbyor med phyir ro/_/dper na brtsal ma thag
[\[232a.5\]]tu byung ba'i bum pa la rtsol ba'i 'bras bu yin gyi/_rgyu'i tshogs mtha' dag don med par thal bar 'gyur ba'i phyir rdza mkhan gyi rtsol bas gsal bar byed pa ni ma yin pa bzhin no/_/thams cad thams cad la yod pa'i phyir ro/_/'gas kyang cung zad spyod par bya ba ma yin pa'i phyir/_
[\[232a.6\]]'gro ba spyod pa med par 'gyur ro/_/rgyu rnams kyis nges par byed pa yin te/_de lta ma yin na 'chol bar 'gyur ba'i phyir ro zhe na/_nges pa zhes bya ba ci zhig_/'di ltar/_gzhan bzlog pa las ma gtogs par/_/nges pa zhes bya yod ma yin/_/rgyu ni brgya phrag dag gis kyang /_/yod pa
[\[232a.7\]]nye bar bzlog pa med/_/bzlog pa dngos po med pas na/_/de ni ji ltar phyis dmigs 'gyur/_/yod pa ma yin phyi nas ni/_/rtogs pa de nyid skye ba yin/_/'bras bu snga na yod smra na/_/nges pa thams cad yod pa nyid/_/des na yod pa de yang ni/_/byed pa gang du'ang rigs ldan min/_/
[\[232b\]]
[\[232b.1\]]'on te yod de bye brag tu/_/bsal ba nyid du sgrub byed la/_/gal te de yang 'bras 'gyur na/_/de la rtogs pa gnyis su 'gyur/_/gal te med na byar mi nus/_/yod nyid yin na'ang ji ltar byed/_/yod dang med nyid gcig nyid la/_/yod pas tshad mas 'thad ma yin/_/yod na
[\[232b.2\]]gtan du de yod nyid/_/de la rgyu yis ci zhig bya/_/med na byed par mi nus te/_/des na rgyu ni don med do/_/de'i phyir brtsal ma thag tu 'byung ba'i bum pa ni rdza mkhan gyi 'bras bu yin gyi/_gsal bar bya ba ni ma yin no/_/'o na ci dus gzhan du dmigs pa de nyid mar mes
[\[232b.3\]]gsal bar byas pa yin pa de bzhin du sgra yang rtsol bas gsal bar bya bar 'gyur ro zhe na/_ma yin te/_bum pa sngar yod par ni tshad mas grub pa'i phyir ro/_/sgra rtsol ba'i sngon rol na yod pa la ni mtshan ma med pa'i phyir ro/_/'di la yang ngo zhe na/_ma yin te/_ngo shes pa'i rtogs pa ni rnam
[\[232b.4\]]pa brgyar gsal ba'i phyir ro/_/gsal ba ni slar 'ongs pa ma yin la/_shi ba ni slar 'tsho ba ma yin no/_/gzhan yang ci ngo shes pas shes pa yod par bsgrub pa'am/_'on te shes gnyis dbus na yod par grub/_/gal te shes pas sgrub po zhe na/_de ni de'i tshe sngar shes pa de nyid
[\[232b.5\]]kyis bsgrubs shing dran pas tha snyad du byas pas de la ngo shes pas dgos pa ci yod/_gal te ngo shes pas ni da ltar yang de yod do zhes bsgrub pa yin la/_dran pa ni de'i dus nyid na yod pa sgrub par byed pa yin te/_mthong ba ji lta ba bzhin dran pa'i phyir ro zhe na/_de ni ma yin te/_
[\[232b.6\]]'di ltar/_gal te dran pa yod pa las/_/ngo shes rab tu 'jug 'gyur na/_/dran pa'i don la ngo shes pas/_/de ni dbang skyes ma yin nyid/_/dbang skyes dran pa ma gtogs par/_/gtogs pa gzhan ni mthong ba med/_/des na dbang skyes nyid min pas/_/dran pa tshad ma min nyid
[\[232b.7\]]'gyur/_/dbang po rnams ni dran pa'i don la 'jug pa ma yin te/_gzhan du ka n+ya ku ba dza la sogs pa mngon sum nyid du 'gyur ro/_/des na dran pa rnams kyang mngon sum du thal bar 'gyur ro/_/'on te mthong bzhin pa la dbang po 'jug na ngo shes pas ci bya/_dran pa dang lhan cig
[\[233a\]]
[\[233a.1\]]gcig tu rtogs pa la dgos pa'i phyir ro zhe na/_de ni ma yin te/_dran pa tshad ma ma yin phyir/_/des na/_gzhal bya gcig nyid ji ltar yin/_/chos can bden pa ma yin pa'i/_/chos ni gsal bar mi bden nyid/_/snga ma dus dang 'brel pa ni/_/dran pa med
[\[233a.2\]]par rtogs ma yin/_/dngos po tsam zhig snang ba ni/_/ngo shes med kyang 'gyur ba yin/_/dkar po dang ser po la sogs pa snang ba tsam ni rtag pa'i rang bzhin snang ba ma yin te/_dngos por snang ba na yang yod pa'i phyir ro/_/'on te de la yang dus gzhan du gnas pa'i mtshan
[\[233a.3\]]nyid rtag pa snang ba nyid de/_mngon sum gyis ni de 'gog par byed pa ma yin no/_/mngon sum sgrub byed du brjod de/_/dngos don 'gog par byed ma yin/_/gal te dngos po dus gzhan du/_/khyab pa mngon sum gyis 'dzin na/_/dus kyi cha kun dmigs pas na/_/shi ba'i mtha'
[\[233a.4\]]ru 'dzin par 'gyur/_/de'i phyir sngon gyi dus na dran pas dmigs pa yin gyi/_mngon sum gyis ni ma yin no/_/des na dran pa tshad ma ma yin pa'i phyir des rtogs pa'i dngos po ni gcig pa nyid mi bden par 'gyur te/_chos can mi bden na chos bden pa ma yin pa'i phyir ro/_/'on
[\[233a.5\]]te da ltar bden pa la/_/snga ma bden min gnas pas na/_/bden dang bden min 'dres pas na/_/de gnyis gcig 'gyur gdon mi za/_/bden pa dang mi bden pa gnyis kyis gcig pa nyid de yang bden pa dang mi bden pa nyid du rigs kyi/_mi bden pa nyid ni ma yin no zhe na/_de
[\[233a.6\]]yang gyi na ste/_'di ltar/_gal te chos can dbang gis ni/_/bden dang bden min du gnas na/_/da ltar bas ni bden 'gyur zhing /_/da ltar min pas brdzun par 'gyur/_/da ltar byung ba bden pa'i phyir de la gnas pa'i gcig pa nyid kyang bden pa yin te/_chos can gyi rang
[\[233a.7\]]bzhin gyi rjes su 'jug pa'i phyir ro/_/de nyid kyi phyir dran pa'i gcig pa nyid ni mi bden no zhes bya bar 'gyur ro/_/des na dngos po la gcig nyid ma grub po/_/gcig cig bya bar ji ltar 'gyur/_/gal te bden na cis ma rtogs/_/bdag dang bdag nyid tshig la ni/_/bdag nyid
[\[233b\]]
[\[233b.1\]]ci ste gnod par byed/_/'on te gzhan du mthong ba la/_/ngo shes 'di ni mthong ba med/_/de'i phyir mthong ba tha dad par/_/mi 'gyur zhes ni rnam par nges/_/ngo shes pa'i rtogs pa 'di tha dad pa las ldog pas tha mi dad pa nyid la gnas par 'gyur ro/_/dngos po ni 'di tsam du zad
[\[233b.2\]]de/_'di lta ste/_tha dad pa dang tha mi dad pa'o/_/des na tha dad pa las ldog na tha mi dad pa nyid sgrub par byed de/_de lta ma yin na ni med pa kho nar 'gyur te/_thams cad las ldog par ni nus pa ma yin no zhe na/_de yang mi bzang ste/_'di ltar/_gang gis de las ldog 'gyur ba/_/
[\[233b.3\]]tha dad la yang khyab par yod/_/de nyid kyis ni khyad par sla'i/_/don gzhan nyid du rtogs pa min/_/ngo shes pa'i rtogs pa skyes pa tsam gyis 'di ni tha dad pa'i khyad par nyid du zhes rtogs pa ni gzung gi_/tha dad pa dang rigs mi gcig pa'i tha dad par mi rtogs pa ni ma yin
[\[233b.4\]]no/_/ngo shes pa 'di ni rnam pa gcig tu 'dzin pa sgrub pa bregs pa yang skyes pa'i rtswa dUr ba la sogs pa'i lo ma dag las skye bar mthong ste/_des na gzhan du yang de bzhin du btags pa nyid rigs so/_/gal te der ni dbus na gnas pa'i bregs pa nyid dmigs pa yin te/_de ni
[\[233b.5\]]tha dad pa la yang tha mi dad par rtogs pa yin no/_/'dir ni de lta ma yin te/_skra lo bregs pa la sogs pa ni mi mthun pa nye bar bkod pa yin no zhe na/_de ni de ltar bden pa kho na ste/_chen po g.yang du lhung ba rtswa ku sha la 'jus pa dang mtshungs so/_/'di ltar/_bregs zhes bya ba
[\[233b.6\]]bcad pa ste/_/de ni gzhan dang ma 'brel pa'o/_/des na snga ma bor ba'i phyir/_/rig pa 'brel par ji ltar 'gyur/_/'brel pa med par mthong ba ni/_/don la yang ni mtshungs pa nyid/_/gzhan dag par dang chad pa la'ang /_/shi ba'i ngo shes rnam 'jog pa'i/_/ma rung bdag nyid
[\[233b.7\]]de'ang bdag ni/_/nyams par byed pa kho nar zad/_/snga ma'i rang bzhin zhig pa na/_/zhig dang lhan cig gcig nyid ni/_/tha dad na yang de bzhin du/_/gcig pa yin par rtogs pa yin/_/gzhan yang /_zhig pa gang du'ang dbang po'i spyod yul min/_/des na de ni dran yul nyid du spyod/_/
[\[234a\]]
[\[234a.1\]]dran pa tshad ma nyid yin sngar bsal te/_/des na rtag pa tshad mas ma rtogs nyid/_/gal te da lta'i dngos po grub min yang /_/don sdud pa la dran pa tshad ma yin/_/de tshe dngos po'ang de yi rjes rtogs te/_/des na snga nyid tshad mas rtogs pa yin/_/de dang
[\[234a.2\]]lhan cig gcig tu nges bstan pa/_/tshad ma las ni gzhan yin ji ltar 'gyur/_/dngos la bstan par skyes pa'i yid ches kyang /_/sems par byed na rang nyid kyis 'gal 'gyur/_/gzhan yang rnam par 'gyur ba med pa'i nges pa'i shes pas yid spro ba skyed pa'i yid can
[\[234a.3\]]yang gal te nges pa nyid sel bar byed pa de'i tshe/_brjod pa ni gzhan la/_yid la sems pa ni gzhan yin par 'gyur ro zhe na/_ngo shes smra ba rnams kyi ni/_/blo yi nor kun 'di yin te/_/shin tu rgyang ring 'dzegs nas ni/_/skad cig la ni lhung bar 'gyur/_/shin tu nyam nga'i
[\[234a.4\]]gnas su rgyang ring por 'dzegs nas gam du ldigs kyis lhung la mar me 'da' kar cher 'bar nas 'chi ba dang 'dra'o/_/'di ltar/_dran pa myong don yul la ni/_/zhig pa la ni ji ltar 'gyur/_/myong min yul gyi don can na'ang /_/de ni ji ltar dran pa yin/_/gal te dran pa
[\[234a.5\]]nyams su myong ba'i don gyi yul can gyi rang bzhin yin na 'das par dran par mi 'gyur te/_'das pa ni mngon sum gyis rtogs pa ma yin no/_/'on te ma rtogs pa nyid dran pas nges par 'dzin to zhe na/_de lta yin na yang dran par mi 'gyur te/_dran pa ni snga na med pa'i yul can ma
[\[234a.6\]]yin no/_/yin du chug pa de lta na yang ngo shes pa ni ma yin te/_ngo shes pa ni mngon sum du mthong ba'i yul can du 'dod de/_de ltar ma yin na tshad ma yin par mi 'gyur ro/_/de nyid 'das par gyur pa na snga ma zhes brjod do zhe na/_de yang phan tshun 'gal te/_gang tshe 'das gyur
[\[234a.7\]]de gzung min/_/gzung tshe de ni de lta min/_/dran par gyur pa'i rang bzhin gyis/_/des ni 'das yin de dngos min/_/gal te nges par bstan pa dag_/tshad ma yin par 'thad na ni/_/ngo shes pa yang de bzhin 'gyur/_/dngos po dang ldan don med nyid/_/gal te dbang po dang 'brel
[\[234b\]]
[\[234b.1\]]pa med kyang nges par bstan pa tshad ma yin no zhe na/_'di ni rtags nyid ma rungs pa spyod par ni bzod pa dag gis mi bzod pa tsam du zad do/_/'di ltar/_mi slu ba dang ldan pa las/_/shes pa tshad ma yin par 'dod/_/mi slu da ltar ga la yod/_/sngar zhig pa la yod ma yin/_/gal te
[\[234b.2\]]de gcig min mod ci/_/de las don bya de min nam/_/me gzhan gyis kyang don bya ba/_/sgrub par byed pa kho na'o/_/de mi byed pa dag las ldog pa'i mtshan nyid don bya ba de byed pas gcig pa nyid ni kun rdzob tu 'dod pa nyid de/_don gcig ni zhes brjod pa dang rnam par rtog pa ni don de nus
[\[234b.3\]]pa tsam las mi 'thad pa med par 'gyur ro/_/don bya ba dang bral ba'i don gyi yul can gyi brjod par nges pa ni rtog pa dang ldan pa dag gis nus par bya ba ma yin no/_/de ngo shes pa'i yul ni/_don bya ba de byed pa nyid kyis gcig pa nyid do/_/des na de'i rang bzhin gyi rtags kyi rjes su dpog
[\[234b.4\]]pa yin no/_/rang bzhin gcig pa nyid kyang /_de las gzhan brtags pa'i chos dang sngan pa'i phyir ro/_/shes pa ni de kho na nyid du gcig la tshad ma yin no/_/'o na bum pa la sogs pa don bya ba de byed pa la 'tsham pa rnams la bum pa de nyid 'di yin no zhes ci ste ngo shes par mi 'gyur zhe na/_de
[\[234b.5\]]mtshungs so snyam pa nyid ngo shes pa yin no/_/gzhan yang 'di ni bum pa de nyid khyer 'ongs so chu grang mo de ni 'di nyid yin no zhes so/_/'di ltar/_gang tshe gzhan 'on ces brjod tshe/_/de yi gsal gzhan khyer 'ongs pa/_/de nyid khyer nus 'ongs so zhes/_/nges par skye bar 'gyur ba yin/_/
[\[234b.6\]]gang gi tshe bum pa las gzhan phru ba la sogs pa blang bar 'dod pa de las gzhan 'on cig ces brjod pa na gang gi tshe bum pa de gsal ba gzhan khyer nas 'ongs pa de'i tshe/_'di ni bum pa de nyid khyer te 'ongs pa yin no zhes bya ba'i tha snyad mthong ngo /_/thog ma med pa'i bag chags dang 'brel
[\[234b.7\]]pa'i tha snyad shin tu bstan pa'i phyir na/_nye bar btags pa ma yin pa'i dngos por mngon par rlom mo/_/de'i phyir ngo shes pa las sgra gcig tu nges pa ma yin no/_/rtogs par byed pa'i nus pa mtshungs pa'i phyir ni de ltar 'khrul pa yin no/_/gal te gzhan na ji ltar na/_/gzhan du
[\[235a\]]
[\[235a.1\]]yid ches 'jug par 'gyur/_/shes pa med pa gzhan la ni/_/'ga' yang gang du'ang yid ches min/_/'khrul pa mthong bas gcig la ni/_/yid ches med par 'gyur ba yin/_/de bzhin de mtshungs gzhan 'ga' la/_/yid ches par ni 'gyur ba yin/_/
[\[235a.2\]]'on te 'du byed mtshungs pa dang ldan pa rnams kyis mi 'khrul pa la brten nas ji ltar de'i bu la sogs pa yid ches par 'gyur ba de bzhin du de'i nye bar len pa'i rgyun la yang yin no/_/ci ste skad cig ma nyid na/_/ji ltar slar len 'dod par 'gyur/_/gcig nyid yin na ni shin tu
[\[235a.3\]]'thad do/_/'di ltar/_byin pa phyir ni len pas na/_/'jigs dang ngo tsha dang ldan 'gyur/_/'jigs dang ngo tsha'i 'gyur mod kyi/_/'jigs dang ngo tsha'ang gang gis byas/_/'on te de dang nye bas 'di/_/bdag nyid des zin par rtogs te/_/de ni bdag nyid des zin pa/_/ming yang
[\[235a.4\]]des zin par 'khrul na/_/'khrul pa de nyid skad cig rgyun la'ang de'i/_/de lta'i tha snyad rgyu ni ci ste min/_/gzhan gyis brtags pa la'ang rgyu las skye ba las/_/mngon par zhen pa'i rgyu gzhan pa ma yin no/_/bdag rtag par khas blangs kyang mngon par zhen pa rgyu dang 'bras bus
[\[235a.5\]]byas pa las 'grol ba ni ma yin no/_/'di ltar bdag ni snga ma dang phyi mar rang gi ngo bo gcig las 'pho ba ma yin no/_/des na de la 'jigs pa dang 'dzem pa la sogs pa med pa'i phyir/_ji ltar 'jigs pa la sogs pas bsdigs/_'on te de la 'jigs pa skye bas ni de dang
[\[235a.6\]]ldan pas so zhe na/_ma yin te/_rang gi ngo bos 'jigs pa med pa nyid kyis ni de la gnod pa ci yang med pa'i phyir ro/_/rgyu dang 'bras bu'i dngos po nyid tha snyad de lta bu'i rgyu yin no/_/tha snyad tsam gyis gnod pa ni gnod pa ma yin no/_/tha dad kyang 'brel pa'i phyir bu la gnod pas
[\[235a.7\]]kyang gnod pa nyid do zhe na/_ma yin te/_gzhan la gnas pas de rang nyid la brten par 'gyur ba yin no/_/de lta ma yin na dgra la gnod pas kyang gnod par 'gyur te/_de dang yang gnod bya gnod byed kyi mtshan nyid kyis 'di 'brel yod pa nyid do/_/gal te/_bu yang de dgrar gyur pa'ang /_/
[\[235b\]]
[\[235b.1\]]de gnod byas pas gnod ma yin/_/des na gnod pa'i rang bzhin gyis/_/gnod yin gzhan gyi gnod pas min/_/de'i phyir skad cig nyid yin pas/_/bdag ni rgyu las khyad yod min/_/des na tha snyad 'di dag ni/_/thams cad de lta'i rnam pa can/_/de nyid 'di yin no zhes bya ba'i tha
[\[235b.2\]]snyad thams cad ni rgyu mtshan gyis yin no/_/des na sgra rtag pa nyid ma yin pa de'i phyir ji ltar brtsal ma thag tu gsal ba yin/_skye ba nyid tshad mas yul du byas pa yin te/_de'i mtshan nyid dang ldan pa'i phyir ro/_/rkyen gyi dbye bas tha dad phyir/_/sgra ni 'bras bur gyur pa yin/_/mar me la
[\[235b.3\]]sogs dbye ba yis/_/bum sogs tha dad 'gyur ma yin/_/gsal bar byed pa che chung gis gsal bya tha dad par 'gyur ba ma yin no/_/ci ste sgron mas gsal na ut+pa la sngon po dmar por mthong ba dang /_zla ba'i 'od kyis mngon par gsal na ser po dkar po nyid dang /_ral gyis mngon
[\[235b.4\]]par gsal na gdong dkar sham yang sngo bsangs su mthong ba de lta bu la sogs par 'gyur ro zhe na/_de yang ma yin te/_'di ltar/_gal te dngos rnams gsal byed las/_/rang bzhin gzhan du yod gyur na/_/de las gzhan pa'i rang bzhin ni/_/'bras phyir gsal byed byed por 'gyur/_/
[\[235b.5\]]gsal bar byed pas ni de'i rang bzhin las ma nyams par rang gi rang bzhin nyid phyin ci ma log par gsal bar bya ba yin no/_/de la med pa'i rang bzhin de ji ltar gsal bar byed par 'gyur te/_gzhan du na ri bong gi rwa la sogs pa yang gsal bar byed par 'gyur ro/_/de yang phyin ci
[\[235b.6\]]log tu snang bas gsal bar byas pa yin no zhe na/_'di la len btab zin to/_/'on te 'di 'khrul pa yin pa des na skyon 'di med do zhe na/_de yang mi rung ste/_'di ltar/_gal te gsal byed 'khrul skyed na/_/de ni ji ltar gsal byed yin/_/'ga' zhig gsal bar byed na ni/_/gsal
[\[235b.7\]]byed gsal bar gsal byed nyid/_/de lta min na rab rib la/_/sogs pa'ang gsal byed dag tu 'gyur/_/de dag la yang 'khrul byed la/_/nyes pa gzhan ni yod ma yin/_/'on te 'khrul yang gdangs las ni/_/de yi rang bzhin bzhin 'dzin pa/_/des na rtsol ba la sogs pa/_/de yi
[\[236a\]]
[\[236a.1\]]gsal byed yin 'dod na/_/gal te gdangs chen po dang chung ngu la sogs pa dang 'brel pa las sgra tha dad pa nyid yin pa de lta na yang de ni 'khrul bas byas pa nyid yin gyi de kho nar ni ma yin no/_/'khrul kyang sgra'i de kho na nyid/_gzhan gsal ba'i
[\[236a.2\]]bdag nyid snang ba nyid do zhe na/_de la yang lan brjod pa/_gal te 'khrul pa'i rang bzhin las/_/sgra yi rang bzhin gzhan yod na/_/tha snyad nyid du snang 'gyur te/_/gzhan du 'khrul par rtogs mi 'gyur/_/tha dad tha mi dad pa yi/_/rang bzhin du ni snang gyur na/_/tha dad zhes
[\[236a.3\]]byas rtogs mi 'gyur/_/de lta min na gzhan nyid 'gyur/_/gal te 'khrul pa la yang ni/_/'khrul na 'khrul pa nyid nyams 'gyur/_/'khrul la 'khrul med par rtogs na/_/des na 'khrul zhes rtogs par 'gyur/_/'khrul par snang ba'i rang bzhin las sgra'i rang bzhin
[\[236a.4\]]bden pa gzhan yod pa tha dad par mi snang ba ni rigs pa ma yin no/_/'khrul pas tha dad par mi snang ngo zhe na/_'khrul pa'i rang bzhin de las kyang sgra'i rang bzhin gzhan yin te/_des na de yang tha dad par snang bar thal bas yang 'khrul pa nyid nye bar dgod pa yin la/_de yang
[\[236a.5\]]rang bzhin gzhan yin pa'i phyir thug pa med pas sgra'i bden pa'i bdag nyid ni mi rtag pa nyid do/_/'khrul pa yang 'khrul na ni sgra'i rang bzhin bden pa nyid 'ba' zhig gnas te/_des na de nyid snang bar 'gyur bas 'khrul pa zhes bya bar mi 'gyur ro/_/des na de nyid snang bas na/_/
[\[236a.6\]]'khrul pa zhes bya yod ma yin/_/gzhal bya thams cad dor nas ni/_/'khrul pa 'khrul pa nyid du gnas/_/gal te sgra tsam gyis bskyed pa don rtogs pa'i mtshan nyid kyi don bya ba yin gyi/_chen po nyid la sogs pas byas pa'i don rtogs pa'i khyad par ni 'ga' yang med do/_/
[\[236a.7\]]des na don bya ba byed pa nyid kyis gsal ba tsam nyid bden pa yin gyi bzlog pa'i phyir gzhan ni bden pa ma yin no zhe na/_de yang mi bden te/_'di ltar/_sgra la don rtogs byed pa yi/_/don byed pa ni mthong ba med/_/don de rtogs pa skye ba ni/_/brda goms pa las 'gyur ba yin/_/
[\[236b\]]
[\[236b.1\]]bag chags sad par gyur pa yi/_/rgyu ni sgra rig yin par 'dod/_/brgyud pa yis ni skyed byed pa/_/tha dad byed par 'dod ma yin/_/nyer len dbye bas tha dad du/_/'gyur gyi lhan cig byed pa min/_/des kyang lhan cig byed pa'i phyir/_/sgra ni 'byed par byed pa yin/_/don de'i rnam pa can
[\[236b.2\]]rnam par rtog pa'i rang bzhin gyi don rtogs pa ni skal ba mnyam pa'i bag chags dang 'brel pa nyid las skye ba yin la/_sgra ni de la lhan cig byed pa yin pa'am/_bag chags sad par byed pa'i sgo nas brgyud pa skyed par byed pa yin pa des na de'i tha dad par byed pa ma yin no/_/
[\[236b.3\]]sgra'i dngos su don bya ba ni de'i shes pa skyed par byed pa yin la/_de ni nye ba dang ring ba'i dbye bas yid du 'ong ba dang yid du mi 'ong ba dang ldan par gsal ba dang mi gsal bar tha dad par 'gyur ba nyid pas de ji ltar na rang gi don bya ba byed pa tha mi dad pa/_de ltar yin dang tha dad pa
[\[236b.4\]]nyid dngos po nyid yin gyi 'khrul pa ni ma yin no/_/gal te sgra rtag par 'gyur na ni brtsal ma thag pa nyid ni nges par shes par mi 'gyur te/_sngar yang ci'i phyir don rtogs par mi byed/_thos pas rtogs par byed nus pa'i phyir gzhan du rtogs par byed pa ma yin no zhe na/_gal te
[\[236b.5\]]brda'i dus na thos pa de nyid da ltar yang rjes su 'jug pa ma yin nam/_rtogs pa nyid du 'gyur gyi phyis kyi rtsol ba'i snga rol du mi rtogs par ni mi 'gyur ro/_/ma yin te de'i tshe na gsal byed med pa'i phyir ro/_/gsal bar byed pa ni dus mtshungs pa gsal bar byed pa yin no zhe na/_de ni
[\[236b.6\]]de ltar rung ba ma yin te/_'di ltar/_ji ltar gsal byed dus mtshungs pa/_/gsal bar byed pa yin pa ltar/_/de bzhin gsal byed gsal bya yi/_/bdag nyid thams cad gsal byed 'gyur/_/gal te dus gzhan gnas pa de/_/de bzhin du ni des gsal na/_/de tshe de ni dus gzhan
[\[236b.7\]]du/_/gsal byed la ltos ji ltar 'gyur/_/rang gi rang bzhin phyin ci ma log par gsal bar byed pa ma yin pa ni/_gsal byed du 'gyur ba ma yin no/_/dus gzhan du khyab pa'i rang bzhin gsal na ni dus gzhan du gsal bar byed pas cung zad kyang byar yod pa ma yin no/_/ma gsal
[\[237a\]]
[\[237a.1\]]ba gsal bar byed pa la ltos pa yin te/_de lta ma yin na de'i tshe'ang gsal byed gzhan dgos par 'gyur te/_de la yang gzhan dgos pa'i phyir thug pa med par gnas par dka' ba'i phyir gsal ba nyid du mi 'gyur ro/_/phyis kyi shes pa'i snga rol du
[\[237a.2\]]dmigs pa ma yin no zhes bya ba gang yin pa de yang mi 'thad do/_rtsol ba sngon rol du yod pa ni brtsal ma thag pa'i rang bzhin gang yin pa der nges par shes pa mi 'thad pa'i phyir ro/_/rang bzhin de nyid yin pas/_de nyid dmigs pa ni yang mi dmigs pa ni mi 'thad de/_sngar 'byung
[\[237a.3\]]ba'i rtsol ba de yang de la rnam pa thams cad du nye bar sbyor ba med pa'i phyir te/_phyi ma nyid kyis bdag nyid thams cad gsal ba'i phyir ro/_/rang gi dus 'brel ba'i rang bzhin nyid gsal bar byed do zhe na/_ci de las gzhan gyis gzhan rnam par gcod dam/_snga phyi'i shes pa gcig
[\[237a.4\]]yin na/_/rtsol dbye tha dad byed pa min/_/shes bzhin du ni tha dad phyir/_/shes bya yang ni gzhan du 'gyur/_/'on te gang gi tshe sgrib pa med pa de'i tshe dmigs par 'gyur te yod kyang mi dmigs pa ni sgrib pa'i phyir ro/_/rtsig pas bar du chod pa yi/_/bum pa yod kyang mthong mi
[\[237a.5\]]'gyur/_/gzhan gyi de ni gsal bya'o/_/phyis ni de mthong yul du 'gyur/_/de ltar mngon sum gyis grub cing /_/tshad ma yis ni nges pa yin/_/sgra la'ang rtsol bar sgrib pa ni/_/med par sgrub par byed pa yin/_/yod kyang sgrib par byed pa yod na mi dmigs pa'i phyir dang /_de med
[\[237a.6\]]na yang dmigs pa'i phyir ro/_/dmigs pa'i gegs byed pa ni rjes su 'gro ba dang ldog pa dag las sgrib par byed pa yod pas byas pa yin no/_/bsgribs pas rang nyid med par 'gyur ba'am 'gyur ba gzhan byed pa ni ma yin te/_mngon sum gyis de'i rang bzhin du dmigs pa'i
[\[237a.7\]]phyir ro zhe na/_gzhan gyis smras pa de ni snga ma dang phyi ma ma brtags pa yin te/_'di ltar/_der yang rnam 'gyur med par ni/_/ngo shes nyid las rtogs pa yin/_/dmigs pa med pa'ang mngon sum gyis/_/ji ltar rtogs par 'gyur ba yin/_/gang phyir dmigs pa ldog pas ni/_/
[\[237b\]]
[\[237b.1\]]de yi rang bzhin med par sgrub/_/gzhan gyis dmigs so zhes bya ba/_/'di la tshad ma mthong ba med/_/gal te ngo shes pa las de/_/bar du yang ni sgrub byed na/_/ngo shes rjes dpag yin 'gyur na/_/mngon sum sngon 'gro can ma yin/_/long ba brgyud pa nyid du 'gyur/_/rjes
[\[237b.2\]]dpag gang yin de yang ni/_/de ltar gyur pa grub ma yin/_/sgrib pas chod pa mi dmigs pas na de nyid kyi tshe mngon sum gyis 'gyur ba med par dmigs pa ni ma yin no/_/phyis sgrib pa med par dmigs so zhe na/_de nyid kyi tshe yod pa'am 'gyur ba med pa yin mod/_bar na yod pa ni
[\[237b.3\]]lkog tu gyur pa yin pas ngo shes pas rtogs pa yin no/_/de lta na yang rjes su dpag par 'gyur te/_gang gi tshe da ltar 'gyur ba med pa de'i tshe snga na yod pa yin no zhes rjes su dpag pa'i mtshan nyid dang ldan pa'i phyir ro/_/de la mngon sum med na ji ltar rjes su dpag pa de mngon
[\[237b.4\]]sum sngon du 'gro ba can yin/_thams cad sngon dang phyis yod pa ni ngo shes pa'i mtshan nyid do/_/rjes su dpag pa rjes su dpag pa sngon du 'gro ba can yin na rjes su dpag pa de yang rjes su dpag pa nyid las yin pa'i phyir mtha' thug pa med pa nyid pas na mun pa brgyud pa nyid do/_/
[\[237b.5\]]gzhan gyis mngon sum du rtogs pa des na mngon sum sngon du 'gro ba can yin no zhe na/_de la yang mngon sum med pa nyid do/_/gzhan gyis mngon sum du rtogs so zhes gzhan gyis rtogs pa ni ma yin no/_/'on te des smra'o zhe na/_ma yin te/_tshig tshad ma ma yin pa'i phyir ro/_/
[\[237b.6\]]bden par yang pha rol po rang nyid kyang gang zhig des rtogs pa nyid pas rtogs so zhes ni rtogs par nus pa ma yin no/_/gzhan gyis rtogs pa dang 'dres pa med par rtogs pa ni 'di ni khyod kyis rtogs so zhes de ltar rtogs par nus pa ma yin no/_/des na phan tshun ltos pa'i skyon
[\[237b.7\]]du 'gyur ro/_/'on te de lta bu nyid kyis rnam par 'gyur ba mthong ba des kyang de nyid rtogs so zhes rjes su dpag pa las rtogs so zhe na/_'o na ni de lta bu nyid du 'grub kyi gcig nyid ni ma yin pas de ni rigs pa dang ldan pa ma yin no/_/rjes su dpag pa ni rang gi mtshan nyid kyi yul
[\[238a\]]
[\[238a.1\]]can ma yin no/_/du ba las ni me nyid yin no zhes mi 'grub po/_/gal te ba spu ldang ba la sogs pa'i tha snyad mtshungs pa yod pas gcig nyid yin pa bde ba dang bdag la sogs pa yang ci ste de ltar ma yin/_'on te bde ba la sogs pa ni phan tshun ldog pa nyid du
[\[238a.2\]]rtogs pa'i phyir gcig nyid ma yin no zhe na/_de lta yin na rang dang gzhan gyis ma 'dres par rtogs pa'i phyir tha dad pa nyid du rigs so/_/de rtogs par ni yul gcig pa nyid mi rtogs pa nyid do/_/dngos po'i rang bzhin las yul gzhan ni yod pa ma yin no/_/des na yod kyang sgrib pa
[\[238a.3\]]yod pas ma dmigs so zhes bya ba de ni ma grub pa nyid do/_/gal te gzhan gyis rtogs pa de nyid ngas rtogs so zhes bya ba'i rtogs pa yod pa nyid ma yin nam/_gnod par byed pa yang yod pa ma yin te/_'dir dpyod pa zhib mos gnod par byed pa sgrub pa ni ma yin no/_/gang gi phyir/_
[\[238a.4\]]gnod byed skyes pa med par ni/_/rmongs pa yis ni rtogs byed gang /_/de ni tha snyad thams cad la/_/the tshom za phyir 'jig par 'gyur/_/zhib mor rnam par dpyad na ni 'ga' yang rnam par gzhag par mi 'os par 'gyur ro zhe na/_de yang mi rung ste 'di ltar/_zhib mor dpyod pa bkag
[\[238a.5\]]pas ni/_/tshad ma bkag par 'gyur ba yin/_/zhib mor dpyod pa tshad ma las/_/gzhan pa pha rol 'dod ma yin/_/'jig rten gyi tha snyad la gnod pa'i zhib mor dpyod pa gzhug go zhes bya ba tshad ma la ltos par tha snyad du bya'o zhes bya bar 'gyur ro/_/de lta yin dang bstan bcos
[\[238a.6\]]brtsams pa don med par 'gyur ro/_/tha snyad rtsing ba'i blo 'phel bar bya ba'i phyir bstan bcos byed pa ma yin te/_bstan bcos rmongs pa zlog par byed pa yin no zhes thams cad khas len pa'i phyir ro/_/gal te dpyod na gnod par 'gyur na/_bzlog par nus pa ma yin te/_spyi
[\[238a.7\]]bor thog ni 'bab 'gyur ba/_/shing lo yis ni skyob mi 'gyur/_/mkhas rnams la ni 'khor ba yi/_/tha snyad kyang ni mi 'chad pa'am/_/ji ltar gang bzhin bsgrub pa'i phyir/_/tha snyad nyams par ga la 'gyur/_/tha snyad pa rnams kyi long ba brgyud pa nyid kyi rgyu dang 'bras bu'i dngos po'i
[\[238b\]]
[\[238b.1\]]tha snyad du 'gyur ba ni nyams pa med pa nyid do/_/de nyid kyi phyir mya ngan las 'das pa'i lam du zhugs pa rnams kyis de kho na nyid nges par brtags pas zlog par byed do/_/kun rdzob tsam las ma gtogs par/_/'khor ba gzhan ni rtogs pa med/_/de lta yin na de nyid ni/_/mya ngan 'das
[\[238b.2\]]pa yin zhes gnas/_/de nyid de nyid min zhes pa'i/_/dbye 'di don dam du yod min/_/de nyid dpyad pa med pa nyid/_/de nyid min zhes nges par byed/_/de kho na nyid rnam par dpyod pa ni mtha' dag gnyis med par 'gyur ro/_/de ma brtags na ni spros pa'i rang bzhin de nyid de kho na nyid ma
[\[238b.3\]]yin pa'i 'khor ba yin no/_/des na ma nges par brtags pas 'khor ba tshad ma ni 'dod pa nyid kyis thog tu bab pa'i phyir ji ltar 'jig par 'gyur/_ji srid de kho na nyid ma mthong ba de srid du ni tha snyad ldog pa nyid de/_des na 'dod pa nyid thog tu bab ste mkho ba'i skye bo rnams kyi tha snyad ni
[\[238b.4\]]'di yin no/_/de la bags kyis bka' ma rig pa'i phyir gang la 'jig rten phyin ci log tu gyur pa'i mi rtag pa nyid re zhig bsgrub par bya ba yin no/_/de'i phyir gang gi tshe mthong ba de'i tshe de sngon dang phyi ma'i dus rnam par gcad par 'dzin pa'i phyir ji ltar mthong ba de lta bu nyid yin no zhes de
[\[238b.5\]]rtogs pa ste/_de lta ma yin na dngos po rnams gzhag pa med pa kho nar 'gyur ro/_/'di dag brjod pa ni gal te bar gyi rang bzhin 'dzin pa na snga phyi'i rang bzhin gnas pa med pa/_dmigs pa'i mtshan nyid du ma gyur pa nye bar gnas pa'i mngon sum gyis ma bzung ba de lta na yang ma dmigs
[\[238b.6\]]pa tsam las med pa ma yin no/_/dus gzhan du de dmigs pa'i mtshan nyid kyir gyur pa de'i tshe ni dmigs pa kho na'o/_/'di ltar/_gang zhig gang du dmigs pa yi/_/mtshan nyid der ni nye bar dmigs/_/bum pa gzhan du dmigs gyur pa/_/de 'dra gzhan na yod ma yin/_/de bzhin
[\[238b.7\]]du/_gang gi dmigs bya'i rang bzhin yin/_/de tshe de ni dmigs pa nyid/_/gzhan tshe de nyid de 'dra nyid/_/min pas gzhan tshe'ang dmigs ma yin/_/de yang ma dpyad pa yin te/_/'di ltar/_de yi rang bzhin gcig nyid na/_/de dang de min ji ltar 'gyur/_/du ma nyid ni yin na phyis/_/de
[\[239a\]]
[\[239a.1\]]nyid dmigs zhes byar mi rung /_/gang gis de med na der gnas pa'i rang bzhin med pas des ma dmigs par 'gyur ba dus zhes bya ba gzhan ni yod pa ma yin no/_/sngon dang phyi ma'i ngo bor dmigs pa'i rang bzhin de nyid dus su bsnyad par 'gyur ba yin
[\[239a.2\]]no/_/'di ltar bdag cag la dus 'di gnas par gyur to zhes grang bas nyen pa'i rang bzhin dus yin gyi gzhan ni ma yin no/_/gal te dngos po gcig nyid ni/_/dus kyang gcig nyid yin par 'gyur/_/des na dus de med pa'i phyir/_/de ni dmigs par gyur pa min/_/de gnas
[\[239a.3\]]na dus med par mi 'grub pa'i phyir ro/_/gzhan nyid yin na dus rtag pa yin pa'i phyir de yang sngon dang phyi ma'i rang bzhin la sogs par dmigs par 'gyur ba kho na'o/_/'on te dus kyi cha skad cig dang thang cig la sogs pa yin no zhe na/_de'i tshe dus skad cig ma nyid du 'gyur ro/_/
[\[239a.4\]]dus nyid ces bya ba'i spyi'i rtag pa yin no zhe na/_ma yin te/_dus ni rdzas kyi bdag nyid yin pa'i phyir ro/_/yang na de yang sngon dang phyi ma'i dngos po dmigs pa'i phyir dus thams cad la dmigs par 'gyur ro/_/'on te dus kyi cha rnams mi dmigs pa'i phyir mi dmigs pa de yang de lta
[\[239a.5\]]mi rung ste/_'di ltar/_gzhan mthong ba ni med pa'i phyir/_/snang ba mi mthong ji ltar 'gyur/_/mi mthong ba dang gcig nyid du/_/gang gis ji ltar mthong bar nus/_/'dis ni lhan cig byed pa 'das pa'i don khyad par yin pa yang gsal ba yin no/_/snga ma dang phyi ma'i dngos po'i
[\[239a.6\]]skad cig gis gsal bar bya ba'i dus nyid yin par mi 'thad do/_/de'i phyir gal te sgra brtsal ma thag tu dmigs pa yin na sngar gnas pa dang /_phyis gnas pa'i rang bzhin du yang dmigs par 'gyur ro zhes bya ba 'di ni gcig tu nges pa yin no/_/des na sngon dang phyi ma'i rang
[\[239a.7\]]bzhin de yang de nyid kyi tshe dmigs pas rang bzhin gzhan med pa'i phyir skad cig nyid du 'gyur ro/_/bum pa la sogs pa'i mtshan nyid de yang sgrib pa 'thad pa ma yin te/_bdag nyid thams cad dmigs pas na cung zad kyang mi byed pa'i phyir ro/_/'on te rtsol ba'i dbang po la phan
[\[239b\]]
[\[239b.1\]]'dogs na de'i tshe yang bdag nyid thams cad dmigs pas na sngon gyi rang bzhin dmigs pa'i phyir dbang po la phan btags pa ni rang bzhin nges par dmigs par byed pa ma yin no/_/des na nges par de ma thag pa'i rang bzhin du dmigs pa zhes bya ba 'dir mi 'gyur ba zhig na de
[\[239b.2\]]ma thag pa nyid mthong ba yang yin no/_/des na de ni de tsam du zad pa yin gyi/_rtag par dbang po nye bar byed pa ma yin no/_/'di ltar/_legs byas las kyang de lta bur/_/gyur pa de nyid nyer dmigs phyir/_/legs par byas kyang de la ni/_/de dang de ni yod ma yin/_/nye bar
[\[239b.3\]]dmigs par mi nus pa'i/_/rtag pa nyid ni yod mi 'gyur/_/dmigs pa nyid ni yod pa'i phyir/_/dmigs pa las gzhan yod pa min/_/rtag pa nyid yin na ni dmigs par nus pa ma yin no/_/gal te ma dmigs su chug mod de lta yang rtag pa nyid med par ji ltar 'gyur
[\[239b.4\]]zhe na/_dmigs pa'i mtshan nyid ma dmigs pa nyid med pa yin no/_/gal te de'i rang bzhin ni dmigs pa ma yin pa'i mtshan nyid ma yin no zhe na/_de nyid kyi phyir dmigs pa kho na yod pa ma yin te/_de med na ji ltar yod pa nyid yin/_des na rtag pa nyid srid pa ma yin no/_/sgra la
[\[239b.5\]]phan 'dogs pa'i phyogs la ni de nyid mi rtag pa yin no/_/de nyid kyi phyir/_ltos pa med pa 'ga' zhig tshe/_/'bras bu mi byed 'gal ba'i phyir/_/shes pa 'di 'dra res 'ga' ba'i/_/'bras bur grub pas de'i rtags yin no/_/sgra'am gzhan yang rung ste de dus gzhan du khyab par
[\[239b.6\]]byed pa yin na de'i tshe de kho na ltar dmigs par 'gyur te/_res 'ga' ma dmigs pa'i 'bras bu mi 'gyur ro/_/de ni res 'ga' ba'i rang bzhin can ma yin la/_gzhan du yang dmigs pa yang de 'dzin pa ma yin no/_/'on te de ni 'khrul pa yin te/_tshu rol mthong bas khyab pa'i
[\[239b.7\]]rang bzhin dmigs pa ni nus pa ma yin la/_de mi nus na gzung bar bya ba gzhan du mi 'gyur ba yang ma yin no/_/de ni 'khrul pa yin yang mi slu ba'i phyir tshad ma yin no/_/gal te 'khrul pa 'khrul pa med pa'i mthong bas gnod pa de'i tshe 'di 'khrul pa yin no zhes nges par
[\[240a\]]
[\[240a.1\]]nus pa ma yin nam zhe na/_ma yin te/_yul dang dus khyab pa'i rang bzhin sgrub par byed pa'i ngo shes kyi rtogs pas zlog par byed pa'i phyir ro zhe na/_de ni de ltar rung ba ma yin te/_ngo shes pa yi nus pa de/_/'dir ni sngar nyid bzlog zin te/_/'di ni mngon
[\[240a.2\]]sum nyid kyis ni/_/gnod pa yin zhes bstan zin to/_/ngo shes kyi 'jug pa ni mngon sum gyi tshad ma ma yin no/_/mngon sum ni khyab pa'i rang bzhin 'dzin par byed pa ma yin te/_dbang po'i byed pa las yin pa'i phyir dang /_mi slu ba dang ldan pa'i phyir ro/_/des ni ngo shes pa ni
[\[240a.3\]]mngon sum nyid kyis gnod pa yin no zhes sngar nyid bstan zin to/_/gzhan yang /_gal te khyab pa yin yang ni/_/dngos po khol bur 'dzin byed na/_/dngos po thams cad gcig nyid de/_/de yi cha shas 'dzin par 'gyur/_/gal te rang bzhin sna tshogs kyi yul dang dus dang
[\[240a.4\]]'brel pas ni dngos po khyab pa gcig nyid yin yang gzhan du 'dzin pa yin no zhes bya bar srid na/_dngos po mtha' dag gcig nyid du 'gyur te/_dngos po dngos po zhes thams cad la ngo shes pa yod pa'i phyir ro/_/gcig nyid yin na bum pa la sogs pa'i dbye bar mi 'gyur ro
[\[240a.5\]]zhe na/_'o na ni sgra la yang chen po la sogs pa'i dbye ba dang dbyangs la sogs pa'i dbye bar mi 'gyur ba'i phyir mtshungs so/_/dbyangs la sogs pa'i dbye ba yang sgra zhes bya ba'i don tha snyad du gcig pa nyid do zhe na/_bum pa la sogs pa'i dbye ba yang dngos po dngos po zhes bya ba'i
[\[240a.6\]]tha snyad med dam ci/_gcig nyid dang du ma nyid du 'gyur ro zhe na/_'o na ni gcig nyid bden pa yin no zhes bya bar 'gyur ro/_/'di ltar/_ngo shes pa yi mthu yis ni/_/gcig tu 'dzin pas gcig nyid de/_/du ma nyid du 'gyur bas de/_/tshad ma can min byas par 'gyur/_/gang gi tshe ngo shes
[\[240a.7\]]pa'i rtogs pa tshad ma las ma yin pa de nyid kyi tshe ngo shes pa las bsgrub par bya ba mi bden pa nyid yin pas tha dad pa nyid bden par lus pa yin no/_/de'i phyir tha dad rang bzhin 'dzin pa yi/_/tshad ma gang la'ang tha mi dad bden med/_/tha dad dngos la tha mi dad 'gyur ro/_/rnam rtog las
[\[240b\]]
[\[240b.1\]]yin de ni tshad ma min/_/tha dad pa nyid bden pa yin na de tha mi dad pa ni rtogs pa'i bzos sbyor ba nges par 'dzin pa tsam gyis sgrub pa nyid do/_/tha dad pa mi bden na tha mi dad pa de gang zhig yin/_tha mi dad pa tsam gyis ni tha snyad du 'gyur ba ma yin no/_/de gang la tha mi dad pa'i chos yod
[\[240b.2\]]pa'i phyir chos can tha dad par 'gyur ba dngos po chos can mi bden na ni tha dad pa med pa de de ltar 'gyur ba ma yin no/_/ri bong gi rwa mi bden par ni de'i rno ba bden pa yin mi srid do/_/gal te tha dad pa yang chos can tha mi dad pa med na gang gi yin par rtogs she na/_de ni ma yin te/_
[\[240b.3\]]'di ltar/_gang phyir gzhan dang 'brel med pa/_/de nyid phyir de gzhan du brjod/_/gzhan du gzhan dang 'dre na ni/_/tha dad pa nyid nyams par 'gyur/_/tha mi dad pa ni tha dad pa bsal na med par 'gyur te/_de'i chos kyi rang bzhin yin pa'i phyir spyi'i chos bzhin no/_/de'i phyir/_ltos
[\[240b.4\]]pa med pa 'ga' zhig tshe/_/'bras mi byed pa 'gal ba'i phyir/_/shes pa 'di 'dra res 'ga' ba'i/_/'bras bur grub pas de rtags yin/_/gal te dngos po'i bdag nyid dus thams cad du gzhan du chad pa med pa'i rang bzhin nyid yin na de'i tshe 'bras bu shes pa yang de kho na bzhin du
[\[240b.5\]]'gyur de res 'ga' 'bras bu mi byed pa rnam par chad pa'i rang bzhin gang yin pa der mi 'gyur ro/_/de'i rang bzhin 'dzin pa na rang bzhin de nyid gzhan la ltos nas 'dzin pa ni ma yin te/_de yang ma bzung bar thal ba'i phyir ro/_/rnam par bshad pa'i rang bzhin gyi shes pa 'di 'dra ba ni/_
[\[240b.6\]]de lta bu'i rang bzhin can res 'ga' ba'i 'bras bu yin no zhes bya bar 'gyur ba'o/_/res 'ga' 'bras bu las mi rtag pa nyid rtogs pa yin no/_/gal te rang bzhin dang 'bras bur grub par bya ba'i don du dpe gnyis kyis gtan tshigs gnyis bstan pa ni mi rigs te/_brtsal ma thag tu
[\[240b.7\]]'byung ba yin pa'i phyir ro zhes bya ba 'di nyid kyis 'bras bu'i gtan tshigs dang rang bzhin gyi gtan tshigs kyang bstan par nus pa'i phyir ro/_/re zhig 'di rang bzhin yin no zhes bya ba 'di la ni rgol ba kun kha mthun pa nyid do/_/'bras bu'i gtan tshigs ni shes pa rtags yin pa'i phyir
[\[241a\]]
[\[241a.1\]]ro zhes da ltar kho na bstan pa nyid do/_/des na dpe gcig nyid kyis gnyi ga bstan par 'gyur ba'i phyir ni byas pa'i phyir ro zhes bstan pa ni don med pa kho na'o zhe na/_de ni bden mod kyi 'on kyang /_'di nyid kyis ni rang bzhin nyid/_/grub kyang tha dad byas pa ni/_/
[\[241a.2\]]'bras dang lhan cig bstan pa na/_/thams cad de 'drar shes mi 'gyur/_/'bras bu dang lhan cig bstan pa na de dang lhan cig spyod pa yin pa'i phyir rang bzhin gyi gtan tshigs mtha' dag ni 'di lta bu nyid yin te/_rang bzhin gyi gtan tshigs kyang mthun pa'i phyogs gcig la 'jug
[\[241a.3\]]pa nyid yin no zhes 'dogs par 'gyur ba de rnam par gcad pa'i gang zhig mthun pa'i phyogs la khyab pa'i rang bzhin gyi gtan tshigs kyi rnam pa gzhan kyang yod do zhes bya ba'i phyir ro zhes bya ba 'di logs su bstan to/_/gal te/_de la rigs mthun pa yod dang /_/rnam gnyis
[\[241a.4\]]med la med gang yin/_/de ni gtan tshigs de las bzlog_/'gal ba gzhan ni ma nges nyid/_/bshad pa ma yin nam ci'i phyir logs su brjod ce na/_'di ltar bshad pa/_rjes su dpag par bshad zin don/_/gtan tshigs brjod byas rtogs don du/_/rab tu dbye ba tsam bshad
[\[241a.5\]]de/_/mtshan nyid la ni tha dad med/_/tha dad par bshad pas ni de nyid gsal bar 'gyur ba yin no/_/de la rigs mthun pa yod dang /_/rnam gnyis zhes bya ba ni dper na sgra ni mi rtag ste byas pa'i phyir zhes bya ba dang brtsal ma thag tu byung ba'i phyir ro zhes bya ba lta bu'o zhes bya ba yin no/_/
[\[241a.6\]]de lta ma yin te gnyi ga yang ma bstan na rnam pa gnyis zhes bya ba'i mtshan nyid 'di nyid srid pa yin gyi/_rigs mthun pa dang po yod pa nyid do zhes bya ba 'di ni dpe med pa'i phyir mtshan nyid mi srid pa yin no zhes bya bar 'gyur ro/_/gal te mi mthun pa'i phyogs la ldog pa yin na de tsam
[\[241a.7\]]gyis thams cad bsdus pa'i phyir dogs par mi rigs so zhe na/_de ni bden te de lta na yang dper brjod pa'i spros pa 'di ni rjes su dpag pa'i mtshan nyid de nyid rtogs par bya ba'i phyir yin no/_/mtshan nyid ni rang gi don rjes su dpag par bstan pa de nyid yin no/_/'o na ni gtan tshigs
[\[241b\]]
[\[241b.1\]]dang de 'dra ba'i rang bzhin gyi gtan tshigs dang /_mthun pa'i phyogs la khyab pa'o zhes gsum ston par mi byed/_de lta na rtogs par 'gyur ro zhe na/_'di ni rtsod pa ma yin te gang gi phyir/_des 'di 'bras bu'i rtags kyis ni/_/rang bzhin phyogs gcig rten pa'ang bshad/_/
[\[241b.2\]]des na rtsol las gsal ba dang /_/skye bar lhan cig brjod pa yin/_/gang gi phyir rab tu dbye ba bstan pa rtogs pa'i don du yin pa des na slob dpon 'bras bu'i gtan tshigs 'di nyid kyis phyogs gcig rten pa'i rang bzhin yang bstan to/_/de nyid kyis phyir 'dra bar dper
[\[241b.3\]]brjod do/_/de lta yin na 'di na du ba yod pa'i phyir me yod do zhes bya ba shin tu gsal ba'i 'bras bu rtags nyid ci ste dper mi brjod de/_'bad pas sgrub dgos pa'i 'bras bu'i gtan tshigs brtsal ma thag tu 'byung ba nyid dper brjod pas ci zhig bya/_des na brtsal las gsal
[\[241b.4\]]ba dang /_skye ba'i 'bras bu dang /_rang bzhin gyi gtan tshigs la dper brjod pa 'di 'dra bar gsungs so/_/shes pa yang brtsal ma thag tu byung ba yin la rang bzhin yang yin pa'i phyir mtshungs par dper brjod par 'gyur ro/_/gal te brtsal ba'i de ma thag pa ni rang bzhin yin la
[\[241b.5\]]rang bzhin gyi de ma thag tu shes pa yin te/_rgyu ma yin pa ni yul ma yin pa'i phyir ro zhe na/_de ni mi rigs te/_gzhan gyi 'dod pas bshad pa yin pa'i phyir ro/_/gzhan sgra rtag par smra ba ni sgra nyid brtsal ma thag tu byung ba yin par 'dod pas de la 'di skad brjod pa yin te/_yul
[\[241b.6\]]yang rgyu yin pa nyid de rgyu ma yin na ni yul ma yin pa'i phyir ro/_/des na khyod kyis rtsol ba'i de ma thag pa'i 'dod pa'i shes pa gang yin pa de ni sgras kyang rang gi rnam par gtod pa'i sgo nas bskyed par bya ba nyid yin no/_/de'i phyir snga ma dang phyi ma gzhan gyi dngos po mtha' dag gzung
[\[241b.7\]]bar thal te de gzhan du gzung bar mi nus pa'i phyir ro/_/thor ling du ni gzung bar mi nus so zhes bstan zin to/_/'on te yang byung ba dang 'byung ba'i rang bzhin gyi dus kyi cha'i tshogs mtha' dag la khyab pa gzung ba nyid de/_de lta ma yin na phyis mthong ba na sa la de'i tshe mthong ba de ni
[\[242a\]]
[\[242a.1\]]'di yin no zhes dran par ji ltar 'gyur/_'di ltar/_'di ni de tshe'ang mthong ngo zhes/_/ma bzung ba la 'jug ma yin/_/bzung ba nyid na dran pas na/_/sngar gnas pa nyid sgrub par 'gyur/_/rtsod pa de yang ngan pa nyid de/_'di ltar/_nga yis 'byung 'gyur
[\[242a.2\]]bzung ngo zhes/_/'dzin pa yis ni ma shes par/_/dran pa yis ni rnam shes pa/_/de ni mchog tu ya mtshan no/_/gang la 'dzin par byed pa'i rang bzhin can 'dzin par byed pa med pa de la de'i rjes su 'brang ba'i dran pa byed pa yod do zhes bya ba 'di ni dngos po'i de kho na rnam par
[\[242a.3\]]byed pa la cher mkhas so/_/'byung ba'i rang bzhin ni gzung bar nus pa ma yin te/_the tshom za ba'i phyir te/_res 'ga' med par 'gyur ba'i phyir ro/_/ci ste gal te yod par 'gyur na ngas gzung ba nyid do snyam du phyir dran pas bzung zin pa nyid do zhes yul du byed par 'gyur ro
[\[242a.4\]]zhes bya bar rtogs pa'i phyir de yang gzung ba kho na'o zhes bya bar 'dod na//_//bam po bcu gnyis pa/_mi rung ste/_gzung ba la yang gal te de/_/don ni ji ltar 'jug par 'gyur/_/the tshom dang ni gzung ba dag_/phan tshun du ni 'gal ba yin/_/gal te de'i tshe yang yod
[\[242a.5\]]par 'gyur na ni de'i tshe gzung ba nyid do zhes bya ba ni 'dzin pa'i byed pa che'o/_/shes pa yod pa ma yin na/_'dzin pa'i rang bzhin yin nam/_de lta ma yin pa yin pa las rnam pa gzhan du mi 'gyur te/_phan tshun rnam par gcod pa'i rang bzhin nyid kyis phan tshun 'gal ba'i phyir ro/_/
[\[242a.6\]]gal te mngon sum nyid la yang /_/the tshom ji ltar mngon sum nyid/_/ma dmigs pa la the tshom phyir/_/gzung ba the tshom yod ma yin/_/gal te da ltar bzhin du bzung ba yin na ni/_/the tshom za ba ma yin te/_/de dang tha dad med pa'i phyir ro/_/de'i tshe gzung ba ni 'byung bar 'gyur
[\[242a.7\]]ba ma yin te/_da ltar ba'i rang bzhin las/_tha dad pa med pa'i phyir da ltar ba nyid bzhin no/_/'o na 'byung bar 'gyur ba'i dus dang 'brel pa'i phyir 'byung bar 'gyur ba yin no zhe na/_de lta na 'o na rang gi dngos pos na dngos po rnams da ltar ba la sogs pa ma yin gyi/_'on kyang 'byung
[\[242b\]]
[\[242b.1\]]ba dang da ltar ba dang byung bar gyur pa ni/_lhan cig gcig 'byung ba'i don dag kho na ste/_dus gzhan med pa'i phyir ro/_/yod na yang de yang lhan cig spyod pa'i don nyid yin no/_/de lta yin dang dngos pos dngos po'i rang bzhin bzung ba na de'i rang bzhin yang gzung ba'i phyir the tshom za
[\[242b.2\]]bar mi 'gyur ro/_/mi rtag pa'i don lhan cig spyod pa nyid ni 'byung ba dang byung bar gyur pa nyid ni yin no zhe na/_de lta bur gyur pa ni gzung bar mi nus pa'i phyir ngas bzung ba ni 'di nyid do zhes dran par 'gyur/_lhan cig spyod pa ma bzung yang rang gi ngo bo ni gzung ba nyid do zhes bya ba yang dag
[\[242b.3\]]pa ma yin te/_rang gi ngo bo ni byung ba dang 'byung bar 'gyur ba ma yin no zhes bya ba 'di ni khyed nyid kyi 'dod pa yin no/_/des na de'i phyir da ltar ba ni shes pas bzung ba'i phyir da ltar ba nyid du bzung ba yin no/_/ji ltar sngon por snang ba yi/_/shes pas sngon po nyid 'dzin bzhin/_/da ltar
[\[242b.4\]]nyid du snang ba yang /_/da ltar nyid du rtogs pa yin/_/ci ste ma bzung ba ci ltar dran zhe na/_thal ba 'di gzung ba la yang mtshungs pa ma yin nam/_'di ltar/_'dzin bzhin pa na dran pa med/_/de ni gzung ba'i rjes thogs 'byung /_/'das par bzung la de yi ni/_/rang bzhin med pas
[\[242b.5\]]de dran min/_/dran pa da ltar skye ba yis/_/snga ma nyid ni ji ltar shes/_/yod min dngos med rang bzhin ni/_/ji ltar de yi ngo bo dran/_/de min rang bzhin shes par yang /_/dran pa yin zhes bab col chos/_/'on te bdag zhes de tshe yod/_/des ni sngon nyid shes pa nyid/_/'dzin pa
[\[242b.6\]]dang ni dran pa la'ang /_/de ni nus par 'thad pa nyid/_/dang por 'dzin dang dran pa ni/_/gal te bdag las tha dad na/_/ngo bo nyid kyis de la ni/_/'dzin dang dran pa de yod min/_/'dzin dang dran pa gzhan yin na de'i rang bzhin ma yin pa de 'dzin pa po dang dran pa po ma yin pa nyid de/_lus
[\[242b.7\]]kyang thal bar 'gyur ba'i phyir ro/_/ma yin te mi rtag pa'i phyir ro zhe na/_nam mkha' la sogs par yang 'gyur ro/_/gal te de la de gnyis mi 'du ba'i phyir ro zhes 'dod na de yang med pa dang mtshungs te/_'di ltar/_de yi rjes su 'brel pa'i phyir/_/'dzin dang dran dang ldan pa nyid/_/mkha'
[\[243a\]]
[\[243a.1\]]sogs kyang ni yin gyur te/_/brtsad pa de yang mtshungs pa yin/_/sngon dang phyis kyi dus su 'gyur ba 'ga' zhig med par ni 'di mi 'thad do zhes dran pa gzhan du mi 'thad pa'i phyir dran pa po rtogs pa yin no/_/de lta yin dang nam mkha' la sogs pa nyid de ltar
[\[243a.2\]]'gyur mod/_don gzhan rtogs pa'i 'bad pas ci bya/_'brel pa yang 'di nyid brtsad par bya'o/_/yang na dran pa la sogs pa yang rtag par khas blang bar bya'o/_/'di nyid bdag yin no zhe na/_gang la zin pa the tshom za/_/de la dran pas kyang ci shes/_/dran pa de tshe med pa'i phyir/_/
[\[243a.3\]]snga ma nyid du ci ltar rtogs/_/zhes bya ba de nyid byung ba yin no/_/de'i phyir snga ma dang phyi ma'i rang bzhin nyid ni mngon sum gyis 'dzin pa ma yin la/_dran pas kyang ma yin pa'i phyir 'di ni gyi na'o/_/de'i phyir rtag pa yin na snga ma dang mtshams mi sbyor bar brtsal ma thag pa nyid 'dzin par srid
[\[243a.4\]]pa ma yin no/_/des na snga phyi ma bzung ba'i phyir sgra mi rtag pa nyid do zhes bya ba 'di gnas so/_/ji skad du shes pa ni rang gi ngo bo'i de ma thag tu 'byung ba yin gyi rtsol ba'i de ma thag pa ni ma yin no zhes brjod pa de ni gzhan du yang spangs par nus pa yin te/_gal te rang gi
[\[243a.5\]]ngo bo'i de ma thag pa nyid yin pa de lta na yang /_brtsal ma thag par 'gyur ba nyid do/_/der shin tu zhib mo'i brtag pa ni dgos pa dang ldan pa ma yin no/_/de'i phyir 'bras bu dang rang bzhin gyi rtags gnyis ka yang dpe 'di nyid kyis bstan pa yin no/_/gal te 'bras bu dang rang bzhin
[\[243a.6\]]gyi dpe nyid tha dad par ci'i phyir bstan la dbye ba gzhan ni ma yin zhe na/_'di la lan btab pa ni/_yod pa gang med mi 'byung ba'am/_/rang bdag rnam dbyer med can dang /_/de ni de dang 'khrul mi 'gyur/_/zhes bya'i don du de rab dbye/_/gang zhig gang med par yod par mi 'gyur
[\[243a.7\]]ba de nyid ni gtan tshigs yin te de 'khrul pa med pa'i phyir ro/_/tha dad pa la ni 'bras bu nyid ma rtogs par 'khrul pa med pa gzhan yod pa ma yin no/_/gal te mi 'khrul pa nyid kyis ni gtan tshigs yin gyi 'bras bu nyid kyis ni ma yin te/_thal ba me'i 'bras bu yin na de 'khrul
[\[243b\]]
[\[243b.1\]]pa med pa ma yin no/_/de bzhin du 'bras bu ma yin pa yang ldan pa can gyi chu'i gzhi go bar byed pa yin no zhe na/_de ni ma yin te/_'di ltar 'bras bu nyid yin pas na go bar byed pa kho na'o zhes mi brjod kyi 'on kyang go bar byed pa nyid kyi 'bras bu kho nas yin te tha dad pa ni 'bras bu ma
[\[243b.2\]]yin na go bar byed pa yang ma yin no zhes so/_/'das pa'i me dang yul gzhan na gnas pa las kyang byung ba'i 'bras bu thal ba de lta bus ni de ltar gyur pa go bar byed pa kho na'o/_/de nyid kyi phyir gang gis de'i khyad par las khyad par du 'gyur ba go bar byed pa nyid ni 'bras bus rab tu
[\[243b.3\]]sbyar ba yin no/_/'dir yang rgyu mtshan ni rgyu mtshan can gyi dngos po ni de ltar gyur pa kho na'o/_/ldan pas go bar byed pa yang yin na ni gzhi yang gnas pa'i go byed du 'gyur ro/_/'on te gzhi ni gnas pa med kyang go bar byed pa yod pa des na de ni ma yin no/_/chu la sogs pa'i
[\[243b.4\]]gnas pa'i gzhi med par yod pa ma yin pa de'i phyir go bar byed pa yin no zhe na/_gal te de lta na 'bras bu go bar byed pa yin no zhes bya ba de nyid 'ongs pa yin te/_gang zhig med par gang mi 'byung ba de ni de'i 'bras bu yin no/_/gzhi can gnas pa yang gzhi med par mi 'byung ba ste/_
[\[243b.5\]]des na de 'bras bu yin no/_/gal te gnas pa nyid 'bras bu yin gyi chu ni ma yin no zhe na/_de lta na 'o na gnas pa po nyid go bar byed pa yin gyi chu ni ma yin pas 'khrul pa med do/_/'on te gnas pa'i khyad par can gyi chu nyid go bar byed pa yin no zhe na/_chu'i khyad par can gyi gnas pa go
[\[243b.6\]]bar byed pa ci ste mi 'gyur/_rigs pa ni 'di nyid yin te/_rjes su 'gro ba dang ldog pa dag las go bar byed pa yin pa'i phyir ro/_/gnas pa las gzhan pa'i chu la med do/_/gal te ltung ba yang chu nyid ma yin nam zhe na/_de chu yin du zad mod/_de nyid ni ma yin te/_chu gzhan yang chu
[\[243b.7\]]yin pa kho na'o/_/chu nyid kyi spyi ni med do zhes bstan zin to/_/yod du chug kyang de go bar byed pa ma yin te/_go bar byed pa ni gsal ba kho na'o/_/de yang 'bras bu yin pa'i phyir 'bras bu las gzhan pa'i go bar byed pa ni med do/_/'on te gsal ba de ni gcig kho na'o zhes 'dod na de yang
[\[244a\]]
[\[244a.1\]]mi rung ste/_de nyid gnas pa yin la de nyid de lta ma yin no zhes bya bar thal ba'i phyir ro/_/rnam grangs kyis de ltar yin yang skyon med do zhe na/_de lta na 'o na snga ma dang phyi ma dag gcig tu rtogs pa med pa'i phyir ci ltar gsal ba gcig nyid yin/_ma rtogs pa ni
[\[244a.2\]]gzhan dang gcig pa nyid ma yin no/_/gcig par sgrub par byed pa ni rtogs pa nyid yin te/_rtogs pa dang ma rtogs pa dag ni ma yin no/_/rtogs pa med pas ni dngos po sgrub par mi 'thad pa'i phyir ro/_/ngo shes pa ni bsal zin to/_/de'i phyir thams cad du ngo shes par dpyad
[\[244a.3\]]pa nas 'bras bu nyid go bar byed pa'i rgyu mtshan yin no/_/chu dang thal sogs dngos po dag_/rang bzhin gang gis bskyed bya yin/_/de nyid kyis na go byed du 'ang /_/gnas phyir gzhan las rtogs ma yin/_/rang bdag rnam dbyer med can gang /_/zhes bya ba ni/_gang zhig gang gi
[\[244a.4\]]bdag nyid yin pa de de'i go bar byed pa yin te/_shing sha pa shing gi bdag nyid yin pas shing go bar byed pa bzhin no/_/gal te ji ltar shing sha pa shing gi bdag nyid yin pa de bzhin du shing yang shing sha pa'i bdag nyid ni gnyi ga med na med par 'gyur ba'i phyir ro zhe na/_ma yin te/_rnam par
[\[244a.5\]]dbye ba med pa nyid ma yin pa'i phyir ro/_/shing sha pa med kyang pa la sha la sogs pa yod pa nyid de/_sha pa ni de ltar ma yin pa'i phyir de nyid rnam par dbyer med pa can yin pas go bar byed pa nyid do/_/gal te de'i bdag nyid mtshungs na yang /_/gal te dbyer med go byed na/_/de lta
[\[244a.6\]]yin na de bdag nyid/_/de ni go byed rgyur mi 'gyur/_/de bdag med kyang de bzhin du/_/'khrul med du ba gzhan mthong ngo /_/des na de yi bdag nyid ni/_/go bar byed pa'i rgyu mtshan min/_/rjes 'gro ldog pa dag las ni/_/de ni rgyu mtshan ma yin 'gyur/_/de ni de lta ma yin te/_/de
[\[244a.7\]]bdag de las 'byung min par/_/gang du mi 'khrul go byed ni/_/ming 'di bshad zin de bas na/_/de dag de yi rgyu mtshan yin/_/de yi nang gi dbye bas kyang /_/go byed de yi bdag nyid ni/_/de bdag nyid yin tha dad med/_/'bras bu de las gzhan gyur pa/_/rgyu yi yin phyir tha dad nyid/_/
[\[244b\]]
[\[244b.1\]]de nyid kyi phyir bshad pa/_ldan pa can sogs gang dag la/_/de 'dra'i 'brel pa yod min pa/_/de dag 'khrul pa srid pa'i phyir/_/gtan tshigs min zhes bshad pa yin/_/ldan pas go bar byed pa yin na ni me yang du ba dang ldan pa yin pa'i phyir ci ste du ba'i go bar byed pa ma yin/_
[\[244b.2\]]mi 'khrul pa med pa'i phyir ro zhe na/_'o na ni tha dad pa'i mi 'khrul pa de ni rgyu dang 'bras bu'i dngos po nyid do/_/'di la gzhan dag na re rgyu dang 'bras bu'i dngos pos go bar byed pa nyid yin na de ni gnyis la gnas pa yin pa'i phyir me yang go byed 'gyur ro zhes zer ro/_/ma yin te yod
[\[244b.3\]]pa gang med na mi 'byung ba zhes bshad pa'i phyir ro/_/rgyu dang 'bras bu la ma gtogs pa'i rgyu dang 'bras bu'i dngos po ni yod pa ma yin te/_des na rgyu dang 'bras bu'i dngos pos go bar byed pa yin no zhes bya ba rgyu nyid dang 'bras bu nyid kyis go bar byed pa yin no zhes bya ba yin no/_/de
[\[244b.4\]]lta na 'o na rgyu yang go bar byed pa ci ste ma yin zhe na/_yin pa kho na ste/_'di la gzhan du 'gyur ba med do/_/de ni de ltar shes par mi nus par zad do/_/ci ltar shes pa de ltar ni go bar byed pa ma yin pa kho na'o/_/rang bzhin des ni go bar byed pa nyid do/_/'di ltar/_me 'di'i du ba byed pa
[\[244b.5\]]na/_/rgyu nyid du ni 'gyur ba yin/_/gal te byed par shes na ni/_/go byed du yang 'gyur ba nyid/_/de ltar de ldog mi nus phyir/_/de ni de yi nyes pa yin/_/de lta yin dang du ba ni/_/med na med phyir de 'bras nyid/_/tha dad khyab par byed pa nyid/_/thams cad gang phyir rgyu nyid yin/_/de bzhin
[\[244b.6\]]du rang bzhin gyi gtan tshigs la yang brjod do/_/der yang sha pa'i bdag nyid du/_/rtogs na shing yang go byed nyid/_/de bdag bde bar rtogs med pas/_/go bar byed nyid yod ma yin/_/de lta na yang rnam dbyer ni/_/med par rtogs pa go byed 'gyur/_/de phyir 'bras dang rnam dbye
[\[244b.7\]]ni/_/med par dngos kun rtogs ma yin/_/ci ltar shing dang me dag sha pa dang du ba de'i bdag nyid dang /_rgyur ma nges pa de bzhin du go bar byed pa yang ma nges pa nyid du 'gyur ro/_/nges pa yin na ci ltar go bar byed pa ma yin te/_ma nges pa go bar byed pa'i rgyu mtshan yod pa'i phyir ro/_/
[\[245a\]]
[\[245a.1\]]gal te de'i rjes su 'jug pa yin pa de lta na de de'i rgyu mtshan du 'gyur ba yin no/_/de ltar ma yin yang der 'gyur na ha cang thal bar 'gyur ro/_/ldan pa la yang de bzhin no zhe na/_de ni ma yin te/_gang gi phyir/_ldan pa can sogs gang dag la/_/de 'dra'i 'brel pa
[\[245a.2\]]yod min pa/_/de dag 'khrul pa srid pa'i phyir/_/gtan tshigs min zhes bshad pa yin/_/rten dang brten pa dag ni ldan pa can yin te/_ldan pas mtshungs pa'i phyir ro/_/'du ba can ni rigs dang bya ba dang /_yon tan gyi dngos po dag go/_/gzhis ni brten pa go bar byed pa ma yin te/_
[\[245a.3\]]rgyu dang 'bras bu'i dngos po zhes bya ba med na mi 'byung ba med pa'i phyir ro/_/rigs kyang de bzhin te/_gsal ba zhig pa na 'ba' zhig par rtogs pas rigs dang ldan pa rtogs par byed pa ma yin te/_rgyu dang 'bras bu'i dngos po mi srid pa nyid kyi phyir ro/_/'on te brten pas rten go bar
[\[245a.4\]]byed pa yin te/_de la med na mi 'byung ba yod pa'i phyir ro/_/de lta na 'on kyang rgyu dang 'bras bu'i dngos po nyid go bar byed pa yin par mi 'gyur gyi/_med na mi 'byung ba nyid yin no zhes bya bar 'dod do zhe na/_de yang mi rung ste/_med na mi 'byung ba'i khyad par nyid rgyu dang 'bras bu'i dngos po yin
[\[245a.5\]]no/_/de'i phyir bshad pa/_'brel pa yod pa yin na yang /_/de nyid rtogs pa'i sgrub byed yin/_/nges pa med na mi 'byung yin/_/nges pa med pa sgrub byed min/_/gzhan gzhan la nges pa de ni rgyu dang 'bras bu'i dngos po nyid do/_/de ma yin na ni go bar byed pa ma yin pa'i phyir ro zhes bshad
[\[245a.6\]]zin to/_/rang bzhin 'bras bu grub don du/_/gtan tshigs gnyis dang bzlog pa gnyis/_/ston to zhes bya bar bshad pa yin no/_/de ni rtsod phyir khyad par spyi dag ste/_/zhes bya bas 'chad par byed do/_/khyad par ni thun mong ma yin pa ste/_gcig tu ldog pa can no/_/spyi ni rjes su 'gro ba
[\[245a.7\]]can no/_/gzhan dag ma nges pa de gnyis kyang go bar byed par smra bas/_de la slob dpon gyis de la rigs mthun la yod dang zhes bya ba la sogs pas go bar byed pa ma yin pa de nyid ston par mdzad do/_/gal te gcig tu ldog pa can ni go bar byed pa kho nar rigs so zhe na/_gal te gcig
[\[245b\]]
[\[245b.1\]]las gcig tu ldog par grub na bden pa zhig na de ni ma grub ste/_phyogs gnyis la 'khrul par 'dogs pa'i phyir ro/_/'di ltar/_ldog pa nyid ni nges pa nyid/_/med na mi 'byung yin par brjod/_/de yang 'brel pa med la med/_/de nyid phyir na rjes 'gro gnas/_/srog la
[\[245b.2\]]sogs pa bdag med pa la sogs pa 'di nyid ci ltar 'grub ce na/_gal te bdag dang bcas pa nyid med na mi 'byung ba yin par 'gyur na'o/_/de yang ma 'brel pa dag la mi 'grub ste/_mi mthun pa'i phyogs thams cad las mi ldog pa'i phyir te rang gi sgo nas ldog par
[\[245b.3\]]nus pa ma yin pa'i phyir ro/_/gang gis de la med do zhes bya bar rtogs par 'gyur ba mi mthun pa'i phyogs thams cad ni mthong ba ma yin no/_/rjes su 'gro ba'i sgo nas ni rtogs par 'gyur ro/_/gang gi phyir nges par 'dzin pa de ni 'brel pa 'dzin pa yin la/_de yang mngon sum gyi
[\[245b.4\]]tshad ma'i bya ba yin no/_/des na nges par bzung bas gzhan las ldog pa yang 'phen pa yin te/_de lta ma yin na nges pa'i rang bzhin mi 'dzin pa nyid do/_/'di ltar/_gzhan yod na yang de med na/_/de yod na ni yod nyid dang /_/gzhan med na yang med min pa/_/des na de yi
[\[245b.5\]]'bras bu rtogs/_/gang gi tshe tsan dan gyi dri gzhan yod kyang 'byung ba med pa/_de yod na ni yod pa de'i tshe tsan dan gyi dri de'i 'bras bu yin no zhes 'grub kyi gzhan du ma yin pa'i phyir nges par grub po/_/de yang ldog pa med na med pa'i phyir ro/_/de yi bdag nyid du gyur pa'i ldog
[\[245b.6\]]pa yang grub po/_/gal te thams cad du ni 'di ni 'di las skye ba yin zhes rjes su 'gro ba yang khyad par mi 'grub po zhe na/_de ni med de/_'di nyid las ni 'di skye zhes/_/de tsam gyis ni de rtogs 'gyur/_/de yang gzhan las mi skye bar/_/de nyid de ltar rtogs pa yin/_/'di 'di las
[\[245b.7\]]gzhan du yang 'byung ba nyid do zhes bya ba 'di ni go bar byed pa'i rgyu mtshan ma yin te/_'on kyang 'di nyid las 'byung gi gzhan las ni ma yin no zhes bya ba yin no/_/de ltar yang de las gzhan las sngar gyi skye ba ma mthong ba'i phyir/_de yod na de ma thag nyid du nges pa rnams la rtogs
[\[246a\]]
[\[246a.1\]]pa yod pa nyid do/_/gal te gzhan gang rung rung las mi skyer zin kyang gzhan gyi khyad par las 'byung bar 'gyur ro/_/gzhan zhes bya ba tsam gyis thams cad mtshungs pa ni ma yin te/_des na ldog pa med do/_/de yod na yod do zhes bya ba'i ldog pa yang mi 'grub
[\[246a.2\]]ste/_ma mthong ba las srid pa'i phyir ro zhe na/_de ni mi rung ste/_'di ltar/_khyod kyi gtan tshigs 'di ltar 'gyur/_/'di ni khyod nyid rjes 'dzin yin/_/rang nyid rjes 'dzin mi 'dod na/_/kun du khyed nyid la gnod 'gyur/_/khyed kyi gtan tshigs ni 'di ltar go bar byed pa yin te/_rnam pa
[\[246a.3\]]gzhan du mi srid pa'i phyir ro zhes bstan pa yin no/_/gal te de ltar mi 'dod na rten gzhan tshol cig_/srid pa yang ma yin te/_de lta na ni rang la gnod par bya ba'i phyir zug gzer 'tsho ba yin no/_/gzhan yang /_gal te gzhan yang rgyu yin na/_/de med pas na mod la ni/_/ci ltar med
[\[246a.4\]]par 'gyur ba yin/_/de ma thag tu 'ang mi 'gyur 'di/_/mthun pa'i tshogs nye bar gnas pa las byung ba kho na yin na/_de med na ni de ma thag tu med par 'gyur ba'i phyir sha za ba la sogs pa gzhan gyi rgyur srid pa ma yin no/_/gal te de yang de ma thag pa nyid du yod pa dang med par 'gyur ba
[\[246a.5\]]yin no zhes khas len na/_'o na ni sha za de me'i dbang du byas pa'i phyir me nyid rgyu'i dngos po'i yin no/_/gal te gzhan las kyang 'gyur ba ni rjes su 'gro ba dang ldog pa med pas 'dod rgyal ba'i mi slu ba yin pa'i phyir na rtogs pa sngon du byed pa rnams kyis 'bras bu so so la nges pa'i
[\[246a.6\]]thabs tshol ba gang yin pa der mi 'gyur ro/_/gnyis su med par smra ba kho bo cag la ni don dam par rgyu dang 'bras bu'i dngos po zhes bya ba yod pa ma yin no/_/de'i phyir 'brel pa sgrub pa'i tshad ma khas len na rjes su 'gro ba gsal bar gnas par 'gyur ro/_/gang gi phyir/_rang bzhin dag
[\[246a.7\]]gam rgyu dngos ni/_/grub na ldog pa grub 'gyur ba/_/de yi phyir na khyad par ni/_/ldog med rjes 'gro yod ma yin/_/de'i bdag nyid la nges par ma yin pa ni de med pas nges par ldog pa ma yin no/_/'brel pa med pa ni rang ldog pas gzhan ldog par byed pa ma yin te/_thal ches
[\[246b\]]
[\[246b.1\]]par 'gyur ba'i phyir ro/_/'brel pa dang ldan pa khyab par byed pa ma yin pa yang ma yin la/_de'i bdag nyid de las byung ba'i 'brel pa med par khyab par bya ba dang khyab par byed pa'i dngos por 'gyur ba yang ma yin no/_/rnam pa gzhan gyis kyang ci ste ma yin zhe na/_ma yin te 'brel pa
[\[246b.2\]]rnam pa gzhan med pa'i phyir ro/_/rnam pa de nyid kyang rtog pa nyid 'dod par sgrub par byed pa yin la/_de ltar yang mi 'gyur te des na ldog pa can du 'dod pa ni ldog pa yang med la rjes su 'gro ba yang med pa yin no/_/des na gnyi ga med pa'i phyir gson po'i lus ni bdag dang bcas
[\[246b.3\]]pa ste/_srog la sogs pa dang ldan pa'i phyir ro zhes bya ba ni go bar byed pa ma yin pa nyid do/_/'on te gnyi ga med pa'i phyir ji ltar 'di slob dpon gyis ldog pa can du gsungs te/_des kyang 'di nyid gsung bar 'os par 'gyur ro zhe na/_skyon 'di med de/_'di ltar/_ma mthong ba
[\[246b.4\]]tsam la brten nas/_/ldog pa 'ba' zhig can du zad/_/de yi phyir na ma nges pa/_/gzhan du go bar byed par 'gyur/_/gzhan gyi bsam pa ma mthong ba tsam gyis ldog par 'grub pa la brten nas/_slob dpon gyis 'di ldog pa can du gsungs kyi ldog pa nges pa nyid ni ma yin te/_de lta
[\[246b.5\]]ma yin na ldog pa nges pa yod pas go bar byed pa nyid du 'gyur ro/_/de lta na yang slob dpon gyis 'di ma nges pa'i nang du 'god par mi 'gyur ro/_/de'i phyir 'di slob dpon gyis 'di ldog pa nges pa dang ldan par bzhed pa ma yin no/_/gal te srog la sogs pa med pas ni bdag med
[\[246b.6\]]pa la khyab pa yin la de yang gson po'i lus la med pa'i phyir khyab par byed pa log pas gson po'i lus la khyab par bya ba bdag med pa gdon mi za bar ldog pas na ji ltar bdag dang bcas par mi 'grub ce na/_mi 'grub ste 'di ltar/_gal te bdag ni ldog pa yis/_/srog
[\[246b.7\]]sogs dag ni ldog 'gyur na/_/srog sogs med pas bdag med la/_/khyab gyur de yang yod ma yin/_/gal te mi mthun pa'i phyogs dag khyab pa bsgrub pa yin na de'i tshe srog la sogs pa med pa log pa na gson po'i lus la bdag med pa ldog pa'i phyir rjes su 'gro ba med kyang
[\[247a\]]
[\[247a.1\]]bdag 'grub par 'gyur ba zhig na mi mthun pa'i phyogs dag gi khyab pa de nyid ni/_mthun pa'i phyogs kyi khyab pa med par mi 'grub po/_/bdag dang bcas pa dang 'brel pa ma yin pa nyid kyis ldog par byed pa nyid du mi 'grub la/_ldog par byed pa ma yin pa
[\[247a.2\]]ldog pa ni zla bo ni bzlog par bya ba ma yin pa ldog pas khyab pa mi 'grub po/_/de'i phyir khyab par bya ba ma yin pa'i ldog pa med pas khyab par byed pa ma yin pa'i ldog pa med par mi 'grub po/_/bdag dang bcas par 'brel pa ma yin pa nyid kyis ldog par byed pa nyid du mi 'grub
[\[247a.3\]]la/_ldog par byed pa ma yin la ldog pa'i phyir bdag mi 'grub po/_/gzhan ldog par ni gyur pa yis/_/gzhan ldog pa ni mi rung phyir/_/gal te 'brel pa med kyang ldog na ni/_ha cang thal bar 'gyur ro/_/de bdag de las byung zhe na/_ci ste 'di thams cad ni bdag kho na'i zhes
[\[247a.4\]]bya bas srog la sogs pa bdag nyid yin pa'am/_yang na de las byung ba yin te/_bdag 'du ba can gyi rgyu yin pa'i phyir ro zhe na/_'di ni lan ma yin te/_'di ltar/_gal te bdag ni dmigs pa na/_/de dmigs rtogs pa med par yang /_/ma rtogs na 'di 'grub par 'gyur/_/
[\[247a.5\]]gal te bdag dmigs pa yin na de'i bdag nyid yin pa'i phyir gzhan yang de'i rang bzhin yin no zhes 'grub pa zhig na/_de nyid ma dmigs pas ji ltar de'i mtshan nyid yin pa'i phyir zhes bya ba'i gtan tshigs su 'grub/_'di la'o snyam pa'i blo'i rgyur 'du ba yang yod par mi 'gyur te/_
[\[247a.6\]]bdag ma dmigs pa'i phyir ro/_/rgyu dang 'bras bu'i ngo bo ni/_/mngon sum dang mi dmigs pa sgrub pa yin gyi/_bdag mngon sum ma yin pa'i phyir/_de'i bdag nyid dang de las byung bar ji ltar 'gyur/_gang gi phyir/_shin tu lkog tu gyur pa la/_/mthong dang ma mthong de grub med/_/
[\[247a.7\]]bum pa la sogs pa bdag med pa yang ma yin te/_'di ltar/_shin tu lkog tu gyur pa ni/_/mi dmigs pa las med mi rtogs/_/bdag med pa ni grub med na/_/de yi khyab pa ci ltar rtogs/_/dmigs pa'i mtshan nyid kyir gyur pa ma dmigs pa'i rjes su 'gro ba dang ldog pa dag ni rgyu
[\[247b\]]
[\[247b.1\]]dang khyab par byed pa'i sgrub par byed par 'gyur ba yin na ni bdag gi dmigs par bya ba ma yin no/_/des na ci ltar de rgyu dang khyab par byed pa'i dngos po yin te/_ma yin te/_yang srog la sogs pa de'i bdag nyid dang de las byung ba yin no zhes mi 'grub po/_/gzhan yang /_gzhan la mthong med
[\[247b.2\]]ngo bo can/_/bum sogs la med ces gang las/_/ldog pa shes pa med pa yi/_/ldog pa'i khyab pa ci ltar yin/_/gang zhig yul lam dus gzhan du mthong ba de ni da ltar 'di na med do zhes rtogs so zhes bya ba ni 'gro ba mtha' dag la grags pa yin no/_/de gang zhig nam yang rtogs pa'i
[\[247b.3\]]yul du 'gyur ba myong ba de go de na med do zhes ci ltar rtogs par 'gyur/_mthong ba med la 'ga' yang ni/_/gang du'ang rtogs par 'jug par byed/_/thams cad la ni ltos pa can/_/de bdag 'gog pa tsam du zad/_/'ga' zhig tu mthong ba nyid gzhan du mthong na yod dam med snyam du rtog pa
[\[247b.4\]]'jug par 'gyur ro/_/med do zhes nges par gang las yin te de ltar na 'gog na gzhan gyi bdag nyid ma yin no zhes de'i bdag nyid yin pa 'gog pa tsam du zad kyi/_bum pa la sogs pa la bdag med do zhes nges par ni mi 'gyur ro/_/khyab pa nyid yin na ni shin tu gsal bar yang med
[\[247b.5\]]par nges pa ma yin no/_/des dben par ni dmigs pas na/_/gal te bum sogs bdag med du/_/des na de ltar gson pa'i lus la yang /_/de ni med ces bya bar 'gyur/_/ci ltar bum pa la sogs pa bdag gis dben par dmigs pas bdag med pa zhes bya bar rtogs pa de
[\[247b.6\]]bzhin du gson po'i lus la yang 'gyur ro/_/de yang des dben par ma dmigs pa ni ma yin no/_/des na dmigs par bya ba ma yin pa'i phyir/_bum pa la sogs par bdag med par mi rtogs so/_/des na ldog pa shes pa med pa'i bdag gi ldog pa'i khyab pa/_srog la sogs
[\[247b.7\]]pa med pa la ldog pa la bdag gis khyab pa ci ltar 'gyur/_gang zhig ldog pas gang khyab par ldog pa khyab pa de ldog pa ni des khyab par 'gyur ba yin na ni/_bdag ldog pa ni ma grub pas srog la sogs ldog pas khyab po zhes mi shes te de'i phyir ci ltar srog la sogs pa med pa ldog pa
[\[248a\]]
[\[248a.1\]]bdag gis khyab pa mi 'grub pa de'i phyir 'di la ldog pa nges pa yod pa ma yin no/_/gal te ci ltar bum pa la sogs pa la srog la sogs pa med do zhes rtogs pa de bzhin du bdag med do zhes ci ste mi rtogs she na/_mi mthun pa nye bar bkod pa ste/_'di
[\[248a.2\]]ltar/_srog sogs la lar mthong ba yis/_/yod med gnyis ni rtogs par 'gyur/_/mi dmigs pa tsam las ni ma yin no/_/gal te de ltar bdag mthong na/_/yod med gnyis ni rtogs par 'gyur/_/srog la sogs pa ni dmigs pa'i mtshan nyid du gyur pa yin pa'i
[\[248a.3\]]phyir gson po'i lus ma yin pa la med par rtogs par 'gyur gyi/_bdag ni de ma yin pa'i phyir bzlog pa ma yin no/_/gzhan yang bum pa la sogs pa bdag med pa yin du chug pa de lta na yang srog la sogs pa med pa ldog pas bdag 'grub pa ma yin no/_/gal te gson
[\[248a.4\]]po'i lus la bdag med na srog la sogs pa yang yod par mi 'gyur te/_bum pa la sogs pa la srog la sogs pa ldog par byed pa ni bdag med pa yin par mthong ba'i phyir ro zhe na/_ma yin te/_gzhan med pa ldog par byed pa ma yin pa'i phyir ro/_/'di ltar/_rgyu gang zhig ni med
[\[248a.5\]]pa yis/_/bum pa la srog mthong med pa/_/lus la'ang gal te de med na/_/lus la med par rigs ma yin/_/bum pa la sogs pa la ni blo dang rtsol ba la sogs pa yang med pa nyid do/_/de'i phyir ci ste med pas srog la sogs pa log pa yin nam/_'on te bdag med pa
[\[248a.6\]]yin zhes/_/'dir khyod la the tshom med pa'i rgyu ci zhig yod/_gang du blo la sogs pa'i rgyu gang zhig med pas/_bum pa la srog mi snang ba de nyid gal te lus la med par 'gyur na srog la sogs pas stong par thal ba yin na/_blo la sogs pas ni med pa ma yin pas de ci ltar srog la sogs
[\[248a.7\]]pa ldog par thal ba yin/_'on te gson po'i lus dang bum pa la sogs pa bdag med par chos mtshungs pa yin na gal te blo la sogs pa yod pa dang med pas byas pa'i chos mi mthun pa yod pa de ltar na yang bdag med pa yin pa'i phyir gson po'i lus kyang srog la sogs pas stong
[\[248b\]]
[\[248b.1\]]par 'gyur ro/_/srog la sogs pa med pas chos mi mthun pa nyid yin na yang /_bdag dang bcas par 'gyur ro zhe na/_'di la brjod pa/_gal te cung zad chos mthun phyir/_/tha dad pa yang de rtogs na/_/de'i tshe/_gzhal bya nyid phyir bum sogs rnams/_/bdag dang bcas par cis
[\[248b.2\]]mi dpog_/cung zad tsam gyis kyang chos mthun pa med pa de lta bu ni yod pa ma yin no/_/mi 'dod ce na tshad ma nyid/_/'dod pa kun gyi rgyu yin te/_/de med par ni dngos po dang /_/dngos med rnam gzhag gang gis nus/_/'dod pas ni tshad mar 'gyur ba ma yin gyi/_'on kyang gang la
[\[248b.3\]]tshad ma yod pa de la rtog pa dang ldan pa 'dod par 'gyur ba yin no/_/tshad mas 'grub pa ni mi 'dod kyang bzlog par 'gyur ba ma yin no/_/tshad ma ni 'dod pa la ltos pa med par rang dbang nyid du rigs pa yin no/_/de lta ma yin na tshad ma la rang dbang med par 'dod pas dngos po yod pa
[\[248b.4\]]dang med pa 'dor len byed na dngos po dang dngos po med pa rnam par gnas par mi 'gyur te/_rgol ba'i 'dod pas ni yul du gyur pa'i bsgrub par bya ba sgrub par byed la/_phyir rgol ba'i 'dod pas ni 'dod pa'i phyir dngos po dang dngos po med pa ma 'chol bar gnas pa med par 'gyur ro/_/
[\[248b.5\]]'o na blo la sogs pa de dag kyang bdag yod par 'gyur ba yin zhes rtogs pa yin te/_des na blo la sogs pa yod na srog la sogs pa ldog pa ma yin no zhes gang brjod pa de mi rigs so zhe na/_mi rigs pa ma yin te/_gzhan nyid de la 'jug par byed pa yin pa'i phyir ro/_/gal te
[\[248b.6\]]bdag blo la sogs pa'i 'jug par byed pa nyid du nges pa yin na ni log pas ldog par byed pa nyid du 'thad pa yin na/_de lta ma yin te/_'di ltar/_srog dang mig 'byed la sogs ni/_/dran 'dod rtsol ba las skye yin/_/de dag yul dbang blo las 'byung /_/de yang phan tshun rkyen las ni/_/
[\[248b.7\]]ldog pa'i rang gi rigs las 'byung /_/de tsam la ni bdag dngos 'di/_/rjes 'gro ldog pa la brten yin/_/gzhan du rtog na thug pa med/_/dran pa dang 'dod pa dang rtsol ba dag ni mi 'dod pa'am de las gzhan 'ga' zhig la 'jug pa yin zhing de las ni srog dang mig 'byed pa la sogs
[\[249a\]]
[\[249a.1\]]pa 'jug go/_/dran pa la sogs pa gang las 'jug ce na/_yul dang dbang po dang blo dag las so/_/de dag kyang phan tshun rten la ltos nas rang gi rigs las 'byung ba yin te/_yul gyi ni yul snga ma nyid la dbang po dang yul dag kyang de bzhin no/_/bdag gi dngos po
[\[249a.2\]]ni rgyu dang rkyen gyi tshogs pa 'di dag tsam nyid la 'brel pa yin pas nye bar mkho ba med par gzhan gyis ci bya/_gal te bdag med na snga phyi mtshams 'byor pa'i rang bzhin gyi dran par mi 'gyur ba ma yin nam/_'di ltar gang gis mthong ba de nyid dran par byed pa yin te/_gzhan gyis
[\[249a.3\]]mthong ba ni gzhan gyis dran pa'i yul du bya bar mi nus so zhe na/_'di yang bzlog pa tsam ma yin nam/_'di las kyang ci ltar 'grub/_dran pa gcig las mthong ba ni med de/_snga ma dang phyi ma gcig pa nyid mngon sum gyis mi rtogs pa'i phyir dang /_dran pa yang tshad ma ma yin pa'i phyir/_
[\[249a.4\]]gal te gzhan gyis dmigs pa dang /_mi dran pa de lta na yang gzhan gyi khyad kyis dran par 'gyur ro/_/gzhan zhes te gzhan no cog mtshungs pa ni ma yin no/_/gang gis de nyid dran pa'i rgyur 'gyur ba gzhan ma yin pa de lta bu ni rang gi rgyu las skyes pa yin te/_rgyu dang 'bras bu nges
[\[249a.5\]]pa'i phyir ro/_/bdag yod pa nyid kyis ni dran pa ma yin te/_'o na gsal ba goms pa dang ldan pa'i rgyud yod pa las so/_/de lta ma yin na ni rtag tu dran par thal bar 'gyur ro/_/gal te 'di skad du bdag yod na dran pa nyid do zhes mi brjod kyi gal te dran pa ni bdag yod pa nyid de dran pa po med
[\[249a.6\]]pa dran pa mi srid pa'i phyir ro zhe na/_de yang yang dag pa ma yin te/_'di ltar/_de 'gyur na ni 'gyur phyir dang /_/rjes 'gro ldog pa'i rjes byed phyir/_/'di rgyu 'bras bu dngos po ste/_/de ltar min na gzhan med 'gyur/_/dran pa dang ni sngon nyams su myong ba goms pa'i rjes su 'gro ba dang ldog pa'i
[\[249a.7\]]rjes su byed pa'i phyir dang /_de 'gyur na 'gyur ba'i phyir bdag rgyu ma yin no/_/ci ste khyab pa dang rtag pa med par mi 'gyur na/_de ltar ma yin na dus la sogs pa yang rgyu yin par thal bar 'gyur te/_khyad par med pa'i phyir ro/_/'on te myong ba po dang dran pa po med par mi 'gyur ro zhe na/_de ni de
[\[249b\]]
[\[249b.1\]]ltar ma yin te/_dran pa myong ba dag las ni/_/dran po myong po de rtogs na/_/nam mkha' de ltar yin par ni/_/ci yi phyir na rtogs mi byed/_/dran pa dang myong ba gzhan du mi 'thad pas dran pa po dang myong ba po 'ga' zhig rtogs pa yin gyi nam mkha' la sogs pa las gzhan du 'gyur ba ni ma
[\[249b.2\]]yin no/_/de lta yin dang gcig 'ga' zhig yod do zhes rtogs par 'gyur ro/_/de yang nam mkha' la sogs pa dang mi mthun pa ni ma yin te/_khyab pa dang rtag pa dang lus can ma yin pa la sogs pas khyad par med pa'i phyir ro/_/'on te nga'o zhes byed pa po nyid du rtogs pa'i bdag yin
[\[249b.3\]]gyi lus can ma yin pa tsam ni ma yin no zhe na/_nga'o snyam pa'i rtog pa la ni lhas byin nga ni gar gyi rigs so zhe'am/_sngon po'o zhes lus nyid snang ba ma yin nam/_lus kyi mi rtag pa'i phyir ro zhe na/_ma yin te lus kyi gnas skabs mi rtag pa yin gyi gnas skabs can ni 'jig rten pha rol la sogs
[\[249b.4\]]par tha dad pa med pa'i phyir rtogs pa 'di nyid blo'i tha dad pa ni ma yin no/_/dran pa la sogs pa ni lus la gnas pa nyid du rtogs kyi lus can ma yin pa la gnas par ni ma yin no/_/'on te re zhig rtogs pa po gcig 'grub pas de lus yin nam/_gzhan yin pa'i rtogs pa gzhan gyis ci bya zhe na de
[\[249b.5\]]yang ma rung ste/_gang phyir gnas skabs tshogs las ni/_/lus gzhan rtogs pa yod min pa/_/de nyid phyir na nged kyi phyogs/_/grub pa la ni gnod med pa/_/gzhan yang /_rtag pa'i rang bzhin 'gyur med la/_/dran myong dag las gal te de/_/dran byed rtag tu ring na ni/_/de nyid ci ltar don
[\[249b.6\]]rig 'gyur/_/bde la sogs pas 'gyur na ni/_/rtag pa nyid du'ang 'thad ma yin/_/bde sogs kyis ni 'gyur med na/_/bde la sogs par gnas mi 'thad/_/gang phyir dran pa 'bras yin pa/_/des na myong bas cis ma yin/_/'on te nga zhes rnam shes pa/_/rgyu dang 'bras bu tsam ma yin/_/'di
[\[249b.7\]]ltar sngon mthong bzung ba ni/_/nga yi dran pas rnam nges par/_/rtogs zhes 'gro ba thams cad kyis/_/byed pa nyid na rtogs pa nyid/_/de yang ma yin te/_'di ltar/_sngon mthong dran zhes rtogs pa ni/_/bdag las skyes pa tsam gyis ni/_/tshad med de lta yod na ni/_/kun 'gyur rnam gzhag med par
[\[250a\]]
[\[250a.1\]]'gyur/_/gal te rgyu bdag las skyes pa tsam gyis shes pa tshad ma yin na/_thams cad tshad mar 'gyur ba'i phyir/_/thams cad kyi thams cad 'grub par 'gyur te/_des na ches 'chol par gyur to/_/de'i phyir gang zhig dbang po nyams pa med pa la brten nas
[\[250a.2\]]'byung ba de nyid tshad ma yin no/_/de lta yin dang gang gis 'di ni dran pa dang mtshams sbyor ba la yang nus pa yod pa yin no zhes brjod par bden par 'gyur/_mig la sogs pas bskyed pa'i shes pas rjes su 'brel pa bcad pa med pa'i phyir snga phyi gcig tu rtogs pa bden pa ci
[\[250a.3\]]ltar 'gyur/_dran par 'gyur ba'i rtogs pa med par ni bdag gis bdag gam gzhan rjes su 'brel pas rtogs pa ma yin no/_/des na ngas dran no zhes bya ba 'di ni kun rdzob tsam kho na'o/_/des na kun rdzob pa'i bdag gis ni thams cad 'thad pa nyid do/_/gzhan yang /_'khrul pa nyid
[\[250a.4\]]kyis mnyan bya dang /_/srog sogs 'di ni mtshungs par 'gyur/_/ma yin ldog pa can yin yang /_/'di la 'khrul med phyir zhe na/_/ci ltar sgrub min nyid las de/_/ldog min 'o na don gyis de/_/bsgrub bya'i rjes 'jug min de ltar/_/brjod 'gyur de ni gzhan las mtshungs/_/mnyan
[\[250a.5\]]bya nyid dang srog la sogs pa ni khyad par yod pa ma yin te/_ldog pa 'ba' zhig par gnyi ga yang mtshungs pa'i phyir ro/_/des na gcig ni 'khrul pa yin la rang bzhin ni ma yin no zhes bya ba'i tshul 'di ci zhig yin/_gal te ldog pa mtshungs pa ma yin te yul tha dad pa'i phyir ro/_/mnyan bya
[\[250a.6\]]nyid ni mthun pa'i phyogs dang mi mthun pa'i phyogs gnyis ka las kyang ldog pa yin la/_srog la sogs pa ni ma yin te/_bsgrub par bya ba ma yin pa kho na las ldog pa'i phyir ro zhe na/_'o na mnyan bya nyid ni mthun pa'i phyogs las kyang ldog go zhes bya ba mthun pa'i phyogs la rjes su 'jug
[\[250a.7\]]pa med par bstan pa yin na/_de ni srog la sogs pa dang mtshungs pa nyid do/_/de yang mthun pa'i phyogs nyid la yod pa nyid ni ma yin no/_/mthun pa'i phyogs yod pa dang med pa nye bar dgod pa ni gang du dgos/_'di ltar/_bsgrub min nyid las rnam chad ces/_/bsgrub bya gnas par
[\[250b\]]
[\[250b.1\]]brjod pa yin/_/de nyid phyir na don go bas/_/gcig gis gnyis ka bstan par brjod/_/nges par bzung ba nges pa nyid du nges par gzung bas ni bzlog pa bsgrub pa yin te/_de lta ma yin na gal te bsgrub par bya ba ma yin pa nyid las rnam par chad pa mthun pa'i phyogs las kyang rnam par chad pa
[\[250b.2\]]yin na de'i tshe nges par gzung ba 'bras bu med par 'gyur ro/_/de nyid kyi phyir khyed kyis kyang bsgrub par bya ba ma yin pa nyid las rnam par chad pa zhes bya ba'i ngag 'di las gcig gis kyang gnyis ka bstan par byas pa yin no/_/de'i phyir rjes 'gro med pa las/_/'di 'dra'i mi 'khrul 'grub
[\[250b.3\]]ma yin/_/nges par gzung ba'i mtshan nyid rjes su 'gro bas khyab pa'i mi 'khrul pa gang yin pa de ci ltar khyab par byed pa rjes su 'gro ba med par 'gyur/_yang na bsgrub par bya ba med pa nyid la rnam par chad pa zhes bya ba 'di ni rjes su 'gro ba rtogs pa med par rtogs pa ma yin te/_mi mthun
[\[250b.4\]]pa'i phyogs mtha' dag ni mthong ba ma yin no/_/rjes su 'gro ba'i sgo nas ni 'gyur ba yin te/_bdag nyid la ni 'brel pa'i phyir/_/gzhan las ldog par 'gyur ba yin/_/de las gzhan las ldog min na/_/ci ltar de la 'brel par 'gyur/_/'on te bsgrub par bya ba la yod pa nyid ma yin no
[\[250b.5\]]zhe na/_'o na med pa la med par 'gyur bas bsgrub par bya ba ma yin pa kho na las zhes ma 'khrul par ci ltar 'gyur/_'di ltar/_bkag pa 'gog par byed pa ni/_/bsgrub pa las gzhan ci 'dra zhig_/bsgrub par bya ba med pa nyid la/_med do zhes nges par gzung ba gang yin pa des ni bsgrub bya
[\[250b.6\]]la med pa bkag pa yin te/_bsgrub par bya ba ma yin pa nyid la med pa yin gyi/_bsgrub par bya ba la ni med pa ma yin no zhes dgag pa 'gog pas sgrub pa nyid bsgrub par 'gyur ro/_/ci ste/_bsgrub bya med las ldog med pa/_/des na sgrub min nyid las med/_/med ces ldog pa de nyid ni/_/_
[\[250b.7\]]ci ltar med las ldog par 'dod/_/ci ste srog la sogs pa'i gtan tshigs la mthun pa'i phyogs med pa'i phyir de las ldog pa ma yin no/_/med pa las ni ldog par nus pa ma yin te 'byung khungs nyid med pa'i phyir ro/_/gang las ldog par rtogs par 'gyur ba med pa zhes bya ba ni 'ga'
[\[251a\]]
[\[251a.1\]]yang yod pa ma yin no zhe na/_gal te med pa las mi ldog na ldog pa'i ldog par ji ltar 'gyur/_de yang med do zhe na/_gal te ldog pa'i ldog pa 'gog na ldog pa'i ldog pa las ldog par ci ltar ldog ces thug pa med pa'i phyir rtogs pa med do/_/bkag pa dang ldog
[\[251a.2\]]pa zhes bya ba ni don gcig nyid do/_/ldog pa'i gzhir gyur pa gang yin pa de nyid ldog pa'i 'byung khungs yin no/_/gal te gang dang ldan pa yod pa de bral ba'i 'byung khungs ma yin nam/_dngos po med pa dang ni ldog pa yod pa ma yin no zhe na/_gang dang ldan pa mi srid pa de chos shin tu 'byung
[\[251a.3\]]gnas nyid ci ste ma yin/_bral ba tsam 'byung khungs yin gyi ldan par yang gyur pa ni ma yin no/_/de ltar ma yin na ni ldog pa yod pa nyid las ldog pa yod pa zhes bya ba 'di ci ltar yin/_gal te der ni blo yod na/_/'dir yang ci ste 'dod ma yin/_/med pa shin tu gsal ba nyid/_/de yi
[\[251a.4\]]gnas su rtogs pa yin/_/gang nam yang de mi srid pa de ni de'i 'byung khungs yin par shin tu yang cher rigs so/_/ldog pa med pa sgrub pa yin/_/dngos po med na'ang yod min la/_/dngos po med pa yod min zhes/_/blun po yi ni spyod la ltos/_/med pa la dngos po med do zhes ldog
[\[251a.5\]]pa med pa med pa ni sgrub pa nyid yin pas/_dngos po yod pa'i mtshan nyid de ni med pa la yang yod pa yin no/_/dngos po med pa ni med pa la 'thad pa'i rang bzhin yang med la/_bzlog kyang cig shos ni yin no zhes bya ba blun po'i spyod pa las gzhan ci zhig yin/_'di ltar/_sgrub pa dang ni
[\[251a.6\]]dgag pa dag_/phan tshun spangs te gnas pa na/_/rnam gzhan srid pa ma yin phyir/_/gnyi ga med ces rigs ma yin/_/dngos po yod pa ma yin na gor ma chag par med pa nyid yin pa'i phyir ro/_/de nyid ni ldog par yang tha snyad byed de/_de la med pa ni de las mi ldog pa ma yin no/_/
[\[251a.7\]]med pa nyid kyang de la med pa kho na ste/_gzhi nyid dang mi ldan pa'i phyir ro zhe na/_ma yin te/_yod pa nyid med pa kho na de la med pa yin no/_/de yang med do zhe na/_ma yin te/_dngos po dang dngos po med pa dag ni phan tshun med pa'i rang bzhin can yin pa'i phyir gnyi ga yang dgag par ci ltar
[\[251b\]]
[\[251b.1\]]'gyur/_dngos po ni gdon mi za bar dngos po med pa rnam par gcad pas de nyid thob pa yin te/_dngos po med na dngos por mi 'gyur ba'i phyir ro/_/gang gi phyir dngos po med par med pa las ldog pa de'i phyir de ldog pa la gdon mi za bar 'gyur ro/_/de lta ma yin te/_gal te dngos po
[\[251b.2\]]med pa log kyang mi 'gyur na ni med pa kho nar 'gyur ro/_/'di ltar/_gal te dngos po yod min pa/_/dngos med nyid du rtogs par 'gyur/_/ston te dngos med med na ni/_/des na dngos po rtogs par 'gyur/_/de yang med na dgag pa 'di/_/mi dmigs pas na med phyir ro/_/gnyi
[\[251b.3\]]ga med na dngos po ni/_/yod pa bzlog pa med pa nyid/_/gal te dngos po dang dngos po med pa gnyi ga yang med pa yin na/_de lta na yang dngos po'i med pa nyid bzlog tu med pa kho na'o/_/gal te dngos po yod pa ma yin na/_de lta na dngos po med par 'gyur ba ma yin no/_/de bzhin du ni
[\[251b.4\]]dngos po med pa yang med pa nyid du 'gyur ro/_/gal te dngos po med pa ma yin la dngos por yang ma gyur na/_de nyid dngos po med par rtogs pa yin no/_/de'i phyir dgag pa 'jug pa nyid des dben par dmigs pa'i mtshan nyid kyi mngon sum gyis sgrub pa las phyi rol du rnam par 'jog pa yin
[\[251b.5\]]no/_/de'i phyir tshad ma gcig 'jug pa nyid kyis rnam pa gzhan la rnam pa gzhan gyi ngo bor 'jog pa yin te/_rnam pa gzhan ni yod pa ma yin no/_/gang zhig mngon sum der ma chug pa de thams cad ni gzhan kho na'o/_/dngos po'i rang bzhin 'dzin pa'i mngon sum gyis kyang de la gang zhig de'i rang
[\[251b.6\]]bzhin du rnam par ma bcad pa de ni de'i rang bzhin du med pa yin te/_rnam pa gzhan ni yod pa ma yin no/_/dngos po med pa yod pa yongs su gcod pa na yang gang zhig de ltar rnam par ma bcad pa de dngos po nyid yin pa'i phyir rnam pa gzhan la srid/_gal te rnam pa gzhan med mod dngos po'am
[\[251b.7\]]dngos po med pa de ni med pa la med do zhes gzhi dang bcas pas gcod par nus pa ma yin te/_de nyid bcad pa med pa'i phyir ro/_/med pa ni gcad par nus pa ma yin no zhe na/_de ni ma yin te 'di ltar/_gal te de la ldog med na/_/gtan tshigs 'jug par 'dod dam ci/_/de yang min na ldog
[\[252a\]]
[\[252a.1\]]bkag ni/_/'di nyid yin na ci ste 'gog_/re zhig khyed la 'di tsam zhig dri ste/_gal te mthun pa'i phyogs med pa de las mi ldog na cig 'jug par 'gyur ram rnam pa gzhan ni yod pa ma yin pa'i phyir ro/_/de ltar na dngos po med pa'i rang bzhin can gyi ldog par mi
[\[252a.2\]]'gyur ba yin te/_gal te 'jug pa'i rang bzhin gyi dngos por 'gyur na'o/_/de yang ma yin no zhe na/_'o na ldog pa ldog pa ma yin te/_gang gi phyir khyod kyis bsgrub pa'i ldog pa bkag pa ni 'di nyid yin na/_de'i phyir ci ste 'gog par byed pa/_bsgrub pa ni de nyid kyi tshe dgag par rigs pa
[\[252a.3\]]ma yin no/_/de'i phyir 'jug pa bkag pa nyid ldog pa yin pas/_de bkag pa ma yin no/_/'on te de ni 'byung khungs sam gnas nyid du rtogs pa ma yin pa'i phyir de las ldog pa ma yin par brjod na/_'dir brjod pa/_sgrub dang dgag pa ma rtogs par/_/sgra las byung ba'i tha snyad
[\[252a.4\]]gzhan/_/yod min de yang med pa la/_/med phyir 'di ni mi smra thob/_/gal te khyed la 'ga' zhig brgal zhing brtag par byed de/_srog la sogs pa mthun pa'i phyogs la ma mthong ba ma yin nam/_des na de las ldog pa las thun mong ma yin pa'i ji ltar go bar byed pa ma yin de lta bu nyid
[\[252a.5\]]kyang yin na mnyan bya nyid kyang go byed du 'gyur ro zhes so/_/des na gdon mi za bar mthun pa'i phyogs med pa ldog pa med do zhes brjod par bya dgos/_de ltar ma yin na 'dir mi smra ba nyid thob par 'gyur ro/_/ci ste yang de bzhin kho nar 'gyur la drag mod ces bya bar 'gyur na/_ma yin te/_rang
[\[252a.6\]]nyid kyang rnam pa 'ga' zhig ltar gcod pa srid pa'i phyir ro/_/tshig ni bzlog par nus kyi/_blo ni ma yin te gdon mi za bar ci zhig ltar rtogs par 'gyur ro/_/gzhan yang gal te dngos po med pa nam yang bdag nyid thams cad kyi gnyis nyid dam 'byung ba nyid du rtogs par nus pa ma yin de
[\[252a.7\]]kho na yin na tha snyad chad par 'gyur ro/_/'di ltar/_yod pa rnams la dgag pa med/_/de ni med la'ang yod ma yin/_/rigs pa 'di yi 'gro ba la/_/dgag pa'i don ni med par 'gyur/_/dgag pa'i don ni med pa nyid do/_/des na med pa mi rtogs pa ni ci ltar de sbyor/_'di ltar/_brjod bya
[\[252b\]]
[\[252b.1\]]blo la gnas pa yis/_/de nyid rtogs par bya ba'i phyir/_/rjod par byed pa'i sbyor 'gyur la/_/med pa de gnyis yod ma yin//_//bam po bcu gsum pa/_gal te med pa tsam yul du byed na dgag pa don med pa nyid do/_/yul rtogs pa la dgag pa sbyor ba'i phyir ro/_/sbyar na yang
[\[252b.2\]]dgos pa med do/_/'o na gang zhig med pa de yul du bya ba yin na/_de ltar yin na rtogs bzhin pa nyid med par ci ltar 'gyur/_'o na rtogs pa ni rnam pa gzhan du yin la/_med pa yang rnam pa gzhan du yin no/_/'di ltar yod pa nyid yul la sogs pa dang ldan pa 'ga' zhig gis dgag par
[\[252b.3\]]bya ba yin no zhe na/_'di la bshad pa/_gal te yul dus 'gog ce na/_/ci ltar de yod de ltar ni/_/mi 'gog ci ltar de med pa/_/de ltar yang ni 'gog mi 'gyur/_/da ltar 'di na rang bzhin 'di ltar med do zhes bya ba yang /_dgag par nus pa ma yin pa nyid do/_/'di ltar rang bzhin gang dang
[\[252b.4\]]yul gang dang /_dus gang yin pa de/_gal te yod na ci ltar 'gog_/'on te med na blos yul du byed par srid pa ma yin te med pa gcad par mi nus pa'i phyir ro/_/ci ste yul du byed na de ltar yin na gzhi la sogs pa yang yul du byed par 'gyur ro/_/de lta ma yin par yul du bya mi nus pa'i
[\[252b.5\]]phyir ro/_/gdon mi za bar byed pa'i ngo bor yongs su gcod pa yin te/_gzhan du srid pa med pa'i phyir ro/_/gal te yul 'di na med do zhes gzhi'i rang bzhin yul du byas pa yin na med par ci ltar 'gyur/_med na ci ltar yul du byed/_/'on te dgag par bya ba sgro btags nas 'gog par byed na/_
[\[252b.6\]]de ltar yin na mthun pa'i phyogs kyang sgror btags nas mthun pa'i phyogs las ldog pa yod pa yin pa'i phyir ci ltar mthun pa'i phyogs las mi ldog_/des na phyi rol la don brtan pa'i bsgrub pa dang dgag pa ni tha snyad mi srid pa de'i phyir tha snyad chad par 'gyur ro/_/gal te sgrub pa'i tha snyad
[\[252b.7\]]srid pa ma yin nam zhe na/_ma yin te/_yul du bya ba la sgrub pa med pa'i phyir ro/_/bum pa yod ces bya ba gal te yod par bzung na de nyid sgrub pa yin pas yang yod do zhes sgrub pas ci zhig bya/_'on te med par yin na des na 'gal ba'i phyir med pa ni yod do zhes sgrub par mi nus so/_/gal te yod
[\[253a\]]
[\[253a.1\]]par bcad na ni/_/de la sgrub pa don med yin/_/med par yongs su bcad phyir na/_/sgrub pa gzhan du nus ma yin/_/de phyir dngos dngos med rten pa/_/phyi rol rten min sgra don la/_/brten nas 'dir ni sgrub pa dang /_/dgag pa thams cad 'dod pa yin/_/tshad ma'i
[\[253a.2\]]don yang gzhan yin la/_/sgra yi don yang gzhan yin no/_/sgra'i don ni yod pa dang dngos po med pa'i rten yin gyi/_tshad ma'i don ni de lta ma yin no/_/tshad ma'i don ni dngos po med pa'i rten ma yin no/_/tshad ma'i don ni rnam pa gzhan du srid pa ma yin te/_rang bzhin nges par gzung ba'i phyir
[\[253a.3\]]ro/_/sgra las zhig la blo ci 'dra/_/ma zhig pa la'ang de 'dra nyid/_/des na dngos dngos med rten ni/_/sgra don tshad ma'i de lta min/_/des na sgrub pa dang dgag pa dag gi yul ni rnam par rtog pa can gyi blos brtags pa yin te/_rnam par rtog pa rnams ni dngos po la 'jug par ma nges pa'i phyir ro/_/
[\[253a.4\]]rnam par rtog pa med pa yang thams cad ni tshad ma ma yin no/_/gal te tshad ma ma yin pa sgrub pa'i tshul du zhugs na/_des na de tshad ma ma yin par bstan pa'i phyir dgag par byed la/_dgag pa'i tshul gyis zhugs na ni sgrub par byed do/_/gal te 'di rtogs pa 'khrul pa nyid yin pa de'i tshe
[\[253a.5\]]bdag nyid de lta bu nyid du gsal bar 'gyur te/_rang rig pa la 'khrul pa med pa'i phyir ro/_/rang gi ngo bo ni gzhan du mthong bar nus pa ma yin te/_rang gi ngo bo las nyams par thal ba'i phyir ro/_/rnam pa gzhan du snang na de nyid kyang rang gi ngo bo yin pas der yang de ltar 'gyur ba'i phyir thug pa
[\[253a.6\]]med par 'gyur ro/_/rang gi ngo bor yod na ni dngos po'i nye bar len pa can nyid 'gog pa yin no/_/chos can de yang rang gi ngo bos rtogs pas na gang gis de gnyis dang 'brel par 'gyur ba ci ltar sgrub pa dang dgag pa thun mong ba yin no zhe na/_'dir brjod pa/_de 'dra med na'ang chos can de/_/de dag
[\[253a.7\]]dang ni 'brel par snang /_/de yang sgra 'jug pa nyid las/_/yod ces tha snyad rten par 'dod/_/tha snyad 'di phyi rol dang nang gi rang bzhin nyid la brten pa ni ma yin gyi/_'on kyang sgra'i don la brten pa yin no/_/sgras ni phyi dang nang gi rang gi ngo bo rtogs pa ma yin no/_/gal te de las ma rtogs pa
[\[253b\]]
[\[253b.1\]]gzhan med pa'i phyir sgrub pa dang dgag pa dag tha snyad ji ltar rten zhe na/_gzhan sel ba la brten no zhes brjod do/_/gzhan sel ba la brten no zhes bya ba 'di ci zhig_/sgra la rtogs pa gang yin na'o/_/rtogs pa de gang yin zhes bya ba de nyid de ltar brjod pa ma yin nam/_cung zad kyang ma
[\[253b.2\]]yin no/_/de lta na yang tha snyad 'di ni thog ma med pa'i kun du rmongs pa bskyed pa yin no/_/'di ltar rnam par dpyad na phyi rol lam nang 'dra ba yod pa ma yin na'ang sgra'i don gyi mtshan nyid kyi chos can de sgrub pa dang dgag pa dag dang 'brel pa lta bur mngon pa yin no/_/de skad du yang
[\[253b.3\]]'di la dngos po cung zad med ces bshad pa yin no/_/gal te de la phyi rol gyi rang bzhin du sgro btags pa nyid kyi rang bzhin yod pa ma yin nam zhe na/_ma yin te shes pa dang shes bya ma rtogs pa gzhan mi srid pa'i phyir ro/_/'khrul pa'i rang bzhin yod do zhe na/_de yang gal te rang gi
[\[253b.4\]]ngo bos rtogs na ci ltar 'khrul/_'on te ma rtogs na ci ltar yul yin/_ma rtogs par ni yod do zhes lhag par nges nus pa ma yin no/_/phyis 'khrul par shes so zhe na/_'o na dang por rang gi ngo bor ma rtogs pas ji ltar yod do zhes bya bar rnam par gzhag pa'i yul yin/_gzhan gyi rang gi
[\[253b.5\]]ngo bos rtogs na ni rtogs pa gzhan 'khrul gyi de nyid ni ma yin pas na thug pa med do/_/'on te de mi bden pa nyid du nges pas na 'khrul par brjod do zhe na/_de ni mi bden pa gang yin/_don la ma reg pa nyid do/_/de nyid de'i rang bzhin ma yin nam ci ltar mi bden pa nyid yin rang gi rang bzhin la
[\[253b.6\]]gnas pa nyid ni mi bden par 'gyur ba ma yin no/_/rnam pa gzhan du nges pa bskyed pa'i phyir mi bden pa yin no zhe na/_'o na nges pa nyid mi bden par 'gyur ro/_/des de bskyed pa'i phyir/_de yang mi bden pa kho na'o zhe na/_ma yin te/_bag chags kyi nges par rnam pa gzhan du bskyed pa'i phyir
[\[253b.7\]]ro/_/de lta yin na nges par 'khrul pa nyid do zhes bya ba yang ma 'brel pa yin te/_de yang rang gi rang bzhin la gnas pa'i phyir ro/_/de'i phyir sgra'i don ni rang bzhin med pa nyid do/_/'o na ji ltar yod ces tha snyad du byed ce na/_sgra 'jug pa'i phyir yod do zhes tha snyad 'dogs so/_/sgra 'jug pa'i
[\[254a\]]
[\[254a.1\]]mtshan nyid kyi tha snyad las yod do zhes rtogs par 'gyur ro/_/gzhan sel ba zhes bya ba ni spyi la sogs par 'dzin par bzlog pa'i don du mi rtogs par byed pa yin no/_/gal te cung zad kyang ma yin no zhes brjod na ni gzhan dag skrag par 'gyur ro/_/de nyid kyi phyir
[\[254a.2\]]de yang tha snyad rten par 'dod ces smos so/_/de lta ma yin na ni tha snyad chad par 'gyur ro zhes te/_gzhan dag spong bar 'gyur ro/_/'di ltar/_sgra las gzhan ni rnam gcod 'dir/_/rtogs pa rnams kyi phan tshun gyi/_/rgyu dang 'bras bu nyid kyis ni/_/dngos po 'ba' zhig yod pa yin/_/me
[\[254a.3\]]'on cig ces brjod pa na me ma rtogs kyang me ma yin pa spangs nas 'jug go/_/sgra las ni dngos po la ma reg pa'i rnam par rtog pa rang gi ngo bo rtogs pa skye ba la brten pa yin la/_de las ni 'jug pa'i rnam par rtog pa de las ni 'gro ba'i rang bzhin nyams su myong ba de las ni thob pa'am
[\[254a.4\]]de ltar ma yin pa zhes bya ba'i tha snyad du 'gyur gyi/_brjod par bya ba dang rjod par byed pa zhes bya ba ni 'ga' yang yod pa ma yin no/_/de lta min na don rnams kyi chos gcig bsgrubs sam bkag pa na/_bdag nyid thams cad bsgrubs pa dang /_/bkag 'gyur bdag tha dad med phyir/_/tha dad
[\[254a.5\]]yin na gzhan dang gzhan/_/bkag pa dang ni bsgrub pa yin/_/bsgrub pa dang ni dgag pa dag_/chos can gcig la 'du mi 'gyur/_/gal te chos rnams chos can las tha mi dad pa yin pa de'i tshe chos gcig bsgrub pa'am/_'gog pa ni thams cad bsgrub pa'am bkag par 'gyur ro/_/
[\[254a.6\]]de bsgrubs pa na de'i bdag nyid ma bsgrubs pa zhes bya ba ni ma yin te/_de yang ma bsgrubs par thal ba'i phyir ro/_/dgag pa yang de bzhin no/_/dum bur bsgrub pa dang 'gog pa ni ma yin te/_tha dad med pas dum bu nyid med pa'i phyir ro/_/sgra des de bsgrubs pas na de'i bdag nyid ma
[\[254a.7\]]bsgrubs par ni mi 'thad do/_/da bsgrubs pa nyid yin mod kyi 'khrul pas ma nges pa yin no zhe na/_'o na thams cad ma nges par 'gyur ba'i phyir rtogs pa med par 'gyur ro/_/cung zad cig ni nges la cung zad cig ni ma nges pa yin no zhes gzhung gzugs par nus pa yang ma yin te/_rnam par dbye ba
[\[254b\]]
[\[254b.1\]]med pa'i phyir ro/_/rnam par dbye ba yod na de ltar 'gyur gyi gzhan du ni ma yin no/_/dmigs pa nyid yod par brjod pa yin te/_de rnam par dbye bas ni yod par rnam par dbye bar 'gyur ba yin no/_/des na ci ltar gcig nyid la cung zhig ni nges par 'gyur la gzhan ni ma yin te/_
[\[254b.2\]]des na 'di ni gyi na'o/_/gal te skad cig ma nyid nges kyang sngon po des ma yin nam mthong ba ni mi 'thad pa zhes bya ba ma yin no zhe na de la yang 'gal ba'i phyir ro/_/'di ltar/_nges pas gal te de ni ci skad cig nyid/_bsgrub pa dang bral sngon por rtogs na ni/_/gzhan gyis skad cig dngos
[\[254b.3\]]por 'grub mi 'gyur/_/tshad mar grub pa gzhan gyis gnod ma yin/_/gal te tshad mas grub pa tshad ma gzhan gyis gnod na thug pa med de/_de yang gzhan gyis yin pas yid brten pa med pa nyid du 'gyur ro/_/'on te gal te sngon por nges par skad cig ma la 'jug pa zhes bya ba ma yin
[\[254b.4\]]mod/_de lta na yang des skad cig nyid bkag pa ma yin la/_de bsgrub pas kyang sngon pos nges pa la gnod pa ma yin te/_bsdu ba'i tshul gyis gnyi ga yang 'jug pa'i phyir ro/_/ldan pa ni gsum ste/_bsdu ba dang rnam par brtags pa dang gnod pa'o/_/bsdu ba ni sngon po yang yin la
[\[254b.5\]]ut+pa la yang yin no zhes bya ba ste/_chos gnyis bsdu ba'i phyir ro/_/rnam par brtags pa ni mi 'am tho yor zhes bya ba ste/_gnyi ga la mi srid pa'i phyir ro/_/gnod pa ni thag pa ni sbrul ma yin no zhes bya ba ste/_sbrul nyid mi srid pa'i phyir ro/_/de'i phyir 'dir sngon po dang skad cig ma dag bsdu ba
[\[254b.6\]]yin pa'i phyir skyon ci yod ce na/_'dir brjod pa/_gnod pa'i mtshan nyid dang ldan phyir/_/'dir ni ci ltar sdud par 'gyur/_/gnod bya gnod par byed pa ni/_/sdud par 'gar yang 'ongs ma yin/_/gal te sngon po nyid skad cig ma spangs par nges pa yin na skad cig ma nyid bkag par 'gyur
[\[254b.7\]]te/_des dben pa ni rang bzhin bzung ba'i phyir ro/_/bden pa'i rang bzhin du rtogs pa nyid gnad pa yin no/_/gal te 'di la 'di med do zhes dngos po med pa'i tshad mas gnod pa ma yin nam/_mngon sum ni 'ga' la yang gnod par byed pa ma yin no zhe na/_de ni mi 'thad de 'di ltar/_med
[\[255a\]]
[\[255a.1\]]ces nges pa 'di nyid ni/_/tshad min 'di ni tshad 'bras yin/_/de yis dben par dmigs pa ni/_/tshad ma de la nges pa yin/_/nges pa 'di rang rgyud pa'i tshad ma ni ma yin no/_/'di ni mngon sum gyi rjes su 'brang ba yin pas 'di gzhan du 'gyur ba ni ma yin no/_/gal te ci
[\[255a.2\]]zhig ltar dben pa'i rtogs pa skyes kyang de skyes par ma gyur pa de lta na yang der rung ba nyid kyis de 'gog pa yin no/_/'di yang 'og nas bstan par bya'o/_/de la gal te sngon po skad cig ma nyid yongs su spangs te des na de nyid kyis skad cig ma nyid bkag pa'i phyir/_ci ltar gzhan gyis
[\[255a.3\]]bsgrub par 'gyur/_/'on te des kyang bsgrub pa nyid yin mod kyi 'on kyang gzhan gyis gsal bar byed do zhe na/_'dir brjod pa/_gal te sngon gyi rtogs pa de/_/tshad min ci ltar gsal ma yin/_/don de gsal bar ma byas dang /_/de grub ces bya 'thad par dka'/_/des kyang gsal ba ma
[\[255a.4\]]yin zhes/_/bya ba 'dir yang ci ltar 'gyur/_/'dir ni de bsal gzhan du ni/_/nges par 'thad dang 'brel ma yin/_/de yi phyir na snga ma dang /_/phyi ma'ang 'khrul par rtogs par gyis/_/yul gcig gi shes pa dag ni phan tshun 'gal bar 'gyur ba ma yin no/_/des na gcig bsgrubs pas de
[\[255a.5\]]tha mi dad par thams cad bsgrub pa'i phyir sgra dang rtogs pa gzhan 'jug pa ni don med do/_/'on te khyad par tha dad pa dag sgra dang rnam par rtog pa tha dad pa'i yul yin pa des na thal ba 'dir mi 'gyur ro zhe na/_tha dad pa yin na bsgrub pa dang dgag pa dag chos can gcig la 'du bar mi 'gyur ro/_/
[\[255a.6\]]gal te phan tshun dang rten las kyang tha dad pa yin na/_de'i tshe de dag chos can yang tha dad pa kho nas rtogs par 'gyur bas de'i tshe de dag la rten gzhan med pa'i phyir/_ci ltar gzhi mthun pa nyid du 'gyur/_ci ltar ut+pa la sngon po zhes yon tan dang rdzas rtogs pas na de dag la rten gzhan ni yod pa
[\[255a.7\]]ma yin te/_des na gzhi mthun pa nyid dang khyad par dang khyad par gyi gzhi'i dngos po nyid du rtogs par mi 'gyur te/_don so sor rtogs pa'i phyir bum pa dang snam bu bzhin no/_/'on te sngon po yan 'gar ba ma yin no zhe na/_de lta yin na sngon po'i rang bzhin rtogs pa nyid kyis rdzas rtogs par
[\[255b\]]
[\[255b.1\]]'gyur te/_dum bur rtogs pa med pa'i phyir ro/_/'on te rigs dang yon tan yin na yang gzhi mthun pa mi rtogs te/_gzhi brjod pa'i sgra gzhan med pa'i phyir ro/_/'on te sngon po rdzas nyid rtogs par 'gyur gyi/_sngon po tsam ni ma yin na de lta yin na ni sgra gcig gis gnyis brjod
[\[255b.2\]]la/_gzhan gyis kyang de bzhin yin pa'i phyir bzhi'am gsum brjod pas ji ltar gzhi mthun pa'am khyad par dang khyad par gyi gzhi'i dngos por 'gyur sgra gcig gam du ma bstan pa rang bzhin tha dad pa rnams gzhi mthun pa la brten pa ni ma yin no/_/'on te sngon po la sogs pa yan
[\[255b.3\]]'gar ba rtogs par mi nus pa des na gzhan dang gzhan rtogs pa gzhi mthun pa ma yin pa ma yin te/_sngon po la sogs pa de dag ni rigs ma nges pa yin la rigs la sogs pa yang yon tan ma yin par nges pa yin no/_/des na nges pa bstan pa'i phyir sgra gzhan sbyor ro zhe na/_gal
[\[255b.4\]]te sngo sogs mngon sum gyis/_/tha dad med par rtogs na ni/_/don de nyid ni sgra yis kyang /_/ji ltar gzhan du rtogs par 'gyur/_/gal te mngon sum la sngon po la sogs pa tha dad pa med par snang na sgra las kyang de kho na nyid snang bar 'gyur te/_de nyid la 'brel pa rtogs pa'i phyir ro/_/
[\[255b.5\]]'on te lkog tu gyur pas de ltar snang ba ma yin no zhe na/_rtogs bzhin pa nyid ji ltar lkog tu gyur pas de ltar snang ba ma yin no zhe na/_rtogs bzhin pa nyid ci ltar lkog tu gyur pa yin te/_nye bar gnas pa ma yin pa'i phyir ro zhe na/_nye bar gnas pa ma yin yang sgra'i shes pa 'jug pa'i phyir ro/_/
[\[255b.6\]]dbang po'i byed pa med pa'i phyir ro zhe na/_dbang po nyid rtogs pa'i rgyu ma yin no/_/gal te rang bzhin rtogs na ni dbang po dang dbang po ma yin pa dag la khyad par ci yod gang du nye bar gnas pa yod pa der ci ltar gzhan du rtogs/_dbang po'i byed pa med pas na ci yang nyams su myong ba
[\[255b.7\]]med do/_/gsal ba nyid nyams par 'gyur ro zhe na/_gal te gsal ba nyid med mod/_de ltar yod kyang rdzas so sor nges pa la ltos par bya ba'i sngon po nyid gzhan du rtogs pa ci ltar 'gyur/_de lta yin dang tshig gzhan sbyor ba med par 'gyur ro/_/'on te sngon po la sogs pa rdzas ma nges pa
[\[256a\]]
[\[256a.1\]]la 'jug pa yin na/_de lta yin na yang sngon po sgra las sngon po nyid kyang ma nges par rtogs la/_ut+pa la'i sgra las yang ut+pa la'i rjod byed las ma nges pa yin pa'i phyir des na slar gzhi mthun pa med na de nyid de/_ma nges pa brjod pa gnyis la don gcig rtogs pa med pa'i
[\[256a.2\]]phyir ro/_/phan tshun rnam par gcod pa'i phyir de ltar rtogs so zhes bya ba yang 'brel pa ma yin te/_zin pa gzhan dang gzhan las ni/_/rnam par gcod pa ci ltar 'gyur/_/gal te rnam par gcod byed na/_/gzhan sel ba nyid brjod byar 'gyur/_/gal te sngon po la sogs pa'i sgras ma nges
[\[256a.3\]]par rtogs na phyis gzhan gyis nges par bya nus pa ma yin no/_/mngon sum gyis rtogs pa ni gzhan gyis bzlog pa ma yin te/_'khrul pa nyid du thal bar 'gyur ro/_/'o na sgra gzhan las the tshom bzlog pa yin te/_bsdu bas rtogs pa ni bzlog par nus pa ma yin no/_/gang tshe sngon po ut+pa la
[\[256a.4\]]yin nam ci 'on te gzhan yin zhes rnam par rtog pa de'i tshe sgra gzhan las rnam par rtog pa bzlog par 'thad pa yin no zhe na/_de yang mi rung ste/_'di ltar gal te sgra las rtogs pa'i don rnam par brtags pa bden na ni/_sgra gzhan dang ni 'brel pa las/_/de ni ci ltar ldog par 'gyur/_/gal
[\[256a.5\]]te rtogs pa'i yul gyi don de bden pa yin na/_gzhan gyis de ltar ma yin par bya ci ltar nus te/_gnyi ga yang tshad ma yin pa'i phyir ro/_/'on te des the tshom du gyur pa'i rang bzhin nyid rtogs par byas pa yin la/_the tshom gyi rang bzhin yang bstan par rtogs pas bzlog par bya ba kho na'o/_/
[\[256a.6\]]des na gzhan gyis bzlog par 'thad de/_de lta bu nyid ni de ltar gyur pa ma yin par mi 'gyur ro zhe na/_de yang mi rung ste/_gang phyir sgra de nyid kyis ni/_/bzlog bya nyid du rtogs byas la/_/des na sgra gzhan dag gis kyang /_/bsgrub par bya ba ci zhig yod/_/gal te rtogs pa snga mas ni ma nges par
[\[256a.7\]]bzlog par bya ba nyid du rtogs la/_phyi mas ni nges par yin pa'i phyir mkho ba yod do zhe na/_de yang ma yin te/_'di ltar/_tshad ma'i stobs kyis 'ongs pa yi/_/nges pa med pa gang yin te/_/gzhan du bya bar tshad gzhan ni/_/brgya phrag gis kyang nus ma yin/_/de'i phyir snga ma'am phyi ma gang yang
[\[256b\]]
[\[256b.1\]]rung ba gcig ni tshad ma ma yin pa kho na'o/_/des ni gzhan yang de ltar gyur pa yin pa'i phyir na sgrub pa ma yin pa'i phyir ro/_/spyi tsam brjod pa yin na ni gzhan don med do/_/'on te rjes su dpag pa ni gnod par byed pa nyid do zhe na/_ma yin te/_de yang mngon sum gyis gnod pa'i phyir ro/_/
[\[256b.2\]]rjes su dpag pas ni rno ba dang 'bar ba la sogs pa'i khyad par 'dzin pa ma yin te/_des na der yang the tshom za ba kho na'o/_/spyi la the tshom mi za'o zhe na ni ma yin te/_spyi rtogs pa'i khyad par ma nges par rtogs pa nyid yin no/_/spyi la ni rnam par nges par srid pa ma yin no/_/'di ltar/_
[\[256b.3\]]spyi gang yin pa de la ni/_/khyad par rnam pa 'di ltar zhes/_/rtogs med nges na spyi yi ni/_/shes pa thams cad bslad pa nyid/_/spyi rtogs kyang gsal ba so sor nges pa nyid du rtogs pa 'dren pa ni ma yin te/_des na spyi rtogs pa ni nye bar bslad pa yin no/_/gsal ba la 'khrul pa
[\[256b.4\]]yin gyi/_spyi la ni ma yin no zhe na/_de ni mi rung ste/_gal te de ni gsal ba la 'khrul pa spyi ni gang du 'dogs so/_/spyi ni 'gar yang bzho gsal las/_/sogs pa nye bar mkho ma yin/_/gal te gang gi don du 'di brtsams pa de la 'khrul na de'i tshe gzhan las ma 'khrul yang ci bya/_
[\[256b.5\]]gal te spyi rtogs pa med na gsal ba'i yul can gyi rtogs pa de nyid mi 'thad do zhe na/_spyi nges pas kyang spyi de nyid nges par 'gyur mod/_gzhan la the tshom za bar ci ltar 'gyur/_gzhan nges par gzhan la the tshom za bar mi 'thad de/_nges pa thams cad kyis thams cad la the tshom za bar
[\[256b.6\]]'gyur ba'i phyir ro/_/ci ste yang srid pa nyid the tshom gyi yul yin gyi gzhan ni ma yin te/_'di ltar/_gang zhig gang la srid pa de/_/de la 'khrul rten mthong ba ni/_/de mthong ba yis de nyid la/_/the tshom 'jug par byed pa yin/_/the tshom ni srid pa dang 'khrul pa la 'thad pa yin no/_/spyi
[\[256b.7\]]la yang gang la gang srid pa de mthong bas de la the tshom za ba yin te/_ba lang nyid nges pa ni khra bo la sogs pa la yin la/_rta nyid nges na ni/_ngang pa la sogs pa la yang yin pa'i phyir ha cang thal ba ma yin no zhe na/_de ni de ltar mi rung ste/_'di ltar khra bo la sogs the tshom gyi/_/rang bzhin
[\[257a\]]
[\[257a.1\]]tsam gyis rtogs pa las/_/rtog pa gzhan ni 'dir yod min/_/spyi rtogs par ci ni ltar 'gyur/_/ci ltar 'di khra bo 'am 'on te khu yu yin/_sgra cam zhig ni thos na khra bo la sogs pa'i khyad par ni nges par ma zin to zhes khra bo la sogs pa'i rnam pa can gyi
[\[257a.2\]]rnam par rtog pa nyid 'ba' zhig 'jig rten pas rtogs so/_/spyi'i rnam pa dag gzhan yang de bzhin du lta'o/_/yang na/_thog med bag chags dang 'brel can/_/spyi yi rnam par rig pa las/_/rnam rtog 'dir 'gyur de yi phyir/_/spyi yi dngos po rtogs ma yin/_/des na bsgrub pa dang
[\[257a.3\]]dgag pa'i tha snyad ni phyi rol brten pa ma yin la gzhi mthun pa la sogs pa mi rung ba'i phyir ro/_/'on te sgra dang rnam par rtog pa dag gis ni khyad par 'ba' zhig rtogs pa yin la/_khyad par de dang ldan pa ni mtshon zin pas mtshon pas rtogs pa yin no zhe na/_khyad par gyi dbye ba rnams
[\[257a.4\]]ni rtags yin te/_des na rtags kyi rdzas des na the tshom med pas khyad par gzhan rtogs pas ci bya/_rdzas ci lta bur gyur pa mi shes pas na de'i don du khyad par gzhan ston to zhe na/_de ni ma yin te/_gal te khyad cig gis don te/_rang gi rang bzhin du rtogs na/_khyad par gzhan gyis rigs
[\[257a.5\]]pa yin/_/gzhan pa ci zhig byed par 'gyur/_/'on te khyad cig dang 'brel pas/_/don de gzhan du rtogs na ni/_/khyad par gzhan dang 'brel pa yis/_/gzhan pa byed par nus ma yin/_/'on te khyad par gzhan dang ldan pa tsam kho nar sgra gzhan gyis rtogs pa yin gyi/_de'i khyad par
[\[257a.6\]]ni ma yin no zhe na/_de lta yin na yan 'gar du rtogs pas don byed pa ci ltar 'grub/_khyad par yan 'gar bas ni don bya ba byed par nus pa ma yin no/_/ci ste de'i sgo nyid khyad par ldan pa rtogs na ma yin te/_khyad par snga ma nyid kyis rtogs zin pa'i phyir ro/_/'on te khyad par snga mas ni khyad
[\[257a.7\]]par gzhan dang bral ba rtogs pa yin te/_de ltar yang /_des na tha dad rnam par gnas/_/zhes rang nyid kyis brjod pa yin no zhe na/_'o na gal te khyad par gzhan gyis 'di gzhan du gyur par tshad mar gyur pa'i rtogs pas rtogs par bya bar byas na khyad par gzhan stong gis kyang ci ltar gzhan du
[\[257b\]]
[\[257b.1\]]byed par nus/_tshad mas grub pa ni tshad ma gzhan gyis gzhan du byed nus pa ma yin no/_/'phrod pa 'du ba'i 'brel pas khyad par thams cad dbyer med par gnas pa nyid pas de ji ltar gzhan du rtogs par nus na rtogs na ni de nyid de'i rang bzhin yin pas ci ltar gzhan gyis gzhan du byed/_'on
[\[257b.2\]]te gzhan gyis gzhan du byed pa ni ma yin gyi/_'on kyang lhag par rnam pa tsam zhig gzhan la gyur pa yin no/_/de las gzhan bzlog pa ni mi srid par nges pa las de/_de dang ldan pa'ang yin la de las gzhan pa'i chos dang ldan par yang 'gyur ba na ma yin no zhe na/_de ni mi bden te/_'di ltar/_
[\[257b.3\]]gal te phyogs gzhan thob na ni/_/tshad ma yis ni 'thad pa nyid/_/lhag ma stong phrag bsnan pas kyang /_/de bzlog pa ni nus ma yin/_/'on te gzhan rnams thob med na/_/don de nyid ni bcad pa'i phyir/_/khyad par gzhan gyis ci bya ste/_/'dir ni bzlog bya 'ga' yod min/_/de'i phyir
[\[257b.4\]]ma 'khrul pa'i rtogs pas ni thams cad rtogs par bya ba yin te/_mngon sum gyi tshad ma bzhin no/_/des na khyad par gzhan rtogs par byed pa ni don med do/_/gal te khyad par rnams tha dad pa yin zhing /_khyad par dang ldan pa yang tha dad pa yin na de'i phyir khyad par rtogs pa tsam
[\[257b.5\]]gyis na mtshon pas mtshon pa ma yin pa'i phyir chos can gcig la mi 'du ba nyid do/_/'on te khyad par rtogs pas kyang khyad par can rtogs par 'gyur na/_de lta yin na slar yang khyad par gcig gis rtogs pas khyad par gcig gis thams cad bzung bar 'gyur ro/_/mngon sum gyis
[\[257b.6\]]ni de ltar mi 'dzin pa ma yin no/_/'on te mngon sum gyis kyang res 'ga' thag ring po nas dbyibs tsam 'dzin la/_don nye ba na ni mdog 'dzin pa yin no zhe na/_de yang mi 'thad de/_gal te rdzas dang mi ldan par/_/mdog dang dbyibs tsam 'dzin na ni/_/nam yang rdzas 'dzin mi 'gyur
[\[257b.7\]]bas/_/des ni dngos po med par 'gyur/_/'on te dbyibs ni rdzas med par/_/'dzin par nus pa ma yin te/_/mdog kyang rdzas med min zhe na/_/de las rdzas gzhan ci ltar 'gyur/_/de'i phyir gzhi mthun pa ma yin no/_/khyed la yang der ci ltar 'gyur zhe na/_de'i phyir bshad pa/_sna tshogs
[\[258a\]]
[\[258a.1\]]chos kyi gzhir gyur pa/_/chos can gcig gis dbang byas te/_/gcig bsgrub pa na de brten dang /_/gzhan rnams btang snyoms lta bu dang /_/'gog na de yang dben pa dang /_/de las gzhan la ltos lta bur/_/med pa yis ni don can gyi/_/tha snyad ci ltar blos bstan pa/_/
[\[258a.2\]]de bzhin nyid de ma btags par/_/tha dad don rten khas len pas/_/thog med bag chags las byung ba/_/'jig rten don la gnod med 'gyur/_/kho bo cag gi ltar ni gzhi mthun pa la sogs pa'i yul gyi dngos po la gnas pa ma yin gyi tha snyad 'di don dam pa ma yin no/_/gzhi mthun pa la
[\[258a.3\]]sogs pa'i yul gyi dngos po la gnas pa ma yin pa sgra'i don la brten nas yin te/_sgra'i don la brten nas dngos po la gnas pa ma yin pa 'jug pa'i phyir ro/_/'di ltar sgra zhes bya ba sgra ma yin pa la ldog pa la ltos nas sgra'i sgra chos can nyid du 'jog go/_/sgra de yang ngo shes pa'i stobs
[\[258a.4\]]kyis rtag tu gnas pa nyid dang /_'brel pa nyid las phyi rol du gyur pa ma yin pa nyid la brten pa yin no/_/des ni mi rtag pa nyid snang ba yin yang phyin ci log tha snyad kyis zin pa'i phyir na ma dmigs pa lta bu dang /_med pa zhes bya ba lta bur rnam par gnas pa yin no/_/des na mi rtag pa sgrub par
[\[258a.5\]]byed pa'i tshad mas tha snyad gzhan bcug pas phyin ci log gi tha snyad kyi yul gsal ba'i phyir/_de'i tshe yod pa nyid du rnam par gzhag pas bsgrubs so zhes rtogs so/_/des na chos can sgra'i don de la brten pa'i bdag gi ngo bor rtogs pa yin no/_/'gog na ni de dang bral bar de/_des na des
[\[258a.6\]]dben pa nyid du rtogs pas na de las bzlog pa'i chos la ltos pa dang bcas pa nyid du rtogs so/_/bsgrub pa dang dgag pa dang ldan pa ni rtogs pa 'ba' zhig kho nar zad de/_dngos po ni de lta bu'i rang bzhin du 'gyur ba ma yin no/_/'di ltar 'di kho na bzhin du kho bos rtogs so zhes mngon sum
[\[258a.7\]]gyis rtogs pa de nyid du tha snyad kyi yul du 'grub pa yin gyi/_de la rnam par rtog pa rnams gzhan dang gzhan gyis bsgrub pa'am/_dgag pa cung zad byas pa ni yod pa ma yin no/_/rnam par rtog pa ni 'das pa la sogs pa'i rang bzhin la reg pa ma yin te/_de'i tshe de med pa'i phyir ro/_/de nyid kyi phyir
[\[258b\]]
[\[258b.1\]]sgra dang rnam par rtog pa ni gzhan sel ba'i yul can yin te/_'khrul pa tsam sel ba'i phyir ro/_/'o na gang gi tshe 'khrul pa ma zhugs par 'di bum pa'o zhes rnam par rtog pa glo bur du du ba las me rtogs pa der ci ltar sgra gzhan sel ba'i yul du 'gyur zhe na/_'di yang mi bzang ste/_'di
[\[258b.2\]]ltar/_mi 'jug pa yi yul gyi me/_/'jug pa yul gyi byed pa yin/_/'dir yang 'jug pa'i yul ma yin/_/bzlog pa yod pa kho na'o/_/'di ltar me nges pas ni me 'di ni 'jug pa'i yul yin te/_'di la khyod ci ltar bya ba med par 'jug ces brjod pa yin pas de'i tshe bya ba med
[\[258b.3\]]pa'i yul bzlog pa tsam rnam par rtog pa ni med do/_/gzhan du rtogs pa yang rtogs pa ma yin no/_/mngon sum gyi dus phyis 'byung ba'i dngos po'i rnam par rtog pas sgra'i yul gyi sngon po rtogs pa snga ma dang phyi ma'i rang bzhin ma yin te/_nye bar mi gnas pa'i phyir ro/_/de 'di'o zhes
[\[258b.4\]]bya ba ni rnam par rtog pa 'di ma yin te/_yid kyi mngon sum yin pa'i phyir ro/_/'on te des skad cig ma nyid ma rtogs pa des na/_mngon sum nyid ma yin no zhe na/_ma yin te/_da ltar ba rtogs pa nyid skad cig ma rtogs pa yin no zhes bstan zin la/_ston par yang 'gyur ro/_/de'i phyir
[\[258b.5\]]gzhan sel ba la brten nas chos dang chos can gyi dngos po dang /_gzhi mthun pa la sogs pa'i tha snyad du 'gyur ba yin no/_/tha dad pa'i don tha snyad kyi yul yin na ni thams cad 'thad de/_de nyid thams cad las ldog pa'i phyir ro/_/gang gis don gcig la 'du bar mi 'gyur ba ldog
[\[258b.6\]]pa ni de las gzhan ma yin no/_/'o na ci ltar sgra'i mi rtag pa zhes tha dad pa'i rgyu mtshan can gyi rnam par dbye bar 'gyur ro zhe na/_dper na mchi gu'i lus zhes bya ba bzhin no/_/gal te ldog pa rnams tha dad ma yin pa'i phyir/_ci ltar tha dad par 'gyur/_ldog pa ni dngos po las tha dad pa ma yin
[\[258b.7\]]no zhe na/_nyes pa 'di med do/_/kun rdzob tu ni de dag las/_/tha dad don dam du ni min/_/des na sgra don tha dad dang /_/tha dad med pa'i rgyu mtshan yin/_/don dam pa la ltos nas ni nam yang tha dad pa yod pa ma yin gyi/_kun rdzob tu ni de dag gnyis ka'i rang bzhin nyid do/_/'di ltar/_de 'bras
[\[259a\]]
[\[259a.1\]]can dang de 'bras med/_/de de la tha dad don gcig_/tha dad rten can 'phel ba dang /_/'grib pa lta bur byed pa yi/_/bslad pa de dang de dag gis/_/'brel pa 'ga' las de ldan nyid/_/min yang mthong bar sbyor des na/_/de dag bslad pa 'am shes ma yin/_/
[\[259a.2\]]gal te tha snyad 'di kun rdzob tu yin na bag chags tsam gyi rgyu mtshan can tsam yin pas ci ltar mi slu ba yin zhing /_'jig rten pa dag gis brtags te mi 'dor/_slu ba'i tha snyad ni 'ga' yang mi 'dor ba ma yin no zhe na/_'di ni de bzhin nyid de/_ma brtags par zhes bshad zin to/_/gal te
[\[259a.3\]]de nyid ci ltar rmongs tshabs che yang tshad mas gnod pa ma brtags par 'dug pa ni med do zhe na/_'di la brjod pa/_mi slu ba'i phyir mi rtog go/_/mi slu ba yod na tha snyad pa nang gi bye brag zhib mor rtogs pa ni mi rigs so/_/mi slu ba'i don du gnyer ba de thob pa na yang rtogs par 'os pa ni ma
[\[259a.4\]]yin no/_/tha dad tha dad med slu ba/_/de la gang du dgos pa yin/_/bu ram las ni tha dad pa/_/sbrang rtsis don bya med par 'gyur/_/don bya ba skye ba ni de ma yin pa las ldog pa tsam thob pas yin no/_/chos kyi dbye ba ni thog ma med pa'i bag chags las de'i 'bras bu can dang cig shos kyi
[\[259a.5\]]mthar thug pa'i rgyu mtshan gyi rnam par rtog pas brtags pa yin no/_/mi slu ba dang ldan pa de ni dngos po dang 'brel pa las so/_/de la snang ba tha dad pa brtags pa dngos po'i de kho na nyid rtogs pa la ni mngon par 'dod pa'i skyes bu nus pa ma yin la/_don bya ba de don du gnyer ba gzhan dag
[\[259a.6\]]kyang 'jig rten kyi tha snyad nyid rjes su 'brang ngo /_/de skad du yang /_dpyod dang tha snyad dag gis ni/_/'jig rten pa yi lam gnas pa/_/byis pa dang ni mkhas pa dag_/shes dang brjod pa 'dra ba nyid/_/ces bshad do/_/des na chos can de rtogs pa tha dad pa'i rgyu mtshan can rnam par rtog pa'i mtshan
[\[259a.7\]]nyid kyis nye bar bslad pa 'grib pa dang 'phel ba lta bur byed pa dag gis tha snyad kyi 'brel pa 'ga' zhig las mthong ba la nye bar sbyor te/_de'i bdag nyid dang de las byung ba las thob pa'i mtshan nyid mthong ba'i lam du byed do/_/de'i phyir tha snyad pa de dag bslad pa'i shes pa ma yin no/_/de bas na
[\[259b\]]
[\[259b.1\]]mthun pa'i phyogs sam/_mi mthun pa'i phyogs med pa las kyang ldog par mi 'gal lo/_/gzhan yang bum pa la sogs pa bdag med par grub pa yin na/_srog la sogs pa med pa 'grub par 'gyur gyi/_gzhan du ni ma yin no/_/bum pa la sogs pa la bdag med par ni grub
[\[259b.2\]]pa yang ma yin te/_yod nyid sgrub byed byed pa'i phyir/_/de med ma yin the tshom 'gyur/_/khas blangs tshad ma yin pa la/_/med pa nyid kyang rigs ma yin/_/gson po'i lus la bdag the tshom za ba na bum pa la sogs pa la the tshom mi za bar ji ltar 'gyur the tshom mi za ba ni srog la sogs
[\[259b.3\]]pa'i sgrub par byed pa 'am/_gzhan gyis yul du bya bar nus pa ma yin no/_/de'i phyir/_med pa las ldog med na yang /_/mthun phyogs las ldog the tshom za/_/de la the tshom za phyir te/_/mi mthun phyogs las ldog par yang /_/bdag la the tshom za bas bum pa la sogs pa nyid mthun
[\[259b.4\]]pa'i phyogs sam mi mthun pa'i phyogs su gyur pa gtol med do/_/des na mthun pa'i phyogs las ldog par the tshom za ba des na ci ltar 'di ldog pa can yin/_gal te sangs rgyas pas khas blangs pa nyid kyis bum pa la sogs pa bdag med pa ma yin nam zhe na/_de lta na chos thams cad
[\[259b.5\]]bdag dang bral ba yin pa'i phyir gson pa'i lus kyang bdag med par 'gyur ro/_/sangs rgyas pas khas blangs pas tshad ma ma yin no zhe na/_'o na de'i tshe bum pa la sogs pa yang des khas blangs pas bdag med par mi 'gyur ba'i phyir nyes pa de nyid do/_/de'i phyir/_phung po gnyis las
[\[259b.6\]]gcig la ni/_/nges par grub par gzhan las ni/_/ldog grub ma mthong ba yin yang /_/mthong med dag la the tshom za/_/ma mthong ba yin yang mthong ba med pa dmigs pa'i mtshan nyid kyir ma gyur pa dag las the tshom gyis ni 'ga' yang dngos po med par bsgrub par nus pa ma yin no/_/
[\[259b.7\]]gzhan yang bum pa la sogs pa la bdag med par sgrub tu chug pa de ltar na yang srog la sogs pas bdag bsgrub par nus pa ma yin no/_/de dag ni mi mthun pa'i phyogs las ldog pa nyid du mi 'grub ste/_'jug pa yang srid pa'i phyir ro/_/gal te mi mthun pa'i phyogs la ldog pa yin na ci ltar
[\[260a\]]
[\[260a.1\]]de nyid la 'jug par 'gyur te/_bdag med pa gcig nyid srog la sogs pa dang ldan pa dang gzhan du yang 'gyur ba ni rigs pa ma yin no/_/'di phyed rgas par 'gyur ba ni ma yin te/_gcig gi ngo bor nges pa nyid du rigs so zhe na/_'di ni ma yin te/_'di ltar/_gsal
[\[260a.2\]]la khyab byed ma yin yang /_/de yi rigs gyur don yod pas/_/ma mthong bas 'gar de med do/_/mkhregs pa mtshon gyis bcad pa bzhin/_/yod la 'gal ba ma mthong na/_/the tshom gang las ldog par 'gyur/_/gang gis na bdag med pas gson po'i lus la srog la sogs pa yang
[\[260a.3\]]mi ldan par 'gyur ba/_bdag med do cog thams cad mtshungs pa ni ma yin no/_/'on kyang bdag med pa nyid las 'ga' zhig ni srog la sogs pa dang ldan pa dang /_gzhan ni de lta ma yin par 'gyur ba yin te/_dper na mkhregs pa nyid las 'ga' zhig ni mtshon gyis bcad pa dang /_gzhan ni gzhan
[\[260a.4\]]du 'gyur ba bzhin no/_/'di ltar/_yod pa 'gal ba ma mthong na/_/the tshom gang las ldog par 'gyur/_/bdag med pa dang lhan cig 'gal ba grub pa med par ni srog la sogs pa las bdag med pa ldog par mi 'gyur ro/_/gang gis de bzlog par 'gyur ba srog la sogs pa ni bdag med
[\[260a.5\]]pa dang /_lhan cig mi gnas pa las gzhan pa'i 'gal ba'i mtshan nyid kyi 'gal ba ma yin no/_/'o na dngos su 'gal ba med kyang brgyud nas 'gal ba'i phyir srog la sogs pa bdag med pa ldog par byed pa yin no zhe na/_de ni ma yin te/_'di ltar/_de yang la lar de 'bras dang /_/bdag tu
[\[260a.6\]]nges pa gzhan ci yod/_/gal te srog la sogs pa bdag la nges pa yin na bdag med pa dang lhan cig 'gal bar 'gyur ba yin te/_khyab par byed pa dang 'gal bas khyab par bya ba yang 'gal ba'i phyir ro/_/srog la sogs pa ni bdag la nges pa ma yin te/_de'i bdag nyid dang de las 'byung
[\[260a.7\]]ba med pa nges pa mi rung ba'i phyir te/_de lta ma yin par nges pa mi srid pa'i phyir ro/_/srog la sogs pa ni bdag gi 'bras bu nyid dam/_bdag gi bdag nyid du tshad mas mi 'grub bo/_/bdag dang 'brel pa med pa/_des ni bdag med pa las kyang /_/de ni ldog par the tshom za/_/der 'brel pa
[\[260b\]]
[\[260b.1\]]med pa ni de'i mi mthun pa'i phyogs las ni ldog pa ma yin no/_/ldog tu chug pa de lta na 'ang /_/bdag med med las bdag mi 'grub/_/gang gis de ni ldog med pa/_/nges pa dngos por 'dod ma yin/_/dper na srog sogs mthun phyogs la/_/ldog pa med kyang yod min bzhin/_/gal te
[\[260b.2\]]gtan tshigs mthun phyogs las/_/ldog med de rgyu rjes 'gro can/_/rjes 'gro can min ldog med pa/_/bdag med ma yin bdag bcas min/_/ci ltar mthun phyogs la med pa med kyang mthun pa'i phyogs la yod pa ma yin pa de bzhin du/_bdag med pa med kyang gson po'i lus la
[\[260b.3\]]bdag yod par mi 'gyur ro/_/mi mthun pa nye bar bkod pa ma yin nam/_'di ltar mthun pa'i phyogs la ni ldog pa med kyang yod pa ma yin te/_de med pa'i phyir ro/_/med pa la ni dngos po srid pa ma yin no/_/de yod pa'i phyir gson po'i lus la ldog pa med na gdon mi za bar yod par 'gyur
[\[260b.4\]]te/_phung po gzhan med pa'i phyir ro zhe na/_de ni bden te/_mi mthun pa'i phyogs nye bar bkod pa tsam nyid kyis ni 'dod pa grub pa ma yin no/_/gal te mthun pa'i phyogs la yod pa ma yin na/_'o na de nyid med pa mi ldog pa yin no/_/med pa log na ni gdon mi za bar dngos por 'gyur te/_
[\[260b.5\]]yod pa ni med pa ldog pa nyid yin pa'i phyir ro/_/'on te mthun phyogs med pa'i phyir de lta ma yin no zhe na/_ma yin te/_med pa nyid du mi 'thad pa'i phyir ro/_/srog la sogs pa yod na ci ltar mthun pa'i phyogs med par 'gyur/_ci ltar mthun pa'i phyogs la srog la sogs pa ldog pa med
[\[260b.6\]]kyang bzlog par mi 'gyur ba de bzhin du gson po'i lus la bdag med pa ldog kyang bzlog par mi 'gyur ro/_/'on te gson po'i lus ni yod pa'i phyir bzlog par 'gyur gyi mthun pa'i phyogs la ni ma yin te/_med pa'i phyir ro/_/med pa la ni dngos po srid pa ma yin no zhe na/_'o na med pa nyid mi
[\[260b.7\]]ldog go zhes bya bar 'gyur ro/_/med pa ni yod pa dang 'gal ba'i phyir de ldog par 'gyur gyi/_med pa dang mi 'gal ba'i phyir de ni mi ldog pa nyid do/_/ci ltar mthun pa'i phyogs med pa de bzhin du/_de la gzhan yang med par 'gyur te/_med pa la ni med pa nyid 'gal ba ma yin no/_/'on te de de la
[\[261a\]]
[\[261a.1\]]med pa nyid do zhe na/_de lta yin na gson po'i lus la bdag med pa ldog pa yin yang bdag med pa bzlog par mi 'gyur te/_dper na mthun pa'i phyogs la yod pa med kyang med pa ma yin pa bzhin no/_/de yod pa'i phyir ro zhe na/_de ni yod pa ma yin te 'di ltar/_gzhan
[\[261a.2\]]yod pa yi ci ltar na/_/'khrul can nges pa zhes byar 'gyur/_/rang gi nyes pas 'khrul pa ni/_/gzhan gyis ci ltar gzhan du 'gyur/_/rang nyid 'khrul pa gang yin pa de ji ltar gzhan yod pas mi 'khrul pa'am gzhan du 'gyur/_gzhan yang gal te med pa la yod pa 'ga' zhig yod pa yang
[\[261a.3\]]ma yin la med pa yang ma yin na/_med pa yang yod pa la yod pa yang ma yin no med pa yang ma yin no zhes ci ste khas mi len/_ci ltar med pa gzhi ma yin pa de bzhin du rten pa yang ma yin pa'i phyir 'di ni gyi na'o/_/'dir yang sngar bstan zin to/_/gzhan yang dngos po med pa tsam ni bdag
[\[261a.4\]]med pa ma yin gyi/_'on kyang so sor nges pa'i rang bzhin can gyi bdag ni dngos po med pa'o/_/so sor nges pa'i rang bzhin ma mthong bar der 'grub pa yang ma yin no/_/dngos po med pa ni phan tshun ldog pa ma yin te/_dngos po tha dad na dngos po rnams kyi de med pa tha dad pa'i phyir ro/_/dngos po
[\[261a.5\]]so sor nges pa med na/_de'i dngos po med pas tha dad par ga la 'gyur/_gang gis de las bzlog pa med pa de yod par 'grub par bdag ni so sor nges pa'i rang bzhin du dmigs pa med do/_/des na bdag med pa med na dngos po med pa ldog pa tsam du zad kyi/_bdag 'grub pa ni ma yin no/_/
[\[261a.6\]]de'i phyir/_gal te gtan tshigs mthun phyogs las/_/ldog med de rgyu rjes 'gro can/_/rjes 'gro can min ldog min na/_/bdag med ma yin bdag bcas min/_/zhes bya ba ni bsdu ba'o/_/gzhan yang /_'jug la gang gi rang bdag nyid/_/gang med mi 'byung can grub pa/_/de phyir de nyid
[\[261a.7\]]ldog byed de/_/'jug pa na yang 'jug byed yin/_/'jug la rten sgrub pa dag la/_/du ba gang gis rang gi ngo bo me med na mi 'byung ba can du grub pa'i me de nyid rang log pa na ldog par byed pa yin gyi/_gzhan ni ma yin la/_'jug pa na yang me de nyid du ba la sogs pa 'jug par byed pa yin no zhes
[\[261b\]]
[\[261b.1\]]bya ba ni tshad ma'i rtogs pa yin no/_/med na mi 'byung de yang ni/_/sgrub par byed la ldog pa yin/_/'bras bu mthong dang ma mthong ba/_/de dag rgyu dang 'bras bu nyid/_/med na mi 'byung ba nyid ni sgrub par byed pa mthong ba dang ma mthong ba'i mtshan nyid can rjes su 'gro ldog gi sgrub byed du gyur pa
[\[261b.2\]]med pa rab tu bsgrub pa ma yin no/_/gal te tha dad pa dag ni med na mi 'byung ba ni rgyu dang 'bras bu'i dngos po grub pa yin gyi mthong ba dang ma mthong bas ni ma yin no zhe na/_mthong ba dang ma mthong ba de dag nyid rgyu dang 'bras bu'i dngos po yin pa'i phyir ro/_/rgyu dang 'bras bu'i dngos po ni rjes
[\[261b.3\]]su 'gro ba dang ldog pa dag las gzhan ma yin la/_rjes su 'gro ba dang ldog pa dag kyang mthong ba dang ma mthong ba dag las gzhan ma yin no/_/de yod na yod nges med phyir/_/don gzhan rtogs par 'gyur ma yin/_/de khyab par byed pa ma yin pa'i phyir ro/_/khyab par byed pa ma yin pa ldog pa ni
[\[261b.4\]]gzhan ldog par byed pa ma yin no/_/bdag kyang khyab par byed pa ma grub pas de ci ltar 'dir srog la sogs pa ldog par byed pa yin/_'di ltar/_rtag tu yod pa med pa na/_/de dag med pa mi srid phyir/_/bdag nyid rang nyid yul dang dus dag tu log pa ma yin te/_rtag pa dang khyab pa nyid
[\[261b.5\]]yin pa'i phyir ro/_/des na de med pas srog la sogs pa med pa yin no zhes bya ba 'di ma grub po/_/'on te rjes su 'gro ba tsam nyid las bdag srog la sogs pa'i rgyu yin te/_rgyu dang 'bras bu'i dngos po thams cad ni thams cad du ldog pa la ltos pa ma yin no zhe na/_de yang mi rung ste/_'di
[\[261b.6\]]ltar/_'bras bu'i rang bzhin tha dad rnams/_/rgyu rnams las ni 'byung ba'i phyir/_/de dag med par gzhan las 'byung /_/ci ltar des bskyed rang bzhin yin/_/gal te rjes su 'gro ba tsam 'ba' zhig las/_rgyu dang 'bras bu'i dngos po yin na/_de'i tshe med par 'gyur ro zhes bya bar 'gyur
[\[261b.7\]]ro/_/des na de dag med par yang gzhan las 'byung 'bras bu ci ltar des bskyed pa'i rang bzhin du 'gyur/_gzhan las kyang 'byung ngo zhe na/_ma yin te/_gzhan las de'i rang bzhin mi 'byung ba'i phyir ro/_/de'i rang bzhin ma yin na ni de nyid ma yin te 'di ltar/_tshogs pa'i nus pa tha dad phyir/_/
[\[262a\]]
[\[262a.1\]]dngos rnams sna tshogs ngo bo nyid/_/gal te de tha dad byed min/_/'gro ba'i ngo bo gcig tu 'gyur/_/gal te tshogs pa tha dad pa las tha dad pa yin no zhes bya ba 'di ga las/_tha dad pa ni re zhig de dmigs na de'i rgyu'i dbye bas yin nam/_'on te de lta ma yin zhes bya ba
[\[262a.2\]]'di ni dpyod pa gzhan yin no zhe na/_de ni mi rung ste/_'di ltar/_srog sogs 'brel pa dag las ni/_/ma mthong bdag ni rtogs pa yin/_/nges pa med de de dang de/_/ci ltar 'gyur ba ma yin nam/_/ci ltar bdag khyab pa dang rtag pa dang rjes su 'gro ba tsam gyi rgyu yin pa de bzhin du/_nam
[\[262a.3\]]mkha' la sogs pa yang yin no/_/des na bdag bzhin du nam mkha' la sogs pa yang rtogs par 'gyur bas na don mi 'grub bo/_/'on te skul bar byed pa'i bdag med par srog la sogs par 'gyur ba ni ma yin te/_des na sbud pa 'bud mkhan lta bur bdag rtogs par byed pa'am/_byed
[\[262a.4\]]pa dag las pho long 'phen mkhan lta bu'am/_mthong ba las skar khung gi bu ga nas lta bar byed pa lta bur rtogs so zhe na/_de yang mi rigs te/_'di ltar/_bya med khyab par skul byed du/_/tshad ma yis ni 'thad ma yin/_/byed pa med na mi mthong phyir/_/bdag gi rab tu 'grub ma yin//_//
[\[262a.5\]]bam po bcu bzhi pa/_sbud pa sbud par byed pa ci byed pa dang bcas pas skul bar byed pa dang bcas pa yin no/_/de bzhin du khyab par byed pa ma yin kyang ngo /_/bdag ni de ltar ma yin pa'i phyir ci ltar de sgrub par byed pa nyid yin/_khyab pa dang lus can ma yin pa ni skul bar byed pa nyid du rigs pa
[\[262a.6\]]dang 'brel pa ma yin no/_/'on te de skul bar byed pa yin na ni/_de la yang skul bar byed pa gzhan yod pa'i phyir thug pa med do/_/skar khung gi nang nas lta ba ni skyes bu mig la sogs pa'i byed pa dang ldan pa yin gyi bdag ni de ltar gyur pa ma yin na/_ci ltar lta ba po yin/_de de la yang byed pa la
[\[262a.7\]]sogs pa yod pa yin/_de la yang skar khung nas lta bar byed pa lta bu gzhan yod par rigs pas thug pa med pa nyid do/_/gzhan yang me la sogs pas rjes su 'gro ba dang ldog pa dag las rgyu dang 'bras bu'i dngos por 'gyur ba yin na/_de gzhan la rnam pa gzhan du ci ltar 'gyur/_'on te
[\[262b\]]
[\[262b.1\]]der yang rjes su 'gro ba tsam 'ba' zhig las yin na/_de lta yin na de dag med par gzhan pa las kyang 'byung ngo zhes bya bar 'gyur te/_de lta ma yin na ldog pa yang yod par 'gyur ro/_/de ltar yin dang de dag med par gzhan las kyang 'byung ste/_brgya byin gyi spyi bo la sogs pa dag kyang 'byung bas
[\[262b.2\]]ci ltar mes bskyed par bya ba yin/_gnyi gas med par bya ba yin no zhe na/_ma yin te/_de las gzhan las 'byung ba'i phyir/_/gnyi ga la yang rgyu ma yin no/_/de las gzhan pa las kyang byung ba ni de'i 'bras bu ma yin la/_gzhan gyi 'bras bu nyid kyang ma yin pa'i phyir rgyu dang 'bras bu'i
[\[262b.3\]]dngos po nyid du mi 'gyur ro/_/de ltar gyur na 'bras bu tha dad pa dang tha dad pa ma yin pa dag_/rgyu tha dad pa dang tha dad pa ma yin pa la rag las pa zhes bya bar mi 'gyur te/_de med pa'i phyir ro/_/mthong ba bzhin du ji ltar spang zhe na/_ma yin te rgyu dang 'bras bu med na mthong ba yang mi srid pa nyid
[\[262b.4\]]do/_/rtogs pa nges pa yin na sngon po'i rnam par shes pas sngon po rtogs par 'gyur gyi/_de lta ma yin na 'khrul pa dang ma 'khrul pa rnam par dbye ba med par 'gyur ro/_/gal te tshogs 'di 'dra ba 'khrul pa dang cig shos kyi rtogs pa skyed par byed pa yin no zhes pa de'i tshe ni gzhal bya so sor
[\[262b.5\]]nges par 'gyur ro/_/de lta ma yin na ci zhig ltar snang ba tsam yin par 'gyur bas 'jig rten gyi tha snyad mtha' dag tshad mar 'gyur ro/_/'on te snang ba rang nyid phan tshun tha dad pa ni rang nyid rig pa'i rtogs pas gzhal bar bya ba yin no zhe na/_de yang mi bden te/_snang ba tsam las 'jig rten gyi/_/tha
[\[262b.6\]]snyad 'grub par 'gyur ma yin/_/de tsam 'ba' zhig snang ba ni de las gzhan pa ci byar yod/_don bya ba byed pa'i dngos po blang bar bya ba'am gzhan yin no zhes bya ba ni rtog pa dang ldan pa rnams kyi tha snyad yin no/_/snang ba tsam ni de'i skad cig nyid la/_de ltar 'gyur ba yin pas blang ba dang dor bar
[\[262b.7\]]bya ba ma yin no/_/de ltar na rnam par rig pa tsam gnyis med pa yin pa'i phyir tha dad pa dang tha mi dad pa dag ma yin no/_/de'i phyir tha dad pa dang tha dad med pa ni 'bras bu'i dngos po las yin la/_rgyu dang 'bras bu'i dngos po de yang rjes su 'gro ba dang ldog pa dag las yin pa'i phyir bdag gang gi
[\[263a\]]
[\[263a.1\]]yang rgyu ma yin pas na de ni gang las kyang rjes su dpag pa med do/_/des na/_tshogs pa'i nus pa tha dad phyir/_/dngos rnams sna tshogs ngo bo nyid/_/gal te de tha dad byed min/_/'gro 'di ngo bo gcig tu 'gyur/_/ngo bo gcig ces bya ba ni blang bya dang spang bya med pa'am/_
[\[263a.2\]]snang ba tsam gnyis su med pa zhes bya'o/_/'on te brgya byin gyi spyi bo ni me'i rang bzhin yang yin la/_de dang mi mthun pa'i rang bzhin yang yin no/_/des na me'i 'bras bu de las kyang 'gyur ro zhe na/_'di la bshad pa ni/_'di tha dad byed tha dad byed/_/min na rang bzhin gcig nyid nyams/_/
[\[263a.3\]]gcig ni rang bzhin du ma na/_/me dang me min rang bzhin gnyis/_/dngos po tha dad pa'i mtshan nyid ni rang bzhin tha dad pa nyid yin pa'i phyir ro/_/des na du ba skyed par byed pa ni me nyid yin pa'i phyir/_'bras bu'i gtan tshigs la 'khrul pa med do/_/de me'i rang bzhin yin na brgya byin
[\[263a.4\]]gyi spyi bo gzhan ma yin no/_/rang bzhin gang gis tha dad pa de ni skyed par byed pa ma yin pa nyid pas 'khrul pa'i dogs pa ga la yod/_des na gzhan ni des bskyed pa'i/_/rang bzhin yin te de nyid ni/_/de bskyed rang bzhin ma yin na/_/de ni de las ci ltar 'gyur/_/de phyir rgyu dang 'bras bu
[\[263a.5\]]dag_/phan tshun rang bzhin nges pa nyid/_/des na rang nyid mthong ba bzhin/_/'bras bu mthong yang de rtogs 'gyur/_/'o na/_chu dang 'o mas rul 'gyur bzhin/_/du ma las gcig ci ltar 'gyur/_/de ltar ni ma yin te/_gsher nus gang las rul 'gyur der/_/gnyi ga gcig nyid ci 'di ni/_/
[\[263a.6\]]tha dad gcig pa'i bdag nyid dam/_/tha dad gsher nyid ci ltar yin/_/de yi rang bzhin can gyi blo/_/tha dad med phyir gcig ces brjod/_/chu dang 'o ma rang bzhin gcig pa nyid ni ma yin te/_de las gzhan sra ba la sogs pa'i rang bzhin las ldog pa tha mi dad pa'i phyir gcig pa nyid do/_/'bras
[\[263a.7\]]bu rul pa yang de bzhin te/_don dam par na rul pa yang gcig nyid ni ma yin gyi/_'on kyang de las gzhan las ldog pas de skad brjod pa'i phyir 'khrul pa med do/_/de gzhan me ni tha dad kyi/_/cha gang gis na mer rtogs pa'i/_/rten yin des ni de skyed pa/_/des na de ltar rtogs pa yin/_/
[\[263b\]]
[\[263b.1\]]mer shes yan lag gzhan la ni/_/ltos pa nyid las 'byung ba'i phyir/_/du ba de la 'khrul med can/_/de ltar 'bras gzhan de bzhin grub/_/de bzhin zhes bya ba ni chu dang 'o ma bzhin te/_chu dang 'o ma tha dad kyang gsher ba nyid kyis de las gzhan dag las ldog pas na gsher ba nyid du rtogs pa'i
[\[263b.2\]]gzhi yin pa bzhin du me tha dad kyang de las gzhan dag la ldog pa nyid kyis me rtogs pa'i rten yin no/_/cha gang gis zhes bya ba ni mer rtogs pa'i rgyu nyid kyis so/_/de nyid kyis rtogs pa yin te/_gzhan du ni 'khrul pa'i phyir ro/_/mer rtogs pa'i yan lag med par ni du ba mi skyed pa'i phyir
[\[263b.3\]]de la 'khrul pa med do/_/'di ltar/_du ba bud shing 'gyur ba yi/_/yan lag la brten mer 'jog phyir/_/gal te me min de du min/_/gal te de du de med nyid/_/du ba dang bud shing gi rnam par 'gyur ba de dag gi/_yan lag nyid me yin gyi gzhan ni ma yin no/_/des na gal te brgya byin gyi
[\[263b.4\]]spyi bo la sogs pa 'di dro ba la sogs pa'i mtshan nyid ma yin na de'i tshe de du ba ma yin te/_blangs pa la sogs pa nyid do/_/'di nyid ga las gzhan du ni ma yin no zhes ma mthong ba ni nges par rigs pa ma yin no zhe na/_'o na sngon po la yang gzhan du 'gyur ba ma yin no zhes bya ba 'di ga las de
[\[263b.5\]]lta min na sngon po nyid du mi 'gyur ro zhe na/_du ba nyid du mi 'gyur ro zhes 'di ni mtshungs so/_/'di ga las zhes bya ba ni gzhan yang mtshungs so/_/gal te sngon po la sogs pa ni rang gi rang bzhin gyi mtshan nyid yin te/_rang gi mtshan nyid med par ni 'byung ba ma yin no/_/bskyed par bya ba nyid ni
[\[263b.6\]]du ba la sogs pa'i mtshan nyid ma yin te/_der yang rang gi rang bzhin nyid mtshan nyid yin pas 'di ni mtshungs pa ma yin no zhe na/_'di la brjod pa/_rang bzhin tsam du snang bas ni/_/dngos po dngos por gnas ma yin/_/rang gi ngo bor snang ba ni/_/'khrul dang cig shos shes pa mtshungs/_/
[\[263b.7\]]sngon po dang ser po la sogs pa'i rang gi ngo bo tsam du snang ba ni 'khrul pa dang ma 'khrul pa'i shes pa mtshungs pa'i phyir dngos po mi 'grub po/_/rnam par dbye ba ni rgyu dang 'bras bus byas pa yin pa'i phyir te spros pas chog go/_/rang bzhin ci ltar med na mi 'byung ba yin zhe na/_'di brjod pa/_
[\[264a\]]
[\[264a.1\]]ci lta'i rang rgyu la ltos nas/_/rang bzhin med na mi 'byung bar/_/shes bya 'jig dang byas pa nyid/_/gong du ji skad bshad pa bzhin/_/'jig pa ni dngos po tsam dang rjes su 'brel pa yin no zhes don 'di sngar bstan zin te/_des na yang skyug ldad mi bya'o/_/de'i
[\[264a.2\]]phyir rgyu dang 'bras bu ni rjes su 'gro ldog gi mtshan nyid kho na yin pas bdag dang srog la sogs pa ni ma yin pa'i phyir go bar byed pa ma yin no/_/slob dpon gyi dgongs pa mtha' dag kyang 'di nyid yin no/_/de ga las she na/_ldog can mtshungs par bstan pa'i phyir/_/mnyan bya nyid
[\[264a.3\]]ni brjod mdzad las/_/gtan tshigs min nyid rtogs pa yi/_/tshul 'dis thams cad dpag par bya/_/ldog pa can gyi gtan tshigs thams cad dper brjod pa mtshungs par bstan pa'i phyir/_slob dpon gyis ldog pa can mnyan par bya ba nyid ma nges par bstan par mdzad pa yin te/_
[\[264a.4\]]des na tshul 'di thams cad ni slob dpon gyi dgongs pa la gnas pa yin no zhes bsam par bya'o/_/de ltar na re zhig ldog pa can gtan tshigs ma yin no zhes bstan pa yin no/_/ldog pa can thams cad mnyan bya nyid dang mtshungs pa'i phyir dang /_de yang thun mong ma yin pa nyid kyis ma nges
[\[264a.5\]]pa nyid yin pa'i phyir ro/_/'di ltar/_mthun phyogs mi mthun phyogs dag las/_/ldog pa yang dag nyid du ni/_/srid min ma mthong ba tsam gyis/_/ldog pa can zhes bshad pa yin/_/rtag pa dang mi rtag pa dang /_bdag dang bcas pa dang bdag med pa'i phung po gnyis las ma gtogs
[\[264a.6\]]pa'i phung po gzhan ni yod pa ma yin te/_dngos po dang dngos po med pa phan tshun spangs te gnas pa'i 'gal ba ni dngos po nyid yin pa'i phyir ro/_/de ltar ma yin pas 'gro ba rtsol med du 'gyur ro/_/phyogs gnyis las ma gtogs pa ni 'ga' yang med do/_/gal te mnyan par bya ba nyid
[\[264a.7\]]rtag pa dang /_mi rtag pa gnyi ga las ldog pa yin 'o na ni med pa kho nar 'gyur te/_rten med pa'i phyir ro/_/sgra ni rten yin no zhe na/_ma yin te sgra la yang nyes pa mtshungs te/_de yang thams cad las ldog pa'i phyir med pa nyid du 'gyur ro/_/'di ltar/_sgra rtag mi rtag the tshom ni/_/za na gtan tshigs
[\[264b\]]
[\[264b.1\]]tshol ba yin/_/de ni gnyi ga dang bral na/_/de dag la 'dir the tshom ci/_/de las ldog pa nyid du nges pa de nyid la the tshom za bar mi srid do/_/'o na ni mnyan bya nyid the tshom gyi rgyu ma yin te/_sgra tsam nyid las the tshom za ba'i phyir ro zhe na/_ci sgra nyid las the tshom za bas gzhan dag kyang the tshom gyi rgyu la
[\[264b.2\]]brten pa ma yin par 'gyur ram/_gal te gang zhig la lar mthong ba de dag gzhan mthong ba na der dogs pa bskyed pa ma yin nam/_the tshom gyi rgyu ni de nyid yin par brjod do/_/mnyan par bya ba nyid go ci ltar the tshom gyi rgyu yin zhe na/_de ni ma yin te/_'di ltar/_mthong ba bsgrub pa'i tshul gyis ni/_/
[\[264b.3\]]the tshom bkag pas dngos med la/_/the tshom za 'gyur rang gi phyogs/_/yongs su 'dzin pas ci zhig bya/_/gang du gzhal bya nyid la sogs pa thun mong gi ma nges pa la the tshom za ba de ni mthong ba'i sgo nas sgrub pa'i tshul gyis yin la yul la thun mong ma yin
[\[264b.4\]]pa la ni dgag pa'i sgo nas yin pa'i phyir 'di gnyis la khyad par ci yod/_gal te mnyan bya nyid rtag pa dang mi rtag pa dag la ma mthong ba'i phyir de dag mi rtogs pa'i rgyu nyid du 'thad pa ma yin nam/_ma mthong ba ni mi rtogs pa'i yan lag yin pa'i phyir ro zhe na/_'di ni bzang po ma yin te/_'di ltar/_'gal bas gang tshe
[\[264b.5\]]gcig ldog par/_/des phyir bzlog pa'i zla bo ni/_/'jug 'gyur gnyi ga dag las kyang /_/ldog pa srid pa ma yin no/_/phan tshun spangs pas 'gal ba gnyi ga las gcig tu nges par ldog pa ni mi srid pas 'dir btang snyoms par gnas pa ni mi 'thob pa kho na'o/_/gal te gnyis las
[\[264b.6\]]gcig la gnas par tshad ma med pa gnyis kyis the tshom za ba yin gyi/_mnyan bya nyid kyis byas pa ma yin pa ma yin nam/_de ni de ltar na mi rtogs pa'i rgyu mtshan du 'gyur bar zad do zhe na/_/'o na ni thun mong gi ma nges pa la yang tshad ma med pa nyid las the tshom za ba yin gyi/_de gtan tshigs kyis byas
[\[264b.7\]]pa ni ma yin no/_/de yang mthong ba'i sgo nas the tshom gyi rgyu nyid do zhe na/_mnyan bya nyid kyang ma mthong ba'i sgo nas yin pas 'di mtshungs so/_/'on te the tshom za bar gyur pa ni de las the tshom mi ldog pas de the tshom gyi rgyu brjod pa na mnyan bya nyid kyang de bzhin nyid pas 'di ni gyi na'o/_/gzhan yang /_
[\[265a\]]
[\[265a.1\]]gnyi ga la mthong gzhal bya nyid/_/gnyis kyis ci ste nges mi byed/_/gnyi ga la ni mthong ldan pa/_/gnyi ga la'ang sgrub byed yin par 'gyur/_/gang zhig gang la mthong bas na/_/de grub pa nyid du 'gyur gyi med do zhes cha gnyis pa la brten pa ga las/_'on te phan
[\[265a.2\]]tshun 'gal ba dang ldan pa gnyi ga la gcig la yod pa ni mi 'thad do zhe na/_de lta na/_'o na phyogs nyid la the tshom pa yin gyi mthun pa'i phyogs kyi sgo nas gyur pa ni ma yin no/_/mthong ba la yang phyogs la the tshom pa'i sgo kho nas the tshom ni 'gyur ba yin la/_de ni gnyi ga la ma mthong ba la
[\[265a.3\]]yang mtshungs so/_/gcig tu nges par ldog par bya ste the tshom za ba ni ma yin nam/_gcig tu nges par gnyis las ldog par ma nges pa'i phyir ro/_/gal te phung po gsum pa mi srid pa gnyi ga las ldog pa de ni rang bzhin nyid kyis mi rtogs pa'i rgyu yin te/_ldog pa can 'di ni slob
[\[265a.4\]]dpon gyis kyang de ltar bshad pa yin no/_/de skad du yang bsgrub par bya ba'i chos thun mong ma yin pa gang yin pa de ni khyad par ci snyed kyis mtha' dag bsdus pa de la the tshom za ba'i rgyu yin te/_de'i rten ni des bsdus pa'i phyir dang /_gcig tu nges par ldog pa'i phyir ro zhes gsungs te/_
[\[265a.5\]]de ci ltar 'di ldog pa nyid la the tshom za bas dogs pa'i rgyu yin zhe na/_de ni ma yin te/_gang phyir gang zhig gnyi ga las/_/ldog par nges te gzhan la ni/_/yod pas gnyi ga dag la yang /_/med 'gyur 'di ni bshad zin to/_/log par slar yang de nyid la/_/the tshom byed par ci ltar
[\[265a.6\]]'gyur/_/gnyi ga rnam gcod bsgrub pa ni/_/de las ldog pa las gzhan min/_/gang zhig gang las ldog pa de ci ltar de rnam par gcod pa sgrub par byed pa ma yin/_'on te gnyi ga rnam par gcod pa sgrub par byed pa nyid kyis mi rtogs pa'i rgyu yin no zhe na/_'di ni med de/_'di ltar/_
[\[265a.7\]]gtan tshigs thams cad rnam gcod ni/_/sgrub par byed pas gtan tshigs nyid/_/sgra dang rtags kyi ldog pa ni/_/rab sgrub byed ces rnam par gnas/_/gtan tshigs gzhan las gzhan ldog pa sgrub par byed pa yin no zhes bya ba ni bden mod kyi/_'on kyang de ni gzhan bsgrub 'phen pa nyid
[\[265b\]]
[\[265b.1\]]kyis yin no/_/'dir ni gzhan 'phangs pa ci yang yod pa ma yin te/_gnyi ga las ldog pa'i phyir ro/_/byas pa nyid las ni rtag pa las ldog pas mi rtag pa 'phen pa yin no zhe na/_de bden te/_rtag pa log las mi rtag pas/_/nyid ni gzhan du grub pa med/_/gang phyir rjes su dpag pa ni/_/gzhan
[\[265b.2\]]ldog nyid kyis don byas 'gyur/_/rjes su dpag pa ni gzhan rtag pa'i sgro 'dogs pa bcad pa tsam gyis don byas pa yin te/_rtag pa dang mi rtag pa'i rnam par mi rtog pa dag ni gcig bzlog pas gzhan rang nyid gnas pa'i phyir ro/_/der yang res 'ga' med par 'gyur ro zhe na/_ma yin te/_
[\[265b.3\]]de mngon sum gyis grub pa'i phyir ro/_/'bras bu'i gtan tshigs la ci ltar zhe na/_'di ni re zhig gzhag go/_/gal te mnyan bya nyid kyis gnyi ga yang rnam par bcad pa yin na/_de las 'grub pa mngon sum gyis grub par 'gyur ba'i phyir gtan tshigs nyid du 'gyur ro/_/gtan tshigs
[\[265b.4\]]gzhan de gcig bsgrubs pas gtan tshigs ma yin no zhe na/_ma yin te/_mngon sum gyis grub pa gtan tshigs gzhan gyis 'gog par byed pa'am/_sgrub par byed pa ci ltar 'gyur/_/'on te mngon sum ni 'gog par byed pa ma yin te/_des ni gzhan gyis bsgrub pa'am 'gog pa yin no zhe na/_
[\[265b.5\]]ma yin te/_mnyan bya nyid kyis gnyi ga rnam par bcad pas/_ci ltar gzhan gyis grub/_de ltar ma yin na/_dor ba yang gzhan gyis sgrub pa'i phyir ji ltar na gzhan yang tshad ma ma yin par 'gyur te/_des na thams cad yid brtan du med par 'gyur ro/_/mngon sum 'gog par byed pa ma yin pa
[\[265b.6\]]yang ma yin te/_de ltar yin na ni sgrub par byed pa'i rang bzhin du yang mi 'gyur ro/_/sgrub par byed pa ni dngos po rtogs par byed pa yin la/_dngos po yang de las gzhan dang tha dad pa med par rnam par bcad pa rtogs par mi 'gyur ro/_/'di ltar dngos po de gzhan dang ma 'dres pa'am/_'on te
[\[265b.7\]]gzhan dang 'dres par 'gyur/_/gzhan dang 'dres na tha snyad ni/_/med phyir dngos po nyid min 'gyur/_/de bzhin du ni gzhan dag las/_/'gog pa yang ni med par 'gyur/_/'di rnam par dpyad par bya ste/_/dngos po rang nyid kyi ngo bo/_/gzhan las ldog pa'am/_'on te de lta ma yin/_gal te log
[\[266a\]]
[\[266a.1\]]na mngon sum gyis bzung ba'am 'on te ma bzung /_gal te bzung ngo zhe na/_ci ltar gzhan mi 'gog_/de la gzhan bkag pa ni kho na ste/_de yongs su spangs te/_de rang bzhin gzhan du snang ba gang yin pa'o/_/de lta ma yin na 'dzings par rtogs pa'i phyir tha snyad med pas na tshad
[\[266a.2\]]ma don med do/_/'on te tshad ma gzhan gyis gzhan bkag pa las tha snyad byed pa yin no zhe na/_de yang mi rung ste/_'di ltar/_mngon sum gyis ni rtogs pa la/_/gal te gzhan gyis gnod na ni/_/mngon sum tshad ma min nyid pas/_/gzhan yang tshad ma nyid mi 'gyur/_/mngon sum tshad ma
[\[266a.3\]]ma yin pa nyid yin na/_gzhan la yid brtan du ci yod/_/'on te dngos po gzhan dang 'dres pa nyid yin na de las gzhan tshad ma brgyas kyang dgag pa ma yin te/_rang gi rang bzhin ni gzhan du bya bar mi nus so/_/'on te rang bzhin 'ga' zhig gis ma 'dres so zhe na/_rang bzhin gang gis ma 'dres
[\[266a.4\]]pa'i tshul des kyang mngon sum gyis bzung ba nyid do/_/de lta ma yin te ma bzung na ni don ldog par ci ltar yin/_gzhan gyis rtogs pa na ldog pa go ba yin no zhe na/_gzhan gyis de lta ma yin par rtogs na thams cad la yid brtan du med do zhes bstan zin te/_nyin mtshan las ni khyim phugs su/_/
[\[266a.5\]]zhugs ma thag tu gzhan du ni/_/snang yang yin pa phyi ma yi/_/mngon sum des ni snga ma gnod/_/khang pa'i phugs su dngos po skyes pa ni tshad ma ma yin pa nyid do/_/des na dang po'i mthong ba de gnod par 'gyur ba yin gyi/_tshad ma nyid ni ma yin no/_/des na gal te mngon sum gyis sgra gnyi ga las
[\[266a.6\]]log par bzung na de'i tshe gzhan las the tshom za ba'am de lta ma yin par mi 'gyur ro/_/mnyan bya nyid kyi grub pa las yang de bzhin no/_/des na ldog pa med pa nyid kyis na/_mnyan bya nyid las the tshom du 'gyur ba yin no/_/de bzhin du ldog pa can mtha' dag pa'o/_/slob dpon gyis ni ma mthong ba
[\[266a.7\]]tsam la brten nas ldog pa can du bstan to/_/'o na ci ltar gcig tu nges pa ldog pa'i phyir ro zhes gsungs she na/_gcig tu nges par gdon mi za ba nyid ldog pa'i phyir zhes bya ba ni ma yin gyi 'on kyang gcig tu nges pa'i gdon mi za ba nyid ldog pa'i phyir ro zhes bya ba yin no/_/de ni rtag pa dang mi
[\[266b\]]
[\[266b.1\]]rtag pa la yod pa dang med pa nyid du nges pa ma yin te/_des na don dam par na log pa med pa nyid do/_/de'i phyir ma nges pa nyid do/_/de ltar na re zhig rtsod phyir khyad par zhes bya ba bshad pa yin no/_/da ni spyi bshad par bya'o/_/ci ltar ldog pa gcig tu nges pa'i ldog pa can go bar byed pa ma yin pa de
[\[266b.2\]]bzhin du gcig tu nges pa'i rjes su 'gro ba can yang yin no/_/'di ltar/_gzhal bar bya ba nyid kyi phyir/_/bum bzhin sgra yang mi rtag nyid/_/nam mkha' med la gtan tshigs 'di/_/ldog med phyir na rjes 'gro can/_/nam mkha' la ni yod pa 'am med pa ma yin te/_de med pa'i phyir ro/_/
[\[266b.3\]]de rjes su 'gro ba 'khrul pa med pa can gtan tshigs ni go bar byed pa nyid do zhe na/_de ni ma yin te/_nam mkha' med pa'i phyogs la ni/_/gal te de ni srid min yang /_/de lta na yang gzhal bya nyid/_/'di la ci ltar yang mi ldog_/med pa la yang rnam pa 'ga' zhig ltar gzhal bya nyid yod pa kho
[\[266b.4\]]na ste/_de lta ma yin na/_sgrub pa dang dgag pa dag tu tha snyad byed pa nyid med par 'gyur ro/_/yod pa 'ba' zhig ni tha snyad du nus pa ma yin no/_/phan tshun spangs te gnas pa'i bdag nyid kyang dngos po tha snyad kyi yul yin te/_de lta ma yin na ni don bya bas stong pa'i phyir don bya ba'i don du gnyer ba rnams
[\[266b.5\]]kyi don du gnyer bar bya ba nyid ma yin par 'gyur ro/_/rang dang gzhan gyi rnam par 'byed pa med pa ni su zhig gang la'am ci'i don du tha snyad byed de/_des na thams cad med pa kho nar 'gyur ro/_/gzhan gyi phyogs med par ma rtogs par ni rang gi phyogs gzhung gzugs par nus pa ma yin no/_/nam
[\[266b.6\]]mkha' yang gdon mi za bar thogs pa dang bcas pa'i dngos po med pa tsam du gzhal bar bya ba yin te/_de ltar ma yin na gom gang yang ni 'gror med par 'gyur ro/_/des na yod pa'i bdag nyid kyis dngos po so sor nges par rnam par 'jog pas dngos po med pa gzhal bar bya ba yin te de de ltar rnam par
[\[266b.7\]]gzhag pa tshad mas rnam par gzhag pa yin pa'i phyir gzhal bya nyid do/_/dngos po'i yul can 'ba' zhig ni tshad ma ma yin te/_tshad ma ni rnam par gcod pa'i mtshan nyid yin pas rnam par gcod par byed pa nyid tshad ma yin te/_gal te rang gi yul la gzhan gyis gnod pa ma byas na'o/_/de'i phyir tha
[\[267a\]]
[\[267a.1\]]snyad mi slu ba nyid sgrub par byed pa'i shes pas gcad par bya ba yin pa'i phyir dngos po med pa gzhal bya kho na yin pa'i phyir/_gzhal bya kho na yin pa'i phyir zhes bya ba ni rjes su 'gro ba 'khrul pa med pa can ma yin no/_/de bas na thun mong ba nyid kyis ma nges pa yin no/_/'on te
[\[267a.2\]]gzhal bya nyid mngon sum gyis yongs su gcad par bya ba la brjod na de lta yin na mngon sum ni dngos po las skye ba yin pa'i phyir don byed par nus pa nyid gzhal bya yin no/_/des na don bya ba byed pa nyid go bar byed pa yin no zhes bya bar 'gyur ro/_/de yang dngos po med pa las ldog pa'i phyir ro ldog pa dang ldan
[\[267a.3\]]pas na ci ltar rjes su 'gro ba can gyi gtan tshigs yin no/_/med pa dang ldog pa can 'gyur ba yang yin zhes bshad zin to/_/des na dngos po nyid la sogs pa yang bshad pa yin no/_/de'i phyir rjes su 'gro ba dang ldog pa nyid na/_'bras bu dang rang bzhin gyi gtan tshigs so/_/gal te dgag pa nyid ni thams
[\[267a.4\]]cad du mi dmigs pa yis thams cad sgrub par byed ces bya ba la sogs pas mi dmigs pa yang gtan tshigs gsum pa yin par bstan pa ma yin nam/_'on te dngos po'i yul gyi gtan tshigs kyi rab tu dbye ba bstan pa yin/_de lta yin na mi dmigs pa'i 'brel pa bstan par bya dgos pa yin na/_de'i
[\[267a.5\]]bdag nyid dang de las byung ba dag las gzhan pa'i 'brel pa ni med do zhes bstan pa yin no zhe na/_'dir brjod pa/_rgyu dang khyab byed med pa'i phyir/_/'bras dang khyab bya med na ni/_/go 'gyur dngos po med pa yi/_/sgrub byed gzhan ni 'ga' yang med/_/dngos po med pa'i zhes bya ba rang rgyud du tha snyad kyi yul du
[\[267a.6\]]gyur pa ni 'ga' yang med kyi/_'on kyang brjod par 'dod pa'i dngos po nyid kyi dngos po med pa yin no/_/dngos po de yang lkog tu gyur pa nyid kyis the tshom za ba na ci ltar med ces bya bar 'gyur te/_de mi dmigs pa tsam zhig go bar byed pa ma yin te/_dmigs pa'i mtshan nyid du ma gyur par yod pa'i phyir ro/_/
[\[267a.7\]]gal te de'i rgyu 'am khyab par byed pa med do zhes bya bar gyur pa de lta na ni de med par 'grub par 'gyur ro/_/de la yang 'brel pa'i rnam pa gnyis po de nyid yin pa'i phyir mi dmigs pa dang ldog pa nyid du grub po/_/dper brjod pa ci ste ma sbyar zhe na/_sbyar ba kho na'o/_/'di ltar/_rgyu dang ngo bo ldog nyid kyis/_/don
[\[267b\]]
[\[267b.1\]]ldog pa ni brjod pa las/_/mi dmigs dpe ni grub pa'i phyir/_/tha dad par ni ma bshad do/_/mi dmigs pa'i dpe ni smos pa nyid de logs shig tu ma yin ci ste zhe na/_rgyu dang ngo bo ldog pa nyid kyi 'bras bu dang rang bzhin gyi don ldog par brjod pa'i phyir ro/_/rang bzhin nyid dam rgyu dngos ni/_/grub na
[\[267b.2\]]ldog par 'grub par 'gyur/_/zhes bya ba la sogs pas 'di ni bstan zin to/_/rang bzhin mi dmigs pa yang bstan pa nyid do/_/rgyu dang ngo bo ni mi dmigs pa nyid kyis dngos po ldog pa'i phyir ro/_/de ltar yang /_tshad mas grub par smra rnams kyis/_/zhes bya ba la sogs pas bshad zin te/_/dmigs
[\[267b.3\]]pa'i mtshan nyid du gyur pa nyid kyi khyad par ci ltar grub ce na/_'dir bshad pa/_de la'ang skyes bu ma mthong las/_/srog sogs ldog pa med pa'i phyir/_/gtan tshigs the tshom za bshad pas/_/bltar rung don la de zhes bstan/_/pha rol po dag gis smras pa/_/bum pa la sogs pa dag la ni bdag ldog
[\[267b.4\]]pas yin te/_des na gal te gson po'i lus la yang bdag ldog na srog la sogs pa yang ldog par 'gyur ro zhes bya'o/_/'di la slob dpon gyis bdag bltar mi rung ba'i phyir bum pa la sogs pa la bdag med pa nyid ma grub ste/_mi dmigs pa tsam ni the tshom gyi rgyu yin pa'i phyir ro zhes bstan to/_/
[\[267b.5\]]des na bltar rung ba'i don la mi dmigs pa go bar byed pa yin no zhes bstan pa yin no/_/gal te rnam par gcod pa bsgrub pa nyid kyis gtan tshigs thams cad mi dmigs pa nyid ma yin nam/_des na gtan tshigs gsum du ci ltar 'gyur zhe na/_nyes pa 'di med de 'di ltar/_'dis ni dngos las dngos
[\[267b.6\]]po'i chos/_/khas blangs med par dgag pa nyid/_/sgrub byed snga ma dag gis ni/_/ma yin sgrub par byed phyir ro/_/'dis ni sa phyogs la sogs pa'i dngos po la yang ma yin pa sgrub pa ma yin gyi 'on kyang dngos po'i ngo bo khas blangs pa ma byas par dgag pa bsgrubs pa yin la/_snga ma rang bzhin dang 'bras
[\[267b.7\]]bu'i gtan tshigs dag gis ni ma yin pa'i sgo nas dgag pa sgrub pa yin no/_/des na 'brel par mtshungs kyang yul tha dad pa'i phyir tha dad pa kho na'o/_/'o na rang bzhin mi dmigs pa la 'brel pa gang yin zhe na/_de'i bdag nyid do zhes bshad pa ni/_de la dmigs rung rnams kyi ni/_/yod pa dmigs pa las gzhan
[\[268a\]]
[\[268a.1\]]min/_/med pa ni mi dmigs pa las gzhan ma yin pa nyid do/_/'on kyang mi dmigs pa nyid yin no/_/gal te shes pa ldog pa ni mi dmigs pa yin la/_yod pa ldog pa ni dngos po med pa ma yin nam/_da ci ltar 'di gnyis de'i bdag nyid yin/_shes pa shes
[\[268a.2\]]bya dag tha dad pa de bzhin du de med pa dag kyang yin no/_/shes pa nyid don gyi yod pa ni yin te/_shes pa med kyang de yod pa'i phyir ro/_/'di ltar/_lkog tu gyur pa'i don rnams kyang /_/rjes su dpag pas yod par 'dzin/_/du ba mthong ba me yod par/_/rjes su dpag pa min nam ci/_/der
[\[268a.3\]]yang rjes su dpag pas dmigs pa nyid ni yod pa ma yin te/_rjes su dpag pa med par yang yod pas na 'khrul pa'i phyir ro/_/rjes su dpag pa ldog pas ni de med pa go bar byed pa ma yin te/_'das pa dang ma 'ongs pa dag la yang rjes su dpag pa'i phyir ro zhe na/_'di ni legs pa ma yin te/_/
[\[268a.4\]]dmigs par bya ba med par ni/_/dmigs pa med las gzhan ma yin/_/dmigs pa'i mtshan nyid du gyur pa ni/_de ma dmigs pas med pa'i tha snyad du bsgrub pa yin te/_de dag gi yod pa ni dmigs pa las gzhan ma yin no/_/'di ltar dmigs par rung ba yang yin la/_ma dmigs pa yang
[\[268a.5\]]yin no zhes bya ba 'di ni 'gal ba nyid do/_/des na dmigs pa'i mtshan nyid du 'gyur ba'i don gyi yod pa ni dmigs pa nyid do/_/'di ltar gal te dmigs par bya ba nyid ni de don gyi ngo bo kho na'o/_/de ste dmigs par byed pa'i dmigs par byed pa po la gnas par brjod na/_de'i tshe yang dmigs
[\[268a.6\]]pa'i mtshan nyid kyir gyur pa khyab pa nyid do/_/de las ldog pa med na yang tha dad par ldog pa ma yin te/_tha dad pa ni ldog pas go bar bya ba yin pa'i phyir ro/_/des na mi 'khrul pa'i phyir/_dmigs pa nyid yod par brjod do/_/tha dad pa dus mtshungs par dmigs pas don rnams dmigs pa ni ma
[\[268a.7\]]yin gyi/_'on kyang der rjes su chud par dmigs par bya ba'i mtshan nyid dmigs pa nyid las yin no/_/de'i phyir dmigs pa nyid yod pa yin la de las ni mi dmigs pa nyid med pa yin no zhes 'chad par 'gyur ro/_/dngos po med pa rnams ni don dam par phan tshun tha dad par 'ga' yang med kyi 'on
[\[268b\]]
[\[268b.1\]]kyang bum pa med do/_/shing rta med do zhes khyad par dngos po tha dad pas tha dad pa yin no/_/don dam par ni dgag par bya ba tha dad kyang dngos po med pas tha dad pa ma yin no/_/gal te med pa nyid mi dmigs pas yin na/_de'i tshe log par rtog pa med pa nyid do zhe na/_de ni bden te/_
[\[268b.2\]]'di ltar/_de phyir mi shes shes bya'i phyir/_/mi dmigs dpe gcig 'dod pa yin/_/mi dmigs pa dpe gcig ni rang bzhin mi dmigs pa'i mtshan nyid do/_/re zhig shes pa dang shes bya dngos po med pa dag_/tha dad pa med par ma rtogs pa'am grangs can pa gang dag shin tu rmongs
[\[268b.3\]]pas na/_thams cad thams cad na yod do zhes kun du 'dzin pa dang ldan pa yongs su shes pa dang bral ba'i mi shes pa de dag shes par bya ba'i don du rang bzhin mi dmigs pas gcig yin no/_/'on te der bsgrub par bya ba ci zhig yin zhe na/_yul med phyir der yul can ni/_/shes brjod
[\[268b.4\]]the tshom 'gog 'gyur te/_/dper na sreg par byed min phyir/_/me ma yin zhes bya ba bzhin/_/shes pa dang brjod pa dag gi yul ni yod pa nyid yin la/_de dag tu the tshom za ba'i yul ni der the tshom za ba yin no/_/yul de med par nges pas ni shes pa dang brjod pa dang the tshom zlog par byed
[\[268b.5\]]de/_bzlog pa'i yul yod pa'i phyir ro/_/dper na me ma yin te sreg par byed pa ma yin pa'i phyir zhes bya ba bzhin te/_phyogs gzhan du gyur pa'i me yod na mer the tshom za bar 'gyur gyi/_bzlog pa yod pa'i phyir/_de med na srid par ga la 'gyur/_'di ltar sreg par byed pa med pa las me
[\[268b.6\]]med pa nyid ni gzhan ma yin no/_/ci ltar sreg par byed pa las me gzhan ma yin pa de bzhin du/_dmigs su rung ba med pa ni/_/mi dmigs pa las gzhan ma yin/_/de phyir de yod pa las de'i/_/rgyu mtshan can gyi sgra shes sgrub/_/dmigs pa'i mtshan nyid du gyur pa rnams kyi med pa nyid
[\[268b.7\]]ces bya ba ni/_mi dmigs pa'i rang bzhin las gzhan phyi rol du 'gyur ba med do/_/de bas na de grub na de'i bdag nyid dngos po grub pa kho na'o/_/gal te mi dmigs pas dngos po med pa sgrub pa ma yin nam/_de ci ltar na bsgrub bya dang /_sgrub par byed pa dag gcig nyid yin zhe na/_
[\[269a\]]
[\[269a.1\]]de yang mi rung ste/_de nyid 'dir ni ma grub ste/_/ma grub pa yis ma grub pa/_/grub 'gyur ma yin 'di la ni/_/'bral med de phyir de ma yin/_/bsgrub par bya ba dang sgrub par byad pa dag tha dad par 'gyur dgos so zhes gang brjod pa bsgrub par bya ba dang sgrub par byad pa'i
[\[269a.2\]]dngos po de nyid 'dir ma grub pas/_de ci ltar de bzhin du tha dad par grub pa ma grub pa ni ma grub pas mi 'grub po/_/ci srid du gzhan la bsgrub bya dang sgrub byed kyi dngos por rab tu ma grub pa de srid du tha dad par mi 'grub pa/_ci srid tha dad par ma grub pa de srid du yang bsgrub bya dang sgrub byed kyi
[\[269a.3\]]dngos po ni 'brel pa yod na 'gyur ba yin/_mi dmigs pa dang med pa dag de'i bdag nyid kyi 'brel pa spong ba la ni 'brel pa gzhan yod pa ma yin no/_/de dag rgyu dang 'bras bu'i dngos po ni ma yin no/_/gal te dngos po med pas mi dmigs pa med pa yin te/_gang gi tshe bum pa la sogs pa 'ga'
[\[269a.4\]]zhig gis bsal ba de nyid kyi tshe mi dmigs pa yin no zhe na/_de ni bden te/_gal te dngos po med pa mi dmigs pa las gzhan pa'i tshad mas shes pa yin na/_de'i phyir de dag mi dmigs pa lhan cig 'brel pa 'grub kyi/_gzhan du na phan tshun rten pa'i skyon du 'gro ba gang gis zlog_/'di ltar/_
[\[269a.5\]]'brel pa tshad mas grub na ni/_/mi dmigs pa ni tshad ma nyid/_/mi dmigs tshad ma nyid yin na/_'brel pa rab tu 'grub par 'gyur/_/phan tshun rten phyir gcig nyid kyang /_/rab tu 'grub par 'gyur ma yin/_/de nyid phyir na phan tshun gyis/_/byas pa'i 'bras bu 'grub ma yin/_/de'i phyir
[\[269a.6\]]mi dmigs pa las dngos po med par mi 'grub ste/_'brel pa med pa'i phyir ro/_/de'i bdag nyid kyi 'brel pa yin na ni mi dmigs pa de nyid med pa yin pa'i phyir tha snyad bsgrub par bya ba yin no/_/rnam pa ma mthong na med ces/_/bya ba'i tha snyad 'di 'grub pas/_/de'i 'bras yin yang de las ni/_/
[\[269a.7\]]blo sgra the tshom med par 'grub/_/gal te tha snyad 'grub pa la yang dpe med pa nyid ma yin nam/_tha snyad thams cad na ni mi dmigs pa'i bsgrub par bya ba yin no/_/de'i tshe 'ang dpe gzhan bsgrub pa ni thug pa med pa nyid do/_/tha snyad kyang mi dmigs pa'i 'bras bur 'gyur ba nyid do/_/des na rgyus 'bras bu
[\[269b\]]
[\[269b.1\]]sgrub par mi rigs te/_rgyu ni gdon mi za bar de dang ldan pa ma yin pa'i phyir ro zhe na/_de ma yin te/_'di ltar tha snyad 'di ni ltar rung ba ma mthong ba'i rgyu mtshan can du 'grub pa nyid do/_/de tsam gyi rgyu mtshan gyis med pa'i tha snyad du bya ba rung ba nyid ni mi dmigs pa'i rang bzhin nyid yin te/_rung ba nyid ni
[\[269b.2\]]don gzhan ma yin pa'i phyir ro/_/sems dang ldan pa de mthong bas tha snyad ni gdon mi za bar 'jug pa yin no/_/dngos po med pa'i tha snyad de'i rgyu mtshan can du dran pa ni gdon mi za bar de'i sems pa dang ldan par 'gyur ba yin no/_/gal te lus ngag gi tha snyad 'jug par mi byed na yang mi byed mod/_tshad
[\[269b.3\]]ma ni rtogs par sgrub par byed pa nyid kyis tshad ma yin gyi lus la sogs pa'i tha snyad bsgrubs pas ni ma yin no/_/de'i phyir/_yul yod na yang rmongs pas 'dir/_/gzhan dag rjes su mi brjod par/_/grub pa dang ni chos mthun las/_/brda dran byed pa'ang 'ba' zhig go/_/zhes bya ba ni bsdu ba'o/_/
[\[269b.4\]]ci ltar mthong dang ma mthong bas/_/rgyu dang 'bras bu nyid bsgrub bzhin/_/de gnyis las ni 'bras sogs sgra/_/tha snyad don du bkod pa yin/_/mthong ba dang ma mthong ba'i khyad par las ma gtogs par ni rgyu dang 'bras bu nyid gzhan yod pa ma yin no/_/'di'i 'bras bu zhes bya ba'i don ni 'di
[\[269b.5\]]nyid yin te 'di med par ni mi 'byung ngo zhes bya ba'o/_/gal te 'di las tha dad pa yin na/_de'i tshe de med kyang 'byung ba nyid do/_/de ltar gyur na 'brel pa/_don gzhan med do/_/'on te de med par mi 'byung na/_de ltar yin na de nyid 'brel pa yin pas/_gzhan don med do/_/gal te 'brel pa yod na de
[\[269b.6\]]med na med la/_de yod na yod do zhes 'grub pa yin no zhe na/_gal te 'brel pas de yod na/_/yod ces bya bar 'dod na ni/_/de med na yang 'brel pa sngar/_/gang gis zhes ni yin par brtag_/'brel pa gnyis la gnas pa'i phyir/_/gcig yod pa la ci ltar 'gyur/_/gal te 'bras bu skye bar ni/_/
[\[269b.7\]]rgyu rung bar ni 'brel pa yin na/_rgyu nyid las ni 'bras bu skye ba zhes bya ba nyid rigs par 'gyur/_'di ltar rgyu ni de lta bur gyur pa nyid du rang gi rgyu las byung ba yin no/_/rjes su 'gro ba dang ldog pa las rgyu dang 'bras bu nyid kyi dngos po gzhan ni dbang po las 'das pa mthong ba dag la yang snang ba ma yin no/_/
[\[270a\]]
[\[270a.1\]]de'i phyir rjes su 'gro ba dang ldog pa dag las rgyu dang 'bras bu'i tha snyad sgrub pa yin no/_/'o na ji ltar don tha dad med par sgra tha dad par 'gyur zhe na/_ma yin te mthong ba dang ma mthong ba de dag nyid la tha snyad zor yang bar bya ba'i phyir 'bras bu la sogs pa'i sgra sbyar ba yin no/_/des na/_
[\[270a.2\]]nus pa'i rgyu ni 'bras bu'i rang bzhin du gyur pa nyid yin no/_/des na mi dmigs pa ni rang bzhin gyi gtan tshigs yin pa de bas na 'di logs zhig nye bar ma bkod do/_/gal te ci ltar de'i bdag nyid med par rang bzhin mi dmigs pa rang bzhin gtan tshigs kyi nang du 'du/_ci ltar dngos po med pa
[\[270a.3\]]dag phan tshun tha dad pa ma yin pa de bzhin du tha mi dad pa yang ma yin no/_/bdag med pa la yang de'i bdag nyid srid pa yang ma yin te/_ri bong gi rwa ni bong bu'i rwa'i bdag nyid ma yin no zhe na/_'di la lan btab pa ni mi dmigs pa ni dgag par bya ba las bzlog pa'i bdag nyid yin no/_/'di ltar/_
[\[270a.4\]]rgyu las 'bras bu grub pas na/_/'di ni rang bzhin nang 'dus phyir/_/gtan tshigs rab dbye bshad pa la/_/tha dad par ni dper ma bstan/_/stong pa'i bdag nyid kyi dngos po med pa ni tshad ma'i spyod yul du rnam par dpyad par rung ba ma yin la de ni rang gi ngo bo tsam du grub tu zin kyang cung zad kyang 'grub pa ma
[\[270a.5\]]yin no/_/de ni dngos po 'chol bar rtogs pa'i lta ba can dag gis de ltar 'dod pa yin no/_/de la gal te dngos po rang gi ngo bo nyid kyis yul dang dus dang rang bzhin tha dad pa dang ldan pa'i phyir/_ldog pa yin na dngos po med pa gzhan brtags pas ci zhig bya/_'on te rang gi ngo bos ldog pa ma yin na de lta na
[\[270a.6\]]yang dngos po med pa gzhan zhig ni don med do/_/gcig la ni don med la/_gzhan la ni mi nus so zhes sngar bstan zin pa nyid do/_/de'i phyir rang gi ngo bor gyur pa'i dngos po gzhan gyis dben pa nyid la bum pa la sogs pa'i med pa zhes tha dad pa'i tshul du de ltar ston pa yin no/_/'di ltar brjod par 'dod pa'i
[\[270a.7\]]don gyi rang bzhin gyis dben pa'i bdag nyid don gcig gis ni dmigs pa gang yin pa de/_rang rig pa nyams su myong ba gang yin pa de nyid las dran pa sngon du 'jug pa na/_'di ni ma dmigs so snyam pa rtogs pa'i rang gi blo skye'o/_/de la sa phyogs dmigs pa nyid gzhan mi dmigs pa yin de gang gi phyir
[\[270b\]]
[\[270b.1\]]'di ni gzhan gyi rang bzhin du ma dmigs so zhes bya ba yin na/_/'dir don ni/_de'i rang bzhin du ma dmigs te/_'di ni de'i rang bzhin du med do zhes bya ba 'di nyid yin no/_/gal te bum pa de 'di na med do zhes te/_'di'i rang bzhin du med do zhes bya bar bsgrub par bya ba yin nam/_ci ltar na bzlog
[\[270b.2\]]ste brjod ce na/_gal te gzhan yang 'di'i yang 'di'i nang du mi 'du na/_bden pa zhig na/_de'i nang du 'du ba nyid do/_/'di ltar/_sa phyogs de yi rang bzhin gyis/_/dben pa'am 'di yis bum pa'ang rung /_/mkhas pa rnams la ci ltar yang /_/'dis ni rnam dbye snang ba med/_/gal te rang
[\[270b.3\]]bzhin 'dis dben par ma gyur na 'di yang des dben par mi 'gyur ba'i phyir shin tu gsal ba'i don la gzhan dag ni lta ci zhig smos/_de'i phyir des dben pa nyid 'dir de'i dngos po med pa yin no/_/gang gi phyir des dben pa'i phyogs mthong ba nyid la de ma dmigs so zhes bya ba'am/_de las
[\[270b.4\]]gzhan gyi rang bzhin du dmigs so snyam pa'i blo skye ba de nyid kyi phyir dmigs pa dang /_ma dmigs pa dag de'i bdag nyid yin pa'i phyir dmigs pa nyid mi dmigs pa yin no/_/gal te 'di shes pa gzhan mi dmigs pa yin du chug na/_shes bya gzhan mi dmigs pa ci ltar yin zhe na/_shes
[\[270b.5\]]pa dang shes bya dag tha dad pa med do zhes bstan zin pa'i phyir nyes pa med do/_/yang na 'am gyi sgra ni de bzhin gyi don to/_/ci ltar 'di mi dmigs so snyam pa'i rnam par rtog pa'i yul yin pa'i phyir na de ltar nges pa'i dmigs pa dmigs pa yin pa de bzhin du ma dmigs so snyam pa'i nges pa las
[\[270b.6\]]kyang mi dmigs pa nyid yin no/_/gal te dngos po med par bsgrub pa'i dngos po med pa yod pa nyid kyis na dngos po rnams khyad par 'grub pa ma yin nam/_de ci ltar na dngos po med pa 'chol bar mi 'gyur zhe na/_de ni ma yin te/_'di ltar/_gcig dmigs nyams su myong ba las/_/'di ni dmigs
[\[270b.7\]]so zhes bya ba'am/_mi dmigs so zhes rtog can gyi/_/blo ni skye bar 'gyur ba yin/_/myong ba khyad par can nyid las/_/don rnams khyad par can du rtogs/_/de lta'i bdag nyid can myong min/_/'di yi tha snyad blo rgyu yin/_/gal te myong ba khyad par du na myong ba gzhan gyis dben pa med na ni/_myong bar bya
[\[271a\]]
[\[271a.1\]]ba'i khyad par rtogs pa la/_gal te rang rig par de'i rang bzhin gyis myong ba nyams su ma myong na de'i tshe khyad par rtogs par mi 'gyur ro/_/dngos po med par rigs pas rtogs so zhe na/_dbye ba med par myong ba la dngos po chod pa rig par nus pa yon pa ma yin te/_tshad
[\[271a.2\]]mas bzung ba gzhan du bya bar mi nus pa'i phyir ro/_/'di ni bstan zin pas mi brjod de/_'di ltar/_dran pa med par dngos med kyi/_/tshad ma yod par srid ma yin/_/khyad par gzhan gyi med par yang /_/bzlog pa'i zla bo dran ma yin/_/bzlog zla dran pa med par ni/_/dngos po med pa'i
[\[271a.3\]]tshad ma skye ba ma yin la/_/bzlog pa'i zla dran par yang khyad par can yang rigs med par ma yin no/_/'on te sngar khyad par can du myong ngo zhe na/_de ltar yin na 'di yang yin pas dngos po med pa don med pa nyid do/_/'on te dngos po med pa de nyid med pa'i tha snyad du bsgrub po zhe na/_gzhan gyis
[\[271a.4\]]'grub pa gzhan gyis bsgrubs pas ci bya/_tha snyad bsgrub pa la ni/_rang bzhin gyi gtan tshigs kyi rang bzhin mi dmigs pa de nyid yin no/_/de'i phyir gzhan gyis dben pa nyams su myong ba'i ngo bo nyid las tha dad pa'i rnam par rtog pa yin la tha dad pa de nyid ni de las gzhan med pa yin no/_/
[\[271a.5\]]de phyir blo dbye rang nyid las/_/grub 'gyur de dag gis de'i don/_/de lta min na thug med phyir/_/'ga' yang tha dad 'grub mi 'gyur/_/blo ni rang rig pa nyid gzhan la ldog par rab tu grub la/_de las kyang don gyi khyad par yin pa'i phyir myong ba'i tha snyad yongs su rdzogs pa yin no/_/gal te
[\[271a.6\]]mngon sum nyid las tha dad pa ma yin gyi/_'on kyang dngos po med pa'i tshad ma las yin na/_de lta yin na thug pa med pa'i phyir mi rtogs par 'gyur ro/_/'di ltar/_gal te dngos po med pa yi/_/tshad mas tha dad sgrub byed na/_/dngos med de yang dngos med pa/_/gzhan gyis nges bzung de
[\[271a.7\]]yang ni/_/gzhan gyis de yang de las ni/_/gzhan gyis yin phyir thug med 'gyur/_/de ltar na tha snyad med par 'gyur ro//_//bam po bco lnga pa/_gal te dngos po med pa'i tshad mas mngon sum gyis ma rtogs pa'i tha dad pa rtogs pa yin na/_dngos po med pa de ni 'gal zla dran pa
[\[271b\]]
[\[271b.1\]]med par mi 'jug go/_/'gal zla dran pa yang mngon sum gyis tha dad par bzung ba las 'gyur ba yin pa'i phyir dngos po med par don med par 'gyur te/_de ltar yang sngon bzhin du mngon sum nyid kyis tha dad par 'dzin pa'i phyir ro/_/'on te der yang dngos po med par tha dad pa ma yin pas na dngos po
[\[271b.2\]]med pa don med pa nyid ma yin no zhe na/_de lta yin na de'i tshe yang dran pa la ltos pas der yang dngos po med pa 'jug par byed pa'i dran pa gzhan yin par 'gyur bas thug pa med par 'gyur ro/_/'di ni khas blangs nas brjod par zad de/_gang gis de'i tshe dngos po med par 'jug pa na des 'di
[\[271b.3\]]las tha dad par 'dzin pa de ltar bzung ba ni de'i tshe 'gal zlar dran pa ni mi srid do/_/des na dngos po med pa ni 'jug par mi srid pa nyid do/_/de'i phyir gzhan gyi lta ba la ni tha dad par rtogs pa med pa nyid do/_/de'i phyir/_rang bzhin khyad par can myong la/_/gzhan gsal ba ni gzhan ma yin/_
[\[271b.4\]]de phyir de mi dmigs pa yang /_/de las khyad par can mi dmigs/_/khyad par can gyi rang bzhin dmigs pa nyid de las gzhan med par bsgrub pa yin te/_khyad par can gyi rang bzhin myong ba med par ni gzhan der med par mi 'grub po/_/gal te khyad par can nyams su myang bas ni/_de de
[\[271b.5\]]lta bur gyur pa nyid du 'gyur gyi/_de de la med par ci ltar 'gyur/_/yul dang dus gzhan du 'gyur ba ni der med pa la ma yin te/_de ni dmigs pa'i mtshan nyid kyir gyur pa ma yin pa'i phyir ro zhe na/_de ni ma yin te/_'di ltar/_rang bzhin khyad par can myong na/_/gzhan ma gsal bar ci ltar 'gyur/_/
[\[271b.6\]]gal te gzhan gsal med na ni/_/de nyid grub par 'gyur ma yin/_/khyad par can gyi rang bzhin ma myong ba ni don med pa nyid du mi 'gyur ro/_/gal te bum pa la sogs pa'i rang bzhin khyad par can myong ngo zhe na/_dngos po med par rtogs pas gzhan gyis ci zhig bya dngos po med de rtogs kyang rang
[\[271b.7\]]gi ngo bo khyad par rtogs pa med pa ni khyad par can gyi rang bzhin myong ba ma yin no/_/rang gi ngo bo nyid rtogs pa ni gdon mi za bar 'dod par bya ba yin no/_/dngos po med par gzhan gyi rang bzhin ni rang gi ngo bor rtogs nus pa ma yin no zhes bstan zin to/_/de'i khyad par can nyams su myong ba gzhan
[\[272a\]]
[\[272a.1\]]dang gzhan dngos po med pa sgrub pa yin la gzhan mi dmigs pa nyid dngos po yang de'i khyad par can dmigs pa nyid yin no/_/des na mi dmigs pa 'di ni/_rang nyid mngon sum las rtogs pas/_/rang nyid tsam gyis 'jug pa can/_/de med rnam gzhag go byed yin/_/
[\[272a.2\]]des na rang bzhin nges pa dmigs pa'i rang bzhin mi dmigs pa nyid dngos po med pa yin pa'i phyir mi dmigs pa dang /_dngos po med pa dag de'i bdag nyid du grub pa dang /_mngon sum gyis grub pa yang yin pas na ma grub pa dang /_'brel pa med pa'i nyes par mi 'gyur ro/_/mi dmigs pa
[\[272a.3\]]de yang rgyu nus pa nyid yin pas na/_rang tsam gyis 'jug pa dngos po med pa'i tha snyad 'jug par byed pa yin no/_/de lta ma yin te/_dmigs pa ngo bo med pa ni dmigs pa yin la/_dngos po ngo bo med pa yin na/_de'i tshe thug pa med pa'i phyir mi 'grub pa nyid do zhes bshad pa ni/_gzhan du don gyis
[\[272a.4\]]med pa nyid/_/mi dmigs pa las rtogs par 'gyur/_/gzhan gyis dmigs pa med pa nyid/_/yin pa'i phyir na thug med 'gyur/_/ci ltar dngos po ngo bo med pa mi dmigs pa las yin pa de bzhin du dmigs pa'i ngo bo med pa'i rang bzhin mi dmigs pa yang mi dmigs pa gzhan las yin
[\[272a.5\]]la/_de'i ngo bo nyid med pa yang gzhan las yin pa'i phyir thug pa med pa'i sa las mi 'grol lo/_/'o na dmigs pas dngos po sgrub pa'i phyir na dngos po med pa mi dmigs pas bsgrub pa yin no/_/dmigs pa yod pa ni gzhan gyis bsgrub pa ma yin pa'i phyir de med pa yang /_gzhan gyis bsgrub
[\[272a.6\]]pa ma yin no zhe na/_de rung ste/_dmigs pa rang rigs nyid kyis ni/_/sgrub par rigs pa dang ldan yin/_/de med rang las 'grub po zhes/_/bya ba ha cang bab chol ches/_/gal te rang gi ngo bo ni/_/'di ni dngos po nyid du 'gyur/_/gzhan dmigs phyir na shes med pa/_/gal te mngon sum nyid ce na/_/
[\[272a.7\]]'on te de bzhin gzhan yod pas/_/don med pa yang 'grub par 'gyur/_/ci ste med pa'i ngo bo med pa gzhan gyi mngon sum las 'grub po zhe na/_dngos po'i yang de bzhin du 'gyur ro/_/gal te dngos po ni dmigs pa'i mtshan nyid du gyur pa ma yin pa'i phyir gzhan gyi mngon sum las med par mi
[\[272b\]]
[\[272b.1\]]'gyur te/_de'i rnam par shes pa las rang bzhin gzhan yin pa'i phyir ro/_/rig pa ni rig pa las rang bzhin gzhan med pa'i phyir na/_de med pa gzhan gyi mngon sum las 'grub po/_/de ltar yang ma dmigs so zhes skyes bu mchog gis dmigs pa gsal gyi don med do zhes ni ma yin
[\[272b.2\]]no/_/des na mi dmigs pa 'di ni/_rang nyid mngon sum las rtogs pas zhes bya ba ni shes pa med pa'i mtshan nyid yin no zhe na/_de ni ma yin te/_gzhan dmigs pa yis pha rol po/_/gzhan dag med par ci ltar rtogs/_/gal te des dben pas zhe na/_de ci mi dmigs las ma yin/_/
[\[272b.3\]]des dben pa nyid med par ni shes pa gzhan dmigs pas shes pa gzhan med par bsgrub pa ma yin no/_/des dben na dmigs pa nyid mi dmigs pa yin pas/_de ci lta na de las gzhan pa'i myong ba med pa mngon sum gyis rab tu 'grub pa/_'o na de dmigs pa'i mtshan nyid kyis 'gyur
[\[272b.4\]]ba zhes bya ba'i khyad par du bya ba ma yin te/_'khrul pa med pa'i phyir ro zhe na/_de lta yin na khyad par med par 'gyur mod/_mi dmigs pa nyid ni mi ldog go/_/des na dgag pa gang ci snyed pa thams cad ni mi dmigs pa las yin no zhes so/_/ma yin par dgag pa'i rang bzhin gyi dngos po
[\[272b.5\]]med pa ni mngon sum gyis grub po/_/de nyid ni gzhan la ltos te mi dmigs pa yang yin no/_/'di ma dmigs so zhes skyes bu mchog sbyar ba gang yin pa de ni shes pa ma yin pa'i mtshan nyid kyi skabs yin pa'i phyir te don gyi med pa dgag pa'i phyir ni ma yin te/_de dang tha dad pa med pas dngos po'i
[\[272b.6\]]med pa yang de nyid yin pa'i phyir ro/_/gang gi tshe yod pa dang dmigs pa dag gcig nyid yin pa de'i tshe dngos po'i ldog pa yang mngon sum gyis grub pa nyid kyi dum bur ni ma yin no/_/gal te khyab par byed pa mi dmigs pa las/_dngos po med pa 'grub pa ma yin nam/_'di
[\[272b.7\]]ltar dmigs pa'i mtshan nyid du gyur pa'i yod pa ni/_dmigs pas khyab pa yin la/_de med pa stong pa'i rang bzhin las ni dngos po'i med pa 'grub po zhe na/_'di ni bden te/_de lta yin na thams cad du/_/rang bzhin mi dmigs pa 'di ni/_/med pa'i sgrub byed min 'gyur te/_/med de
[\[273a\]]
[\[273a.1\]]mngon sum nyid kyis rig_/gal te dmigs pa'i mtshan nyid du gyur pa'i khyab par byed pa mi dmigs pa med pa mngon sum gyis grub na 'o na thams cad du med pa mngon sum gyis grub pa nyid las rang bzhin mi dmigs pa zhes bya ba med par 'gyur ro/_/gal te
[\[273a.2\]]ma rmongs pa las khyab par byed pa mi dmigs pa dngos po med pa'i sgrub byed yin na rmongs pas kyang de nyid dran pas yul du byed par 'gyur mod/_mi dmigs pa gzhan brtags pas ci bya/_yang na gal te rang bzhin mi dmigs pa smos pa nyid mkhas pa la yang yin par 'gyur te/_
[\[273a.3\]]du ba glo bur ba las rtogs pa bzhin no/_/de la mngon sum nyid med pa ni ma yin no/_/gzhan yang /_'dir ni khyab bya khyab byed dag_/don dam du na tha dad med/_/dmigs pa nyid ni yod pa zhes/_/dang por rab tu sgrub phyir ro/_/da ltar rung ba'i yod na ni dmigs pas khyab par byed
[\[273a.4\]]pa mi dmigs pas bsgrub par smra ba rnams kyi ston pa yin na/_'di ni rang bzhin mi dmigs par smra ba la yang mtshungs so/_/de'i bdag nyid yin pas khyab par bya ba dang khyab par byed pa ma yin par 'gyur ba ni ma yin no/_/de ltar yang dmigs pa ni yod pa nyid yin no zhes bstan
[\[273a.5\]]zin to/_/gang zhig 'bras bu de ni rgyu khyab pa dang ldog pa med pa'i phyir de'i rang bzhin dang khyad par med pas na de mi dmigs pa ni rang bzhin mi dmigs pa nyid du brjod do zhes 'bras bu mi dmigs pa rang bzhin mi dmigs pa'i khongs su 'du ba nyid du 'chad pa'i rmongs pa de myong ba mi
[\[273a.6\]]dmigs pa rang bzhin mi dmigs par ji ltar mi 'thad de/_de'i phyir gzhan yod pa nyid gzhan med pa nyid yin la/_gzhan mi dmigs pa gzhan dmigs pa nyid yin no/_/de yang rang bzhin mi dmigs pa kho na'o/_/gal te de lta na yang khyad par byed pa mi dmigs pa med par 'gyur
[\[273a.7\]]ro zhe na/_bden te/_rang bzhin mi dmigs pa nyid du thams cad 'dus pa'i phyir/_'dus pa ni 'dod pa nyid pas kho bo la chad pa ci yang med do/_/'o na ci ltar tha dad ce na/_shing dang sha pa lhag pa dang /_/chad phyir khyab bya khyab byed dag_/tha dad phyir dang nye ba dang /_/ring ba las ni tha dad
[\[273b\]]
[\[273b.1\]]nyid/_/shing nyid ni lhag pa yin la/_shing sha pa ni chad pa dang /_thag ring por ni khyab par bya ba la ltos nas khyab par byed pa mi dmigs pa yin la/_nye bar ni rang bzhin mi dmigs pa yin pas de dag tha dad do/_/dmigs pa'i mtshan nyid du gyur pa'i yod pa dang /_dmigs pa dag ni phan tshun
[\[273b.2\]]khyab pa'i phyir tha dad par brtags par mi nus so/_/des rang bzhin mi dmigs pa nyid yin pas rang bzhin mi dmigs pa rang bzhin gyi gtan tshigs kyi nang du 'du'o zhes bya ba gnas so/_/de nyid kyi phyir/_mi snang nges pa mi rung phyir/_/gzhan du gzhag pa 'gog 'gyur dper/_/sems can
[\[273b.3\]]gzhan la rtags med pa'i/_/rnam rtog la sogs mi 'grub bzhin/_/des na/_'bras bu nges med can 'dis ni/_/ldog pa sgrub par nus ma yin/_/nges par bsgrub bya gtan tshigs la/_/dang po'i dbang du bya ba yin/_/rang bzhin mi dmigs pa 'dis ni gtan tshigs mi mthun pa'i phyogs
[\[273b.4\]]la med pa nges par byed pa ma yin te/_yul thag ring ba la sogs par nges pa mi rung ba'i phyir ro/_/mi snang ba la ltos nas ni 'di dmigs pa'i mtshan nyid kyis gyur pa'i mi dmigs pa nyid ma yin no/_/dang po rgyu dang khyab par byed pa mi dmigs pa gang yin pa ni gtan tshigs mi mthun
[\[273b.5\]]pa'i phyogs mtha' dag las ldog par nges par byed pa yod pa yin te/_rgyu dang rang bzhin ldog pa nyid/_/ces bya ba la sogs pa bshad zin to/_/khas blangs nas thal bar bsgrub pa la ni sgrub par byed pa yin no/_/gal te 'gal zhes bya ba'i rtags gzhan yang yod pa ma yin nam/_'di na
[\[273b.6\]]grang ba'i reg pa med de/_me yod pa'i phyir ro zhes bya ba lta bu'o/_/de'i dbye ba dang mtshan nyid ci ste ma bshad ce na/_de yang mi dmigs pa nyid kyi nang du 'dus pa'i phyir ro/_/'di ltar/_rang gi sbyor ba dag la de'i/_/rang gi ngo bo sbyor ba'am/_/don la gnod byed ngo bo ste/_/yod na yod pas med
[\[273b.7\]]phyir ram/_/'gal ba'i gtan tshigs ni mi dmigs pa de nyid kyi rab tu dbye ba yin te/_de las gzhan pa'i dbye ba bzhin no/_/de lta yin na 'gal ba dang 'gal ba'i 'bras bu dang /_'gal bas khyab pa la sogs pa rnams kyang gzhan du tha dad par bstan par byed par 'gyur ro/_/gang gi tshe
[\[274a\]]
[\[274a.1\]]rab tu dbye ba du ma 'di dag de nyid kyi yin pa de'i tshe nyes pa 'di med de/_/'di ltar rang gi ngo bo dang rgyu dang khyab par byed pa dang /_'bras bu mi dmigs pa zhes bya bar rang gi ngo bos sbyor ba'am yang na 'di na grang ba'i reg pa med de/_me yod pa'i phyir ro zhes dgag par bya ba'i don
[\[274a.2\]]la gnod par byed pa'i rang gi ngo bos so/_/ci ltar mi dmigs pa dngos po med pa sgrub byed yin pa de bzhin du dngos po dang brgyud pas 'gal ba dmigs pa yang yin no/_/ci'i phyir zhe na/_'gal ba zlog byed yin pa'i phyir ro/_/'gal bar ci ltar 'grub ce na/_/me gcig yod na ni rgyu ma tshang
[\[274a.3\]]ba med pa can gyi grang ba'i reg pa la sogs pa'i 'gal bar rtogs so/_/'gal ba ni dmigs pa dang mi dmigs pa'i mtshan nyid yin no/_/des na 'gal ba mthong ba las dmigs pa mtshan nyid kyis gyur pa mi dmigs par bsgrub po/_/de la yul thag ring po na gnas pa'i me las
[\[274a.4\]]dmigs pa'i mtshan nyid du gyur pa mi dmigs pa'i rjes su dpag pas grub pas med pa sgrub par byed pa'i phyir/_'gal ba dmigs pa ni rang bzhin mi dmigs pa las gzhan ma yin no/_/dro ba yang ma yin grang ba yang ma yin pa'i reg pa 'am dro ba'i reg pa de nyid kyang des dben pa yin
[\[274a.5\]]pa'i phyir grang ba med pa yin te/_des na de dmigs pa nyid de mi dmigs pa yin no/_/'gal ba'i 'bras bu dmigs pa yang de bzhin te/_'bras bu'i gtan tshigs kyi rjes su dpag pa las rang bzhin mi dmigs pa grub pa yin la snga ma ni tshogs pa gcig rag las pa'i rjes su dpag pas
[\[274a.6\]]yin no/_/phan tshun tha dad grub phyir te/_/brtan dngos dang ni 'jig pa bzhin/_/phan tshun spangs te gnas pa'i mtshan nyid kyis 'gal ba ste/_rtag pa dang cig shos bzhin no/_/'di ltar phan tshun spangs te gnas pa'i mtshan nyid kyi 'gal bas ni de'i bdag nyid 'gog par rab tu grub ste/_dper
[\[274a.7\]]na sngar phyogs 'di ni bum pa dang bcas pa ma yin te/_de yongs su spangs te gnas pa'i phyir ro zhes bya ba bzhin no/_/thams cad du dngos po med pa sgrub pa ni bzlog pa dmigs pa nyid yin no/_/tshad ma gzhan gyis gnod phyir yang /_/des 'gyur dang ni ltos bcas bzhin/_/ci ltar phan tshun
[\[274b\]]
[\[274b.1\]]gnod pas 'gal ba yin pa de bzhin du tshad mas gnod pas kyang yin te/_ltos pa dang bcas pa dang nges par 'gyur ba yin no/_/'di ltos pa dang bcas pa dang ltos pa med pa'am/_nges par 'gyur ba dang /_cig shos zhes bya ba ni phan tshun 'gal ba yin ltos pa dang bcas pa dang nges par
[\[274b.2\]]'gyur ba dag ni phan tshun spangs pa ma yin tshad mas gnod pa'i mtshan nyid kyis 'gal ba'i phyir/_'di 'gal ba gzhan yin no/_/'di ltar ltos pa dang bcas pa las ni nges par 'gyur ba med pa yin la nges par 'gyur ba yod pa dang med pa dag gis kyang don dam phan tshun spangs pas 'gal
[\[274b.3\]]ba yin no/_/gal te de lta na tshad mas 'gal ba bsgrub pa yin gyi/_tshad mas 'gal ba zhes bya ba gzhan med do zhe na/_de ni bden mod kyi 'on kyang 'gal bas khyab pas rang bzhin las kyang don gyis na 'gal bar 'gyur bas na 'di bshad do/_/'di la yang dgos pa ci yod ce na/_'gal bas
[\[274b.4\]]khyab pa dmigs pa yang gnod pa sgrub par byed pa po yin no zhes ci nas kyang bstan pa'i don du'o/_/'di ltar dngos po byung ba'i 'jig pa yang nges par 'gyur ba med de rgyu gzhan la ltos pa'i phyir ro zhes sbyor ba mthong ba yin no/_/'di las gzhan dag smra ba ni/_/'gal 'bras khyab bya
[\[274b.5\]]dmigs pa ni/_/rab tu sbyar ba gang yin pa/_/der ni 'bras bu rang bzhin gyis/_/gtan tshigs dag kyang 'du 'gyur bas/_/gtan tshigs thams cad gcig nyid kyis/_/mi dmigs pa las gzhan med 'gyur/_/des na gtan tshigs rnam gsum yang /_/de nyid kyis ni rab dbyer
[\[274b.6\]]'gyur/_/mi dmigs gcig pu zhig gtan tshigs yin/_'bras bu dang rang bzhin gnyis ni de'i dbye ba'i phyir ro/_/de'i dbye ba ni de las tha dad par 'gyur ba ma yin no/_/khra bo nyid la sogs pa la ba lang nyid las tha dad pa ma yin pa bzhin no/_/de las 'bras bu'i gtan tshigs ni 'gal
[\[274b.7\]]ba'i 'bras bur dmigs pa yin la rang bzhin gyi gtan tshigs kyang 'gal bas khyab par dmigs pa yin te/_me ma yin pa dang rtag pa dag med par sgrub pa'i phyir ro zhe na/_de ni 'di ltar mi rung ste/_/de bdag de las byung ba yi/_/gal te gtan tshigs 'brel pa dang /_/rjes su mthun par rtogs
[\[275a\]]
[\[275a.1\]]na ni/_/rang bzhin dang ni 'bras bu nyid/_/mi rtag pa yin nam me dang lhan cig 'brel na gtan tshigs khyab par byed pa dang 'gal ba dang 'gal bar 'gyur ba yin pas de mi dmigs pa'i ngo bor rtogs pa yin no/_/de la dngos su gtan tshigs su rtogs pa bor nas
[\[275a.2\]]brgyud pa la brtan pa ni srid pa ma yin no/_/'bras bu ni me rtogs pas de dang 'gal ba'i grang ba bzlog pa yin gyi/_dngos po ni du ba grang ba sel ba la byed pa yod pa ma yin no/_/des na brgyud nas rjes su dpag pa'i rjes su dpog pa'i gtan tshigs su rtogs pa yin no/_/de la gnyis sam
[\[275a.3\]]gsum sgra gcig gis bstan pa ni de gtan tshigs gzhan nyid du 'gyur ba ma yin no/_/gang du yang sgra'i dbang gis don gzhan du 'gyur ba med do/_/sbyor ba tsam zhig tha dad par byas pa yin no/_/de lta yin dang /_'di na grang ba'i reg pa med de du ba yod pa'i phyir zhes bya ba la du ba las me
[\[275a.4\]]rjes su dpog pa ni 'bras bu'i gtan tshigs so/_/mes grang ba'i reg pa med par bsgrub pa ni 'gal ba dmigs pa yin la/_grang ba ma dmigs pas grang ba med pa'i tha snyad bsgrub pa ni rang bzhin mi dmigs pa'i gtan tshigs rnams brgyud pa yin no/_/des na rjes su dpag pa'i rjes su dpag pa ni rjes su
[\[275a.5\]]dpag pa gzhan kho na'o/_/gsum po rnams sgra gcig gis bstan pas gcig nyid dam/_gtan tshigs gzhan nyid du 'gyur ba ni ma yin te/_de ltar na yang /_'dis ni dngos po la dngos po'i cha zhes bya ba la sogs pa bshad zin to/_/'on te don dam par rnam par gcod pa
[\[275a.6\]]tsam sgrub pa'i phyir mi dmigs pa nyid do zhes 'dod na/_de lta yin na rang rig pa'i mngon sum nyid do zhes ci ste brjod de'i phyir 'di ni mi bzang ngo /_/de'i phyir sbyor ba tha dad pa nyid las 'gal bas khyab pa dmigs pa tha dad pa yin no/_/ltos pa dang bcas pa'i phyir ni 'jig pa nges par mi 'gyur te/_
[\[275a.7\]]'di ltar/_rgyu gzhan las skye nye bar ni/_/gdon mi za ba ga la yod/_/rgyu gzhan de yang rang gi rgyu la ltos pa'i phyir nges pa ma yin la/_gzhan yang de bzhin yin pas 'bras bu yod par mi nges so/_/'on te rdza mkhan la sogs pa dngos po'i rgyu gang yin pa de nyid de'i 'jig pa'i yang yin pas
[\[275b\]]
[\[275b.1\]]nges so zhe na/_'dir bshad pa/_dngos po'i rgyu las byung yin na/_/brgyud pa'i dub pas ci zhig bya/_/'di ltar/_gal te rgyu des 'jig pa bzhin/_/bskyed pas de yin 'jig 'gyur na/_/dngos po de nyid 'jig pa yi/_/ngang du bskyed pa ci zhig 'byung /_/gal te rang gi rgyu de nyid kyis 'jig pa bskyed
[\[275b.2\]]nas/_de 'jig pa yin na 'jig pa'i ngang can nyid du bskyed do co ga nyid brgyud pa 'dis ci bya/_'dir dngos po'i rang bzhin nyid la gang 'debs so zhe na/_de ni ma yin te/_dngos po'i rang bzhin de lta ma yin pa'i phyir ro/_/'di ltar/_de ni bdag nyid grub gyur na/_/bdag la phan 'dogs byed pa
[\[275b.3\]]gang /_/bdag la phan 'dogs byed min na/_/de yis ltos bya gang ci zhig_/gal te rang gi ngo bos grub pa yin pa'i phyir 'jig pa'i rgyus bdag la phan 'dogs par byed pa ni mi srid na/_de grub pa'i rang bzhin las gzhan du 'gyur dgos so/_/de la yang med pa la 'jig pa'i rgyu med do/_/
[\[275b.4\]]'on te grub pa la yang khyad par byed pa yin no zhe na/_de lta yin na khyad par grub pa nyid dam/_'on te de las gzhan yin la/_gal te grub pa nyid yin na snga ma bzhin du thal lo/_/gal te de grub na de'i bdag nyid bya ba mi nus pa'i phyir de'i bdag nyid las tha dad par bya ba yin na/_
[\[275b.5\]]de lta yin na 'di de'i phan 'dogs par byed pa ma yin pa nyid pas 'di de'i ci zhig yin te/_ci yang ma yin no zhes bya ba'i don to/_/gnyi gar snang ba ni bshig zin pas yang mi bya'o/_/gzhan yang dngos po rang gi rgyu las dus gzhan khyab pa'am/_de las gzhan du gyur pa grub/_/gal te phyogs dang po ltar
[\[275b.6\]]yin na de'i tshe/_dus kyi cha kun khyab pa dang /_/'bras bu thams cad grub byed par/_/gal te de tshe rtogs na ni/_/'jig par byed pas ci zhig yod/_/chus khyer ba la rags 'dzugs pas su/_rags 'dzugs pa ni chu bzlog don du yin/_chu mi 'gog par rags 'dzugs pa ma yin te/_rags
[\[275b.7\]]'dzugs de ni ngal ba tsam du bas/_'on te 'di ni de bzhin du rtogs pa ma yin na/_de lta yin na rang gi yul nges pas ma rtogs par ci ltar 'jig pa'i rgyu 'jug par 'gyur/_'byung bar 'gyur ba'i dngos po brtags nas 'jug go zhe na ma yin te/_nges par brtags na rang gi ngo bor grub pa la
[\[276a\]]
[\[276a.1\]]'jig pa'i rgyu nye bar sbyor ba ci yod/_'gal ba'i rang bzhin gyo mo la nye bar sbyor ro zhe na/_'gal ba 'di yang zlog par byed pa nyid ma yin nam/_de la yang thal ba snga ma nyid so na 'dug gi/_phan tshun spangs pa tsam gyis ni zlog par byed pa nyid du mi 'gyur ro/_/'on te dus
[\[276a.2\]]gzhan gnas par grub pa 'jig pa'i rgyu stong pa'i mtshan nyid can gyi dngos po med par byed do zhe na/_dus gzhan du gnas pa la de dang mi 'gal ba'i ltos pa nyid byas pa ni/_de zlog par byed pa ma yin te/_gzhi bo la chu bzhin no/_/chu yang bum pa so ma btang ba'i zlog par byed pa nyid do zhe na/_de
[\[276a.3\]]la dus gzhan du gnas pa nyid ma grub pa'i phyir ro/_/gal te rjes su dpag pas dus gzhan du gnas par grub pa nyid log par byed do zhe na/_de yang mi rung ste/_rjes su dpag pas rab grub pa/_/de nyid log par byed ma yin/_/gzhan ni med pa nyid yin pas/_/de yang ldog par byed pa
[\[276a.4\]]min/_/mngon sum dang 'dra bar rjes su dpag pa yang tshad ma kho na'o/_/des na de grub pa yang bden pa nyid pas ci ltar de med par 'gyur/_de med na de rtogs pa mi bden pa nyid pas na/_mngon sum dang rjes su dpag pa med par 'gyur ro/_/de med pa'i phyir dngos po mi 'grub pa'i sa na gang
[\[276a.5\]]zhig 'jig_/'gyur ba srid pa 'jog go zhe na/_de ni dmus long gom stabs dang 'dra bas dngos po gtan la mi 'bebs pa'i phyir na 'di ni gyi na'o/_/'on te de nyid 'jig pa'i rgyus gyo mo la sogs pa gzhan nyid du byed do zhe na/_'di la yang brjod pa/_gzhan nyid bum sogs la'am ci/_/'on te
[\[276a.6\]]'jig pa'i rdzas la 'dod/_/bum sogs la ni gzhan nyid kyis/_/dngos de ci ltar 'grub par 'gyur/_/gal te gzhan du gyur pa nyid kyis dngos po de bum pa'i rang bzhin la yin na/_gzhan du gyur pa nyid kyis ni gzhi de nyid yin na/_des na bum pa rang gi ngo bor mthong bar 'gyur bas na ci ltar
[\[276a.7\]]gzhan du gyur/_'on te bum pa ma mthong na 'di gang gis gzhan du gyur pa yin/_bum pa la sngon du 'gro ba can gyis gzhan du gyur pa ni de'i zhes bstan par 'gyur ba yin na/_'jig pa yod na ni/_de sngon du 'gro ba can ma yin no/_/'jig pa de yang gzhan du gyur na ni thug pa med do/_/'on te 'jig
[\[276b\]]
[\[276b.1\]]pa'i rdzas gzhan du 'gyur ro zhe na/_de yang ma zhig pa nyid ma yin nam/_ci ltar gzhan du gyur pa'i mtshan nyid 'jig par yin/_de yang sngar gyi 'jig pa'i rdzas ni mi 'jig ste/_de'i tshe med pa'i phyir ro/_/phyi ma yang ma yin te/_yod pa'i phyir ro/_/gal te khyed kyi phyogs la yang nyes pa 'di nyid de/_
[\[276b.2\]]'bras bu'i dus na rgyu med pas/_/ci ltar de de'i 'bras bu yin par 'gyur zhe na/_de ni ma yin te/_'di ltar/_rgyu ni sngon du 'byung nyid de/_/dus mtshungs pa ni rgyu ma yin/_/'jig pa dngos dang dus mtshungs pa/_/yin phyir lan ni rung ma yin/_/dngos po ni gzhan gyi tshe yin la/_/'jig
[\[276b.3\]]pa yang gzhan gyi tshe yin no zhes bya ba 'di ni 'jig pa yin par mi 'thad do/_/gang gi tshe dngos po yod pa de nyid kyi tshe 'jig pa yod pa de na 'jig pa dang ldan pa zhes bya bar 'thad do/_/med pa la ni med pa tha mi dad de/_shi ba la shi ba med pa'i phyir ro/_/'bras bu'i ni shi ba la yang 'thad
[\[276b.4\]]pa kho na ste de ni dngos po gzhan yin pa'i phyir ro/_/dngos po med pa ni de nyid kyis stong pa yin te/_de med do zhes gzhi mthun par rtogs pa'i phyir ro/_/dngos po'i 'jig pa zhes gzhi mthun pa ma yin pa ni bstan pa can gzhan yin pa'i phyir te/_ci ltar mchi gu'i lus zhes bya ba bzhin no/_/
[\[276b.5\]]de bzhin du me du ba zhes bya ba bzhin no mthun pa ni ma yin no/_/gal te 'dir yang gzhi mthun pa don dam par yod pa ma yin te/_sngon gyi rang bzhin dran pa la zhig go zhes rtogs pa yin la de yang phyis byung ba'i 'jig pas yin no/_/gzhi mthun pa de ni de lta ma yin no zhe na/_de yang mi rung ste/_
[\[276b.6\]]de lta yin na 'gal ba chen por 'gyur ro/_/'di ltar/_dran pa yi ni rang bzhin la/_/de nyid du na zhig med pa/_/de tshe mthong ba'i rang bzhin ni/_/zhig go zhes bya bab chol yin/_/zhig pa zhes bya ba ni med pa nyid la brjod do/_/yod pa'i gnas skabs ni med pa ma yin no/_/med pa'i gnas
[\[276b.7\]]skabs na yang de nyid med pa'i phyir ci ltar de'i med pa yin/_de'i phyir dngos po med par tha dad par smra ba la med do zhes gzhi mthun pa med par 'gyur ro/_/des na dngos po med pa na dngos po la gzhan ma yin pa de'i phyir gzhi mthun par 'gyur ro/_/phyis 'byung ba'i dngos po med pa ni 'di nyid yin
[\[277a\]]
[\[277a.1\]]te/_de las ldog pa dang ldan pa'i snga ma gang yin pa'o/_/phyi ma mi dmigs pa yang de dmigs pa yin no/_/de yang da ltar ba'i rang bzhin gyi gzung ba 'dzin pa'i mngon sum gyi rang bzhin yin no/_/phyi ma dang lhan cig 'byor par 'dzin na ni 'chi
[\[277a.2\]]ba'i mthar thug pa gzung bar thal lo zhes bstan zin to/_/des na gzhan dang ma 'byor par rtogs pa skyes pa tsam las grub pa gzhan la mi ltos so/_/gang gis ltos nas 'jig pa de lta bu de ni de'i rang bzhin gyi ngo bo yin no zhe na/_'dir bshad pa/_gal te dngos po khyab
[\[277a.3\]]min na/_/ci yi don du gzhan la ltos/_/'on te dngos rang khyab nyid na/_/de la ltos pa don med nyid/_/ces 'di ni bshad zin to/_/de nyid kyi phyir bshad pa/_ltos med dngos po nam yang ni/_/de lta min par ci ltar 'gyur/_/dper na de nyid 'jig ka mar/_/ltos la
[\[277a.4\]]brten par mi 'dod bzhin/_/dang po kho nar mngon sum gyis chad pa nyid du mthong ba na 'ga' zhig gi tshe yang de lta ma yin na ci ltar 'gyur te dper na rtag par smra ba de nyid 'jig pa'i gnas skabs su gyur pa bzhin no/_/ltos pa med pa skad cig kyang /_/dngos po yod mi 'gyur zhe
[\[277a.5\]]na/_/gal te dngos po 'jig pa la ltos pa med pa nyid yin na skad cig tsam yang ltos pa yod pa ma yin pas na/_skad cig kyang dngos po yod pa'i skabs med par 'gyur ro/_/de ltar yang /_rgyu med gzhan la mi ltos phyir/_/rtag tu yod pa'am med par 'gyur/_/zhes
[\[277a.6\]]bshad pa yin no/_/des na dngos po mtshan nyid kyi de ma thag tu 'jig par 'byung ba ci ltar de'i bdag nyid du 'gyur/_de'i bdag nyid ma yin na yang gzhi'i mthun pa med do zhe na/_de yang rtswa ka sha ka ku sha la 'ju ba yin te/_de ltar gyur na de dngos yin/_/dngos
[\[277a.7\]]med de ltar ci ltar 'gyur/_/'jig pa ni dngos po phyi ma dang /_ma byon dngos po nyid yin pas dngos po nyid yod pa ma yin na de ci ltar 'gyur/_de'i bdag nyid du gyur pa yin la de med par yang 'gyur ro zhes bya bar mi 'thad do/_/de lta na/_'o na 'jig pa med pas na/_
[\[277b\]]
[\[277b.1\]]'jig pa dang mi ldan par 'jig pa can du ci ltar 'gyur zhe na/_'jig pa tha dad pa yod kyang rang gi ngo bo las 'phos pa med pas ji ltar 'jig pa yin/_'jig pa'i bdag nyid kyi tha dad de nyid 'pho ba yin no zhe na/_yin la rag mod de lta na yang /_tha dad pa nyid du rtogs pa'i
[\[277b.2\]]yul du 'gyur ba'i phyir ro/_/dngos po snga ma kho na bzhin du dmigs par 'gyur ro/_/tha dad pa'i tha dad pa ni 'di nyid yin te/_gzhan gyi rang bzhin 'phrog par byed pa ma yin pa zhes bya ba gang yin pa'o/_/'gal bas 'jig pa zin pa nyid de/_'jig pa med na
[\[277b.3\]]'gal bar mi 'grub pa'i phyir ro/_/de'i phyir/_gang dag de yod gzhan ltos med/_/de dag de yod la nges yin/_/'bras bu yi la gegs byed pa/_/med pa can gyi tshogs pa bzhin/_/dper na gang gis byed pa srid pa dang bral ba'i rgyu tshogs pa tha ma rang gi 'bras
[\[277b.4\]]bu skyed pa la 'gal ba la yang ltos pa med pas de la nges pa de bzhin du dngos po yang 'jig pa ltos pa med de/_dngos po 'jig pa ltos pa med pa'i phyir skad cig ma yin no/_/ltos pa dang bcas pa yin na/_gdon mi za bar 'jig par 'gyur ba ma yin no/_/skyes
[\[277b.5\]]pa'i phyir 'jig pa nyid do zhe na/_ma yin te/_'brel pa med pa'i phyir ro/_/'brel pa med pa'i ni gtan tshigs bsgrub bya sgrub par byed pa ma yin no/_/'jig pa rgyu med nyid yin na/_/de bdag bsgrub bya sgrub byed nyid/_/phyis 'byung phyir na bsgrub bya ni/_/rgyu nyid du ni
[\[277b.6\]]rigs ma yin/_/phyis 'byung ba'i 'jig pa ni/_sngar byung ba'i skye ba dang ldan pa'i rgyu nyid du 'gyur bar 'thad pa ma yin no/_/'bras bu ni rgyu las gdon mi za bar 'gyur ba ma yin pa'i phyir ro/_/des na de rgyu nyid kyis ni/_/gtan tshigs ma yin no/_/gal te rgyu
[\[277b.7\]]med pa yin na ni de'i bdag nyid du 'gyur ro zhes bya ba 'di ga las 'jig pa rgyu med pa nyid kyang ji ltar yin te/_thob pa la sogs pa'i rjes su 'gro ldog gi rjes su byed pa'i phyir dang 'bras bu'i chos kyang de tsam du zad pa'i phyir ro zhe na/_'di la brjod pa/_dngos po phyis
[\[278a\]]
[\[278a.1\]]'brel med pa yi/_/bdag can dngos po med 'jig na/_/der ni sngar yang mthong ba'i phyir/_/ci ltar 'jig byed rgyu can yin/_/gang zhig gang med par yang mthong ba de ci ltar de'i rgyu can yin/_rjes su 'gro ba tsam gyi rgyu ma yin no zhes bya ba 'di ni lan
[\[278a.2\]]cig ma yin par bstan zin to/_/ci ltar 'jig par byed pa nye bas gyo ma la sogs par gyur pa na bum pa phyi ma dang 'brel pa med par rtogs pa de bzhin du skyes ma thag par yang yin no/_/sngar yang phyi ma'i rang bzhin dang 'byor pa ni rtogs pa ma yin te/_'chi ba'i mthar
[\[278a.3\]]thug par rtogs par thal lo zhes bstan zin pa'i phyir ro/_/phyis kyang phyi ma dang 'brel pa tsam nyid 'jig pa yin no/_/'jig pa nyid kyis mi 'byor par byed pa yin no zhe na/_de ni mi rung ste/_'di ltar/_mi nus pa dang mi dgos phyir/_/'jig pa nyid kyis de byas min/_/'byor ni ma
[\[278a.4\]]'byor pa la yang /_/'jig pa'i nus pa srid ma yin/_/gal te 'di rgyu las 'byor pa nyid du skyes so zhe na/_de ltar mngon sum gyis bzung bas na/_der 'jig pa nye bar sbyor ba ci zhig yod de/_de'i tshe ni de'i don med pa nyid du 'gyur ro/_/'on te 'di rang gi rgyu la ma 'byor pa nyid du
[\[278a.5\]]skyes na/_de lta yin na 'jig pa don med de/_byas pa la rgyu med pa'i phyir ro/_/de'i phyir rang gi ngo bos skad cig mar gyur pa nyid mngon sum gyis rtogs pa yin te/_de lta ma yin na rtogs pa mi srid pa'i phyir ro/_/gang zhig gzhan du rtogs par nus pa de ni gzhan du gyur pa
[\[278a.6\]]nyid ma yin te/_gzhan du gyur pa nyid mngon sum gyis gnod pa'i phyir ro/_/de'i phyir nges pa ni ltos pa med pa nyid yin gyi/_gzhan ni ma yin te/_rgyu tshogs pa tha ma bzhin no/_/gal te nyi ma nub pa dang /_/'char ba ltos pa dang bcas pa yin yang gdon mi zar 'gyur ba
[\[278a.7\]]ma yin nam/_ltos pa med pa nyid yin na ni 'char ba dang nub pa'i de ma thag pa de kho nar nub pa dang shar bar 'gyur ro/_/tshogs pa yang dngos po med pa la nges pa ni ma yin gyi/_myu gu la sogs pa don gzhan la yin no/_/des na dpe des de bzlog pa nyid du
[\[278b\]]
[\[278b.1\]]'gyur gyi skabs kyi bsgrub bya sgrub pa ni ma yin no zhe na/_'dir brjod pa/_nyi ma nub dang shar ba ni/_/shar dang nub pas khyab ma yin/_/res 'ga' gzhan du'ang 'gyur srid do/_/mi 'gyur ba la tshad ma med/_/gal te phal cher mthong ba de ltar na
[\[278b.2\]]yang tshad med pa'i phyir 'char ba dang nub pa dag gis nub pa dang 'char ba'i dngos po dag la ma khyab po/_/'di ltar bdag po la gus pa la sogs pa'i lo rgyus thos pa yin no/_/dgun ka phyi mor 'char ba dang /_/myur bar nub par 'gyur ba'i phyir/_/srid
[\[278b.3\]]pa'ang yod yin de bzhin du/_/gzhan pa nyid kyang srid pa nyid/_/nub pa ni nyi ma'i ma yin gyi/_/'on kyang ri la sogs pas bcad pa yin no/_/rab tu dpyad pa nyid de yang bdag la ltos pa yin gyi/_rnal 'byor pas ni gzhan du yang mthong ba yin no/_/
[\[278b.4\]]gzhan yang ltos pa dang bcas pa rnams ni gdon mi za bar 'gyur ba ma yin no zhes bya bar gal te 'ga' zhig gdon mi za bar 'gyur ba yin yang gzhan dag ni de lta ma yin pas the tshom za'o/_/tshogs pa tha ma ni dngos po tha dad pa la nges pa yin la/_'jig par
[\[278b.5\]]tha dad par gyur pa la ma yin no zhes gang brjod pa de yang mi rung ste/_'di ltar/_ngo bo gzhan la rang rgyu las/_/nges pa gang des gsal bar ni/_/rang gi rang bzhin bdag nyid can/_/'jig pa de ltar cis mi rtogs/_/'jig pa zhes bya ba dngos po med pa'i
[\[278b.6\]]rang bzhin gzhan nyid ni ma yin gyi/_'on kyang phyi ma dang 'brel par rtogs pa'i ngo bo nyid yin te/_mchi gu'i lus zhes bya ba'i tshul gyis dngos po'i 'jig pa zhes de ltar rtogs pa'i yul du gyur pa yin no/_/ci ltar tshogs pa tha ma de myu gu skyed pa'i rang bzhin du nges
[\[278b.7\]]par dngos po yang de'i phyis kyi dngos po dang 'brel pa med pa'i tha snyad du nges pa yin no zhes ci ste mi 'dod/_gzhan yang ltos pa med pa nyid kyis spyir de la nges pa nyid bsgrub par bya ba yin no/_/dngos po dang dngos po med pa'i dbye ba rtog pa ni ltag chod nyid de/_sgra
[\[279a\]]
[\[279a.1\]]dang bum pa 'am lus can dag lus can ma yin par rtog pa bzhin no/_/de'i phyir 'gal bas khyab pa dmigs pa ni mi dmigs pa'i dbye ba nyid la de yang rang bzhin gyi khongs su 'du bar 'gyur ro/_/des na gtan tshigs gnyis nyid dang /_bzlog pa gnyis nyid
[\[279a.2\]]do/_/des na rigs mthun pa la yod pa dang /_rnam pa gnyis su gyur pa de ni gtan tshigs yin la/_bzlog pa ni 'gal ba yin zhing de las gzhan dag ni ma nges pa rnam pa lnga yin no/_/de la khyad par dang spyi dag go bar byed pa nyid du rtsod pa spang ba yin no/_/lhag ma rnam
[\[279a.3\]]pa gsum ni ldog pa'i sgo nas go bar byed pa nyid du bstan pa'i phyir ro/_/'di ltar/_gtan tshigs rjes 'gro'i sgo nas ni/_/go byed nyid du gnas yin te/_/yod tsam mnyam lhag rnam pa ni/_/gsum ka'ang go byed nyid min phyir/_/gal te rjes su 'gro bar byed pa nyid la sbyor ba yin na/_mi
[\[279a.4\]]rtag pa'i phyir rtsol ba las byung ba ma yin no zhes bya bar yang go bar 'gyur te/_'di la rjes su 'gro ba ni yod pa nyid do/_/'on te yod pa tsam gyis go bar byed pa ma yin te/_ldog pa dang lhan cig pa la ltos pa'i rjes su 'gro ba go byed yin pa'i phyir ro zhe na/_'o na reg par bya ba yin pa'i phyir
[\[279a.5\]]rtag go zhes bya ba ni go byed yin par 'gyur ro/_/'di yang go bar byed pa ma yin te/_rjes su 'gro ba mnyam pa'i phyir ro zhe na/_'o na mi rtag pa'i phyir rtsol ba las byung ba yin no zhes bya ba 'di go byed du 'gyur te/_'di la rjes su 'gro ba ni stobs dang ldan pa la ldog pa ni stobs chung ba
[\[279a.6\]]yin no/_/'di ltar/_gtso bo de las gzhan pa ni/_/khyad par la ni ltos ma yin/_/zas sogs la ni sbyor byed pa/_/gzhan la ltos par ma mthong ngo /_/gal te rjes su 'gro bas go bar byed pa nyid du rab tu sbyor ba yin na/_ldog pa yongs su rdzogs pa yod pa ltos par mi 'gyur
[\[279a.7\]]te/_de la gus pa med pa kho nar go bar byed pa nyid sbyor bar 'gyur te/_zas la sbyor bar byed pa bzhin no/_/ldog pa'i sbyor bar byed pa yin na ni/_rjes su 'gro ba yod pa tsam ltos par 'gyur gyi/_mnyam pa'am lhag pa la ni ma yin te/_dper na rtsol ba las byung ba'i phyir mi rtag
[\[279b\]]
[\[279b.1\]]go zhes bya ba bzhin no/_/gang zhig rtsol ba las byung ba de ni mi rtag pa nyid do/_/rtag pa nyid rnam par gcod pas go bar byed pa yin no/_/de bzhin du gtan tshigs gzhan dag kyang ngo /_/'di ltar/_gang gis de med sgrub byed pa/_/rtag pa las ni ldog pa nyid/_/mi rtag pa la yod pas de/_/yod pa
[\[279b.2\]]'di ni sgrub byed min/_/gal te mi rtag pa la mthong ba de ltar na yang rtag pa med par sgrub par byed pa ma yin no/_/rtag pa la med par mthong bas ni de med par sgrub na ni/_nges par phung po bzhin du 'jug par 'gyur ro/_/mthong ba ni de las gzhan dag tu gdon mi za bar gzhan du mi 'gyur ba ma yin no/_/
[\[279b.3\]]gal te mthong ba'i sgo nas go bar byed pa yin no/_/de'i tshe mthong ba'i me nyid thams cad go bar byed par 'gyur gyi/_de las gzhan pa'i gsal ba ni rtogs pa ma yin des na de las gzhan pa'i gsal ba mthong ba na tshad ma ma yin par 'gyur ro/_/'on te de yang nang du bsdus pa nyid do zhe na/_ma yin
[\[279b.4\]]te/_mthong ba'i rjes su 'brang bas nang du sdud par mi srid pa'i phyir ro/_/gal te ldog pa yang de'i rjes su 'gro ba nyid kyi sgo nas nges pa ma yin nam/_de ci ltar rjes su 'gro ba gtsor gyur pa ma yin zhe na/_ma yin te/_mthong ba ni ldog pa nges pa la dbang du gyur pa ma yin pa'i phyir ro/_/mthong bas ni
[\[279b.5\]]snang ba nyid nges par byed kyi de las gzhan ni ma yin no/_/gzhan mthong ba ni gzhan nges pa'i rgyu ma yin no/_/'du byed pa las gzhan du yang nges so zhe na/_de ni mi rung ste/_dngos po gang gi rang bzhin ni/_/snang ba las 'byung 'du byed pa/_/der nges pa yi rgyu yin te/_/de las gzhan du nges pa min/_/
[\[279b.6\]]gang gi tshe 'brel pa de nyid ldog pa gtsor gyur pa de'i tshe de'i sgo nas gtan tshigs gzhan sel ba'i go bar byed pa yin no/_/gal te mthong ba'i sgo nas 'brel pa rtogs pa ni ci ltar ldog pas 'brel pa rtogs par 'gyur ro zhe na/_'di yang 'tsham par brjod pa ma yin te/_rjes 'gros 'brel pa yin na
[\[279b.7\]]yang /_/ldog pa gtso bor gyur nyid las/_/'da' bar 'gyur ba ma yin te/_/sngar nyid du ni brjod zin to/_/rjes su 'gro bas 'brel pa 'dzin na ni gsal ba de nyid la 'gyur gyi/_gsal ba gzhan gyis ni ma yin te/_'di ltar de'i tshe gsal ba gzhan gyis rjes su 'gro ba rtogs pa ni ma yin no/_/'on te
[\[280a\]]
[\[280a.1\]]de dang yang phyis 'gyur zhe na/_de lta yin na 'khrul par 'gyur la/_'khrul pa'i phyir na snga ma 'brel pa nyid yin par mi 'gyur ro/_/gsal ba'i spyi zhes bya ba 'di ci yin/_mi snang ba'i rang bzhin ni 'brel pa'am/_gzhan du rtogs par nus pa ma yin no/_/gsal ba rnams
[\[280a.2\]]la mtshungs par rtogs par rtogs pa'i rgyu mtshan no zhe na/_mtshungs so snyam pa'i rtogs pa ni yod mod kyi de'i tshe rgyu mtshan 'di lta bu zhig yin no zhes ni bstan par mi nus so/_/gal te mngon sum gyis ma rtogs su chug kyang 'bras bu mthong ba las rjes su dpag pas rtogs so zhe na/_
[\[280a.3\]]rgyu'i spyi rtogs par 'gyur gyi de spyi ni ma yin te/_'di lta bu zhes bya ba rtogs pa med pa'i phyir ro/_/rgyu mtshan yang 'bras bu gcig byed pa nyid yin pas gzhan ci dgos/_'di ltar/_bya ba 'di la bdag cag rnams dbye ba yang med do zhes/_'di la 'jig rten mtha' dag ni/_/bdag gcig
[\[280a.4\]]du ni gnas ma yin/_/de'i phyir du ba 'di ni sgrub par byed pa'i khyad par rnams gcig 'ga' zhig med na mi 'gyur ba'i phyir 'di med pa las du ba ldog pa yin no zhes gzhan sel ba nyid kyi sgo nas 'brel pa bzung ba'i phyir sgra dang rtags kyis ni ldog pa nyid bsgrub pa yin no/_/des na ldog
[\[280a.5\]]pa nyid gtsor rtogs pa yin la med na mi 'gyur ba nyid kyis na gsal ba'i yod pa ni shugs kyis rtogs pa yin no/_/me med pa med na gdon mi za bar me'i gsal ba 'ga' zhig 'phen pa yin te/_de lta ma yin na/_me ma yin la ldog pa nyid du mi 'gyur ro/_/gal te gzhan pa
[\[280a.6\]]dag ni ma nges pa zhes nges pa rnam pa lngar bshad pa ma yin pa 'di ni rigs pa ma yin te/_lhag ma dang ldan pa dang 'gal ba mi 'khrul pa yang ma nges pa gzhan yin pa'i phyir ro zhe na/_ma yin te/_bsam pa ma shes pa'i phyir ro/_/gzhan rnam pa lnga ma nges pa yin no zhes bya ba'i don 'di
[\[280a.7\]]ni ma yin gyi 'on kyang /_de la rigs mthun la yod dang /_/rnam gnyis de med la med par nges pa gang yin pa de ni gtan tshigs yin zhing zlog par nges pa ni de ni 'gal ba yin no/_/de yang thabs de'i bdag nyid dang de las byung ba 'brel pa sha stag go/_/gzhan dag ni ma nges pa yin te/_
[\[280b\]]
[\[280b.1\]]de ltar 'brel pa ma yin pa ni ma nges pa yin no zhes bya ba dag gi don to/_/lhag ma dang ldan pa dang 'gal ba mi 'khrul pa can yang mtshan nyid 'di nyid yin pa'i phyir de gnyis kyang ma nges pa ma bzlog go/_/des na thams cad kha na ma tho ba med do/_/'di ltar/_'gal ba mi 'khrul pa can gyi yul
[\[280b.2\]]phrogs pa ni bsgrub par bya ba la 'brel pa ma yin pa nyid do/_/'o na ci ltar mi 'khrul pa yin te/_'brel pa yang ma yin la mi 'khrul pa yin no zhes bya ba 'di ni 'gal lo zhe na/_de lta na yang 'o na mi 'khrul pa yang yin la the tshom gyi rgyu yang yin no zhes bya ba 'di la yang 'gal ba nyid do/_/nged kyi
[\[280b.3\]]phyogs ltar na ni ma 'brel pa nyid kyis the tshom gyi rgyu yin no/_/mi 'khrul pa nyid ci ltar zhe na/_khas blangs pa'i sgo nas yin pas skyon med do/_/de skad du yang /_'o na gang gi tshe sgra nyid rtag par khas blangs pa de'i tshe 'di gtan tshigs nyid du 'gyur ro zhes smras pa yin te/_'di ltar/_gar yang mnyan
[\[280b.4\]]par bya ba nyid/_/'jig pa nyid du mthong ba med/_/rtag pa nyid la mthong ba'i phyir/_/go bar byed pa nyid du 'gyur/_/go bar byed pa'i mtshan nyid du khas blangs pa'i phyir go bar byed pa yin no/_/mthong ba dang ma mthong ba tsam gyis kyang bye brag pa'i go bar byed pa'i gtan tshigs yin
[\[280b.5\]]la/_de ni 'di la yang yod pas go bar byed pa nyid du 'gyur ro zhe na/_slob dpon gyis gsungs pa/_gal te 'dir 'ga' zhig byas pa nyid kyang mi rtag pa'i gtan tshigs su mi brjod na go bar byed par 'gyur ro/_/gnyi ga yang go bar byed pa nyid du brten na ni rang gis khas
[\[280b.6\]]blangs pa nyid las the tshom du 'gyur ro/_/de'i phyir khas len pa'i bye brag nyid shin tu dogs par chud pa yin no/_/'di ltar/_gal te sgra mi rtag par ni/_/'dod na sgra nyid rtag par der/_/de yi sgo nas gtan tshigs nyid/_/yin na gzhan yang go byed 'gyur/_/
[\[280b.7\]]rigs pa mtshungs pa can de ltar mi 'gyur ba yin te/_de lta na ni/_'di rigs pa nyid du mi 'gyur ro/_/de lta yin dang tha snyad mtha' dag chad par 'gyur ro/_/mnyan bya nyid kyang byas pa dang gtan tshigs kyi rigs mtshungs pa yin te des na byas pa nyid 'di
[\[281a\]]
[\[281a.1\]]yang bsgrub par bya ba las bzlog pa 'khrul pa med pa can yin pas/_ci ltar go bar byed pa nyid ma yin pa de'i phyir gzhan gyis khas blangs pas 'gal ba mi 'khrul pa yin gyi gzhan du ni ma yin no zhes slob dpon gyi dgongs pa
[\[281a.2\]]rtogs par bya ste/_'o na gang gi tshe sgra nyid rtag par khas len pa zhes gsungs pa'i phyir ro/_/de'i phyir ma 'brel pa nyid the tshom gyi rgyu yin pas gtan tshigs la sogs pa'i mtshan nyid khyab pa nyid do/_/de la phyogs kyi chos gtan tshigs yin no
[\[281a.3\]]zhes bya bas shugs phyogs kyi chos ma yin pa ni gtan tshigs ma yin no/_/phyogs kyi chos phyin ci log 'gal ba yin pa'i phyir/_phyogs kyi chos ma yin pa'i phyir phyogs kyi chos ma yin pa'i ni 'gal ba ma yin no phyogs kyi chos gzhan ni ma nges pa yin no zhes
[\[281a.4\]]bya bas phyogs kyi chos ma yin pa ni ma nges pa ma yin no/_/des na ma grub pa zhes rang gi ming gis bstan par bya ba yin no/_/chos can grub pa yang ma grub pa nyid la gang la yang rung ba la ma grub pa yang ngo /_/de skad du yang slob dpon gyis/_/gnyi ga la
[\[281a.5\]]ni grub chos kyis/_/tha snyad byed phyir zlog pa'am/_/gnyis las gcig la ma grub dang /_/chos can ma grub na mi 'dod/_/ce'o/_/gal te phyogs kyi chos gtan tshigs yin na 'o na/_ci ltar sgra ni mi rtag pa ste/_byas pa mi rtag pa yin pa'i phyir dang /_
[\[281a.6\]]rtag pa ma byas pa'i phyir ro zhes bya ba dang /_de bzhin du ni/_'bras bu ni snga na yod pa ma yin te med pa mi byed phyir dang /_nye bar len pa len pa'i phyir dang /_thams cad las 'byung ba ma yin pa'i phyir dang /_nus par byed pa nus pa'i phyir dang /_rgyu'i
[\[281a.7\]]dngos po yin pa'i phyir ro zhes bya bar 'gyur zhe na/_'dir bshad pa/_gang du gtan tshigs bsgrub bya yi/_/rjes 'gro 'am med na med pa dag_/lnga pas brjod der dpe yin te/_/gtan tshigs nyer gtong bdag nyid las/_/dper na sgra mi rtag ste byas pa
[\[281b\]]
[\[281b.1\]]mi rtag pa'i phyir ro/_/de bzhin du sgra yang byas pa yin no/_/sgra ni mi rtag ste rtag pa ma byas pa'i phyir ro/_/sgra ni ma byas pa yin no zhes 'dir lnga pas ni chos mthun pa dang mi mthun pa dag gis dpe bstan pa yin no zhes bya ba'i don ni de kho na dang bcas pa yin no/_/de bzhin du med pa mi byed pa la
[\[281b.2\]]sogs pa la yang blta bar bya'o/_/ji ltar 'di dag gtan tshigs ma yin pa de ltar ni bstan zin to/_/gzhan yang /_'brel pa ma grub gtan tshigs ni/_/bsgrub bya sgrub par byed pa la/_/nus med 'di la de med pa/_/des na 'di dag gtan tshigs min/_/med pa mi byed pa'i phyir ro zhes bya
[\[281b.3\]]ba 'di ji ltar gtan tshigs ma yin zhe na/_med pa ri bong gi rwa la sogs pa byed pa ma mthong ba'i phyir ro zhes bya ba yin na 'di tsam ldog pas ni bzlog pa grub pa ma yin no/_/gal te med pa 'ga' zhig la byed pa mi dmigs pa de ltar na yang thams cad de ltar yin no zhes bya ba'i khyab pa ni ga
[\[281b.4\]]las yin bzlog pa'i 'brel pa med par ni ldog pa'i khyab pa 'grub pa ma yin no/_/du ba med pas me med la/_/khyab pa ji ltar grub ce na/_/me yis du la khyab par ni/_/gal te tshad mas grub gyur na'o/_/'gro ba mtha' dag tu bskor kyang de dang gzhan na yang med do zhes ldog pa'i khyab pa rtogs par
[\[281b.5\]]nus pa ni ma yin te/_yul dus khyab par mtha' dag bskor ba nyid mi srid pa'i phyir ro/_/rjes su 'gro bas 'brel pa 'dzin na ni/_/de'i shugs nyid kyis ldog pa'i khyab pa rab tu 'grub po/_/'di yang sngar bstan zin pa nyid do/_/de'i phyir 'di dag ni gtan tshigs ma yin no/_/de'i phyir phyogs kyi chos nyid gtan
[\[281b.6\]]tshigs dang 'gal ba dang ma nges par 'gyur ba yin no/_/des ni yod pa dang med pa rab tu bstan pa'i tshul gyis gzhan gyi don gyi rjes su dpag pa nyid gsal bar byas pa yin no/_/tshul gsum la lhag ma lus pa rtogs par bya ba'i phyir spros la/_lhag ma dag ni tshad ma kun las btus pa nyid las phyogs par bya
[\[281b.7\]]ba yin te/_des na rnam 'grel mdzad pas thugs btang snyoms su mdzad do/_/kye yi rtsod rnams rtag tu phyogs lhung bas/_/sdang yid rang bzhin phyogs byas nus pa ni/_/de nyid rtogs pa sgrub min yid kyi tshul/_/dbu mar gnas pas yid phyir de blo bsgrubs/_/gzhung lugs pa rnams chos
[\[282a\]]
[\[282a.1\]]kyi grags dpal bzhed pa dri med de 'dra nyid kyis rtogs bya 'di/_/bdag 'dras bshad la ji ltar dbang zhes 'di la yun rings rgyu bsams na/_/'dir goms tsam gyis gal te gzhan 'dir de nyid don grub bya ba'i phyir/_/bdag dang gzhan lugs rigs dang rigs min don 'dir
[\[282a.2\]]byas 'gyur 'dir cher rigs/_/'dir legs rab mang brjod par nus mod kyi/_/gzhan rtogs grub phyir mdor bsdus nas 'di byas/_/rin chen 'byung gnas nas rnyed rin chen tshogs/_/len byed mkhas pa med mod de med min/_/chags phyir grong pa mdzes pa yi/_/
[\[282a.3\]]rgyan gyis lus ni brgyan 'dod ltar/_/rnam 'grel rgyan yang bdag gis ni/_/byas te dregs pa'i phyir ma yin/_/de ltar sems de rtag tu de bzhin gshegs pa'i chos tshul zhib po rtogs byed pa/_/gzhan don bsgrub brtson blo can rnams kyi blo gros 'di ni
[\[282a.4\]]legs pa'i don du 'gyur ba ste/_/'gro ba mtha' dag dga' byed dpal dang me dang zla ba bskyed pa'i ma/_/gang chen las gzhan rgya mtsho'ang 'gro na 'gar yang mthong ba yod dam ci/_/de ltar bdag gis smad med 'di sbyar bas/_/dge ba dri med thob
[\[282a.5\]]pa gang yin pa/_/des ni 'gro ba kun gyi don grub par/_/'gro ba 'di ni rtag tu grub gyur cig_/tshad ma'i bshad pa chen po rnam 'grel gyi rgyan las le'u bzhi pa'o//_//tshad ma'i bshad pa chen po rnam 'grel gyi rgyan slob dpon mkhas pa chen po
[\[282a.6\]]shes rab 'byung gnas sbas pa'i zhal snga nas kyis mdzad pa rdzogs so//_//bam po drug cu lhag chad med par yod do/_/kha che'i mkhan po paN+Di ta skal ldan rgyal po dang /_lo tsA ba dge slong blo ldan shes rab kyis bsgyur/_slad kyis
[\[282a.7\]]kha che'i mkhan po paN+Di ta ku mA ra shrI dang /_zhu chen gyi lo tsA ba dge slong 'phags pa shes rab kyis zhus shing bcos te gtan la phab pa//_//_