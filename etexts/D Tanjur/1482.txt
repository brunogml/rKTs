<p>1a</p>
<p>1b</p>
<p>1b.1\] ]@##/ /rgya gar skad du/ bi na ya kA ri kA/ bod skad du/ 'dul ba tshig le'ur byas pa/ bam po dang po/ thams cad mkhyen pa la phyag 'tshal lo/ /'phags pa nyan thos
<p>1b.2</p>dang rang sangs rgyas thams cad la phyag 'tshal lo/ /gang gis nyid kyi dbu yang rin chen 'od 'phro lta bu dang / /rab rgyas pad+ma gser mdog dang 'dra'i btsun mo rnams kyang byin/ /ma lus
<p>1b.3</p>don gnyer rab dgar mdzad nas byang chub mchog brnyes pa/ /chos 'dul zhi ba'i don du ston mdzad de la phyag 'tshal lo/ /gang thob ngan 'gro'i 'jigs pa rnams las nges par sgrol 'gyur
<p>1b.4</p>zhing / /srid pa'i 'ching ba mtha' dag bcad nas mya ngan 'das gyur pa/ /'khor ba'i rgya mtsho gting mtha' med pa kun las sgrol ba yi/ /gzings gyur gcig pu bde gshegs kyis
<p>1b.5</p>bstan chos de la yang 'dud/ /gang yang yon tan kun ldan yon gnas dam par gang gyur pas/ /cung zad phul yang 'bras bu rgya chen shin tu 'phel 'gyur ba/ /bdag nyid kun gyis phyag
<p>2a</p>
<p>2a.1</p>'os bde bar gshegs pas rab tu bsngags/ /gang zag brgyad mchog legs spyod kyis brgyan 'phags tshogs rnams la'ang 'dud/ /gang gis 'dul ba bstan pa dang / /gang gi gang zhig
<p>2a.2</p>'dul ba thob/ /ma dul spangs nas 'dul dbang gyur/ /'dul ba la ni yang dag gnas/ /chos dang 'phags pa'i tshogs bcas kyi/ /ston pa de la phyag 'tshal nas/ /
<p>2a.3</p>gdul bya rnams ni gdul ba'i phyir/ /'dul ba las brtsams cung zad brjod/ /le lo can dang blo dman dag /gzhung mangs rnams kyis 'jigs pa ni/ /legs gsungs 'dul ba'i rgya mtsho la/ /yon tan ldan yang 'dod mi byed/ /de phyir de dag gzhug don
<p>2a.4</p>du/ /skyo med 'gro ba'i che ba yi/ /tshig ler byas pa'i them skas kyis/ /rtag tu mu stegs ston byed bzhin/ /rab bsngags nor gyis phun tshogs shing / /lha yi khang bzangs dam par skye/ /ting nge 'dzin dang nges
<p>2a.5</p>'byung 'thob/ /tshul khrims 'di ni 'bras bu che/ /de la 'dir ni rnam kun du/ /'dul ba min pas dag pa med/ /ji ltar chu med 'dag chal gyis/ /mnyes kyang dri ma mi 'dag bzhin/ /ji ltar zla ba med pa yi/ /
<p>2b</p>
<p>2b.1</p>mtshan mo dag ni mdzes ma yin/ /de bzhin tshul khrims mi gnas pa'i/ /rab byung rgyal ba'i bstan mi mdzes/ /de phyir snyom las spangs nas ni/ /bya dang bya min shes nus phyir/ /tshul khrims kyis ni brgyan 'dod pas/ /'dul la 'bad pas gnas par bya/ /gang phyir 'dul
<p>2b.2</p>ba shes gyur cing / /gus par byed pa'i dge slong ni/ /rang nyid yid ches gnas gyur pas/ /gdams ngag rjes bstan ston pa yin/ /de yang 'khor rnam bzhi po yis/ /shin tu gus bcas mdun bdar zhing / /'das dang ma byon da ltar gyi/ /sangs rgyas rnams kyi gces mdzod
<p>2b.3</p>'dzin/ /skyes chen rnams la phan phyir yang / /dam pa'i chos la legs gnas brtson/ /'di yi rang gi tshul khrims kyi/ /phung po legs bsrungs nyams pa med/ /gzhan gang 'gyod pa dang bcas pa/ /thams cad de yi rjes su 'brang / /don rnams rnam par nges
<p>2b.4</p>pa yang / /phul phyin mkhas pa thob pa yin/ /chos rig chos dang bcas pa yis/ /pha rol rgol ba pham par byed/ /gtsug lag khang du'ang gzhan mi 'gran/ /dge 'dun dbus na 'jigs pa med/ /de phyir phyogs kyi sgron ma ste/ /'od gsal rab tu snang bar byed/ /
<p>2b.5</p>gang du 'dul ba mkhas gnas pa/ /de ru nga ni snying las chung / /de ltar dpag med rnam pa yis/ /thub pas 'dul ba'i phan yon gsungs/ /de bas gus pa dang bcas pas/ /chos 'dul gzung phyir brtson par bya/ /lo bcu yang dag rdzogs pa yi/ /dge slong kun sdom bdag
<p>2b.6</p>nyid can/ /gsal zhing kun spyod rig pa yis/ /rab byung dang ni bsnyen rdzogs bya/ /so sor thar dang rnam 'byed don/ /mkhas shing dge bas sbyin bya ste/ /gzhan la rjes su ston pa yi/ /mthu ldan zhu gnas bca' ba'i 'os/ /ston pa'i gsung ni ma 'khrugs pa'i/ /byis pas
<p>2b.7</p>mdo tsam bklags pa yis/ /gsal bar shes pa ma yin pas/ /rnam par phye ste rtogs par bya/ /so sor thar dang rnam 'byed ni/ /gang 'dir shin tu mi mkhas lo/ /drug cu lon yang byis pa ste/ /de ni gzhan la brten pas gnas/ /slob dpon de las rgan yang ni/ /gzhon
<p>3a</p>
<p>3a.1</p>nus ji bzhin nges brten te/ /gsar bu yin phyir phyag mi bya/ /gzhan ni thams cad byis pas bzhin/ /pham pa byung dang bu lon chags/ /nad pa rab tu dbyung mi bya/ /bran dang rgyal pos bkrabs par grags/ /chom rkun rgyal mtshan 'chang ba min/ /smad
<p>3a.2</p>pa'i rigs dang yan lag med/ /sgul gyol lag sor sbrul 'dra dang / /smad 'khyal lag rdum 'theng po dang / /sna leb dang ni sna rings min/ /gzhon ches pa dang rgan ches dang / /ha cang bong ring ha cang thung / /yan lag mi min rnam pa can/ /ha cang mgul rings mjing nub min/ /
<p>3a.3</p>bud med lam dang khur gyis dub/ /mgo ring mgo thung mgo chung dang / /so ni shin tu phyir gyed dang / /mig yon dang ni lta stangs 'jigs/ /dmar dang ser dang sngo ches dang / /chu bur rnam pa lta bu'i mig /rab tu byung ba bkag pa ste/ /sprul pa la sogs de bzhin no/ /spang
<p>3a.4</p>bar bya ba mdor bsdu na/ /mdog dang dbyibs la skyon chags dang / /ma rungs rigs te rnam pa gsum/ /'khor gyur kun nas smod pa'o/ /mdog skyon dmar skya la sogs te/ /dbyibs skyon bzhin ngan la sogs yin/ /bong bu la sogs rna dang mgo/ /skra dang rna ba med nyid spang / /
<p>3a.5</p>glang po rta dang spri sna 'dra/ /sna med pa dang mig gcig dang / /mig med ba lang la sogs kyi/ /so 'dra gang yang so med pa'o/ /rigs ni gshed ma smyig ma mkhan/ /g.yung po la sogs rnam par spang / /shing rta mkhan la sogs pa dang / /bstan bcos las ni gang bkag pa/ /de
<p>3a.6</p>bzhin gsal shing mkhan sogs dang / /chang 'tshong la sogs gang yin pa/ /rang bzhin dman gyur de dag la/ /rnam pa kun du bslab mi sbyin/ /de dag dge rgyun med min zhing / /thar pa'ang mi 'dod ma yin mod/ /gcig tu bstan la skye bo yis/ /thos na skyon du lta phyir bkag /bsam
<p>3a.7</p>dang rjes kyi bsam shes shing / /mngon shes ting 'dzin thob pa ni/ /mthu yis 'jig rten tshim byed phyir/ /rab tu 'byin na nyes pa med/ /ji skad bstan skyon rnams bral zhing / /dge ba don du gnyer rnams la/ /bar chad mtha' dag dris nas ni/ /mgo nas rkang pa'i bar du brtag /zhag
<p>3b</p>
<p>3b.1</p>brgyad la sogs bzung nas kyang / /ji srid bar du legs par brtag /gang zhig sngon du yongs brtags nas/ /nyi ma gcig kyang gzhag mi bya/ /thog mar skyabs gsum byin nas ni/ /bslab gzhi lnga po dag kyang ngo / /dkar po'i gos ni 'dzin bzhin la/ /tshogs kyi nang du mkhyen
<p>3b.2</p>par gsol/ /dge 'dun rtse gcig rjes gnang tshe/ /rab byung cho ga sngon 'gro bas/ /slob dpon rnam par mkhas pa yis/ /yan lag bcu yi sdom 'dzin gzhug /de ltar dge tshul byas ma thag /'di ni khyim pa thams cad kyis/ /phyag byed smon par 'gyur ba ste/ /gang phyir khyim gyi
<p>3b.3</p>'ching grol phyir/ /tshul ngan rab rib mun bsal te/ /ngur smrig gos ni 'dzin pa yis/ /nyi ma shar ltar lhang nger ni/ /phul phyin de ni shin tu mdzes/ /sum cu rtsa gsum yongs 'du'i shing / /sa brtol lo 'dab rnying pa bzhin/ /sdig pa kun las ldog don du/ /'di yi bsnyen rdzogs
<p>3b.4</p>de bzhin no/ /yul dbus su ni dge slong rnams/ /bcu las nyung du mi rung ste/ /mtha' 'khob tu ni bsnyen rdzogs phyir/ /lnga la sogs pas 'dod pa yin/ /li khar na tshang tshing nags/ /li khar shing 'phel shar phyogs nyid/ /u shi ra zhes brjod pa yi/ /ri bo mun pa can ni byang / /
<p>3b.5</p>ka ba nye ba'i ka ba yi/ /grong khyer nub na gnas pa yin/ /grong khyer 'dam bu can gyi grong / /chu klung 'dam bu can ni lho/ /'di dag gi ni bar rnams la/ /yul dbus su ni shes bya ste/ /phyi rol mtha' 'khob ces byar ni/ /mtha' yas mkhyen pas gsungs pa yin/ /tshul khrims phun sum
<p>3b.6</p>tshogs pa yi/ /dge slong gis bsnyen rdzogs gsungs kyi/ /dung gi sgra dang khong rul dang / /'bras kyi nang gi srin bus min/ /gal te bzhi ni las brjod mkhas/ /tshul khrims ldan par gyur na ni/ /bsnyen rdzogs ma smad gyur pa ste/ /lha yis kyang ni phyag byar 'os/ /dge 'dun tshang dang
<p>3b.7</p>mtshams phyir min/ /las mkhan tshul khrims ldan pa dang / /las dag pa dang bar chad med/ /bsnyen par rdzogs pa'i rgyu yin no/ /gang phyir bsnyen par rdzogs pa ni/ /gzhan yang bye brag smra bas brjod/ /ji ltar gnas pa mkhyen pas na/ /'dren pa rang rgyal rang byung gi'o/ /
<p>4a</p>
<p>4a.1</p>'phags pa kauN+Di n+ya sogs/ /lnga sde rnams ni nges pa las/ /gang zhig slob ma bzang sde rnams/ /thams cad skyabs su 'gro bas thob/ /pho nya yis ni mchod sbyin ma/ /tshur shog dge slong zhes byas kyang / /ston par khas blangs pa las ni/ /dge slong
<p>4a.2</p>'od srungs bdag nyid che/ /dri bas mnyes pa nyid kyis ni/ /slob ma legs sbyin de bzhin no/ /dbus dang mtha' 'khob pa dag la/ /bsnyen rdzogs yang dag bstan pa ni/ /bcu dang lnga yi tshogs kyis sam/ /de bas lhag pas kyang ni rung / /de bzhin 'khor tshogs bcas pa yi/ /gau
<p>4a.3</p>ta ma lci chos kyis/ /de las gzhan ni ci rigs par/ /las ni sngon 'gro bya ba ste/ /bsnyen par rdzogs la sngar gyi ni/ /nyes par grags pa med pa yin/ /dgun dus dang ni so ga nyid/ /dbyar dang thung ngu de bzhin du/ /ring po'i ming can du yang shes/ /'di dag dus ni rnam
<p>4a.4</p>pa lnga/ /lhung bzed snam sbyar grib tshod dang / /de bzhin dbyar ni tshul 'jug dag /rtag tu bdag gi dran byas te/ /gzhan du de la nyes byas 'gyur/ /dge slong rnams las 'di bsnyen rdzogs/ /de la zla phyed gdams ngag gsol/ /dge slong bcas gnas dbyar gnas nas/ /tshogs
<p>4a.5</p>gnyis dang ni dgag dbye bya/ /tshul 'chal dge slong min par ni/ /mi gleng khro ba nyid kyang ngo / /lci ba'i chos las 'das pa ni/ /zla phyed tshogs gnyis mgu byas te/ /bsnyen par rdzogs pa gsar bu las/ /dge slong ma yi phyag bya'o/ /lci ba'i chos brgyad 'di dag ni/ /dge slong ma la
<p>4a.6</p>gsungs pa yin/ /bud med skyes pa'i rnam pa dang / /skyes pa bud med rnam pa dang / /mkhan po gtan med nyid dang ni/ /mkhan po khyim pa'i rtags sogs nyid/ /gang yang skal ldan rkun po dang / /yan lag bcad sogs khong chud dang / /de yang bsnyen par rdzogs 'gyur mod/ /dge
<p>4a.7</p>slong 'gal tshabs can du 'gyur/ /mi 'dod bsnyen par rdzogs mi bya/ /gang gi lo ni mi shes na/ /de yi mtshan ni brtag bya ste/ /des ni na tshod mngon gsal 'gyur/ /gang 'di nyi shu ma rdzogs pa'i/ /lo yis dge slong byas na ni/ /zla shol mngal gyi zla rnams kyis/ /mkhas pa
<p>4b</p>
<p>4b.1</p>yi ni dgang bar bya/ /gal te de lta na yang 'di/ /lo ni nyi shu ma tshang na/ /dge tshul nyid du gnas 'gyur te/ /de ni bsnyen par rdzogs min nyid/ /lo ni gcig gam gnyis dag na/ /gal te dran pa rnyed gyur na/ /'di yi lo ni tshang ba yis/ /bsnyen par rdzogs pa nyid yin no/ /'on pas kyang ni go gyur na/ /las
<p>4b.2</p>brjod pa ni ma thos kyang / /'di la bsnyen rdzogs yod pa ste/ /tshul khrims ldan la nyes pa med/ /bsnyen par rdzogs par byas nas de/ /gal te mtshan ni gyur pa na/ /'di ni bsnyen rdzogs kho na ste/ /dge slong ma yi 'khor nang bzhag /mkhan po mtshan ni gyur pa na/ /gal te gsol ba thos na ni/ /bsnyen par rdzogs pa kho na ste/ /las byed pa
<p>4b.3</p>la'ang nyes pa med/ /las byed pa ni mtshan gyur na/ /gal te las brjod thos na 'dir/ /mkhan po la ni nyes byas te/ /las byed rnams la skyon yod min/ /las byed nam mkha' la gnas te/ /sa la 'dug la byed gyur na/ /bsnyen par rdzogs pa rgyang ring ste/ /tshul khrims 'chal pas mtho ris bzhin/ /ji ltar mi yi bdag
<p>4b.4</p>po yi/ /gzhon nu rigs rgyud 'phel phyir bsrung / /de bzhin ston pa'i bstan pa dag /'phel phyir dge tshul rnams kyang bsrung / /shing sdong mtho la dge tshul ni/ /bla ma'i bka' yis 'dzegs pa las/ /shing chag nas ni lhung ba'i tshe/ /de la 'di dag gsungs pa yin/ /gang phyir 'di ni
<p>4b.5</p>rab byung ba/ /bstan la thugs rje'i bdag nyid kyis/ /bya rog skrod nus gyur lta na/ /lo bdun pa yang rjes su gnang / /rab byung dang ni bsnyen rdzogs la/ /lhung bzed can min mi drang ste/ /bsod snyoms rgyu ba rnams la ni/ /de tshe snod don gnyer bas 'thob/ /gnas brtan nye dgas
<p>4b.6</p>gang gi tshe/ /dge tshul bru bas nyen pa na/ /lhung bzed med par lhung bzed don/ /gzhan song ston mo'i bar du thob/ /blangs nas kyang ni lhung bzed sogs/ /blo bzangs kyis ni sbyin par bya/ /rab byung bsnyen rdzogs dag kyang rung / /bram ze bzhin du slar mi 'gro/ /bsnyen par ma rdzogs
<p>4b.7</p>gong du ni/ /nges par gnas rnams mi brjod de/ /thos nas 'di ni bya dka' zhes/ /bram ze slar yang khyim du song / /dge slong rnams kyi las gcig gis/ /bzhi ni bsnyen par rdzogs mi bya/ /tshogs dag la ni tshogs gnyis kyis/ /las ni gang du'ang cung zad med/ /gnyis sam
<p>5a</p>
<p>5a.1</p>gsum po dag kyang rung / /dus gcig la ni bsnyen rdzogs na/ /na tshod bye brag yod gyur kyang / /rgan po med cing gsar bu med/ /phan tshun phyag kyang yod min te/ /rnyed pa gral rims bzhin du'o/ /skul byed dbang gis de dag la/ /las bcol ba ni rim pas
<p>5a.2</p>so/ /mtshams med lnga ni byas pa dang / /rku thabs gnas dang sprul pa dang / /mu stegs can zhugs 'on dang lkugs/ /'khrugs dang de bzhin phas pham byung / /dge slong ma ni sun phyung dang / /ma ning la sogs gnas mi bya/ /tshwa sgo'i zhing ltar de dag la/ /tshul khrims sa bon
<p>5a.3</p>skye ba med/ /de bzhin gzhan yang bag med long / /bsdigs pa la sogs las rnams kyis/ /smad do blang bar bya ba ni/ /sems ni dul bar gyur na yin/ /mdo sde 'dul ba mngon pa rnams/ /mkhas shing grags dang ldan pa dang / /bsod nams chen po la sogs ni/ /bskrad
<p>5a.4</p>cing bkar bar 'os pa min/ /gang phyir 'di dag mu stegs kyi/ /ri dgas skrag byed seng ge'i bu/ /'di dag khyim par gyur na yang / /ston pa'i blo yis rab dad bskyed/ /'di dag rnams kyis gtsug lag khang / /mdzes byed khyu mchog sgra sgrogs shing / /de bas 'di dag smad na ni/ /
<p>5a.5</p>rang gi bstan pa smad pa yin/ /kun nas nyon mongs skyes na de/ /ma rungs gdon gyis rnam rmongs pas/ /bya min byed pa kho na ste/ /'jig rten pas ni smod par 'gyur/ /'thab krol can dang khyim sun 'byin/ /gsum pa tshul khrims 'chal ba ste/ /las ni byed pa na yang 'di/ /
<p>5a.6</p>gal te 'gyur ba rten byed na/ /'bad pas gaN+Di brdung byas nas/ /dge 'dun gyis ni bskrad par bya/ /ka ba la ni 'jus kyang bcad/ /sgo skyes la 'jus de bzhin no/ /yang na dge 'dun thams cad kyis/ /slar yang gso ba'i 'du byed bya/ /gang yang dge 'dun de dag las/ /dpung byed
<p>5a.7</p>yan lag 'byin bya ste/ /min na de 'dra'i dge slong gi /rtags sun 'byin pa bzhag mi rung / /nan tan gyis ni bskrad bya ste/ /'thab dang rtsod pa med par bya/ /de yi gnas pa cir 'gyur na/ /ro dang 'dra ba kho nar gsungs/ /dge slong shes skyon dri ma can/ /dge slong tshogs kyis
<p>5b</p>
<p>5b.1</p>chad byin la/ /dge slong mas ni gus bstan phyir/ /sngon du ldang gi phyag mi bya/ /dge bsnyen gsong por smra mi bya/ /khyim pas bsod snyoms sbyin bya ste/ /'phags pa'i tshogs ni mnyes pa na/ /bya ba thams cad sngon bzhin no/ /'khyud chags phrag dog nad dang skyes/ /
<p>5b.2</p>zla phyed ces bya ma ning lnga/ /'di dag re re'i mtshan nyid ni/ /rtogs pa'i don du brjod par bya/ /gang la gzhan gyis mnan pa na/ /'khrig phyir sems la 'dod chags ni/ /rnam rgyas de ni blo ldan gyis/ /'khyud dang ma ning shes par bya/ /gzhan gyi mtshan ni mthong ba las/ /
<p>5b.3</p>rang la 'dod skye phrag dog grags/ /mtshon nam nad kyis rtags nyams pa/ /de ni nad kyi ma ning brjod/ /gang skyes nyid nas mtshan ma ni/ /gnyis ka med pa skyes nas yin/ /zla phyed bud med zla phyed ni/ /skyes gyur zla phyed ma ning brjod/ /'dir ni sogs kyi sgra med kyang / /zla sogs ma ning
<p>5b.4</p>grub pa yin/ /gang zhig grong gi chos dag gi /nus med de ni za ma ste/ /mtshan ma gnyis ka dod pa ni/ /mtshan gnyis par ni 'dod pa yin/ /mu stegs log ltas bsgos pa yi/ /yid can de ni mu stegs 'dod/ /mu stegs chos kyi longs spyod gang / /de ni mu stegs can
<p>5b.5</p>zhugs pa'o/ /dge tshul gang yang brdzun pa yis/ /rang gi rtags ni bzung nas kyang / /dge slong nyid du rab shes byed/ /de ni rku thabs gnas par 'dod/ /phyogs las gzhan gyi phyogs dag ni/ /tha dad tshogs la yang dag brten/ /gang zhig tshogs kyis chad pa byin/ /de ni tha
<p>5b.6</p>dad gnas par 'dod/ /phas pham dag la log par lta/ /dge slong ma sogs sun 'byin dang / /bden dang dkon mchog gsum gyi ni/ /sngags min sgrogs pa'i dge tshul nyid/ /skyon can bcu po 'di dag ni/ /chad pa'i las kyis bkar bar bya/ /phyung nas slar yang mi gzhug ste/ /
<p>5b.7</p>ji bzhin bshags na skal ba bzhin/ /dge slong pham pa ma byung na/ /cho ga bzhin du bslab phul nas/ /song na'ang skal ldan slar yang ni/ /bsnyen rdzogs dga' ston chen po bya/ /sdom gtong rang bzhin gnas pa yi/ /brda phrad mi yi drung dag tu/ /bdag gis gang bzung bslab pa ni/ /
<p>6a</p>
<p>6a.1</p>gtong ngo zhes sogs tshig rnams 'bul/ /bsnyen par rdzogs pa'i rjes thogs la/ /phas pham rnams ni brjod par bya/ /rtogs ldan blo ni de dag las/ /'da' bar byed pa ma yin no/ /mi 'chab pa yi sems kyis ni/ /gal te byung na gcig la'ang mthol/ /
<p>6a.2</p>chung ngu la'ang 'jig pa'i phyir/ /de la phas pham mi 'byung ngo / /brtul zhugs can gyis bla ma pas/ /sngar nyid mal nas langs nas ni/ /so shing bcas nas de 'og tu/ /ston pa la ni phyag bya'o/ /de nas rab gus bskyed pa yis/ /bla ma la ni phyag bya ste/ /de ni de la gdams
<p>6a.3</p>ngag sogs/ /cho ga bzhin du phan 'dogs yin/ /de la khams bde sogs dris nas/ /rab tu 'bad pas de yi ni/ /gnas khang chag chag yang dag gdab/ /nyer spyod sa yang sbyang bar bya/ /ston pa la ni maN+Dal dang / /mchod rten la yang bskor ba bya/ /brtul zhugs rgan
<p>6a.4</p>la phyag byas nas/ /de yi nus pa ji bzhin du/ /bsam gtan klog pa'i las dag gis/ /lus la snying po blang bar bya/ /ngur smrig gyon tsam gyis chog pa'i/ /bsam pa nam yang mi bya'o/ /so shing dus dang mthun pa'i chu/ /'dug stan la sogs bstabs par bya/ /sman
<p>6a.5</p>dang rnyed dka' zhim pa'i zas/ /'bras bu sogs kyang de bzhin no/ /lhung bzed la sogs bkru ba yis/ /gus pas bla ma'i nye gnas bya/ /bla ma rnam par mdzangs pas kyang / /thams cad du ni tshod rig bya/ /tshul khrims 'chal la zhe sdang dang / /phyag kyang nam yang mi
<p>6a.6</p>bya ste/ /de dang longs spyod kyang ma yin/ /'di ni ro bsregs mgal dum bzhin/ /khyim pa sdom la gnas kyang ni/ /dge tshul gyi ni phyag mi bya/ /'dod can khyim gyi chos rnams la/ /dge slong gis lta smos ci dgos/ /de bzhin khyim pa sdom ldan yang / /sdom brtson kun
<p>6a.7</p>gyis phyag mi rung / /kun nas ma bsdams de dag la/ /phyag len dbang ni yod ma yin/ /srid pa tha ma pa la ni/ /rigs pas rnam dpyad mi 'thad de/ /mi brtan 'khor bar 'khor bzhin pa'i/ /sems can rnams la snga ma bzhin/ /gzhan yang phyag bya min mang ste/ /
<p>6b</p>
<p>6b.1</p>spo dang bskrad pa la sogs pa'o/ /dge slong gis rtags phyag bya ba/ /sangs rgyas dang ni sdom pas rgan/ /mi slob pa ni bdag por spyod/ /slob pa byin pa spyod pa ste/ /bsam gtan klog dang ldan pa ni/ /rjes gnang spyod pas nyes pa med/ /lhag ma le los bcom pa
<p>6b.2</p>yi/ /bdag nyid rnams ni bu lon spyod/ /khrims 'chal rnams ni nang du yang / /gtsug lag khang sogs nyer spyod bkag /bshang khang dang ni nye ba ru/ /sna tshogs gtam ni mi bya ste/ /klog dang kha ton la sogs dang / /tshon gyi las kyang khyad par du'o/ /bshang khang dang ni gci ba'i
<p>6b.3</p>gnas/ /tha dad du ni bya bar gsungs/ /chu 'dor tshe na gci khang du/ /sgra brda byas nas 'jug par bya/ /de yi khang par gros sogs min/ /dal bu dal bus sgra med par/ /rlung dang bshang ba gci ba rnams/ /dor byas nan gyis mi bsdam mo/ /sngon du 'jam po gang rung gis/ /'og
<p>6b.4</p>gi sgo ni phyis nas kyang / /de nas lan gnyis lan gsum du/ /sa yis dag par bkru bar bya/ /lag pa g.yon par 'jam pa yi/ /sa yi phung po bdun bya ste/ /gnyis kar yang ni bdun po nyid/ /so sor tha dad du ni bzhag /thog mar shA ri'i bu la 'di/ /bslab bcas
<p>6b.5</p>gzhan du nyes byas 'gyur/ /de nas lag pa'ang 'bad pa yis/ /chu mang pos ni rab tu bkru/ /lag ngar byin pa phyis nas ni/ /slar yang lag pa dag ni bkru/ /lag gdong rkang pa dag dang ni/ /phyi rol dag byar gsungs pa yin/ /dri yi byug pa spangs pa yi/ /gtsang sbra sems
<p>6b.6</p>ni sbyang ba yin/ /'di 'dra'i byug mchog yod pa la/ /stong phrag sa yis ci zhig bya/ /rdzogs sangs rgyas kyis nang gi ni/ /gtsang sbra don dam dag pa nyid/ /lus dang ngag dang yid dag gis/ /sdig pa spong bar gsungs pa yin/ /so shing byed dang bshang ba dang / /gci ba 'dor dang
<p>6b.7</p>chu 'thung dang / /mtshams nang rten la phyag 'tshal ba/ /bla ma dag la zhu mi dgos/ /gang du skabs dang mthun pa yi/ /ra ba rtsig pa rta babs nas/ /'dom ni bzhi bcu rtsa dgu'i bar/ /nang gi mtshams su shes par bya/ /sdom pa lhag ma med gcod dang / /dge 'dun lhag
<p>7a</p>
<p>7a.1</p>mas de ldang dang / /de bzhin gang zag lhag ma can/ /ltung ba rnam pa gsum du grags/ /dang por phas pham gsungs pa ni/ /bzhi yin shin tu lci ba'i phyir/ /'di dag gang rung byung na ni/ /dge slong rnam par nyams pa yin/ /ston ka'i chu bzhin dri med par/ /
<p>7a.2</p>ston pa'i bstan pa bcu gnyis lor/ /ltung ba med par legs gnas te/ /nyon mongs spong bar byed pa yin/ /de nas bzang sbyin bu yi phyir/ /chung ma la ni 'khrig pa spyad/ /dge slong dgon pa pa yis kyang / /spra mo la zhugs kun mkhyen gyis/ /'di skad smad pa mdzad de khyed/ /
<p>7a.3</p>'dod chags la sogs zhi bya'i phyir/ /nga yis chos rnams bstan pa la/ /'di ltar sdig pa'i las la chags/ /de nas phan yon bcu gzigs shing / /slob ma rnams la phan bzhed pas/ /bslab pa'i gzhi ni bca' ba dag /thugs rje'i bdag nyid can gyis mdzad/ /mchil
<p>7a.4</p>ma gci dang bshang ba yi/ /lam du chags can zhugs na ni/ /gso byar mi rung bdug pa yi/ /phas pham sbrul gyis dge slong zin/ /kha shun so dang pags pa las/ /nor bu 'das na phas pham ste/ /phyi rol char ni ci rigs par/ /sbom po'am dge 'dun lhag ma'o/ /gang phyir stobs
<p>7a.5</p>kyis mnan nas kyang / /brtul zhugs can gyis grong chos kyi/ /bde bsten de yang phas pham gsungs/ /nyams pa dang ni rma yi sgor/ /rab zhugs sbom por shes par bya/ /mi shes byis pa chung ngu gang / /bsten mi bzod la spyad pa yang / /cung zad zin dang shas cher zin/ /skrangs
<p>7a.6</p>dang rul te nyams pa'o/ /gang zhig gnyi ga rnal du gnas/ /skyon med de ni ma nyams pa'o/ /thams cad du ni rma yi sgo/ /gsum po nyams pa la yang ni/ /gang zhig de la zhugs pa na/ /sbom po yin no mthar thug min/ /nang du ma chud pa dang ni/ /las su mi rung bas kyang ni/ /
<p>7a.7</p>'khrig pa spyod par byed pa la/ /sbom po nyid du grags pa yin/ /mo mtshan mtshams dang ma 'byor dang / /'jigs pas bud med 'dor bzhin dang / /yang na ngo tsha yis kyang 'dor/ /mi 'dor gyur kyang nyams pa dang / /gang yang byis pa 'dod pa yi/ /longs spyod mi shes mi rung
<p>7b</p>
<p>7b.1</p>la/ /de ltar bstan na thams cad du/ /sbom po'i kha na ma tho bcas/ /chung ngu 'bring sogs dbye ba yis/ /'dus byas thams cad tha dad de/ /de yi ltung ba nges pa yi/ /dbye ba grub par the tshom med/ /bu ga gzhan dang lus kyi ni/ /bu ga bral nas de dag tu/ /lus skyes
<p>7b.2</p>'jug par byed na yang / /sdom brtson la ni sbom por brjod/ /byis pa chung la zhugs pa yi/ /dge slong pham par yong mi brtag /nu ma mchu dang sha mtshams bzhin/ /nyes spyod rgyas par mi 'gyur dman/ /mche ba rno mangs gdug pa yi/ /sbrul gyi khar ni chud pa bla/ /lus bde
<p>7b.3</p>bstan pa'i rma la ni/ /lus skyes 'jug pa ji ltar rung / /sbrul gdug gis ni reg gyur kyang / /skye ba gcig nyid 'chi 'gyur gyi/ /khrims 'chal skye ba brgyud na ni/ /stong phrag sdug bsngal mi bzad 'thob/ /lci dang shin tu lci ba nyid/ /yang dang shin tu yang ba ste/ /phas pham pas
<p>7b.4</p>ni bslang ba yi/ /sbom po rnam pa bzhi yin no/ /skrag par mi byed lci ba ste/ /gzhan gyis de la 'bad pa yis/ /bzlog kyang mi nyan rab lcir shes/ /gzhan la khrel yod yang ba ste/ /rang nyid ngo tshas shin tu yang / /bsam pa'i dbye bas 'gyur ba yin/ /de bzhin
<p>7b.5</p>dge 'dun lhag ma yis/ /kun bslang sbom po rnam pa bzhi/ /dge slong nyid dang de ma nyams/ /ma nyams pa yi lam dag tu/ /bcug reg ro ni myong ba dang / /gang phyir sems ni rang bzhin gnas/ /rang gi khang pa brtsig pa'i phyir/ /rgyal po ma skyes dgra yi shing / /dge slong nor can
<p>7b.6</p>gyis brkus te/ /de brten 'di dag kun bslang bcas/ /ma 'khrul gnas nas sbo byed cing / /gzhan nor brku sems mthu yis sam/ /'jab bu yis kyang de la mthar/ /mi las ma sha lnga tshang brkus/ /ma sha ma ga d+hA pa ste/ /de las lhag pa mkhas pas shes/ /dngos po bskyod
<p>7b.7</p>pas sbom po ste/ /sbyor ba la ni nyes byas so/ /sa gzhi 'jam zhing mnyam pa la/ /bskyod kyang mthar ni mi 'gyur te/ /sa phyogs grum gas la sogs pa/ /mthon dman can la rab tu bskyed/ /zhe sdang gi ni rgya la sogs/ /chud son byed pa sbom po yin/ /sems can rnams ni dgrol
<p>8a</p>
<p>8a.1</p>don du/ /bsod nams 'dod pas bshags bya'o/ /gang gi yul ni de yi dus/ /gang gi tshad kyi 'gron bu ni/ /de yi bzhi cha brkus pa gang / /dge slong la ni pham par 'gyur/ /sa gzhi rtsod bcas rnam pa gnyis/ /rigs dang rgyal po'i rigs kyis te/ /gnyi ga
<p>8a.2</p>la yang dge slong ni/ /rgyal na ltung ba sbom por brjod/ /khyim pas gal te sbyor btang na/ /gnyis kar yang ni phas pham nyid/ /phas pham me yis bsregs pa yi/ /shing tshig lta bur sdom brtson 'gyur/ /nor bu mu tig la sogs nor/ /sngags kyis bkug nas rku ba na/ /mthong
<p>8a.3</p>ba tsam gyis de las 'dir/ /ltung ba'i mthar ni 'gyur ba yin/ /bdag gi lo tog phun tshogs bya/ /gzhan la min zhes sred pa yis/ /rang sar chu ni 'dren byed cing / /tshan gyis 'jig par byed kyang rung / /rang gi lo tog phun tshogs shing / /gzhan gyi lo tog nyams pa na/ /
<p>8a.4</p>lo tog rin ni shes byas nas/ /sbom po'am phas pham ci rigs brtag /sdig pa kun las ldog phyir dang / /sems can rnams la phan gdags phyir/ /nam yang gzhan gyi 'tsho ba ni/ /dge slong gis ni dbrog mi bya/ /rkun pos slob ma phrogs pa'am/ /gser sogs stobs kyis mi bslang
<p>8a.5</p>ste/ /gzhung lugs ji bzhin ma bsgrubs na/ /ma rungs ltung ba dag dang bcas/ /chos bshad pa 'am phyed rin nam/ /rin ni tshang ba yis kyang rung / /blang bya rkun ma rgyal po la/ /phul na ltung ba sbom por 'gyur/ /slob ma nyid phyir mthun btsal nas/ /dge tshul dge slong gis phrogs na/ /
<p>8a.6</p>'khor dbye ba yi kun bslang phyir/ /sbom po'i blo can sbom pos reg /dge slong gis ni sho gam sogs/ /rang ngam gzhan gyi lag gis phrogs/ /dngos po brtag par bya ba ste/ /ltung ba nges par bsten par 'gyur/ /rgyal po la sogs dbang ba yi/ /chu 'gram grub tsas las byung ba/ /
<p>8a.7</p>ma byin lam gang nas song na/ /rang ngam gzhan gyi lag nyid kyis/ /de ni de yi phrogs 'dra ste/ /ltung ba rnam par dpyad pa na/ /ma sha lnga yi rin gyis ni/ /mthar 'gyur gzhan du ma yin no/ /sangs rgyas chos dang 'phags tshogs sam/ /pha phyir gang zhig bsams pa yi/ /bsngags
<p>8b</p>
<p>8b.1</p>pa de la brjod pas sam/ /phyi nas brtul zhugs can gyis bgyir/ /mang po ri ba'i dngos po gcig /rung ba'i chos gos khyer ba bzhin/ /des ni sba bar mi bya ste/ /nges par ltung ba med par 'dod/ /gzhan yang sho gam la 'da' bar/ /kha tshar bcad pa la sogs sam/ /chu
<p>8b.2</p>yis bsnyugs nas kyang ni rung / /thugs rje'i bdag nyid can gyis gnang / /gang gis chos gos la sogs pa/ /'dod pas dang du len pa ni/ /'gyod pas btang yang de la ni/ /ltung ba sbom por shes par bya/ /ri la 'dzeg gam gru brgal tshe/ /phan tshun so sor go byas nas/ /
<p>8b.3</p>lhung bzed la sogs snod bskur te/ /bag yod rtag tu dran pa yis/ /'di ni bzung ngam btang ngo zhes/ /smras thos gal te brlag gyur na/ /de rin nges par sbyin pa la/ /'dir ni rnam dpyad mi dgos so/ /ci te ma bos zan za na/ /dge slong la ni nyes byas te/ /'di ni sde
<p>8b.4</p>ldan lhag ma la'ang / /nyes byas nyid du rab tu grags/ /rgyal pos byin dang rkun pos byin/ /las byed dag gis ma dris byin/ /gzhan dang 'brel par 'du shes na/ /sbyin po de las mi blang ngo / /gzhan dang 'brel pa pham pa yin/ /ster bar rnam par shes na ni/ /'dod
<p>8b.5</p>pa mi mthun mi blang ste/ /mi shes na ni nges pa med/ /sbyin bdag nges par rnam dpyad nas/ /de phyir gtso bo ma yin na/ /de las blang bar mi rigs te/ /de ni sbyin por mi 'dod do/ /gal te dge 'dun sogs kyi nor/ /rang gi gnyen nam gzhan gyis kyang / /ster na nor med nad pa
<p>8b.6</p>yis/ /slar yang bsab par 'dod pas blang / /gal te shi na nyes med de/ /gson na gang yang rung ba ni/ /blangs nas kyang ni ci nus kyis/ /de yi dkor ni bsab par bya/ /ba lang la sogs longs spyod mchog /grong la sogs par longs spyod pa/ /'di dag dge 'dun la ni
<p>8b.7</p>gnang / /gang zag la ni bkag pa yin/ /longs spyod zhing dang grang dang rta/ /ba lang ma he ra lug rnams/ /'dul bar longs spyod mchog nyid du/ /de nyid rig pas gsungs pa yin/ /dngos po rnam pa lnga po ni/ /shes rab can gyis mi bcang zhing / /mi gtsang mi bgo
<p>9a</p>
<p>9a.1</p>thams cad du/ /de bzhin khas kyang mi blang ngo / /skyed mos tshal dang gtsug lag khang / /de yi dngos dang mal stan rnams/ /tshul ldan rnams kyis sbyin bdag gi/ /bsod nams spel phyir bsrung bar bya/ /lha khang skyed tshal kun dga' ra/ /gtsug lag
<p>9a.2</p>khang ni gcig tu 'dod/ /de dag dngos po gnas khang yin/ /mal stan dag ni grags par zad/ /gtsug lag khang steng gnas pa yi/ /bsgo ba gang du gsal bar thos/ /bka' bsgo ba ni byed pa yis/ /de la nges par 'jug par bya/ /las kyi bya ba byed pa'i tshe/ /zas dang gos kyi
<p>9a.3</p>rjes su bzung / /nad pa la ni rjes su gnang / /las ni mi nus pa la yang / /brdeg dang 'tshog dang skyo ba dag /'phags pa'i chos dang 'gal ba yin/ /bsad dang bcing dang nyon mongs byed/ /'phags pas de phyir rnam par spang / /ci rigs mchog gis gsungs pa dang / /
<p>9a.4</p>rigs kyi chos ldan gyis bstan pa'i/ /yul chos ldan pa'i chad pa ni/ /dge 'dun gyis ni dang du blang / /rgyal po la sogs yongs btang ba'i/ /rang skal bsod nams gyis rnyed na/ /yongs su longs spyod nyes med de/ /de dag sngar bstan bzhin du gnas/ /'dren pas dngos
<p>9a.5</p>po thams cad kyis/ /tha snyad rang gis ma gsungs te/ /dge slong ma 'am dge tshul dag /nges pa'i zhal ta ba yis blta/ /ston pa'i chos las 'das nas ni/ /srid ldan gang zhig chad pas gcod/ /de ni bslab pa nyams pa ste/ /ma rig sgrib g.yogs gyis bskyed pa'o/ /
<p>9a.6</p>yang dag lta dang gzhan thob kyi/ /log lta can dang tshul khrims med/ /de la rab tu byin na ni/ /dad pas byin pa'i 'bras bu med/ /gang yang 'tsho ba'i tshad tsam zhig /khengs las lhag dang brtul zhugs can/ /ston mo dag las len byed na/ /des ni rnam par nyams par byas/ /
<p>9a.7</p>ji tsam gang gis chog gyur pa/ /de tsam ston mo las ni blang / /lhag ma kham gcig len byed kyang / /bsams bzhin yin na nyams pa nyid/ /pha ma'am nad pa la sogs la/ /sbyin par byed pa bkag pa med/ /sbyin bdag dag gis ma spags par/ /nam yang gzhan la sbyin
<p>9b</p>
<p>9b.1</p>mi bya/ /gang du 'chag pa la sogs tshe/ /gri khab la sogs rnyed gyur na/ /gtsug lag khang skyong dag la gtad/ /lung bzhin de yis go bar bya/ /dge 'dun dbus su zhag gsum bar/ /de yis de dag bsten par bya/ /su yang ngo len med na ni/ /ci bde bar ni tshogs la dbul/ /
<p>9b.2</p>dgos pa'i tshe na las rnams bya/ /bsod nams bsags pas las bya yi/ /rnyed pa'i don du dge slong gis/ /las ni nam yang mi bya'o/ /yid ches gyur la rang gi blos/ /ji srid du ni nges pa yis/ /'jog pa la ni nyes med de/ /dbang po gzhan ni bzhag nas so/ /gang phyir
<p>9b.3</p>dman dang 'bring dang mchog /grogs po gsum ni rnam dpyad nas/ /yid ches brtan po nyid la bca'i/ /nges par sems mi brtan la min/ /shin tu mchog la mchog nyid de/ /'bring la 'bring po tha ma la/ /tha ma nyid de dman la chung / /yid ches rnam pa gsum du 'dod/ /nad
<p>9b.4</p>pa la ni dris nas sman/ /phan pa'i ched du sbyin bya ste/ /rang gi yid ches kyis kyang rung / /til snod dge slong ma bzhin min/ /mi dang gzhan nor rku sems kyis/ /sbyor ba gcig la tshang na ni/ /mdor na bslab pa nyams pa ste/ /phas pham pa yi rgyu yin no/ /dge slong mi gtsang yid
<p>9b.5</p>byung gang / /ri dwags dbyug thogs zhes pas bsad/ /bsod nams thob dang lhung bzed sogs/ /'dod pa de bsten bkag pa yin/ /yang dag bsam pa ma 'khrul pas/ /rang ngam gzhan gyis pha rol bsad/ /mi la 'chi ba'i bsngags pa dag /brjod grub des kyang mthar
<p>9b.6</p>'gyur ro/ /de 'chi'i thabs ni tshig gis sam/ /sbyor ba rnams kyis mngon bsngags shing / /sems ni rjes su yi rang na/ /sbom po'o me yis nags bsreg dang / /mi yi yan lag gcod pa dang / /de yi sha ni za yang ngo / /nad pa la ni nad g.yog dag /phan phyir byis pa legs par
<p>9b.7</p>bsgo/ /mkhas pa'am gnas brtan dag la yang / /sman ni yongs su dris nas su/ /nad pa dag la phan blos sbyin/ /gzhan du 'gal tshabs can du 'gyur/ /gang gi nad la ci 'dra ba'i/ /yo byad nad pa dag la ga /brtags pa za ba la sogs kyang / /rjes su brtse bas nyes pa
<p>10a</p>
<p>10a.1</p>med/ /dge 'dun kun gyi nad pa ni/ /blta phyir brtson byar bka' stsal te/ /thams cad du ni rim pa bzhin/ /'dug nas kyang ni blta bya ste/ /nad pa'i nad g.yog dag gis kyang / /'bad pas 'dug pa'i don du ni/ /gus pas rtag tu stan rnams ni/ /nges par nye bar
<p>10a.2</p>bstab par bya/ /gal te nad pa nus med pas/ /skyo bar gyur pa de lta na/ /de la 'dir ni re mos kyis/ /yang dag bsgo bar brtag pa nyid/ /nad pa'i mdun du gang zhig gis/ /thos sam tshor bar de yi sems/ /'chi ba'i 'dun pa skye 'gyur ba/ /de 'dra'i chos bshad mi bya'o/ /
<p>10a.3</p>kye ma khyod kyis sbyin pa byin/ /tshul khrims kyang ni ma nyams bsrungs/ /dkon mchog gsum la gus byas te/ /mya ngan 'das pa mdun na gnas/ /khyod ni lus dang bral ma thag /lha yi khang bzangs thag mi ring / /srog dang bral na myur du ni/ /mya ngan 'das pa lag na
<p>10a.4</p>gnas/ /de skad gang smra'i dge slong ni/ /mi zad ltung ba dag dang bcas/ /de bas khyod ni nang bral nas/ /yun ring chos spyod 'tsho bar shog /chos spyod ji srid gson na ni/ /de srid bsod nams tshogs chen po/ /rdzogs par 'gyur zhes brjod par bya/ /nad kyis gdungs la sman
<p>10a.5</p>dag dang / /mkhas pas gdams ngag sbyin bya zhes/ /gnas dang gnas min mkhyen pas gsungs/ /skra can 'tshong na sbom po yin/ /lhung bzed sogs chags gzhan dag la/ /gdol pa bzhin du brtse med par/ /gang zhig 'dod sems skyed byed pa/ /de la nyes byas nyid
<p>10a.6</p>du rig /bzhad gad rgod bag ched du yang / /ga ga tshil ni mi bya ste/ /sngon ni gzhon nu bcu bdun sdes/ /dge slong g.ya' bsgags shi bas bcas/ /mchod rten la sogs las byed pas/ /khyim pa med tshe lci ba'i khur/ /mi khyer mi gzhug shing mkhan ni/ /shing bteg shi ba
<p>10a.7</p>la rten bkag /so phag gas po la sogs pa/ /brda ma sprad par sbyin mi bya/ /nyi ma zad par dge slong gis/ /gla mi bzhin du las mi bya/ /las kyi zhal ta blo ldan gyis/ /de dag la ni go byas nas/ /de rnams las du ba spang ba'i phyir/ /khye sus bza' btung gis tshem bya/ /
<p>10b</p>
<p>10b.1</p>gtsug lag khang ni bsrung ba'i phyir/ /brtson par yang ni rjes su gnang / /sems can dag la ltos med par/ /ma bsams dbyug sogs mi 'phang ngo / /khru bcu'i nang rol spyod yul du/ /rdo ba la sogs dor bar rung / /bslab pa rjes dran pa skyed pa yis/ /nang gi bdag nyid
<p>10b.2</p>nyams mi 'gyur/ /gtsug lag khang gi las byed la/ /mtshan mo chos sgrogs gnas dag tu/ /sgo sogs bsdams par byas sam zhes/ /gnas brtan gyis ni dri bar bya/ /gtsug lag khang 'joms bzlog pa'i phyir/ /gang la bcing ba brtag bya bar/ /bcing ba sngar ni brjod pa
<p>10b.3</p>yis/ /gtsug lag khang ni bsrung bar bya/ /'khrul gtan steng gzer 'og 'jug dang / /sgo lcags lde mig kyog po dang / /gtsug lag khang gnas de dag la/ /zhal ta ba yis ci rigs sbyin/ /gcig dang gnyis dang gsum sogs kyis/ /tha dad bcing ba gzhug byas te/ /
<p>10b.4</p>thams cad gzhug par 'os na yang / /rtog pa po yis thams cad gzhug /ston pa'i bstan la gus pa yi/ /dge slong lus dub thang chad dag /lam du dge slong rnams kyis ni/ /pha bzhin bsgrub par mi bya'o/ /sngon byung pha rgan dal 'gro la/ /dus yol gyur pa'i 'jigs pa yis/ /
<p>10b.5</p>bu yis phul bas lam du de/ /dub nas 'chi ba'i dus byas so/ /mu ge'i dus shig dge slong rnams/ /mi srid bla ma'i yon tan rnams/ /phan tshun bsgrags te go byas rgyus/ /'tsho ba byas tshe bkag pa mdzad/ /khyad par gyur pa'i rtogs pa rnams/ /ma thob par ni thob bo zhes/ /
<p>10b.6</p>mngon pa'i nga rgyal med smra na/ /sdom brtson mtha' yi ltung ba 'thob/ /mi chos bla ma'i yon tan 'dir/ /bsam gtan rnams dang gzugs med sogs/ /mthong zad phul phyin mya ngan 'das/ /'phags pa'i lam gyi thob smra'/ /mkhas pas khyad par rtogs pa'i don/ /gang
<p>10b.7</p>gsungs 'bras bu bzhi po dang / /sdug bsngal la sogs yul shes pa/ /bden pa bzhi po mthong zhes dang / /bsam gtan zhes brjod bzhi po yi/ /de la reg pas gnas pa dang / /sdug bsngal la sogs bdag gis shes/ /lha la sogs pa bdag gis mthong / /lha klu
<p>11a</p>
<p>11a.1</p>gnod sbyin dri za sogs/ /mthong ngo bdag gis gtam yang byas/ /de dag kyang ni bdag la smra/ /zhes smra dge slong mthar 'gyur ro/ /lha yi skad ni bdag gis thos/ /de ni mtshan mo bdag drung 'ongs/ /de bzhin gnod sbyin sogs kyang ste/ /rang bzhin
<p>11a.2</p>gyis ni pham par 'dod/ /de dag kun la shes bya ba/ /sbom po sha za mthong sogs te/ /'di na gang zhig lha sogs dag /mthong ba yod ces smra na yang / /rnam rnags mi rtag 'du shes sogs/ /'bras bu mngon shes rab ston na/ /mi 'dod na yang mtha' yi ni/ /mtshon
<p>11a.3</p>chas mgo bcad thob par 'gyur/ /gang zhig 'di na dge slong gang / /rdul khrod sha za mthong ba yod/ /bdag ces smra bar mi byed kyang / /de skad brjod na nyes byas so/ /ltung ba 'chab dang reg pa dang / /lus bkan bag med phyogs byed nyid/ /de bzhin dge slong phas
<p>11a.4</p>pham bzhis/ /dge slong ma yi rtsa ba 'jig /rgyal dang pham dang de bzhin du/ /char 'bab mtshan ni 'gyur ba sogs/ /dgongs su gsol zhes brjod bya ste/ /gzhan du 'gal tshabs can du 'gyur/ /dge slong ser skyas 'od srungs kyi/ /bstan la ngag rtsub brdzun
<p>11a.5</p>smras pas/ /chu srin bco brgyad gdong skyes bcas/ /nyon mongs dgra pham khas blangs nas/ /nyon mongs dag gis pham byas na/ /de phyir phas pham gyur pa ste/ /khrims dral zhes ni nges par brjod/ /phas pham pa yi chos dag tu/ /gang gsungs ma lus brjod nas ni/ /rim pa
<p>11a.6</p>ji bzhin dge 'dun gyi/ /lhag ma rnams ni brjod par bya/ /rma sgo gsum ni ma gtogs par/ /shes lus rang bzhin yan lag gis/ /bsams bzhin khu ba 'byin pa ni/ /dge 'dun gyi ni lhag mas reg /sla dang ska ba nyid dang dmar/ /ser po dang ni sngon po ste/ /khu ba rnam pa
<p>11a.7</p>lngar bstan pa/ phyi ma 'khor los sgyur rgyal gyis/ /de yi bu ni sngon po ste/ /de yi 'og tu ser po yin/ /dmar po de yi blon po ste/ /ska ba dbang po smin pa nyid/ /bud med kyis dub dbang po dag /ma smin pa yi sla bar shes/ /thams cad du yang dge 'dun gyis/ /dag bya lhag ma'i
<p>11b</p>
<p>11b.1</p>ltung ba nyid/ /shes bzhin rtsig khung bum pa yi/ /sbubs sogs du ba 'byin ba ni/ /sbom po yis ni bcom pa ste/ /pha bong sbom pos snad pa bzhin/ /brtsams te khu ba ma phyin nam/ /chags pas dbang po 'jal byed dam/ /gar bsgyur mkha' la bskyed pas sam/ /mnye bshud
<p>11b.2</p>kyis ni phyung na yang / /rdzi ldog chu rgyun bzlog phyogs su/ /gtod pa la yang de bzhin 'dod/ /rdzi phyogs rgyun phyogs mthun gtod pas/ /nyes byas 'gyur bar gsungs pa yin/ /chu bsti ba ni mthong sogs la/ /chags pa'i sems dang ldan yang ngo / /chags pas don nyams rtsa ba
<p>11b.3</p>ste/ /de bas rtag tu spang bar bya/ /dze ta'i shing sogs reg pas sam/ /brla sogs dag la bshud pa la/ /der ni khu ba byung yang ste/ /rmi lam na ni nyes med cha'o/ /dge slong tshogs la chos lhag par/ /rgyas par yang dag bshad pa rnams/ /dge tshul la ni thams cad du/ /
<p>11b.4</p>nyes byas nges par shes par bya/ /mtha' las byung ba'i nyon mongs ngan/ /kun slong nges par bshags bya ste/ /sbom po lci ba tshogs pa la/ /yang ba'i ming can bzhir brjod do/ /dge 'dun lhag ma las byung ba'i/ /lci ba lnga la yang ba bzhis/ /dge 'dun lhag ma tshogs la
<p>11b.5</p>ste/ /lhag ma gang zag gcig la'ang rung / /sngar ni ltung ba byung ba yis/ /ltung ba mthun snang la mi 'dod/ /dri mas dri ma rnam dag pa/ /gang du yang ni rung ma yin/ /gang la dge 'dun lhag mas gos/ /ji srid nges par 'chab byed pa/ /de srid de ni dag bya'i phyir/ /spo ba dag la
<p>11b.6</p>nges par bzhag /dge 'dun lhag ma gang byung ba/ /ji srid de ni rjes bzung min/ /de srid de la spo ba yi/ /cho ga yongs su dag phyir bya/ /mtshan mo dang ni sems sbyor las/ /'chab pa yang ni rnam pa gnyis/ /shin tu mi rung 'dir sems pas/ /sems kyi ming du shes par
<p>11b.7</p>bya/ /'dir ni spo ba la gnas te/ /gal te nyon mongs kyis pham pas/ /rmongs pas slar yang ltung spyod na/ /slar yang dngos gzhi'i spo ba ni/ /gzhan dag kyang ni sbyin bya ste/ /'dul ba legs shes gang dag gis/ /lan gsum bar du de la sbyin/ /snying rje'i zhing ni de 'dra la/ /
<p>12a</p>
<p>12a.1</p>nyon mongs dbang gis 'jug shes pas/ /ngo tsha'i khur ni chen po yis/ /brgya lam zhig na 'dud par 'gyur/ /de lta na yang mi dge las/ /gal te mi ldog pa nyid na/ /de ni mdo bzhin dor bya ste/ /ji srid skyo bar gyur gyi bar/ /yid ni yang dag skyo gyur cing / /phyir
<p>12a.2</p>bcos don du gnyer ba na/ /tshogs kyis dbyung bar 'dod pa yis/ /mgu ba spyod pa de la sbyin/ /mgu ba'i chu yis rnam bkrus nas/ /dri ma lhag ma dag bya'i phyir/ /gang du dge slong nyi shu yis/ /de ni nges par dbyung bar bya/ /de la dge 'dun gtso bo ste/ /bsam pa mkhyen pa'i
<p>12a.3</p>dge 'dun yin/ /dge 'dun gyis ni rjes gnang na/ /las kyi bya ba byed par rung / /dge 'dun nang du de yi las/ /bya phyir de yi rigs pa yis/ /tshogs las ldang ngo de yi phyir/ /dge 'dun lhag ma zhes byar brjod/ /gal te byin rlabs mgu bas kyang / /gnas pa'i tshe na shi gyur na/ /
<p>12a.4</p>dbyung ba ma byas na yang ni/ /nges par mtho ris dag tu skye/ /rang gi las kyis co dris pas/ /ngan 'gro dag tu mi skye mod/ /'on kyang snying rje'i bdag can gyis/ /btang snyoms mi bya rjes su bzung / /gang zhig ming ni grags chen dang / /mdo sde la sogs mang du thos/ /de dag
<p>12a.5</p>gcig gi mdun du yang / /bshags pas dag par nges par rung / /bsam pa yang ni che ba dang / /de bzhin ngo tshas bcabs pa yang / /de yi spo bar yongs brtags byed/ /de yi sgo nas cho ga bzhin/ /de ni mthol ba lan gsum yin/ /nad kyis chad pa nyid dang ni/ /gos kyis
<p>12a.6</p>dkris dang nyams pa'i sgor/ /byed na ltung ba che spangs nas/ /sbom po'i ltung bas 'joms par 'gyur/ /rkang pa nas ni spyi bo'i bar/ /chags bcas bud med yan lag la/ /gos kyis ma chod reg na ltung / /chod pa la reg sbom po nyid/ /shing rta gru sogs la 'jug dang / /
<p>12a.7</p>'phul ba dang ni 'then pa dang / /bar bcas bar med pa la ni/ /reg pa bdag byed sngar bzhin des/ /bud med kyis tshur dge slong la/ /reg cing chags sems bdag byed na/ /'dir yang sngar bzhin thams cad du/ /'dren pa la sogs byed kyang ngo / /'khrig pa'i bsam pas
<p>12b</p>
<p>12b.1</p>'di dag la/ /gnyen po stobs chung byed na ni/ /de la phas pham kyis bslang ba'i/ /sbom po yi ni rtsang bar 'gyur/ /'di dag bud med bsten bzod de/ /gzhan du sbom po'i ming can yin/ /skyes pa'am ma ning la sogs sam/ /dud 'gro mo la nyes byas yin/ /dge slong gang
<p>12b.2</p>zhig bud med la/ /rtse phyir yang ni smad tshig smra/ /dge slong gzugs brnyan nyid yin te/ /de yang dge 'dun lhag ma yin/ /'ga' zhig rma yi sgo gsum po/ /legs par 'dod la shin tu 'jam/ /yang na de dag legs par ni/ /ma dod dga' ba mi skyed gnas/ /'di dang 'di ni
<p>12b.3</p>khyod la sbyin/ /gang khyod khyo ni nor ldan te/ /gang 'dir khyod dang lhan cig tu/ /bde myong de ni rnyed pa che/ /de la sogs pa'i 'khrig tshig dag /gang brjod dag 'dun lhag ma'o/ /'khrig dngos sgra ni mi brjod na/ /sbom po yi ni ltung bar gsungs/ /bud med ngo tsha las 'das
<p>12b.4</p>tshig /tshul smra'ang de la ci rigs nyid/ /gang zhig 'khrig pa'i tshig gyur pa/ /de ni smra bar mi bya'o/ /smyos pa dang ni sems 'khrugs dang / /smra mi shes dang las dang po/ /tshor bas gzir la brjod ngan gyi/ /ltung ba dag ni mi 'byung ngo // //bam po gnyis pa/ 
<p>12b.5</p>rang nyid bsngags pa'i bye brag dag /'khrig pa don gnyer bud med kyi/ /mdun du rang nyid kyis bsngags na/ /lhag ma'o dge 'dun gyi zad byed/ /longs spyod 'di yis nyer gnas na/ /mchog dang phul sogs nges bstan pa/ /sring mo bsnyen bkur mchog tshig smra/ /gsol
<p>12b.6</p>ba la sogs las kyis ni/ /tshul khrims ldan par gang bshad pa/ /tshul khrims phung por yang dag ldan/ /dge ba'i chos can nyid kyis na/ /ting 'dzin phung por yang dag ldan/ /tshangs par spyod pa nges brjod pas/ /shes rab phung por yang dag ldan/ /'khrig pa'i
<p>12b.7</p>tshig ces bya ba 'dir/ /gnyis kyis gnyis sprad sbyor ba yin/ /'di dag nang nas tshig gcig kyang / /sdom brtson chags pa'i sems kyis ni/ /brda sprad bud med la smra na/ /ltung ba yin la dpyad mi dgos/ /'khrig pa gsal bar byed pa'i tshig /gal te bud med kyang ni smra/ /
<p>13a</p>
<p>13a.1</p>gang 'dir tshangs par spyod rnams la/ /'khrig pa longs spyod mchog ces dang / /khyed lta'i tshul khrims ldan pa ni/ /rtag tu dge ba'i chos can de/ /yon gnas khyad par 'phags pa dag /rtsod pa'i dus na rnyed par dka'/ /de la sogs brjod dge slong
<p>13a.2</p>gang / /dga' bas dang du len byed cing / /len gyi tshig kyang smra byed na/ /dge 'dun lhag mar gsungs pa yin/ /da lta bu dang 'khrig spyad na/ /bud med rnams kyang 'bras bu che/ /'khrig pas dngos ni mi brjod kyang / /gang de sbom po'i ming can no/ /de bzhin 'khrig pa'i chos kyis
<p>13a.3</p>ni/ /dge slong zhes sogs snga ma bzhin/ /da lta bu zhes mi brjod na/ /'di yang sbom po nyid du gsungs/ /bud med kyis kyang de bzhin du/ /'khrig pa'i tshig dngos dor gnas kyang / /khyed lta bu zhes mi brjod na/ /de bzhin gnyi ga sbom po yin/ /bsten mi shes la 'khrig tshig
<p>13a.4</p>dngos/ /brjod na sbom po las ni dman/ /de lta bu zhes bya ba'i sgra/ /med pa la yang nyes byas 'dod/ /thams cad du yang sdom brtson ni/ /chags can la ni ltung bar 'gyur/ /'dir ni chags can zhes gsungs gang / /sems ni chags pa dang 'brel nyid/ /gang bsten bzod la ltung
<p>13a.5</p>ba ste/ /bsten mi bzod la sbom po yin/ /skyes pa ma ning la sogs dang / /dud 'gro mo la nyes byas nyid/ /rang ngam gzhan byed 'jug kyang rung / /bud med skyes pa phrad na ni/ /dge 'dun lhag ma'i ral gri yis/ /rang gi mgo ni gcod par byed/ /chu tshigs byin sogs mdor
<p>13a.6</p>bsdu na/ /chung ma rnam pa bdun du brjod/ /mdza' na mo bcu de dag gi /mtshan nyid yang dag bshad par bya/ /chu yis rab tu byin pa yi/ /don la de ming rab tu btags/ /bud med gang zhig nor gyis nyos/ /rin chas nyos zhes de la rig /rgyal po'i rgyal mtshan dang ni mgos/ /
<p>13a.7</p>phrogs pa btsan phrogs zhes su brjod/ /ngas khyod nye gnas bya'o zhes/ /zer ba dang sam 'dus pa yin/ /zas dang gos kyi rgyu mtshan gyis/ /zhugs pa gos zas kyis 'tsho yin/ /gang khyod nor dang nga yi nor/ /de yi mnyam srog 'tsho bya zhes/ /de skad brjod nas zhugs pa gang / /
<p>13b</p>
<p>13b.1</p>kha dum pa zhes bya ba'o/ /skad cig tsam zhig rtag tu min/ /de la thang 'ga' 'phrad ces bya/ /rnam pa bdun po 'di dag ni/ /slar yang so so'i dbye bar 'dod/ /'thabs pa'i mdo dang 'thabs pa'i 'og /dum pa bcad pa rnam pa gsum/ /rde'u gsum ni gtor ba dang / /chung ma ma yin par
<p>13b.2</p>ni bsgrags/ /cho ga rab tu gtang ba dang / /de bzhin dril bu bsgrags pa'o/ /dang po rnam pa gsum po la/ /bye ba nye bar sdum byed na/ /gcig gnyis gsum la rim pa bzhin/ /nyes byas sogs par 'gyur ba yin/ /bzhi pa dang ni lnga pa gnyis/ /drug ste gsum la sbom po yin/ /
<p>13b.3</p>bdun pa bsdums byas brtul zhugs can/ /dge 'dun gyi ni lhag ma thob/ /'di ru mdza' mor 'dod pa ni/ /khyo ni shi'am gzhan song tshe/ /ma yi 'bad pas bsrungs pa ni/ /ma yis bsrungs zhes brjod pa yin/ /de bzhin pha dang gyos sgyug dang / /pha dang ma yi rang rig skyes/ /des bsrungs
<p>13b.4</p>de ni slar yang ni/ /nye dus bsrungs zhes brjod pa yin/ /pha dang khyo ni med pa na/ /ming pos yongs su bsrungs pa'am/ /phu mo nu mo yis kyang bsrungs/ /spun zlas bsrungs zhes brjod pa yin/ /bram ze mo 'am rje rigs mos/ /bsrungs pa rigs kyis bsrungs pa yin/ /bad sa la'am
<p>13b.5</p>ko sa la'i/ /rgyud kyis bsrungs pa rus chags bsrungs/ /chos spyod brtul zhugs can dag gi /'khrug med mar ni shes bya ste/ /rnam pa bcu po 'di dag ni/ /mdza' na mo zhes shes par bya/ /gang 'dir mdza' na mor gsungs dang / /bzhi pa la sogs chung ma rnams/ /thams cad du ni sdum
<p>13b.6</p>byed pa/ /dge 'dun lhag mar nges par bstan/ /khye'u 'am ni bu mo 'di/ /ci yi phyir na khyim mi byed/ /de skad la sogs smra ba yi/ /dge slong gis ni nyes byas 'thob/ /rang gi don du khang pa ni/ /gsol ba la sogs las kyi ni/ /ched sogs yon tan ldan par bya/ /gzhan du
<p>13b.7</p>dge 'dun lhag mar 'gyur/ /gang du nyam nga med spyod pa/ /spyod lam rnam bzhi rung ba ni/ /'dug dang 'chag dang nyal bar grags/ /bzhi pa langs pa nyid yin no/ /chur ni bde bar gshegs pa yi/ /mtho ni bcu dang gnyis yin no/ /zheng du de nyid bdun yin te/ /de dag de yi tshad
<p>14a</p>
<p>14a.1</p>du gsungs/ /bde bar gshegs pa'i mtho yi tshad/ /gang gsungs mkhas pas shes par bya/ /'bring tshad mi yi khru dag ni/ /phyed dang gnyis ni yod pa yin/ /'bring tshad skyes bu yi ni khru/ /bco brgyad chur ni yod pa yin/ /zheng du phyed dang bcu gcig ni/ /
<p>14a.2</p>khang pa'i tshad du gsungs pa yin/ /sbrul dang sdig pa tre bu ka /tre la ta sogs kyis mi rung / /rtsod bcas lam dang shing drung dang / /lha rten rgyal po'i pho brang mtha'/ /chu dang g.yang sa khron pa'i drung / /brtsam du rung ba ma yin no/ /skyon ni 'di dag med pa ru/ /rigs pa yi ni khang
<p>14a.3</p>pa bya/ /bka' yis ma gnang ba dag dang / /gzhi mi rung dang brtsam mi rung / /ma brtan rtsod pa dang bcas su/ /byed na dge slong sbom ltung thob/ /skyon kun gyis ni rab smad par/ /dge 'dun lhag mar gyur pa ste/ /skyon rnams kun dang bral ba yi/ /sa gzhir rjes su bsngags
<p>14a.4</p>pa nyid/ /las dang po dang de bzhin smyos/ /'khrugs dang nad kyis gdungs pa yis/ /byed kyang 'di las 'byung ba yi/ /ltung ba yod pa ma yin no/ /gtsug lag khang ni bdag bcas la'ang / /tshad dang cho ga 'di nyid de/ /chen po nyid kyi tshad du ni/ /nor gyis 'dir ni shes par
<p>14a.5</p>bya/ /gzhi med pa'am bag tsam gyis/ /sdom brtson nyams par 'dod phyir ni/ /phas pham pa yis smad na ni/ /gnyis ka dge 'dun lhag mar shes/ /gang zhig cung zad bden par smra/ /'di ni bag tsam yang dag grags/ /rgyu mtshan med pa gzhi med yin/ /bag tsam nyid
<p>14a.6</p>rab bstan pa ni/ /rab dang blo ldan dge slong ma/ /ut+pal mdog can zhes bya byung / /rdzing bu rab zhi zhes pa'i 'gram/ /gyad nor can yong nye bar 'ongs/ /de dang ha cang mi ring bar/ /sa las skyes dang mdza' bo gnas/ /der ni chu 'thungs 'ongs pa yi/ /ri dwags ri dwags mo spyod
<p>14a.7</p>mthong / /de mthong sa las skyes kyis ni/ /mdza' bos mdza' bshes la dris pa/ /mi tshangs spyod dang dge slong dang / /dge slong ma yang mthong ngam ci/ /de yis mthong ngo zhes smras te/ /bag tsam 'di tsam las byung bas/ /gyad nor bdag gis brlag bya zhes/ /de yis khros nas smras
<p>14b</p>
<p>14b.1</p>par zad/ /de la sogs pas kun bslang ba'i/ /bag tsam gyis ni bye brag dag /yid gcugs dman pa dag gis ni/ /dran par bya phyir gsungs pa yin/ /bzhams te bsgo sogs cho ga yis/ /lan gsum bar du bzlog na yang / /mi nyan dge 'dun mthun 'byed na/ /dge 'dun gyi ni
<p>14b.2</p>lhag ma thob/ /gsol ba ma gtogs bzlog pa'i tshig /bzhams te bsgo ba zhes bya ste/ /tshe ldan khyod 'dir mchog gcig la/ /'di ma byed ces rgyas par ni/ /gzhams te bsgo bas mi gtong na/ /las kyis de la bka' bsgo bya/ /de nas gsol dang bzhi las te/ /byis gang de yi
<p>14b.3</p>grogs byed pa/ /mchog gcig bsam pa gcig pa las/ /dbye ba rnam pa gnyis su gnas/ /tha dad dbye ba yang ni 'dir/ /rnam pa bcu bzhi dag tu bzhed/ /chos la chos ma yin brjod dang / /chos min la yang chos su brjod/ /'dul ba dang ni 'dul min nyid/ /bzhi po de la
<p>14b.4</p>sogs pa brjod/ /'di la dbang byed mkhas pa yis/ /'gyed pa dang ni mi gdams dang / /ltung ba dang ni bya ba ste/ /rnam pa bzhir ni shes par bya/ /sna tshogs rtsod dang tshogs pa med/ /dge 'dun bsam pa tha dad pa'i/ /rkyen la sogs pas 'byung ba ste/ /rtsod pa yi ni dbang byas
<p>14b.5</p>brjod/ /kun nas nyon mongs pas ltung ba/ /phan tshun du ni mi gdams pa/ /de ni rtsod pa las byung ba/ /mi gdams pa zhes bya bar grags/ /lus dang ngag yid kyis phye ba/ /de ltar tha dad gcig dang ni/ /rnam pa gnyis dang rnam pa gsum/ /ltung ba phyogs tsam brjod pa yin/ /khyim
<p>14b.6</p>gcig dge slong bud med dang / /gal te mi shes lhan cig nyal/ /nub gsum bsnyen par ma rdzogs dang / /gnas gcig 'di ni lus kyi'o/ /bud med dag la rkang pa ni/ /lnga'am drug gis chos ston na/ /ma bsams par ni lhag pa'i tshig /smras pa la ni ngag gir brjod/ /
<p>14b.7</p>gso sbyong dus tshe dris na yang / /skyon yong smra bar mi byed na/ /de la yid kyi ltung ba ni/ /nyes byas nyid du mkhas pas rtogs/ /lus dang yid gnyis 'brel pa ni/ /yang dag bsams nas srog gcod dang / /ma byin len dang chang 'thung sogs/ /brten pa nyid la'ang 'dod
<p>15a</p>
<p>15a.1</p>pa yin/ /yang dag bsams nas lnga dang ni/ /drug tsam smras pa lhag par brjod/ /ngag dang yid las gyur pa de/ /brdzun smra sogs la'ang 'dod pa yin/ /brdeg ces kun nas bsams nas ni/ /brjod de lus can la brdeg na/ /'di ni lus dang ngag
<p>15a.2</p>yid kyi/ /bya ba rnam pa gsum pa can/ /dge slong la ni mi dge bas/ /ltung bar 'gyur gyi sems dag na/ /mchod rten sku la skyes pa yi/ /rtswa sngon gcod par byed bzhin du/ /ji ltar dge ba'i sems kyis ni/ /ston pa la ni mchod 'dod pas/ /me tog phreng ba spel ba'i phyir/ /
<p>15a.3</p>'thog pa de la de tsam min/ /ma bsams thub pa'i bslab pa'am/ /dge 'dun nang khrims dral gyur na/ /lung ma bstan par gsungs pa ste/ /ltung med dge ba nam yang min/ /yang dag bsams nas 'das na ni/ /mi dge ba nyid kho nar 'gyur/ /'di ni rjes su ma gnang
<p>15a.4</p>yang / /skabs 'ongs zhar la brjod pa yin/ /de ltar rnam pa du ma yi/ /ltung ba so so'i sgo nas 'dir/ /rtsod pa'i dbang du byas pa yi/ /ltung ba 'di ni mkhas pas gsungs/ /gsol ba la sogs las 'di dag /rung ba min zhes smra ba rnams/ /rtsod pa dang ni 'thab mo yang / /
<p>15a.5</p>bya ba'i yang ni rgyu ru 'dod/ /dge 'dun 'byed par gang brtson pa'i/ /blo chung gis ni nyes byas thob/ /bzhams te bsgos kyang mi gtong na/ /nyes byas nyid du rnam par gzhag /dang po nyid du gsol ba'i las/ /brjod tshe mi gtong sbom po nyid/ /brjod pa gnyis la'ang de yin te/ /mthar
<p>15a.6</p>ni dge 'dun lhag ma nyid/ /snga ma'i brjod pa gnyis la ni/ /sbom po'o de rjes de la ni/ /gsum pa dge 'dun lhag ma ste/ /de ltar 'di ni legs par brtag /gang yang de rjes 'brang ba yi/ /dge slong sdig to can rnams kyang / /bzhams te bsgo sogs cho ga yi/ /sngar bzhin 'di dag
<p>15a.7</p>kun la'ang 'gyur/ /khyim sun 'byin pa yis ni gzhan/ /sun 'byin pa ni rnam gnyis gsungs/ /gcig ni 'grogs pas yin te gzhan/ /gnyis pa yang ni longs spyod kyis/ /'grogs pa bud med lhan cig tu/ /rtse 'jo 'phyar g.yeng la sogs bsten/ /longs spyod me tog
<p>15b</p>
<p>15b.1</p>'bras bu dang / /bza' btung la sogs lhan cig byed/ /mig rna yid sogs shes pa yi/ /mthong ba la sogs rnam gsum 'dod/ /bzhams bsgo la sogs rim byas kyang / /mi gtong sngar bzhin nyes sogs lta/ /bka' blo mi bde bas kyang ni/ /dge 'dun lhag ma'i ltung bar
<p>15b.2</p>bstan/ /bka' blo mi bde phan rnams la/ /brjod rung ma yin tshig smra'o/ /phas pham la sogs gang zhig bslab/ /de ni bslab pa'i gzhi zhes bya/ /nyar bstan 'dul bar gang gsungs pa/ /'di la chos ldan dge slong rnams/ /gang zhig ston pa'i bka' la gtogs/ /chos mthun
<p>15b.3</p>rnams kyis nges par bsgo/ /bzhams te bsgo ba la sogs la/ /mi gtong sngar bzhin nyes bya sogs/ /bcu gsum 'di dag dge 'dun las/ /ldang phyir dge 'dun lhag ma'o/ /phyi ma bzhi ni gsum gyis te/ /snga ma dgu ni cig car du/ /mtshon pa tsam du sbyar ba yis/ /dge
<p>15b.4</p>'dun lhag mar nges par bstan/ /ma nges pa yi chos gnyis ni/ /'dul ba las gsungs rab tu brjod/ /dge slong 'char kas sbed ma dang / /lhan cig nyer gnas reg pa las/ /mgon pos dge 'dun tshogs dbus su/ /ma nges dang po'i chos bcas mdzad/ /dben gnas dge
<p>15b.5</p>slong gcig pu zhig /bud med gcig dang 'dug byed na/ /'dod bsten rung ngam mi rung yang / /ma nges gnyis po'i chos su brjod/ /gang du gzhan med 'di dben te/ /skyabs yod kyis kyang rnam pa ni/ /rtsig pa rib ma mun pa dang / /yol ba thibs po zhes bya lnga/ /gnas su
<p>15b.6</p>'gro dang 'dug pa'am/ /nyal ba la sogs gang byas kyang / /dad pa can gyis tshig gis ni/ /dge slong de ni ldang bar 'os/ /yang na de dag 'gro la sogs/ /cung zad tsam yang ma gtogs na/ /de yi ngo bo shes bya'i phyir/ /gsol ba'i cho ga sngon 'gros byin/ /rab tu byung
<p>15b.7</p>dang bsnyen rdzogs dang / /de yis gzhan la nam yang ni/ /gnas bca' ba yang mi sbyin te/ /gzhan dang lhan cig 'chag pa'ang min/ /'dug stan la sogs gcig mi bya/ /de la chang 'di ma shi'i bar/ /btung ba yongs su ma chod phyir/ /'di dag ma nges chos zhes brjod/ /de
<p>16a</p>
<p>16a.1</p>ltar ma nges chos gsungs nas/ /de las ji ltar ldang ba dang / /gang zag lhag ma mang po yi/ /mdun du rab gnas mchog gis so/ /zhag bcu 'das par dge slong gis/ /chos gos ma brtags 'chang na ni/ /spang ba'i ltung byed sa rdul gyis/ /mgo bo
<p>16a.2</p>g.yogs par byed pa yin/ /chos gos drubs dang tshon bsgyur ba/ /chos gos zin par gyur pa na/ /chos gos 'dzin par khas len pa/ /'dir ni blo yis khas blang ngo / /mu bzhi can la 'dir brtag pa/ /sra brkyang dbyung ba byas nas ni/ /chos gos ma zin par ni min/ /de la sogs
<p>16a.3</p>pas rnam par gzhag /bal gos sha na nyi 'og dang / /ras gos dang ni zar ma dang / /ko tam pa dang du gu la/ /chos gos rgyu ni rnam pa bdun/ /spang bar 'os pa mi spong dang / /ltung ba bshags par mi byed na/ /gal te phran tshegs de 'dra yang / /nub gcig bral bar mi byed
<p>16a.4</p>pa/ /rigs tshigs gsum po 'di las ni/ /gcig ma tshang bar ma yin te/ /'di dag ma lus byas na ni/ /ltung ba med par gsungs pa yin/ /gang yang lhung bzed dra ba sogs/ /nye bar bsags nas der yang ni/ /de tshe gzhan skyel bshags mi byed/ /spang bya'i ltung ba
<p>16a.5</p>nyid du 'gyur/ /gang 'dir zad byed ltung ba ni/ /nges par spangs nas bshags bya ste/ /gang phyir gang gis ngan song du/ /ltung phyir ltung ba'i ming du btags/ /chos gos gsum gyi gnas bya ste/ /phyi rol 'di dag med par min/ /gzhan du dge slong nyes byas 'gyur/ /dge 'dun gyis
<p>16a.6</p>gnas ma gtogs so/ /gnas gcig gnyis dang mang po yis/ /grong ni 'obs kyis bskor ba dang / /rtsig pa rib ma'i khongs su chud/ /nyer spyod gcig dang tha dad pa'o/ /nyer spyod spong ba skyed mos tshal/ /lha yi gnas la sogs pa'o/ /'di la thun mong gcig nyid de/ /tha dad sna
<p>16a.7</p>tshogs nyer spyod nyid/ /rgyun srang gcig ni btod pa dag /gnas gcig pa zhes brjod bya ste/ /gdol pa ri khrod pa la sogs/ /rigs gcig pa yi gnas bzhin no/ /rigs gnyis gang du bram ze dang / /gdol ba gnas pa gnas gnyis brjod/ /sna tshogs rgyun srang btod pa
<p>16b</p>
<p>16b.1</p>la/ /mang po bar ni rab tu grags/ /nyer spyod nang gi ma lus dang / /de yi phyi rol 'dom gang yin/ /khyim bya 'phur chags tsam dag gam/ /gang du 'thag 'tshed la sogs tshad/ /rigs dang tshong khang tshong 'dus dang / /khang thog g.yul sa mu stegs gnas/ /gru dang shing ljon
<p>16b.2</p>shing rta dang / /kun dga' ra gcig sna tshogs spyod/ /spun rnams ma phye ba dang ni/ /skyes bu gcig gi yang ni rung / /ji ltar rigs par gsungs nyid kyis/ /de yi nyer spyod gcig pa yin/ /'di yi nyer spyod snga ma ltar/ /nyer spyod sna tshogs pa yang ni/ /gang du 'di dag gi ni sgo/ /
<p>16b.3</p>tha dad pa'am thun mong brjod/ /mang po yang ni rigs bzhin du/ /tshong khang la sogs 'dod pa yin/ /nyer spyod tshul ni ma lus pa/ /gcig dang sna tshogs dag tu dbye/ /nyer spyod gcig dang sna tshogs su/ /mu stegs lta bas phye ba ste/ /gang du phyi rol spyod pa yis/ /gnas pa
<p>16b.4</p>g.yang gzhi can la sogs/ /'khor los spyod pa la sogs khyim/ /thun mong sngags kyi khyim kun te/ /gang du phyi rol rnga zlum dang / /gling bu la sogs 'grems pa'o/ /phan tshun yal ga ma bral na/ /shing sdong kun spyod gcig yin te/ /phyi rol nye 'khor phyed grib bam/ /gang
<p>16b.5</p>du thigs pas slebs pa'o/ /gang du nyer spyod gcig pa der/ /chos gos gsum ni nyer bzhag nas/ /gzhan du dge slong nyal gyur kyang / /ltung ba bskyed par 'gyur ma yin/ /lha rten dag la sogs pa yi/ /thun mong sgo drug dag tu gos/ /sbas nas gzhan du 'dug na yang / /
<p>16b.6</p>zad byed ltung bar ldan ma yin/ /'dom ni bzhi bcu rtsa dgu'i bar/ /chos gos gsum dang bzhi gcig tu/ /nyer spyod dag tu song ba na/ /'dug 'greng 'bral ba ma yin no/ /chos gos yang dag yod na yang / /gzhan dag bsgrub par 'dod pa yis/ /byin gyis ma brlabs ma
<p>16b.7</p>brtags par/ /zla ba las lhag gzhan mi bya/ /smin drug nas ni khra yi bar/ /dus kyi gos ni rnam par spyad/ /de las gang lhag dus min te/ /nye du sogs la yid brtan bya/ /dur khrod pa dang mi shes dang / /shes pa nyid kyis chos gos dang / /song dang song ba ma yin dang / /
<p>17a</p>
<p>17a.1</p>phyag dar khrod ni lnga pa yin/ /dur khrod pa ni dur khrod spyod/ /sbyin po mi shes shes pa nyid/ /song ba ro yi gos la sogs/ /phyag dar khrod ni bor ba'o/ /rdul gyis sbags dang dgon pa dang / /srang bor me yis tshig pa dang / /mi gtsang gis gos phyag dar
<p>17a.2</p>khrod/ /rnam pa lngar ni shes par bya/ /me yis tshig dang chu la bor/ /de bzhin pha mas byin pa nyid/ /byi ba'i so yis 'chos pa dang / /de bzhin be'us zos pa'o/ /gsar pa dang ni longs spyod bzod/ /chos gos rnam pa gnyis su 'dod/ /de yi cho ga ji skad bshad/ /de bzhin
<p>17a.3</p>'dir ni mngon par brjod/ /gsar pa'i gos la 'di bya ste/ /thog mar snam sbyar nyis rim drub/ /de bzhin du ni gding ba ste/ /chos gos gzhan la nam yang min/ /zla ba bzhi sogs longs spyad pa'i/ /gos de sdom brtson gyis rtogs na/ /snam sbyar la ni bzhi rim ste/ gzhan
<p>17a.4</p>dag la ni nyis rim bya/ /de las lhag pa mi sbyar te/ /rim pa de la sbyar bya yang / /bzo 'phror gyur te bzhag pa ni/ /zhag bcu'i bar du rung ba yin/ /snam sbyar rnams kyi tshal bu ni/ /snral zhi bya'o dgu tshogs dgu/ /snam phran nyi shu rtsa lnga'i bar/ /de dag dbye ba nges
<p>17a.5</p>par bstan/ /glegs bu phyed dang gsum pa gsum/ /gsum ni glegs bu phyed dang bzhi/ /tha ma gsum gsum glegs bu ni/ /phyed dang lnga par bya ba yin/ /sde tshan gsum po 'di dag gis/ /snam sbyar zhes byar gsungs pa ste/ /de dag tshad ni nges bstan pa/ /dang po khru ni
<p>17a.6</p>lnga dang gsum/ /tha ma phyed dang gsum dang lnga/ /de gnyis bar ni bar ma yin/ /de bzhin bla gos nyid nga ste/ /lnga dang gsum par gsungs pa yin/ /gnyis lnga gnyis ni bzhi pa dang / /lnga pa yang ni mthang gos yin/ /gal te de dag ma 'byor na/ /rjes bzung don du 'khor
<p>17a.7</p>gsum khebs/ /spyir na rang bzhin tshad rnams la/ /khru yi tshad du gzhag pa yin/ /shin tu ring dang thung ba la/ /lus kyi tshad du 'dod pa yin/ /dang po tha ma dag dang dbus/ /tshal bu'i sgo ni gsum du brjod/ /de yi sor ni bzhi dang gnyis/ /de yi bar ma rim pa bzhin/ /khru yi tshad
<p>17b</p>
<p>17b.1</p>las chung ba la/ /byin rlabs yid brtan mi dgos so/ /spu can la yang de bzhin te/ /de gyon grong du 'jug mi bya/ /dge 'dun lhan cig zan mi za/ /mchod rten la yang phyag mi bya/ /'di ni sbyin bdag gi'o zhes/ /yongs su brtags nas bcad par bya/ /ma dras chos gos gyon nas
<p>17b.2</p>ni/ /grong du 'jug par mi bya ste/ /'jug na nges par dge slong dag /nyes byas 'gyur te med ma gtogs/ /mi mthun byed dang 'khrug long can/ /mu cor smra dang gtum po dang / /'gro bar 'dod dang 'gro ba la/ /mkhas pas yid brtan phyir mi gzhag /gal te yid ches dge slong
<p>17b.3</p>zhig /chu yi pha rol gnas na yang / /de phyir de la chos gos kyi/ /yid brtan bya bar gsungs pa yin/ /gzhan der gnas pa'i dge slong dag /shi bar shes na chos gos ni/ /slar yang dge slong gzhan zhig gi /ming gi yid brtan bya ba yin/ /chos gos yid brtan bya ba
<p>17b.4</p>'dir/ /mi rtag la min mngon sum min/ /de bzhin dge tshul rnams la yang / /chos gos yid brtan bya ba min/ /gang dag gzhan gyis gtad nas ni/ /chos gos byin gyis brlab pa na/ /da shi na yang dge slong nges/ /dge 'dun la ni dbul bar bya/ /chos gos gang brtags de yi
<p>17b.5</p>mthar/ /snag tsha la sogs thig le bya/ /bye brag bdag gi mtshan ma yang / /khyad par rtogs par bya ba nyid/ /bar ma las ni yo byad drug /de nyid nad g.yog la phyin nas/ /shi ba'i yo byad lhag ma ni/ /dge 'dun bsod nams 'grub phyir bgo/ /chos gos dras pa gsum dang
<p>17b.6</p>ni/ /rdul gzan sham thabs gnyis gnyis te/ /g.yan pa dgab dang gding ba dang / /ras chen dang ni skra bzed dang / /gdong dang lag pa phyi ba ste/ /'di dag bcu gsum dbye bar 'dod/ /chos gos lhag sogs yo byad rnams/ /'tsho ba'i yo byad bcu gsum po/ /dge slong chos gos
<p>17b.7</p>rnams la ni/ /'chang ba'i tshul ni 'di yin te/ /nges par byin gyis brlab pa dang / /de las gzhan pa yid brtan bya/ /rngul gzan mthang gos med par ni/ /chos gos chen po longs mi spyod/ /gang phyir longs spyod shes pa yis/ /phal ba yang ni bgo bar bya/ /kha bsgyur 'os pa kha
<p>18a</p>
<p>18a.1</p>bsgyur zhing / /drub par 'os pa drub pa dang / /byin rlabs 'os pa byin gyis brlab/ /brtag par 'os pa yid brtan bya/ /sngon po btsag dang ngur smrig rtsi/ /'di dag rung ba'i tshon gsum ste/ /tshon chen dag gi chos gos ni/ /kha bsgyur byed pa bkag pa yin/ /rgya
<p>18a.2</p>skyegs le brgan rtsi dang btsod/ /rma shing rtsi dang mthing shing mtshal/ /sin+du ra dang gur gum ste/ /'di dag tshon chen brgyad du 'dod/ /seng ba phrug dang phying ba dang / /la ba shin tu mthug po dag /'di dag chos gos 'dod pa yis/ /dra bar bya ba ma yin no/ /spu can rnam par spangs nas
<p>18a.3</p>ni/ /brtul zhugs can gyi nang shun bya/ /gding ba la ni dra mi dgos/ /rtag tu 'bral ba yang ni med/ /snam sbyar nges par dras te bcad/ /gzhan dag ma nges gang gi phyir/ /'dod chung rang gi chos gos kyi/ /las kyis skyo ba skyed phyir ro/ /lnga pa sham thabs gyon nas ni/ /bya ba mtha' dag
<p>18a.4</p>byed par rung / /bla gos sa phyogs gtsang mar ni/ /las yongs byed na bkag pa med/ /snam sbyar dge slong 'dus pa dang / /zas dang mchod rten phyag byed dang / /grong sogs 'jug la bgo bya yi/ /gzhan dag tu ni bkag pa yin/ /la ba phrug dang phying ba dang / /rnga mo'i la ba dag dang
<p>18a.5</p>ni/ /chos gos nyis rim gyon pa ni/ /mi gtsang phyogs su bkag pa yin/ /ma g.yogs gnas mal mi rung phyir/ /gzhan med bla gos bzhi bltab tu/ /byas te bting nas dran ldan pas/ /ldang ba yang zhing nyal bar bya/ /gzhan du chos gos ma khyer bar/ /gnas na gzhan
<p>18a.6</p>gyi dkar po'am/ /dras pa ma yin na yang rung / /byin gyis brlab par bya ba nyid/ /zas la nad pa ma gtogs par/ /gos gcig pa ni bkag pa yin/ /sdom brtson bgo ba med par ni/ /khrus byed bkag go med na rung / /mang pos blangs na la ba sogs/ /gcig rnyed pa ni kun gyis
<p>18a.7</p>spyad/ /rjes su gnang ba ma gtogs par/ /gcig pus bdag gir mi bya'o/ /kha ma bsgyur bar nyin mo ni/ /phyi rol ngur smrig nges par g.yogs/ /dge 'dun gos ni dran bzhin du/ /gnyis ka nas g.yogs spyad par bya/ /la ba'i spu ni phyir bstan nas/ /gyon te bcag par mi
<p>18b</p>
<p>18b.1</p>bya'o/ /srin sogs 'jigs pas 'dug pa dang / /nyal ba rjes su gnang ba nyid/ /dge 'dun rnams la be'u phrug re/ /rjes su gnang ngo gang zag la'ang / /bar sig la ba dge 'dun la/ /la ba gzhan ni gang zag la'ang / /rjes gnang kun kyang la ba ste/ /'on kyang par sig yul nas
<p>18b.2</p>byung / /de ni par sig la ba'o/ /smad g.yogs bsdams pa'i don du ni/ /ska rags kyang ni rung ba yin/ /lteb ma dang ni shur bu nyid/ /gsum pa shur bu phre'u nyid/ /rang gi bzang po gang gyur pa/ /thams cad dge 'dun nyid phyir spyad/ /gding g.yogs dag ni med par yang / /
<p>18b.3</p>nam yang mal stan longs mi spyad/ /dag par bya phyir sham thabs ni/ /btso blag mkhan la 'khrur mi gzhug /brtse ldan rang ngam gzhan gyis kyang / /snod kyi nang du dal bus bkru/ /btso blag mkhan gyis brtse med par/ /gos dag drag tu sprugs brdabs na/ /tshags sran zad
<p>18b.4</p>par byed pa'i phyir/ /bstan bcos las ni rab tu bkag /tshul ldan ji srid legs par ni/ /chos gos la sogs longs spyod pa/ /de srid rgyun mi 'chad par ni/ /sbyin bdag rnams kyi bsod nams 'phel/ /bsrung ba'i don du skra bzed ni/ /zheng du khru ni phyed dang gnyis/ /srid du khru ni
<p>18b.5</p>gsum yin te/ /lhag pa brtag par mi bya'o/ /gal te chos gos 'tsher bag can/ /gzhan las dge slong gis rnyed na/ /'tsher bag chu yis nyams byas nas/ /yongs su spyad do gzhan du min/ /'tsher bag dang bcas 'jam po yi/ /chos gos bcang bar mi bya ste/ /'chang bar
<p>18b.6</p>byed na de dag la/ /nges par 'gal tshabs can du 'gyur/ /mdzes mas chos gos 'tsher bag can/ /mdzes dga' la ni nan gyis byin/ /de la kun nas chags skyes pas/ /de phyir bstan bcos che las bkag /gang des yongs su longs spyad par/ /bzod pa'i gos gzhan yod min na/ /
<p>18b.7</p>rngul gyis 'jigs pas snam sbyar la/ /rngul gzan bltabs nas bcang bya ste/ /zheng du mtho gang srid du khru/ /phyed dang do las lhag mi bya/ /snam sbyar yongs su srung byed pa/ /btsag yug rnams kyis kha bsgyur bya/ /khyad par du yang bla gos kyi/ /tha ma yongs su zegs pa na/ /
<p>19a</p>
<p>19a.1</p>smyung tshems la sogs yang dag sgrub/ /khab kyi las kyang rjes su gnang / /phyag dar khrod la dga' ches pas/ /bsams nas dral bar mi bya ste/ /nam yang chos gos don du yang / /rma med ro las mi blang ngo / /srin bu sogs kyis rma gtod kyang / /rang
<p>19a.2</p>gnas zhag bdun bzhag nas ni/ /dur khrod pa yi dge slong gis/ /bkrus te kha bsgyur bcang bar bya/ /dge 'dun gyi ni mal cha dang / /stan ni de la bkag pa yin/ /dge slong khyim du mi 'jug ste/ /sgo drung bsod snyoms blang bar bya/ /stan sogs 'dug par 'bod pa na/ /dur
<p>19a.3</p>khrod pa zhes go byas nas/ /gnang phyir khyim du zhugs nas ni/ /stan la 'dug pa la sogs bya/ /mchod rten dag la phyag byed tshe/ /'dom gang nang du dor byas te/ /nya dang sha sogs mi bza' zhing / /der ni gnas khang brtsig mi bya/ /kha ma bsgyur dang kha tshar can/ /be'u ras
<p>19a.4</p>sogs dge 'dun rung / /tshon can rgyal byed tshal phul bas/ /des na be'u ras sogs bkag /spang bar bya ba'i dngos gang rung / /de ni dge 'dun la min te/ /gang gzhan phyis ni ster ba yi/ /gzhung lugs shes pa dag la spang / /mi shes bzhin du chags bcas gang / /
<p>19a.5</p>spangs nas zlog par mi byed cing / /legs bsgo byas kyang mi ster na/ /de la stobs kyis dbog par bya/ /'char ka'i khu ba'i thigs pa gang / /gos la babs mthong sbed ma yi/ /chags khyer bu yi rgyur gyur pas/ /de yis kun bslang 'di rab bcas/ /dge slong gang zhig nye du
<p>19a.6</p>min/ /dge slong ma la gos 'khru dang / /'tshed dang 'chag par byed pa ni/ /nges par ltung ba dang ni ldan/ /'khru ba la sogs byed 'jug na/ /gcig gis kyang ni nye bar 'joms/ /the tshom za na nye du la'ang / /nyes byas dri mar yongs su bsgrags/ /pha dang ma dang ma yi pha/ /nye bar
<p>19a.7</p>bzung ste bdun brgyud ni/ /mkhyen chen gyis ni nye dur gsungs/ /de las gzhan ni gnyen mi nyid/ /tshos khu dngas ma la sogs pa/ /re re la yang 'og gzhi gding / /bslab pa'i gzhi ni nyams byed pas/ /dge slong la ni ltung bar 'gyur/ /dge slong gang zhig nye du min/ /dge slong ma
<p>19b</p>
<p>19b.1</p>las bsams bzhin du/ /chos gos gang rung len byed na/ /de yi bslab gzhi nyams par byas/ /'di la slar sbyin dbrog mi bya/ /brje ba la ni nyes pa med/ /ji ste brje na mnyam pos sam/ /dge slong ma yi 'dod pa bzhin/ /rgya chen nor ldan dge slong mas/ /gal te 'bul na nyes
<p>19b.2</p>pa med/ /de bzhin legs gsungs bsnyen rdzogs byed/ /bor rlag gyur dang dbus yang ngo / /dge slong chos gos gsum yod pas/ /nye du ma yin khyim bdag dang / /de yi bdag mo las kyang rung / /chos gos nam yang mi blang ngo / /
<p>19b.3</p>kun du skyes pa khyim bdag ste/ /de yi bdag mor bud med brjod/ /bor rlag byung sogs slong ba ni/ /'di la nyes pa med par brjod/ /dbul po la ni bslangs pa yis/ /kha tshar la sogs thob pa dang / /gar mkhan la sogs pa yi gos/ /
<p>19b.4</p>bzang po la yang nyes pa med/ /chos gos phrogs pa la sogs kyis/ /mang po rnyed par gyur na yang / /dran pas stod g.yogs smad g.yogs las/ /lhag par blang bar mi bya'o/ /khru ni bcu gnyis stod g.yogs gos/ /smad g.yogs yang ni bdun dang gnyis/ 
<p>19b.5</p>re zhig 'di ni 'jig rten pa'i/ /stod g.yogs smad g.yogs zhes su gsungs/ /khru ni lnga gsum snam sbyar te/ /nyis rim stong g.yogs dag kyang ngo / /khru ni lnga dang gnyis po dag /re zhig bstan pa'i smad g.yogs so/ /bslangs nas dngos po lhag pa dag /gal te ga shed
<p>19b.6</p>nas ni rnyed/ /de ni go byas bzlog byas te/ /rjes su gnang na blang bar bya/ /khyim bdag mo 'am khyim bdag gis/ /gos kyi rin ni spags na der/ /dge slong rnam par rtog bzhin du/ /slong na de ni ltung dang bcas/ /sngar bzhin nye du min zhes bya/ /chos gos rnam pa bdun po
<p>19b.7</p>dag /yongs su spyad par bzod pa yis/ /gos de rung ba zhes bya'o/ /rin spags pa zhes bya ba ni/ /gser la sogs pa ma smos shing / /mgron du ma bos zhes pa ste/ /brtag btung dran par brjod pa'o/ /lnga dang bcu pa'i rin dag gis/ /nyos la byin zhes rjod byed cing / /
<p>20a</p>
<p>20a.1</p>sngon po sogs kyi kha dog ste/ /khru yi tshad kyis khru nyid do/ /rin la sogs pa gsum dag gis/ /slong ba'i tshe na nyes byas te/ /thob na spang ba'i ltung bar 'gyur/ /ma bslangs na ni ma yin no/ /chos gos phrogs pa la sogs pas/ /gang yang rung
<p>20a.2</p>ba blang bya ste/ /dge slong rtags kyis lus la 'dir/ /ma g.yogs nam yang mdzes ma yin/ /so sor dpag pa la yang ni/ /thams cad sngar bzhin kho na ste/ /ji ltar byas pas ltung ba dang / /ltung ba med pa yang ni grags/ /bdag cag mi rung gnas brjod nas/ /pho nya las
<p>20a.3</p>ni rin mi blang / /legs sbyin chos gos bdag cag rung / /zhal ta pho nya de la brjod/ /de yis gang tshe chos gos rin/ /zhal ta byed la gtad pa na/ /dge slong chos gos don gnyer des/ /lan drug bar du dran par bya/ /der ni mngon par grub na ni/ /der ni blang bar rung ba nyid/ /
<p>20a.4</p>de las lhag par brtson byed na/ /ltung ba'i tshang tshing nang du ltung / /'di la lan drug bskul nas ni/ /rang nyid 'ongs nas ster byed na/ /dge slong gis ni 'di skad brjod/ /bdag gis 'di spangs dgos pa med/ /de lta na yang gal te de/ /shin tu phyag sogs sngon 'gro bas/ /ster na
<p>20a.5</p>dge slong len pa la/ /ltung ba med par gsungs pa yin/ /bud med dang ni rgyal srid la/ /dbang bskur gyur tam bram ze'am/ /rgyal po'i gnang chen pa la gtogs/ /blon po'am dmag dpon la sogs 'dod/ /'dug sa tshong khang chu gnas dang / /'bod gnas dang ni khyim gnas so/ /
<p>20a.6</p>tshong khang gang du nyo tshong byed/ /chu gnas chu snod sbed pa'i sa/ /'bod gnas 'breg mkhan dag dang ni/ /rdza mkhan la sogs ming can gyi'o/ /khyim gnas khyim du rab brjod pa/ /'di dag 'bod gnas bzhir gsungs so/ /tshur spyon legs par byon nam khyod/ /gdan 'di la yang
<p>20a.7</p>bzhugs nas ni/ /phyag zhabs legs par bkra ba dang / /bza' dang btung ba dgyes bzhin gsol/ /lan drug bskul ba'i sgo der yang / /ma thogs par ni rjod byed na/ /ltung med thogs nas rjod byed pa/ /ltung bar 'gyur ba kho na'o/ /gal te pho nya mi ma yin/ /sbyin bdag dang
<p>20b</p>
<p>20b.1</p>ni gnyis pa'ang / /sdom brtson nyer byas gsum gyi ni/ /dbyug pa rnams kyis mgo bo 'joms/ /sbyin bdag mi yin pho nya dang / /zhal ta ba ni mi min na/ /nyes byas gnyis so zhal ta tsam/ /mi ma yin na nyes byas gcig /gang du sbyin bdag pho nya dang / /zhal ta pa yang mi yin na/ /
<p>20b.2</p>de ni nges par ltung byed bskyed/ /khrims ldan ngan song gsum du 'phen/ /dge slong gang zhig phan byed pas/ /dge slong gang la chos gos bskur/ /de nyid la ni yid brtan pas/ /yongs su spyod pa nyes pa med/ /gang der shi na chos gos ni/ /gsal por de yi 'gyur ba yin/ /ma
<p>20b.3</p>thob pa las spang ba dag /gnyis ka la yang med pa ste/ /snga mas yongs su btang ba dang / /gzhan gyis bdag gir de ma byas/ /de la zhag bcu 'das na yang / /gnyi ga la yang ltung ba med/ /gang yang dge slong srin bal gyis/ /gsar pa'i stan dag byed na ni/ /de la ltung ba'o de yang
<p>20b.4</p>gnyis/ /g.yogs pa dang ni blings pa'o/ /byin par gyur dang de bzhin du/ /longs spyad pa la nyes med do/ /sbyin bdag bsod nams 'dod pa'i phyir/ /dge slong gis ni blang bar bya/ /lug bal nag po 'ba' zhig gis/ /gsar pa'i stan ni mi bya ste/ /de tshol ba yi sdug bsngal
<p>20b.5</p>gyis/ /klog dang kha don nyams par byed/ /dkar nag dang ni 'khob bal gyi/ /cha gnyis cha gcig bsres nas ni/ /blings pa nges par byed na ni/ /stan des ltung ba med pa yin/ /nag po rang bzhin gyis gnag nyid/ /mgrin pa rgyab dang glo gnyis dkar/ /spyi bo lto dang tshe'u
<p>20b.6</p>'gab/ /'khob bal dkar nag zhes su brjod/ /dkar nag 'khob pa la dkar po ni/ /srang phyed tsam gyis nyung ba zhig /byas nas gsar pa rtsom byed na/ /de la ltung bar the tshom med/ /de las gzhan pa ma rnyed na/ /nag pos kyang ni bya ba yin/ /gzhan las rab tu thob
<p>20b.7</p>pa ni/ /ci bde bar yang yongs su spyod/ /lo drug bar du nan tan gyis/ /byas pa'i stan de bcang bar bya/ /lo drug tshu rol de byas ltung / /nyes med tshogs kyis gnang ba yin/ /lo gcig la yang gnyis pa dag /gal te dge slong rtsom byed na/ /rtsom la nyes byas gcig yin te/ /
<p>21a</p>
<p>21a.1</p>yongs su rdzogs la dngos gzhir gzhag /de bzhin gnyis gsum bzhi dang lngar/ /brtsams pa la yang nyes byas 'thob/ /lo drug bar du zhugs gyur nas/ /rtsom pa la ni nyes pa med/ /gding ba gsar pa byed pa na/ /rnying pa la yang nges par mtha'/ /
<p>21a.2</p>kha dog ngan par byed 'dod pas/ /bde bar gshegs pa'i mtho gang glan/ /gal te mtho gang tshad de las/ /bsams bzhin cung zad tsam spyod kyang / /de skabs ltung ba'i dbyug pa yis/ /mgo bo gcog par byed pa yin/ /gal te shin tu zegs pa'am/ /spyad mi bzod cing
<p>21a.3</p>dengs pa na/ /de tsam nyid dam chung ba gang / /glon pa la ni nyes pa med/ /sdom brtson rang gis bal dag ni/ /dpag tshad gsum las lhag mi 'khur/ /nyung du zhwa la sogs pa'i phyir/ /mngon par khyer yang nyes pa med/ /grong las rgyang grags phyed du yang / /sdom
<p>21a.4</p>brtson khur na nyes byas te/ /grong khyer nas ni grong khyer du/ /rgyang grags gcig khur ltung ba yin/ /dge slong gang zhig dge slong ma/ /nye du min la bal dag ni/ /rmel ba la sogs byed 'jug na/ /de yang bslab las nyams ldan 'gyur/ /rmel ba la sogs re res kyang / /mtha'
<p>21a.5</p>dag gis kyang kun nas bskyed/ /sdom brtson ltung ba dang bcas na/ /nyes byed bzhin du 'og tu 'gro/ /bcom ldan brtse bas dge slong dag /sa le sbram len bkag pa yin/ /chos gos lam rgyags nad pa yi/ /sman gyi rgyur ni ma gtogs so/ /gser dngul mu tig nor bu dang / /
<p>21a.6</p>mu sal gar b+ha g.yas su 'khyil/ /dmar dang shang ka she la dang / /byi ru la sogs reg na ltung / /thub pa'i dge slong don nyung dang / /bya ba nyung ba mdzes pa ste/ /mang pos dben pa dang ni dga'/ /nyung du tsam zhig bcad bar bya/ /sdom brtson gang zhig nor ldan pas/ /skyed kyi don
<p>21a.7</p>du gtong byed na/ /skyed thob ltung ba'i rdo rje yis/ /bdag nyid 'joms par byed pa yin/ /sbyor ba dang ni rab sbyor dang / /bsgrub dang brje ba de bzhin de/ /byed pa mi byed zhes bya dang / /mngon mtshan can gyi rnam pa bzhi/ /shing rta la sogs snod 'grems shing / /yul phyogs zong ni 'dri
<p>21b</p>
<p>21b.1</p>byed pa/ /grags po dag ni 'tshol byed pa/ /'di dag sbyor bar 'dod pa yin/ /rab sbyor bdun sde la sogs pa'i/ /skyed phyir nor ni gtong byed pas/ /dbang po gro ga snag tsha dang / /smyu gu tshol ba dag la 'dod/ /'dod pas rnyed la chags pa yi/ /nyis 'gyur la sogs spel ba'i phyir/ /
<p>21b.2</p>gro ga la sogs sgrub byed pa/ /de ni bsgrub par gsungs pa yin/ /nor bu mu tig byi ru sogs/ /rdzas rnams yongs su brje ba na/ /snag tsha gro ga la sogs tshol/ /de ni brje bar yongs su grags/ /skyed ma thob kyi bar du 'dir/ /nyes byas dri mar yongs su grags/ /gang tshe
<p>21b.3</p>skyed thob de nyid tshe/ /gsal por ltung ba nyid du grags/ /byed pa mngon mtshan can la sogs/ /gtong bar brjod do mi byed pa/ /slar yang gser sogs mi gtong ba'o/ /cho ga 'di yang sngar bzhin te/ /dkon mchog gsum gyi ched du ni/ /rnyed pa 'dod pas sbyor ba dag /'jig
<p>21b.4</p>rten spyod pas gzhan min brtag /rigs ldan zhal ta la rung ste/ /rgyal po dang ni rgyal po'i 'khor/ /sbyin bdag rnams kyi drung du ni/ /nam yang sbyor ba mi bya'o/ /'di dag rnams las rnyed med dam/ /'on te dka' bas rnyed kyang rung / /khyer nas mi ster gta' mi blang / /khyer
<p>21b.5</p>yang ster nus de lta min/ /nyo byed shes rab can med na/ /gang nyo 'dod pa'i dge slong gis/ /rdzas rnams rjes su brtags nas ni/ /nges par lan gsum bar du brjod/ /rnyed pa'i don du mi btsong zhing / /nam yang nyo na ltung ba nyid/ /dgos pa rjes 'brel dor byas pas/ /
<p>21b.6</p>nyo tshong la ni nyes med de/ /sangs rgyas chos dang dge 'dun phyir/ /'jig rten chos lugs rjes 'brang ba'i/ /zhal ta pa yis nyo tshong bya/ /gzhan du gzhan gyi ma yin no/ /mchod phyir gus pas rtag tu ni/ /gtsug lag khang du tshong byed na/ /de la skyed dang bcas sbyin te/ /sbyin
<p>21b.7</p>bdag dad pa skyed phyir ro/ /so ba til dang mud ga sogs/ /srog chags dang bcas ma brtags pa/ /bsil grib kyi ni sa phyogs su/ /de ni rab tu bkram ste bzhag /de lta na yang de nas de/ /gal te bral bar ma gyur na/ /de tshe slar yang gnas khang du/ /bzhag nas sgo
<p>22a</p>
<p>22a.1</p>ni rtag tu bsdams/ /zhag bcu las 'das lhung bzed ni/ /brtul zhugs can gyis bcang mi bya/ /lcags dang sa las byas rang bzhin/ /lhung bzed rnam pa gnyis su brjod/ /tshad ldan chung ngam chen po ni/ /bsnyen par rdzogs pa'i don phyir yang / /
<p>22a.2</p>mang po yin na yang ni rung / /'chang ba la ni smad pa med/ /lhan pa gcig gnyis gsum dang bzhis/ /lhung bzed gzhan dag bslang mi rung / /dge ba'i sems kyis bag yod par/ /rin gyis nyos la nyes pa med/ /sdom brtson mi brtan ldan pas ni/ /lhung bzed bug rdol
<p>22a.3</p>glan mi bya/ /rgya skyegs tshig ma tshon mo steng / /sbra tshil bu ram sas ma yin/ /brtan po lhan rings gang brjod dang / /bye ma yang na lhan pa nyid/ /tham phran dang ni lhan thabs nyid/ /de bzhin chu srin so yang ngo / /chos kyis yongs su brje ba la/ /nyes pa med do gzhan du
<p>22a.4</p>slar/ /slong ba'i tshe na nyes byas te/ /thob pa na ni spang bar 'gyur/ /grub na dge bas lhung bzed de/ /dge 'dun la ni brim par bya/ /de yang lhung bzed tha ma ni/ /de yi lung bzhin du ni bcong / /bre chung do zan tshod mar bcas/ /blugs nas bzhag pa de la ni/ /lag
<p>22a.5</p>pas bkan tshe mi reg pa/ /de ni chen po'i tshad du brjod/ /bre chung gang zan tshod mar bcas/ /shong ba chung ngur rab tu grags/ /'di dag gnyis kyi bar dag ni/ /'bring por brjod de lhung bzed gsum/ /gang zhig lhung bzed gas dang rdol/ /de ni gus pas glan par bya/ /de byed pa
<p>22a.6</p>yang tshog chas kyang / /dge 'dun gnas khang gzhag par bya/ /'gro na lhung bzed bcas yin te/ /gal te lhung bzed med nyid dam/ /gzhan du rkun pos 'jigs pa'am/ /slar log 'dod pa yin na rung / /thags mkhan nye du ma yin la/ /gla rngan med par 'thag 'jug na/ /
<p>22a.7</p>ltung bcas ltung ba med pa ni/ /nye du yin nam gla byin na'o/ /nges par dge slong ched du ni/ /khyim bdag chos gos 'thag 'jug na/ /de yis der song thags mkhan la/ /snyan tshig bsngags te grub na ltung / /zheng che thar tshags bzang sogs don/ /bsod snyoms kyis ni 'dod mi
<p>22b</p>
<p>22b.1</p>bskyed/ /de ltar byed na sdom brtson la/ /thob pa'i tshe na spang bar 'gyur/ /zheng che ba ni tshad chen te/ /mnyen 'gyur 'jam po zhes bya'o/ /thar gyis zhag pa 'jur mdud med/ /tshags thar bzang ba dam pa yin/ /bsod snyoms kyang ni 'dir shes bya/ /bza' sogs lha yi rigs las
<p>22b.2</p>byung / /ston mo lha yi rigs dag ni/ /de yi rgyags su rnam par shes/ /chos gos dge slong la byin nas/ /gzhan du khro dang chags pa yis/ /de phrogs na ni nyes byas te/ /phan par 'dod pas nyes med do/ /lus kyi rab g.yo lus kyis ni/ /byed pa'o ngag gi g.yo ba yang / /brjod
<p>22b.3</p>pa yis ni 'phrog byed na/ /gnyis sam gcig gis kyang ni rung / /ji srid chos gos gra yang ni/ /lus dang bral bar ma gyur pa/ /de srid nyes byas tsam yin te/ /bral na spang ba'i ltung ba yin/ /dbyar ni dbyar gyi rnyed pa nyid/ /rab tu 'gyed par byed na ni/ /nyes byas 'di ni 'das
<p>22b.4</p>nas sam/ /de ma yin la ma yin no/ /dbyar gang bdag gir byed mi 'dod/ /chos gos sbed pa med par ni/ /chos gos gtad pa las byung ba'am/ /dbyig la sogs pa rung ba yin/ /'chi phyir dang ni 'chi bas gtad/ /nad pas nad pa nyid phyir ro/ /'gro bar chas pas gang
<p>22b.5</p>byin pa/ /'di dag gtad pa las byung lnga/ /mtha' yi zhag bcu'i nang du ni/ /bgos kyang rung ba nyid yin te/ /sbyin pa'i dus las 'das par ni/ /nam yang bcangs na dngos gzhi'o/ /chos gos byin pa'i dus gang ni/ /mkhas pas yang dag bstan pa 'dir/ /dgag dbye bya ba'i
<p>22b.6</p>nang rol du/ /zhag bcu'o de las lhag pa min/ /'dir bdag rang gi lag nyid kyis/ /rab tu dbul zhes sbyin bdag la/ /gal te 'jog par byed na ni/ /nam yang dge slong skyon yod min/ /dgag dbye'i dus kyi rnyed pa gang / /thams cad dbyar gnas gang de dbang / /gang zhig
<p>22b.7</p>dbyar gnas ma bcas pa'am/ /gang dang lhan cig dgag dbye byas/ /'jigs bcas dgon par gnas pa yis/ /chos gos gsum po dag las ni/ /gcig ni khyim du bzhag bya ste/ /bag yod dge ba 'dod pas so/ /dgos pa'i ched du gzhan du ni/ /zhag drug 'das kyang
<p>23a</p>
<p>23a.1</p>nyes med de/ /der yang mtshams gcig chos gos kyis/ /bdun pa'i skya rengs shar na ltung / /dbyar gyi nang du zla shol thob/ /dbyar gnas phyi mar rab tu grags/ /'jigs bcas zhes brjod gang du 'dir/ /nges par rkun po'i 'jigs bcas 'dod/ /seng ge
<p>23a.2</p>stag sogs 'jigs pa ni/ /dogs bcas 'dod par shes par bya/ /sha sbrang la sogs 'jigs pa dag /'jigs pa tha dad yin par gsungs/ /so ga'i zla ba lhag ma la/ /khrus don lus rab sba ba'i phyir/ /dbyar gos ras chen ming can gyi/ /chos gos brtul zhugs
<p>23a.3</p>can gyis btsal/ /'di ni dbyar zla gsum dag las/ /zla phyed bar du bcang bya ste/ /snga bar tshol lam lhag par ni/ /'chang ba la yang ltung bar 'dod/ /dgag dbye'i dus kyi gos bzang ba/ /sra brkyang gding ba'i don du ni/ /tshogs la gsol ba sngon 'gro bas/ /las byed
<p>23a.4</p>pa la yang dag bsgo/ /tshogs kyis yang dag gnang nas ni/ /'phags pa'i tshogs kyis gus byed la/ /gsol ba rkyang pa nyid kyis gtang / /de yis ji ltar rigs par ni/ /kha bsgyur la sogs byas nas ni/ /song nas tshogs kyi dbus su zhu/ /de nas cho ga bzhin du 'dir/ /
<p>23a.5</p>gding bya sra brkyang bting ba yi/ /dge slong rnams la phan yon mang / /phan bzhed ston pas yang dag gsungs/ /zhag bcu zla ba nges pa dang / /ma brtags par ni 'chang ba dang / /snam sbyar med par grong sogs 'jug /yang yang za ba nyid dang ni/ /'dus shing za ba nyes pa med/ /
<p>23a.6</p>bsgo ba ma byas par yang 'gro/ /smin drug dang ni khra yi bar/ /sra brkyang gding ba dus su gsungs/ /mgu ba spyad dang mgu ba byas/ /spo ba dang ni de las langs/ /dbyar ma rdzogs dang dbyar bral dang / /dbyar ni phyi mar gnas de bzhin/ /lkog tu gyur pa'i dge tshul dang / /bslab
<p>23a.7</p>pa spyod par byed pa ste/ /'di dag la ni phan yon med/ /rnyed pa kho na ma bkag go/ /lta dang tshul khrims dri ma can/ /gang zhig dge 'dun gyis rab spangs/ /chos ma yin pa'i phyogs lhung dang / /de bzhin gzhan du dbyar gnas te/ /lnga po 'di la rnyed pa dang / /phan yon
<p>23b</p>
<p>23b.1</p>yang ni med par gsungs/ /'dir ni bzang dang mkhas kun la/ /yon tan dang ni rnyed pa yod/ /dge 'dun la bsngos rnyed pa gang / /brtul zhugs can dag dbang byed na/ /spong ba'i ltung byed lcags tshan gyis/ /sdug bsngal nyams su myong bar 'gyur/ /rnyed pa gos dang dbyig
<p>23b.2</p>la sogs/ /bza' ba la sogs zang zing yang / /gnyis ka'ang bsngos par bsgyur ba ni/ /rab tu bkag pa gsungs pa yin/ /tshogs kyi gzhan la gzhan gyi der/ /rnyed pa phan tshun sgyur byed na/ /nyes byas dang ni yang dag ldan/ /dngos gzhi ru ni mi brtag go/ /dge 'dun mthun
<p>23b.3</p>pa nyid kyi ni/ /dge 'dun gzhan la bsngos pa yi/ /rnyed pa bdag gir slong byed na/ /thob pa'i tshe na spong bar 'gyur/ /gang zag sku gzugs mchod rten dang / /dud 'gro rtswa dang nam mkha' la/ /bzhag sogs sa la ka ba ste/ /khang bzangs sogs la nyes byas yin// //
<p>23b.4</p>bam po gsum pa/ dang por byin len byas nas ni/ /mar sogs dge slong byin gyis brlabs/ /rang gis blangs nas spyad bya ste/ /zhag bdun de las lhag par min/ /sdom brtson de don la mkhas pa/ /spang bar 'os pa spangs nas ni/ /de nas ltung de las ldang phyir/ /nub kyis chod nas
<p>23b.5</p>bshags pa bya/ /mkhas pas bskul ba byas nas ni/ /gnyis pa la ni blang bar bya/ /ji ltar gsungs pa'i brtag pa dag /mi byed pa las ltung bar 'gyur/ /ltung ba bcos pa'i don du ni/ /bdag gi don du chos gos sogs/ /cung zad tsam yang de dag gis/ /gzhan las blang bar
<p>23b.6</p>mi bya'o/ /ltung 'di spang bar ma byas na/ /gzhan du grol bar 'gyur ba min/ /spang bar yang ni shes bya la/ /chos gos la sogs spang bar brjod/ /spang ba'i ltung byed sum cu po/ /bslab bya dang bcas bshad nas ni/ /de rjes ltung byed 'ba' zhig pa/ /dgu bcu rab tu gsal bar bya/ /rgyal
<p>23b.7</p>po'i khab tu bcom ldan 'das/ /blta 'dod khyim pa mang rnams kyis/ /bcom ldan 'das nyid gang na zhes/ /sgra gcan 'dzin la dris pa dang / /gzhan na bcom ldan bzhugs bzhin du/ /gzhan du nye bar bstan las bcas/ /de phyir mdo las gsungs pa gang / /ston pas tshigs bcad
<p>24a</p>
<p>24a.1</p>gnyis 'di gsungs/ /chos gcig las 'das gang yin pa/ /lus can brdzun du smra ba ste/ /'jig rten pha rol spangs pa yin/ /'di yis sdig pa mi bya med/ /lcags gong me lce 'bar ba dag /zos par gyur pa mchog yin gyi/ /tshul 'chal yang dag
<p>24a.2</p>mi sdom pas/ /yul 'khor bsod snyoms za ba min/ /bslab pa'i gzhi ni bsgrub pa'i phyir/ /nges par brdzun tshig bkag pa ste/ /lag brgyud smra ba'i khyu mchog nas/ /brtsams te brdzun du smra rnams la/ /shes bzhin du ni brdzun smra ba'i/ /dge slong la ni ltung byed brjod/ /brdzun tshig
<p>24a.3</p>rnam pa dgu yin te/ /rnam pa gnyis kyi bar du brjod/ /sdom brtson dag la drungs 'byin chos/ /phas pham la sogs rnam pa lnga/ /tshul khrims lta ba cho ga dang / /'tsho ba yi ni smra ba dgu/ /mthong sogs rnam pa gsum yin te/ /de dag gis ni smra ba la/ /brdzun tshig rnam pa brgyad
<p>24a.4</p>ces 'dod/ /tshul khrims lta spyod cho ga 'tsho/ /mthong dang thos dang dogs pa yis/ /sdom brtson brdzun du smra ba la/ /gang yang rnam pa bdun nyid brjod/ /smra 'gyur de bzhin smra ba dang / /smras pa zhes bya tshig gsum dang / /mthong ba la sogs tshig gsum ste/ /brdzun du smra ba drug
<p>24a.5</p>tu brjod/ /de ltar re re dor ba yis/ /tshig gis 'dir ni shes bya ba/ /brdzun tshig rab tu shes pa la/ /brjod nas go ba rnam pa gnyis/ /slar yang phas pham la sogs lngas/ /phas pham 'gyur bar shes bya ste/ /phas pham gnas su gang brjod pa'i/ /sngar smras mtha' ni phas
<p>24a.6</p>pham nyid/ /gzhan la nam yang mi bzhed do/ /dge 'dun lhag mar 'gyur ba ni/ /bag tsam gyis sam rtsa bas skur/ /chos la chos min la sogs nges/ /gang zhig dge 'dun dbus smra na/ /de la sbom por 'gyur ba yi/ /brdzun tshig ces ni rnam par gzhag /gso sbyong dus
<p>24a.7</p>kyi las dag la/ /'di la dag gam zhes brjod tshe/ /kha rog nyes pa sbed byed na/ /nyes byas dri mar 'gyur bar brjod/ /de ltar de dag gang bstan pa/ /brdzun gyi tshig ni rnam pa bzhis/ /de las gzhan pa ltung byed du/ /'gyur ba'i brdzun tshig ces byar bstan/ /ma mthong sogs
<p>24b</p>
<p>24b.1</p>la mthong sogs dang / /mthong sogs la'ang de las bzlog /shes bzhin du ni smra byed na/ /don rig pa na ltung byed 'dod/ /dud 'gro la yang rwa chag sogs/ /skyon nas tshig tu smras pa na/ /sems zhum las byed mi brtson na/ /shes ldan mi rnams smos ci dgos/ /de phyir
<p>24b.2</p>sems can thams cad la/ /phan bzhed bcom ldan 'das kyis bkag /mi rnams la ni skyon brjod pas/ /dge slong la ni ltung byed yin/ /skyon brjod bsam pa'i dge slong gis/ /khyod ni bram ze rab byung zhes/ /bram ze la ni rigs dris na/ /de la nyes byas ltung bar 'gyur/ /de 'dra'i
<p>24b.3</p>sems kyis rgyal rigs la'ang / /smra byed nyes byas kho na ste/ /de bzhin rje rigs dmangs dag la/ /smra byed sdom brtson ltung byed yin/ /thags mkhan lha rten lha mkhan dang / /shing mkhan tshem bu smyig ma mkhan/ /de la sogs pa'i rigs rnams kyis/ /yongs su smra na ltung byed
<p>24b.4</p>brjod/ /rdza mkhan dang ni mgar ba dang / /bran dang ko lpags mkhan dang ni/ /bya shor nya ba rngon pa dang / /gtum po sogs brjod nyams par 'gyur/ /khyod ni bram ze yin te de'i/ /rigs kyi bya ba gtsang sbra sogs/ /bslab bya khyod la dge slong gis/ /ci bya zhe na'ang nyes byas nyid/ /khyod
<p>24b.5</p>ni rgyal rigs khyod kyi las/ /mtshon cha'i rigs pa mdung dang ni/ /mda' sogs slobs shig ces smra na/ /gang yin de la nyes byas so/ /de bzhin rje rigs dmangs rigs kyi/ /las la nges par sbyar yang ngo / /thags mkhan smyig ma mkhan sogs la/ /ltung byed kyi ni ltung bar brjod/ /
<p>24b.6</p>mchod sbyin dang ni gdol ba sogs/ /khyod kyis rang las byos shig ces/ /smra yang mi mkhas de dag la/ /snga ma bzhin du nyes byas yin/ /'thang po zhar ba lag rdum dang / /sgur po mi thung long dang 'on//zhes smra na yang ltung byed kyi/ /me yi nang du sreg pa 'thob/ /khyod ni mdze can
<p>24b.7</p>khrag nad skyug /nyam chung g.yan pa 'og grol dang / /de la sogs brjod ngan tshig rnams/ /sdom brtson la ni ltung byed 'dod/ /khyod ni ma dag lhung bas bcom/ /gdug pa dang bcas 'gyod pa can/ /khyod ni khro bas sems bsregs pa/ /zhes smras sogs la'ang de nyid do/ /
<p>25a</p>
<p>25a.1</p>dge slong skyon brjod bsam pa yis/ /bong bu sogs kyis gshe byed cing / /rgya gad la sogs kun ldang bas/ /spyo na ltung byed kyis reg 'gyur/ /de ltar rigs dang bzo dang ni/ /las rnams dang ni rtags dang nad/ /ltung dang khro ba la sogs pa'i/ /tshig gis
<p>25a.2</p>smra bar mi bya'o/ /the tshom bsal ba'i don du ni/ /sangs rgyas gdung ni gang yin pa/ /rgyal rigs las gang rab byung ba/ /zhes sogs smra la nyes pa med/ /dge slong phra ma smra na yang / /ltung ba 'di nyid yang dag ldan/ /phra ma pha rol dbye ba'i phyir/ /nyon mongs can gyi tshig yin
<p>25a.3</p>te/ /dper na 'breg mkhan gyol po khyod/ /de skad su zhig smra zhe na/ /smras pa dga' byed kyis smra zhes/ /'di ni phyogs tsam bstan pa ste/ /'dir yang thams cad snga ma bzhin/ /rigs dang bzo sogs smras pa las/ /nyes byas la sogs shes bya ste/ /blo ldan gyis ni spang bar bya/ /
<p>25a.4</p>dge 'dun mchog gcig pa yis ni/ /gang zhig mthun par gyur pa na/ /las la skyo sngogs byed pa des/ /zad byed ltung ba thob par 'gyur/ /mchog gcig bsam pa gcig pa yis/ /chos bzhin cho ga bzhin du ni/ /'gyed pa la sogs rnam bzhi yi/ /dbang byas bstan pa
<p>25a.5</p>de dag gi /las la skyo sngogs zhes bya ba/ /'di la legs zhes brjod pa yi/ /rdzogs na the tshom gyis kyang ni/ /skyo sngogs byed na ltung bar bcas/ /byas sam 'on te ma byas zhes/ /the tshom gyis kyang skyo sngogs na/ /nyes byas 'gyur te de la ni/ /cig shos min zhes mkhas pas
<p>25a.6</p>gsungs/ /gzhan dag gi ni dbang byas la/ /gzhan gyi dbang byas 'du shes sam/ /rdzogs la ma rdzogs zhes pa la/ /ltung ba'i tshul ni sngar bzhin no/ /gnyug mar gnas dang las byed dang / /'dun pa phul dang lta ba smra/ /glo bur ba ste 'di dag ni/ /gang zag lnga zhes yongs su
<p>25a.7</p>grags/ /thog mtha' dbus su gang rig de/ /gnyug mar gnas pa zhes bya'o/ /las kyi dbang du byas pa las/ /gang zhig de byed de las byed/ /der ni gang zhig 'dun pa phul/ /de ni 'dun pa phul ba'o/ /lta ba smra ba zhes bya gang / /gang dag dge 'dun dbus su ni/ /zhu tshe
<p>25b</p>
<p>25b.1</p>bdag gis 'di ltar mthong / /'di ltar min zhes smra ba'o/ /thog mtha' dbus su mi shes pa/ /de ni glo bur 'ongs par 'dod/ /dang po rnam pa gsum po yis/ /las la rtsod na ltung byed de/ /dam pa'i las la rtsod pa la/ /tha ma gnyis kyis nyes byas so/ /tshig lnga'am drug las
<p>25b.2</p>phar lhag par/ /rig pa'i skyes pa med par ni/ /bud med dag la chos ston na/ /ltung byed skyon du 'gyur ba yin/ /mtha' dag gzugs ni mi rtag cing / /de bzhin tshor dang 'du shes dang / /'du byed dang ni rnam par shes/ /mkhas pas tshig lngar nges rtogs bya/ /mig dang rna ba sna
<p>25b.3</p>dang lce/ /lus dang yid kyang mi rtag ces/ /tshig drug brjod pa 'di yin par/ /mkhas pa rnams kyis gsungs pa yin/ /tshig lnga bstan par bya'o zhes/ /shes bzhin tshig drug rjod byed na/ /ltung ba'o de bzhin drug pa yang / /bdun pa rjes su ston na'o/ /'brel med smra ba nyes
<p>25b.4</p>med de/ /shin tu smra ba myur yang ngo / /dris lan mkhan gyi bud med ni/ /rigs ldan la ston nyes pa med/ /bsnyen par ma rdzogs pa dang tshig /mnyam por chos brjod pa las ltung / /rjes su 'brang la nyes med de/ /'don dang kha ton sbyong ba la'ang / /gnas ngan len dang ldan
<p>25b.5</p>pa'i tshig /tshogs kyis gnad med brjod mi bya/ /de yang phas pham pa dang ni/ /dge 'dun lhag ma'i gnas ngan len/ /yang dag bla mar gyur pa'i chos/ /bsnyen par ma rdzogs gang zag la/ /sdom brtson gang zhig smra byed na/ /'di la yang ni ltung byed 'gyur/ /'dir ni sgrib pa rnam
<p>25b.6</p>pa lnga/ /mi rnams kyi ni chos su thos/ /de zad bla ma'i chos su 'dod/ /bsam gtan rnams ni bla ma'o/ /ma gnang bar ni dge 'dun gyi/ /gang zag dag la ster byed ces/ /byin nas rtsod pa rtsom na ni/ /sdom brtson de yang zad ltung 'gyur/ /zla ba phyed phyed gso sbyong dus/ /so sor thar
<p>25b.7</p>pa 'don pa'i tshe/ /gang zhig khyad gsod de la yang / /zad byed ltung bar 'dod pa yin/ /phra zhing phra ba 'di dag 'dir/ /nyer bstan dgos pa ci zhig yod/ /gang dag nyon mongs dbang gis ni/ /bslab pa khyad gsod 'di skad smra/ /rtsis kyi phyir dang khyad gsod phyir/ /bsreg phyir yongs
<p>26a</p>
<p>26a.1</p>su gdung ba'i phyir/ /de bzhin rma 'gegs don du zhes/ /tshig 'dir re res zad pa ste/ /phran tshegs lung sogs las gsungs pa/ /ji srid 'dul ba dang 'brel bas/ /der ni dge slong khyad gsod na/ /de nyid ltung ba dang bcas 'gyur/ /dge slong rang ngam
<p>26a.2</p>gzhan gyis kyang / /sa bon tshogs ni ma lus dang / /'byung po'i gnas ni 'jig byed na/ /gsal por ltung byed du ni 'dod/ /gang zhig rtsa ba'i ngo bor skye/ /de ni rtsa ba'i sa bon te/ /yungs dang sge'u gsher gla sgang sogs/ /sdong bu'i sa bon de yang ni/ /sa gang la ni legs
<p>26a.3</p>btsugs pas/ /slar yang sdong bu skye ba ste/ /n+ya gro d+ha dang u dum bAr/ /a shod ka ra bI ra sogs/ /gang zhig bcad pa'i rtse mo yang / /'phel zhing skye bar 'gyur ba gang / /ka shi bur shing 'dam bu smyig/ /de dag thog dgu'i ming can yin/ /bkas pas skye ba bkas pa
<p>26a.4</p>yin/ /sa bon ji lta bu zhe na/ /a dza ka dang sam bu dang / /dzam b+ha ri dang yan dzi ka /sa bon sa bon til mud ga /gang gzhan de 'dra'i sa bon yang / /'byung po'i sgra gcan sems can gyi/ /rigs kun la ni nges par brjod/ /'bu srin phye ma leb la sogs/ /de yi gnas
<p>26a.5</p>ni shing sogs grags/ /de la der 'du shes pas sam/ /the tshom gyis kyang gcod na'o/ /de ltar sa bon rtswa sngon dag /de 'joms na ni ltung bar 'dod/ /sa bon gzhan la gzhan 'du shes/ /the tshom gyis kyang ltung bar 'dod/ /gtun du sa bon rnam pa lnga/ /blugs nas nyams par
<p>26a.6</p>bya'o zhes/ /dge slong lhur len nyams na ni/ /ltung byed lnga nyid 'dod pa yin/ /ma nyams na ni de dag la/ /nyes byas kyang ni rnam pa lnga/ /mer 'jug na yang tshul de nyid/ /khu tshan la sogs par yang rung / /sems de lta bus rtswa sngon la/ /'chag par byed pa dag kyang ngo / /nyams
<p>26a.7</p>na dge slong ltung byed de/ /ma nyams na ni nyes byas so/ /shing dang re lde la sogs pa/ /sngo sar la ni 'drud pa dang / /khu tshan thug pa la sogs pa/ /'bod pa la yang 'dod pa yin/ /sbyor ba gcig nyid kyis kyang 'dir/ /shing gcig gcod par byed pa na/ /de la nyes
<p>26b</p>
<p>26b.1</p>byas gcig dang ni/ /zad byed ltung byed gcig yin no/ /sbyor ba yang ni gnyis dag gis/ /sdom brtson shing sogs gcig gcod na/ /nyes byas gnyis dang ltung byed gcig /de ltar sbyor ba ji snyed pa/ /de snyed du ni nyes byas 'dod/ /rdzas kyi tshad kyi dbye ba yis/ /zad byed
<p>26b.2</p>ltung byed tha dad 'dod/ /'dab sngon me tog 'bras bu dang / /kha 'bus pa dang rtsa ba nyid/ /sdong bu dang ni chu ba gcod/ /nya lcibs 'don yang ltung byed nyid/ /shun pa dang ni 'dab skya dang / /mtsho skyes dag ni rgyas pa nyid/ /gcod pa la ni nyes byas gsungs/ /'di dag mdor
<p>26b.3</p>bsdus tshul yin no/ /so shing rtsa ba shun pa dang / /'dab ma me tog sogs 'dod na/ /bslang bya ri las chod dang shogs/ /zhes sogs tshig ni spangs nas so/ /sbrang tshad dang ni sha bal nyid/ /sha mo 'bu srin tshang de bzhin/ /bya tshang dang ni sbed sha dang / /pa rgya yang ni dbyung mi bya/ /
<p>26b.4</p>rung bas gcod dang 'don pa la/ /thams cad du yang nyes spyod min/ /'di dag shes par gyis shig ces/ /brjod na 'di ni rung ba yin/ /gsar pa'i las la las byed kyis/ /shing gi lha la gsol btab cing / /gtor ma me tog la sogs pas/ /cho ga bzhin du
<p>26b.5</p>mchod nas bya/ /rgyud chags gsum pa 'don byas nas/ /dam chos nyan pa sbyin byas ste/ /de la las lam bcu po ni/ /dge dang mi dge brjod par bya/ /dge bas 'bras bu bde ster te/ /cig shos kyis ni ngan song yin/ /ser sna'i skyon dang bcas dag la/ /
<p>26b.6</p>sbyin pa'i yon tan legs brjod bya/ /gang zhig dga' tshal la sogs su/ /lha mo'i tshogs dang lha rnams kyis/ /rtsed 'jo yun rings bde myong ba/ /de ni sbyin pa'i 'bras bur gsungs/ /bkres dang skom sogs me dag gis/ /lus ring lce mgrin skams pa yi/ /skal
<p>26b.7</p>ngan 'khor byed yi dwags gang / /mi yi gzugs 'dra sdug bsngal can/ /de ni thog med srid pa yi/ /bag chags kun khyab mthu ldan pas/ /mchog tu don med 'gyur ba ste/ /ser sna'i 'tshe ba yin par 'dod/ /khrag 'jag pa la sogs pa yis/ /zhag bdun rnam 'gyur mi ston na/ /
<p>27a</p>
<p>27a.1</p>tshul 'di legs par rig nas ni/ /shing chen gcod pa la sogs bya/ /dge slong la ni 'phya ba dang / /gzhogs 'phyas kyang ni rnam pa mang / /byed na'ang ltung ba sngar ji bzhin/ /'dir yang ltung ba kho nar brjod//'di dag 'phya ba nyid dbang byas/ /dge slong
<p>27a.2</p>gzhogs 'phyas mkhan yang 'dir/ /gsol ba'i las ni sngon 'gro bas/ /dge 'dun gyis gang bskos pa yi/ /gus pas las ni nges ldan pa/ /de la dge slong gang zhig 'phya/ /khro sems ldan na ltung byed do/ /cig shos nyid ni nyes byas nyid/ /gtsug lag khang gtong zas dang
<p>27a.3</p>ni/ /'o thug 'bras bu 'gyed pa dang / /phyi de nyin par yang ni rung / /phran tshegs dag ni 'drim pa dang / /snod spyad 'drub dang sra brkyang gi /chos gos dag ni sbed pa dang / /chos gos rnams ni 'gyed pa dang / /dbyar gyi ras chen sbed pa dang / /khang skyong de yi mngag gzhug dang / /
<p>27a.4</p>de bzhin sder spyad zhal ta ba/ /rtsod pa 'gegs dang chu 'drim dang / /bya rog la sogs skrod pa dang / /mal stan 'dug stan stobs pa dang / /zas 'dun 'jig rten bzlog pa dang / /gsol dang gnyis kyi las gang yin/ /'di dag dge 'dun gyis ni bsko/ /gang phyir dang po bcu
<p>27a.5</p>gnyis la/ /'phya dang gzhogs 'phyas gyis ltung 'gyur/ /gzhogs 'phyas brtse ba med pa'i tshig /'phya ba pha rol la smod pa'o/ /bsgo ba rna gzon ltung ba'o/ /bsgo ba zhes bya dri bar brjod/ /rna la gzon pa ngan song [(]kyis[,]gis[)]/ /nges pas lan gzhan smra ba'o/ /gzhan dris pa
<p>27a.6</p>na gzhan du ni/ /gzhan gdung bya phyir smra yang yin/ /gzhan du gsang bya'i gang zag ni/ /dgra bos dris tshe 'di skad du/ /nam mkha' 'am sor mo bdag mthong gi /dam pa'i don du sems can min/ /zhes ni kha nas bslu tshig dag /brjod pa la ni bkag pa med/ /rna la gzon
<p>27a.7</p>pa'i bsam pa yis/ /dris tshe sdom brtson mi smra 'dug /nyes byas kyis ni ngan song du/ /sdug bsngal mthar ni smra bar 'dod/ /dge 'dun mal stan khri'u sogs/ /bla gab med par bor nas kyang / /gzhan la ma bcol bar yang ni/ /'gro na zad byed ltung ba 'thob/ /brtul
<p>27b</p>
<p>27b.1</p>zhugs can ni 'gro ba na/ /ji srid khri'u la sogs pa'i/ /phyi yi mtshams ni ma 'das pa/ /de srid du ni nyes byas so/ /slar log tshe na ma nyams na/ /nyes byas dang ni ldan 'gyur te/ /ji ste phan tshun gyur na ni/ /de la zad byed ltung byed do/ /me dang rlung dang char pa yi/ /dbye
<p>27b.2</p>bas phan tshun gsum du gsungs/ /rim pa gnyis par tshig na ni/ /me yi phan tshun zhes bya'o/ /rim pa gnyis dag bzlog na ni/ /rlung gi phan phun nyid ces bya/ /char pa zhes bya char chu yis/ /rim pa gnyis par phigs na yin/ /gtsug lag khang du zhugs pa na/ /
<p>27b.3</p>me la sogs pa'i phan phun la/ /nyes byas la sogs rnam gzhan dag /snga ma bzhin du yang dag bshad/ /lam du rab zhugs de lta'i gzhi/ /gal te dran par gyur na de'i/ /mod la byis pa'i rang bzhin zhes/ /bdag nyid la ni yang dag smad/ /de yis ji srid dge slong
<p>27b.4</p>gzhan/ /mthong nas nye bar song nas ni/ /gnas mal mal stan sba ba'i phyir/ /gus pa sngon 'gros gsol ba gdab/ /gal te de yis thos nas kyang / /de dag sba btul mi byed na/ /de yang ltung byed mda' yis ni/ /phog pa'i sdug bsngal nyams myong 'gyur/ /khyim
<p>27b.5</p>pas mgron du bos pa'i tshe/ /'dug stan la sogs g.yar ba na/ /de tshul dag gam khyim pa yis/ /bkur bar bya yis rang gis min/ /gtsug lag khang du khyim pa dag /zan za'i tshe na rdzogs kyi bar/ /'dug stan sbyin bya de dag la/ /rang don ma nyams pa yis bsrung / /
<p>27b.6</p>nad pa dang ni nad g.yogs dag /rgan por gyur dang tshul khrims 'chal/ /nad bcas bsnyen par ma rdzogs la/ /nam yang yid brtan mi bya'o/ /stan gcig la ni 'dug pa na/ /gsar bus de dag brtul bya zhing / /gnyi ga gsar bu yin na ni/ /stan gang phyi nas dong pas
<p>27b.7</p>yin/ /dam pa'i chos nyan la sogs dus/ /gnas brtan mkhrang mi tshugs pa yis/ /gang du 'dug der 'dug stan ni/ /gzhag bya 'gyel ba nyid phyir yang / /de phyir mkhyen mchog bcom ldan gyi/ /bsnyen bkur cho ga thams cad ni/ /gnyi ga la yang phan 'dod pas/ /
<p>28a</p>
<p>28a.1</p>bla ma la brten bya bar gsungs/ /rings pa'i rkyen ni byung ba na/ /rtsig pa'i drung ngam shing drung du//bzhag pa la ni nyes med de/ /glo bur zas ni gcad mi bya/ /gang du song nas mi lta ba'i/ /ji srid chos gos nye 'khor ni/ /sngar gsungs de srid mal
<p>28a.2</p>stan gyi'ang / /shin tu bde ba sgrub byed pa'i/ /rin chen chos ni ston pa na/ /ston pa'i bka' ni mchod byas pas/ /stan mtho mdzes la 'dug par bya/ /gru bzhi rab mnyam bde ba'i stan/ /rgyab rten rkang rten skas dang bcas/ /chun 'phyang bla res legs bkod pa'i/ /seng ge'i
<p>28a.3</p>khri yang bcang bar bya/ /nor yod de tshe rjes gnang phyir/ /'dus byas mi rtag yid ches pas/ /rin chen kun gyis mdzes par ni/ /legs byas de la 'dug bya nyid/ /de ltar yid la byed pa dang / /sbyin bdag la yang phan pa'i phyir/ /sdom brtson rin chen sna tshogs kyis/ /mdzes
<p>28a.4</p>pa'i khri la 'dug par bya/ /gnod sbyin gnas dang klu yi yul/ /lha min lha yul skyon med de/ /gang 'di de dag bsod nams las/ /legs grub phyir zhes thub pas gsungs/ /dge 'dun gtsug lag khang dag tu/ /sdom brtson rtswa sogs bting nas ni/ /ma bsdus ma bcol
<p>28a.5</p>gyi nar yang / /rkyen med 'gro bar byed na ltung / /mal stan gyi ni rigs pa yis/ /rjes la bstan pa 'di la yang / /'dul ba'i cho ga la mkhas pas/ /nges par ltung ba nyid du bshad/ /gtsug lag khang du thob pa yang / /chu yi nang du dor nas sam/ /khyim gzhan du yang mi brtul
<p>28a.6</p>lam/ /ci gar ma brtul nyes byas so/ /bsam gtan pa yi 'chag pa'i sa/ /khru ni bco brgyad dag tu bya/ /kha ton pa yi khru bcu gnyis/ /rtsub na par thang la sogs gding / /gzhan du nad bskyed 'gyur ba ste/ /sa gzhi dag tu gding bar bya/ /bag yod shes bzhin dang
<p>28a.7</p>bcas bcag /zla ba phyed cing skyang nul bya/ /dge 'dun gtsug lag khang nas ni/ /sdang bas dge slong phyir skrod na/ /dge slong la ni ltung byed gsungs/ /de 'dra'i rkyen can ma gtogs so/ /gal te rang min dge slong gzhan/ /sdang bcas skrod du 'jug na yang / /de dag
<p>28b</p>
<p>28b.1</p>gnyi ga la yang ni/ /ltung byed kho nar gsungs pa yin/ /dge tshul la sogs rnams kyis kyang / /sdom brtson skrod du 'jug byed na/ /dge slong la ni ltung byed de/ /de dag la ni 'gal tshabs can/ /kha zas ngan dang bzang pos sam/ /grang dang dro sogs kyis kyang rung / /
<p>28b.2</p>dge slong la ni tho 'tshams na/ /ltung byed kho nar 'gyur ba yin/ /bsnyen bkur ba dang khrus khang dang / /khang pa'i sgo mo nyid dang ni/ /gnas khang mdzod dang khang bzangs su/ /dge slong nyid la gtad nas ni/ /'dug stan gnas dang gnas mal la/ /dge slong snga nas gnas pa
<p>28b.3</p>la/ /'tshe ba phyis gnon ltung byed yin/ /gtsug lag khang steng gnas su ni//spang leb sogs kyis phub pa la/ /'dug par bya ste khri khang dag /'byung ba la ni ltung byed 'dod/ /de bzhin legs par gnas bcas dang / /rtsa ba 'byung ba zhes bya gang / /gtsug lag khang
<p>28b.4</p>gi steng gi thog /shin tu mkhrang pa ma yin la/ /mnan pas rtsa ba phyir 'byung ba'o/ /rkang rten byas pa nyid dang ni/ /bkan te bzhag nas 'dug pa la/ /'dir ni bkag pa yod min te/ /nyal ba la yang tshul 'di nyid/ /lcags kyi gzer bus bsdams pa dang / /rtsa ba brtan po
<p>28b.5</p>dag la yang / /bal ba dza sogs bcings kyang rung / /phur bu lta bu bkag pa yin/ /srog chags bcas pa'i chu yis ni/ /rtswa shing sogs la 'debs byed dam/ /'debs su 'jug pa nyid kyang rung / /sdom brtson la ni ltung byed yin/ /srog chags bcas la der 'du shes/ /the
<p>28b.6</p>tshom gyis kyang sdom can ltung / /med par 'du shes nyes med de/ /the tshom gyis kyang nyes byas nyid/ /bum pa dpyang thag bcas par ni/ /slong la ster byed nyes pa med/ /rnyog pa ka ta ka sogs kyis/ /dngas par byas te brtag par bya/ /rnyog pa nyid dngas byad bzhin gyi/ /gzugs
<p>28b.7</p>brnyan gang du ltar yod tshang / /de ni 'bad pas btsags nas ni/ /shin tu dag pas chu btung ngo / /khron pa bkod mas rnam dag dang / /zhabs tshags can sogs dam po dang / /dge 'dun dge slong gis dag pa/ /rung ba'i chu lnga yang dag gzung / /ril tshags zhes bya'i
<p>29a</p>
<p>29a.1</p>rnam pa dang / /de bzhin grol bar byed pa'i ras/ /gru gsum pa dang zhabs tshags te/ /bum tshags gce'u can dang lnga/ /ji srid dag par nges pa'i bar/ /rtse gcig pa yi rgyun du ni/ /'bad pas chu rnams yongs brtag ste/ /'on kyang bla 'og yang
<p>29a.2</p>yang min/ /ma ga d+hA pa'i smyug mas gang / /ba lang drug pa'i shing rta ni/ /yongs su 'khor ba'i dus gang gi/ /tshad der chu de yongs su brtag /snod kyi skyon la sogs pa yis/ /gal te the tshom 'gyod skyes na/ /de ni slar yang brtag bya ste/ /the tshom med par yongs su
<p>29a.3</p>spyad/ /rgyang grags lnga yi bar dag tu/ /song nas phyin pa de na ni/ /grol byed ras la sogs pa yi/ /chu tshags yod pa yin na 'gro/ /slar log pa yi bsam pa yis/ /dpag tshad phyed 'gro nyes med de/ /don mthun la ni yid brtan pas/ /shin tu rgyang ring song yang ngo / /
<p>29a.4</p>chu bo'i rgyun bzhin 'gro ba la/ /brtags pa'i chu 'thung nyes pa med/ /chu gzhan dang ni ma 'dres na/ /rgyang grags re rer brtag par bya/ /rgyun las bzlog phyogs 'gro ba yis/ /'jug ngogs re rer brtag par bya/ /chu gzhan dang ni 'dres pa la'ang / /sngar bstan tshul 'di nyid shes
<p>29a.5</p>bya/ /khron pa la sogs chu blangs nas/ /chu de gang gi yin pa dang / /de yi lhag pa'i lha yi phyir/ /bde gshegs kyis gsungs tshigs bcad 'don/ /bum pa'i kha ni bzlog pa yis/ /nam yang chu btung mi bya ste/ /lo ma la sogs ma rnyed na/ /dben par 'thung la nyes pa
<p>29a.6</p>med/ /ril tshags la sogs kha dag ni/ /'dab ma sogs kyis nges par dag ba/ /chu 'thungs de rjes bum pa sogs/ /ma bkab yal dor nyes byas yin/ /bum pa la sogs dri ma ni/ /rab tu 'bad pas bkru bar bya/ /bskam 'os dus na ji srid du/ /rung ba'i don du nye bar
<p>29a.7</p>bskam/ /khyim pas khyim pa nyid la ste/ /dge tshul gyis ni mi rung ngo / /dge slong gis ni khyim pa dang / /dge tshul gzhan la rung ba yin/ /dge slong de yis rnam brtags pa/ /gang phyir khyim pa la yang rung / /dge slong yang dag gnas pas brtag /gzhan du bslab la g.yel
<p>29b</p>
<p>29b.1</p>bas min/ /khron pa rdzing bu la sogs pa'i/ /chu rnams zas sogs dri ma can/ /the tshom med par btsags nas ni/ /de yis rtog pa de med bya/ /khyim pa rnams kyis khron pa sogs/ /yongs su brtags pas dag pa yin/ /de yi gnas skabs shes nas ni/ /dus ma yin par yang
<p>29b.2</p>ni rung / /ba lang lhas la sogs par ni/ /dge slong song tshe chu med dam/ /nyung na zho ga chu'am ni/ /'o ma sogs kyis rkang bkrur rung / /bshang ba chang dang gci ba yi/ /snod dag rnam par spang bar bya/ /mar khu la sogs pa yi snod/ /me dang chu yis yongs su spyad/ /nya dang rus
<p>29b.3</p>sbal gyis bldags pa'i/ /gsher gyi dri ma spang ba'i phyir/ /rung ba'i chu ni skom pa la/ /dus ma yin par yang ni spyad/ /bud med dag la dge slong gis/ /chu sogs blud par 'dod pa na/ /rgyun gyis sbyin par mi bya ste/ /kun nas chags sems kyis kyang min/ /sgo leb ngos khung
<p>29b.4</p>dag dang ni/ /smad du chu khung btod pa dang / /skar khung 'bab stegs bcas pa yi/ /gtsug lag khang chen bya ba yin/ /char dang rlung ni bzlog pa'i phyir/ /steng nas mnan par bya ba ni/ /rtswa bcas 'jim pa'i gong bu dag /gnyis sam gsum gyi bar du'o/ /de las lhag
<p>29b.5</p>par gang 'jog pa/ /nges par ltung byed 'gyur ba yin/ /so phag rdo ba dag gis sam/ /thams cad shing byed nyes pa med/ /tshul khrims ldan dang thos pa 'dzin/ /gnas brtan rgyal tshabs lta bu dang / /phun tshogs tshig ldan lus kyis ni/ /dge slong ma ni sun ma phyung / /chos
<p>29b.6</p>lnga 'di dang ldan pa la/ /dge 'dun gyis ni bskos pa dag /dge slong ma la 'doms pa ste/ /gzhan du ltung ba nyid yin no/ /mdo sde 'dul ba chos mngon dang / /'brel ba'i don ni rab ston pa/ /gdams pa yin par 'dren pa yis/ /rtsod pa med par gsungs pa yin/ /
<p>29b.7</p>gnas brtan gyis ni bstan pa'i tshig /'phags pa'i tshogs kyis bzhed pa ni/ /slar yang gdams pa gzhan 'di ni/ /gnyis par yang ni gsungs pa yin/ /dge slong ma yi dge 'dun khyed/ /thams cad yongs su dag gam dri/ /khyed la rjes su ston pa ni/ /dge slong
<p>30a</p>
<p>30a.1</p>su yang spro ba med/ /ngan song gsum 'gro 'jigs byed pas/ /ji ltar bslabs pa mi 'khrugs pa/ /thub pa'i bstan la rtag tu ni/ bag yod sgrubs shig sring mo rnams/ /gdul bya'i 'gro la rjes brtse bas/ /'dul ba gang de rgyal srid brjod/ /de
<p>30a.2</p>ltar 'di ni legs pa ste/ /dge slong rgyal po zhes bya'o/ /re shig gdams par 'dod pa ni/ /tshul ldan rnams kyis bskos pa yang / /nyi ma 'jig rten pa yi mig /ji srid ma nub bar du'o/ /nub la de ni 'du shes sam/ /the tshom gyis kyang gdams ngag dang / /rjes su ston na
<p>30a.3</p>zad pa yis/ /ltung byed dang ni yang dag ldan/ /ma nub nub par 'du shes sam/ /the tshom gyis kyang nges par ni/ /nyes byas mda' yis phog pa yi/ /sdug bsngal chen po myong bar 'gyur/ /sgo 'am sgo dang nye bar yang / /gal te char ni 'bab gyur na/ /shin tu yun rings
<p>30a.4</p>'doms pa la/ /nub nas kyang ni ltung ba med/ /dge slong ma yi mkhas rnams kyi/ /bla ma ci nus bsnyen bkur bya/ /de yi spro dang bsod nams dag /spel phyir bla ma yis kyang spyad/ /phrag dog dri mas bsgos sems kyis/ /de la smod byed dge slong ni/ /ltung bas kun nas
<p>30a.5</p>bslang ba yis/ /dmyal me sbor bar byed pa yin/ /yang na zang zing 'dod pa yi/ /sred pa kho na'i dbang gyur pas/ /gdams pa byed na bden par ni/ /smra byed nyes pa yod ma yin/ /nye du ma yin dge slong ma'i/ /chos gos byed na ltung byed do/ /'di la ster na'ang ltung byed du/ /
<p>30a.6</p>rjes su bstan pa kho na'o/ /dge slong 'gron lam 'gro ba na/ /dge slong ma yi grogs byed bkag /chom rkun la sogs 'jigs bcas pa'i/ /lam du ltung bar mi 'dod do/ /dge slong rnams kyis dge slong ma'am/ /dge slong yang ni dge slong mas/ /lam du na na bskur bya
<p>30a.7</p>ste/ /khur byed ye med gyur na'o/ /dge slong ma yis 'ongs pa yi/ /lam rgyags dge slong la ni rung / /dge slong gis 'ong de la yang / /rnam pa kun tu bkag pa med/ /dge slong dge slong ma dang ni/ /lhan cig rgyun dang bzlog phyogs su/ /grung 'jug pa ni bkag pa yin/ /
<p>30b</p>
<p>30b.1</p>'jigs bcas thad 'gro nyes pa med/ /dben par bud med gcig dang ni/ /dge slong gcig pu lhan cig tu/ /'dug pas gnas par mi bya ste/ /khyad par dge slong ma dang 'greng / /dge slong gi ni zang zing zas/ /dge slong ma yi sbyor bcug pa/ /sngar ni mgron du gnyer ba yis/ /
<p>30b.2</p>yongs su spyod la nyes pa med/ /sgrub pa dang ni thos pa yis/ /sbyor bcug pa ni rnam pa gnyis/ /sgrub pa rgyun du zhugs pa nas/ /ji srid dgra bcom gyur gyi bar/ /thos pa mdo sde 'dul ba dang / /ma mo 'dzin pa nyid kyang ste/ /de nyid bden pa yin na ni/ /yongs su spyad kyang nyes
<p>30b.3</p>pa med/ /mi bden yon tan smra ba yis/ /rnyed pa sbyor bcug zos na ltung / /nad dang chos gos las dang lam/ /dus ma gtogs par sdom brtson ni/ /zas ni gzhan du 'dod pa yis/ /yang yang za na ltung byed yin/ /lan cig zos pas mi 'tsho ba/ /de ni nad pa zhes
<p>30b.4</p>bya'o/ /yul bzhir gru gang tsam gyis kyang / /chos gos kyi ni dus su 'dod/ /gtsug lag khang ngam mchod rten la/ /tha na re lde tsam yang rung / /byug gam kun nas snyoms byed na/ /las byed dus su brjod pa yin/ /dpag tshad phyed du song nas ni/ /sdom brtson slar
<p>30b.5</p>yang log pa na/ /de ni lam dus shes bya ste/ /yang yang za la nyes pa med/ /chos gos bcas par rjes gnang bas/ /chos gos med par khas mi blang / /phyi ma'i za ba 'ba' zhig la/ /dang du blangs na nyes byas yin/ /dang por gos ni med pa dang / /phyi ma'ang gos bcas
<p>30b.6</p>yin grang na/ /gang phyir ston mo gnyi ga yang / /za ba la ni bkag pa med/ /dang po yang ni gos bcas la/ /phyi ma'ang gos can yin na ni/ /gnyi ga la yang ci 'dod du/ /za ba bkag pa yod ma yin/ /chos gos bor nas med gyur te/ /gos bcas dang du len pa la/ /
<p>30b.7</p>kun tu gos ni mi rnyed phyir/ /kun mkhyen thugs rje can gyis gnang / /grong du 'gron du gnyer ba na/ /dge 'dun mtha' dag go byas nas/ /rgan po gtsug lag khang skyong gis/ /dus su gaN+DI brdungs byas na/ /dge slong rang gi sde pa dang / /glo bur lhag pa mthong
<p>31a</p>
<p>31a.1</p>ba la/ /'gro ba'i ched du bskul bya ste/ /gzhan du 'gal tshabs can du 'gyur/ /dge slong mu stegs 'dug gnas su/ /'dug nas der ni g.yos pa'i zas/ /zhag gcig las lhag zos na ni/ /nad pa las gzhan ltung bar 'gyur/ /nad pa min pas
<p>31a.2</p>nyin zhag ni/ /gnyis par gnas na nyes byas yin/ /bza' ba zos na ltung byed de/ /gzhan nas der za na yang ngo / /spyir na rje bos gsungs pa ni/ /nye du 'brel pa kho na la/ /lan brgya bza' ba zos kyang ni/ /ltung ba'i dri ma yod ma yin/ /ci bder stobs pa ma yin par/ /
<p>31a.3</p>dge slong phye dang khur ba yis/ /gang ba'i lhung bzed gnyis gsum las/ /lhag pa'i len na ltung byed yin/ /lhung bzed chen po gnyis dang ni/ /chung ngu gnyis dang chen po phyed/ /lhung bzed chung ngu gsum dang ni/ /'bring po gnyis su gang bstan pa/ /'bring po gnyis dang chung ngu gcig /
<p>31a.4</p>chen po gcig dang chung ngu gcig /len la ltung ba yod min te/ /'bring po gsum du len pa la/ /nyes byas nges par thob pa yin/ /bstan bzhin lhung bzed gang ba las/ /gzhan len dge slong ltung byed yin/ /gzhan du lhung bzed gang bar ni/ /len par byed la nyes pa med/ /phan sems nye du'i khyim las
<p>31a.5</p>gang / /len la nyes pa yod min te/ /de blangs lhan cig gnas pa yi/ /dge slong rnams la bgo bsha' bya/ /bza' ba spangs nas gang za ba/ /dge slong rnams la ma brtags yin/ /lhag por legs par ma byas pa/ /de la nges par ltung byed 'dod/ /bza' bar bya ba
<p>31a.6</p>spangs nas 'dir/ /nam yang rjes su ma gnang ste/ /bza' ba spangs nas slar yang 'dir/ /bca' ba 'cha' ba nyid kyang ngo / /sna tshogs chan dang zan dang sha /phye dang khur ba bza' ba ste/ /rtsa ba sdong bu me tog 'bras/ /lo ma yang ni bca' ba lnga/ /gang du zang zing zhes byar
<p>31a.7</p>brjod/ /bza' ba rnams su shes bya ste/ /de ster de yi rnam 'gyur dang / /spangs dang stan ni bor ba ste/ /gnas ni lnga po 'di dag la/ /dge slong spangs pa zhes byar brjod/ /gzhan du 'di dag min pa la/ /spangs pa yod pa ma yin no/ /re zhig tshig dang ldan pa yis/ /
<p>31b</p>
<p>31b.1</p>tshim par gyur pa'i mthar phyin te/ /de bzhin song shig brjod pa yis/ /spang bar gyur la nyes pa med/ /glo nas ma yin rgyab nas min/ /pang du ma yin nam mkhar min/ /dkyil 'khor dag gi steng du yang / /nam yang lhag por mi bya'o/ /'bad pas lag pa rab bkrus nas/ /kha zas
<p>31b.2</p>de ni yongs su blang / /'dug sa mang por dge slong gis/ /gang zos de ni lhag por min/ /gus pas de yi mdun du ni/ /tsog pur 'dug nas 'di skad brjod/ /btsun pa dgongs shig bza' ba dag/ /lhag por byas pa bza' bar 'tshal/ /'di ni bdag gis phun tshogs pa'i/ /
<p>31b.3</p>bza' ba la sogs rung ba ste/ /lhag por mdzad nas gsol cig ces/ /gus dang bcas pas brjod par bya/ /des kyang de la kham gnyis sam/ /kham gsum zos nas de la khyod/ /song shig ji ltar bde bar ni/ /'di dag rnams ni bza' bar gyis/ /de ni zos nas spangs pa dang / /
<p>31b.4</p>gnas las ma langs pa yis ni/ /yon tan can gyi mdun 'dug nas/ /cho ga snga ma bzhin du bya/ /de yis ma zos pa na yang / /de la de ni bya ba ste/ /song la 'di ni ci bder zo/ /tshul 'di lhag por cho gar brjod/ /sdom brtson mgul bar btung bya ba/ /'o ma zho la sogs pa
<p>31b.5</p>la/ /tshul 'di nges par brtag mi dgos/ /nas la sogs pa'i thug pa ni/ /thug pa sor rjes yod pa dang / /gang du steng ni sla bar gnas/ /gting na ska bar gnas mthong nas/ /ska de mdzub mos ldag byed la/ /spangs pa yod pa kho na ste/ /spangs pa der ni 'du shes
<p>31b.6</p>pas/ /thos sam the tshom gyis kyang rung / /ltung byed dmyal ba'i lam rnams spyod/ /gang du ma spangs par yang ni/ /gang phyir spangs par 'du shes sam/ /the tshom kho na yis kyang rung / /nyes byas sdug bsngal ster byed yin/ /dge slong gang zhig rab spangs nas/ /lhag por ma
<p>31b.7</p>byas dge slong gis/ /gang phyir ngan sems bsams pa yi/ /bza' ba stobs pa ltung byed do/ /lhung bzed rkang pa gnyis dag gis/ /mnan nas nam yang bza' mi bya/ /bder gnas yin na ltung 'gyur te/ /nad can dag la nyes pa med/ /mchil lham gyon nas bza' ba dag /mi rung
<p>32a</p>
<p>32a.1</p>dge slong nad ma gtogs/ /des kyang mchil lham steng du ni/ /rkang pa bzhag gi gzhan du min/ /'dren byed rgyab dang rgyang ring dang / /glo dang cho ga mi shes dang / /dge slong gis bskyod blang mi bya/ /lag pa ma bkan pas kyang min/ /'dren pa nye bar gnas pa
<p>32a.2</p>dang / /mdun du 'dug dang cho ga shes/ /lag pa dag ni bkan pa yis/ /dge slong gis ni legs par blang / /lhung bzed byin gyis brlabs par ni/ /bza' ba gang zhig lhung gyur pa/ /the tshom med pa'i sems kyis ni/ /byin len byas yin bza' bar rung / /rdul ni me tog
<p>32a.3</p>'bras bu zan/ /ltung ba dang ni gos kyang rung / /gang zhig sog 'jog de las gzhan/ /rung ba dang ni mi rung gang / /brtags pa 'di dag dgu po ste/ /bcu po rdul gyi rdul yin no/ /gzugs ni gsal po ma yin pa/ /de dag la ni nyes pa med/ /sog 'jog byas pa de dang
<p>32a.4</p>gang / /byin len ma byas pa yi zas/ /de yis gos sogs 'bags gyur na/ /bkru'o gzhan du nyes byas yin/ /lan tshwa la sogs brims nas ni/ /gsar dus blang bar mi bya ste/ /zas la mi mthun med par ni/ /ji bzhin dus su nges par bstan/ /gang zhig rgan po'i gong
<p>32a.5</p>du za/ /nges pa'am the tshom gyis kyang ni/ /de la nyin zhag re re la/ /nyes byas nges par 'phel ba yin/ /brtags pas nges par gzhan phyir byin/ /de ni sred pas cung zad cig /byin len byas kyang de la de/ /de tshe spyad par rung ma yin/ /sbyin pa po yis ltos med par/ /gang
<p>32a.6</p>gtad len pas thob pa ni/ /de ni byin len dag pa ste/ /zos pa na yang nyes pa med/ /nga la 'di las 'di byin zhes/ /'dren pa po la smra mi rung / /rigs pas thob par bza' bya yis/ /gzhan min nad pas nyes pa med/ /sdom brtson zos nas lhag ma yi/ /chang bu yang ni ci bder gzhag /
<p>32a.7</p>bya rog sogs la dmigs pa yi/ /kun slong khyad par mi bya'o/ /glo bur lhags dang 'gro 'dod dang / /dge skos dang ni nad pa dang / /de yi nad g.yog nyid la yang / /bza' ba sngar ni sbyin par bya/ /gro bzhin skyes kyi dbang byas nas/ /btung ba dge 'dun la yang gnang / /de yi phyir na
<p>32b</p>
<p>32b.1</p>zhang dag ni/ /gzugs can snying pos phul bar bshad/ /'bras chan thug pa zan dron dang / /nya dang sha ni rung ba ste/ /'tsho ba srung phyir 'di dag ni/ /bza' bar bya ba'i sman du gsungs/ /rgun 'brum a shwad 'bra go dang / /ku shu chu shing rtsub 'gyur dang / /u dum wA ra rgya shug
<p>32b.2</p>dag /btung bar rjes su bsngags pa yin/ /khyim pa dang ni dge tshul gyis/ /legs par mnye zhing yongs su btsags/ /'di dag btung ba thun tshod pa/ /skyur bo zho ga chu de bzhin/ /'bru mar bu ram sbrang rtsi dang / /mar dag zhag bdun par ni gsungs/ /sha khar bye ma ka ra dag /
<p>32b.3</p>'di dag chu la gdus pa ste/ /gzhan yang ji srid 'tsho ba'i sman/ /rtsa ba sdong bu sogs sbyar ba/ /tshul bzhin du ni byin brlabs te/ /yongs su spyad par rung ba yin/ /rtsa ba gla sgang sge'u gsher sogs/ /sdong bur yongs su grags pa ni/ /tsan+dan thang shing sle tres dang / /
<p>32b.4</p>spur dang pad+ma dkar la sogs/ /'dab bdun pa to la sogs ni/ /lo ma'o de dag me tog kyang / /'bras bu na le sham dang ni/ /skyu ru a ru ba ru sogs/ /shing kun spra tshil rgya skyegs dang / /de bzhin thang chu dag kyang ste/ /til tshigs la sogs 'gyur byed lnga/ /de bzhin du
<p>32b.5</p>yang tsha lnga'o/ /a mra a mra'i nang shun dang / /'dab bdun pa dang shi ri sha'i/ /shun pa dag gi sman rnams ni/ /ji srid 'tsho ba zhes bya'o/ /gang gzhan de 'dra'i rigs dag ni/ /bza' ba'i don du bcang min pa/ /zos kyang bkres pa mi sel phyir/ /'di dag ji srid 'tsho ba'i
<p>32b.6</p>sman/ /rgun 'dru ma bal se'u 'bra go dang / /a mra la sogs 'bras bu ste/ /ut+pal la sogs rtsa ba dag /mkhas pas dus su rung bar gsungs/ /dus su rung sogs 'di dag ni/ /phan tshun 'dres par gyur pa na/ /snga ma snga ma'i dbang byas nas/ /yongs su spyad la nyes
<p>32b.7</p>pa med/ /nya dang rus sbal phag pa dang / /nya sgong chu srin byis pa gsod/ /dom dang ri bong phag rgod dred/ /tshil zhag byin len byas spyod rung / /sha rjen za ba dag la 'dir/ /dri zhim rdzas kyi phye mar bcas/ /sman pa'i ngag gis nad sos gnang / /de las phar ni ma yin
<p>33a</p>
<p>33a.1</p>no/ sha ni bza' bar ma yin pa/ /mi dang lto 'phye glang po sogs/ /'drim na dge slong mkhas rnams kyis/ /'di ni gang gi sha zhes dri/ /mchod rten nye 'khor bla gab med/ /sgo dang bang rim chu yi gnas/ /khyams dang gnas khang dag tu ni/ /
<p>33a.2</p>bza' sogs 'tshed pa rnam par spangs/ /sems bsdus la sogs cho ga yis//rung ba'i gnas ni rnam pa lnga/ /'dren pas gtsug lag khang du ni/ /zas gnas dge 'dun don du gsungs/ /gtsug lag khang gi thig brkyang nas/ /so phag nye bar 'jog pa na/ /lag gi gla
<p>33a.3</p>ni mkhas pa yis/ /phan 'dod sems bskyed bya ba nyid/ /tshogs kyi rung ba'i gnas su ni/ /sa phyogs 'di ni byin gyis brlabs/ /ngag tu yang ni lan gsum brjod/ /de ltar sems bskyed sngon 'gro bas/ /gtsug lag khang phyed zin pa la/ /lag blas dge 'dun mdun 'dug nas/ /
<p>33a.4</p>'di la sems rab sdus shig ces/ /lan gsum bar du brjod par bya/ /'di nyid zas kyi gnas nyid du/ /mdzes pa'i dngos por byin gyis brlabs/ /de ltar byed la sems bsdus pa'i/ /mtha' las byung bar mkhas pas gsungs/ /gtsug lag khang chen mang po dag /
<p>33a.5</p>sna tshogs sgo ni tha dad na/ /gcig tu legs par bya ba ste/ /kun nas ba lang lhas bzhin no/ /gtsug lag khang rnying nyams gyur cing / /dge slong rnams kyis bor ba na/ /'phral byung gyur la tshig gi mthar/ /gang de byin gyis brlab par brjod/ /gzhan yang 'dod don gcig pa
<p>33a.6</p>dang / /las brjod pa ni sngon 'gro bas/ /dge 'dun mthun pas las dag gi/ /cho ga zhes bya rdzogs la'o/ /de ltar zas kyi gnas gang dag /sdom brtson gyis ni ma byas na/ /gang zhig btsos pa'i zas dang ni/ /zhag lon pa yang rung ma yin/ /sen mo ne tso me mtshon sogs/ /
<p>33a.7</p>rnyings dang dbug dang brtol ba dang / /bcad dang gshegs pa'i ming can gyi/ /sa bon bcas pa'ang rung ba yin/ /rgan po'i mdun du 'dren pa yi/ /sam pras ta zhes brjod bya ste/ /de sgra bza' dang btung ba rnams/ /shin tu dag par bya phyir yin/ /gnas brtan gyis kyang bden
<p>33b</p>
<p>33b.1</p>par ni/ /snyoms par brims zhes brjod par bya/ /shes bzhin ldan pas bza' bya zhing / /zos nas kyang ni yon bshad bya/ /yon bshad la ni 'dug pa na/ /dge slong gang gis bzar mi rung / /de ma thos la nyes med de/ /gzhan der ci bder bza' bar bya/ /tshigs bcad dang po
<p>33b.2</p>brjod pa na/ /nye bar gtad de bsdad nas kyang / /tshigs bcad mthar yang nyen byed na/ /de za ba la bkag pa med/ /dge 'dun gyi ni rgan po'am/ /nus ldan gzhan gyis kyang ni brjod/ /sbyin bdag rnams kyi 'dod pa dang / /bsam pa ji bzhin chos bstan to/ /chos ni 'chad pa po la
<p>33b.3</p>yang / /nye gnas g.yog 'khor don du ni/ /dge slong rnams ni sbyin bya ste/ /gcig pu grong du mdzes ma yin/ /dga' ston dus tshe sku gzugs ni/ /rgan po'i gong du rtag tu bzhag /ston pa dang ni dge 'dun bcas/ /'jig rten gsum snang khyab bdag yin/ /mtshan mo sgron me
<p>33b.4</p>med par ni/ /chos nyan pa dang bshad mi bya/ /dbyar gyi dus su rtag tu ni/ /'od khang mig brgya pa yis dgab/ /khyim nas khyim du dge slong rnams/ /dgos pas mgron du bos pa na/ /khang bzangs gzhan du nam yang ni/ /de nas de dag 'gro mi bya/ /'phags pa'i dge 'dun
<p>33b.5</p>tshul bzhin du/ /ci bder bza' ba zos nas ni/ /sbyin bdag gis ni gnang ba dang / /'gro bar byed la nyes pa med/ /sha dang nya sogs 'jig rten na/ /dam pa'i skye bos ma smad gang / /lhung bzed 'ongs pa de bza' ste/ /de 'dras ltung bar mi 'gyur ro/ /gang zhig ched du byas pa'i sha /
<p>33b.6</p>mthong ngam thos sam dogs pa ni/ /nam yang bza' bar bya min par/ /'gro kun phan par bzhed pas gsungs/ /ro la brkam pas gsod byed pa/ /snying rje med pa'i bsam pa spang / /gang zhig srog gnas ched du ni/ /sha za ba la nyes pa med/ /stag gis mche bas bzung ba ni/ /
<p>33b.7</p>mthong ngam thos pa nyid na yang / /de ni bza' bar mi bya ste/ /de yis nam yang mi gtong phyir/ /sgog skya la sogs sman rnams ni/ /nad pa dag la rjes gnang ste/ /gang phyir tshe srog dge ba yi/ /chos rnams kyi ni snod yin phyir/ /gang du dge slong rnams kyi dri/ /ma dad pa yis mi
<p>34a</p>
<p>34a.1</p>snom na/ /de la nyes sbyor rnams kyis kyang / /gnas kyi bya ba'i rgyur shes bya/ /bya ba rdzogs pa'i mthar yang ni/ /lus ni rnam par dag bya ste/ /dri ma lhag ma med pa na/ /slar yang gtsug lag khang 'jug bya/ /nub mo bdun dang nub mo gsum/ /de
<p>34a.2</p>bzhin nub gcig rim bzhin du/ /sgog skya dang ni breg tsong dang / /ke'u yang ni dag par gsungs/ /bsod snyoms dag la 'jug pa na/ /khang bzangs sgo mang rgyu bya ste/ /zas la sogs pa'i mtshan ma ni/ /sgor yang phyir ldog 'dod pas bzhag /sgra ldan khar gsil khyer bya ste/ /
<p>34a.3</p>de yis sbyin bdag go bar bya/ /khyi dang ba lang la sogs bsdigs/ /rnam yang brdeg par mi bya'o/ /rtsa ba 'bras bu bza' bya dag /dal gyis dal gyis dum bur bya/ /mnyes sam dum bur bsil nas ni/ /grong du dge slong dul bas bza'/ /mgron du bos tshe gos med par/ /
<p>34a.4</p>'chol pa'i gral gyis zas mi bza'/ /dus ma yin pa'i zan dag kyang / /sman pa la dris gnang na rung / /mu ge'i dus na mgron gnyer ba/ /shin tu mang yang dang du blang / /sbyin bdag gis ni gnang ba na/ /bgo bsha' yis ni yongs su spyad/ /gtso bor mgron du bos pa yis/ /
<p>34a.5</p>phyed zos kyang ni sbyin bya ste/ /tshangs par spyod la rab mkhas des/ /nyam nga ba dag yongs su bskyang / /thub pa'i bstan pa dang phrad srog/ /nyi ma gcig kyang rnyed dka' bas/ /yun rings 'tsho bar 'dod pa gang / /de dag gis kyang yongs su spyad/ /gal te lhung bzed 'phan can du/ /
<p>34a.6</p>khu tshigs dag ni mthong ba na/ /dngos po gang gis de bsal nas/ /lan gsum bar du bkrus te spyad/ /zos nas kha yi dri ma ni/ /sa dang lci ba sogs kyis sbyang / /chu khyor gsum mam lhag pas kyang / /bkru bshal yongs su dag par bya/ /dge slong min pas reg gam
<p>34a.7</p>zhes/ /blta bya the tshom med na bza'/ /gzhan du reg par gyur lta na/ /slar yang byin len ltos pa yin/ /lam du song tshe lam rgyags dag /khur khyer su yang med pa na/ /brje ba yi ni 'du shes kyis/ /rang nyid kyis ni khur bar bya/ /brje ba gzhan dag med pa na/ /nyi ma dang po
<p>34b</p>
<p>34b.1</p>zan bcad bya/ /gnyis pa la ni spar gang tsam/ /bza' yi de las lhag pa min/ /nyi ma gsum par spar ba gnyis/ /de las phar ni ci bder bya/ /rang nyid 'bad pas bsgrubs nas kyang / /srog bsrung 'dod pas bza' bar bya/ /sa brkos nas ni rtsa ba'am/ /shing
<p>34b.2</p>la 'dzegs nas 'bras bu blang / /dge slong 'chi la thug pa yis/ /bkres pa bsal ba'i don phyir spyad/ /bcas pa'i kha na ma tho 'dir/ /gnas skabs rkyen dbang gis rjes gnang / /rang bzhin kha na ma tho 'dir/ /tshul ldan srog la thug kyang min/ /'dod na nye du dang lhan
<p>34b.3</p>cig /legs blos bzar rung kho na ste/ /gal te lam 'jigs snod med na/ /dge tshul dang yang rung ba nyid/ /dge sbyong za ba'i dus kyi tshe/ /lhung bzed lag pa g.yon pas bzung / /kham gcod la sogs byed pa'i dus/ /lag ni rtag tu dran pas bsrung / /gang du bag med
<p>34b.4</p>khwa dag gis/ /zas la rig par gyur pa na/ /mchu reg nye 'khor dor nas ni/ /bza' ba de la brtag mi dgos/ /mar dang 'bru mar bu ram sogs/ /gzhan yang dge 'dun gyi ni rdzas/ /khyer nas dran pa brjed pa yis/ /gang lus de ni dor mi rung / /tshogs sam gang zag
<p>34b.5</p>gis kyang rung / /rung ba de ni yongs su blang / /las kyi dus la bab pa na/ /legs par zos nas las 'jug bya/ /bu ram 'bras phye 'dres gyur na/ /gtsang ma'i chu yis yongs sbyangs nas/ /dus min par yang spyod pa la/ /zas kyi nyes pa yod ma yin/ /thun tshod rung ba la
<p>34b.6</p>sogs sman/ /dus su rung dang 'dres pa na/ /dus ma yin par mi spyad cing / /reg nas byin len ma byas min/ /thun tshod rung ba'ang de las gzhan/ /zhag bdun pa dang 'dres na ni/ /thun tshod las gzhan sdom brtson gyis/ /spyad min byin len ma byas min/ /zhag bdun pa
<p>34b.7</p>yang ji srid du/ /'tsho bar dmigs dang 'dres na yang / /zhag bdun par ni spyad bya ste/ /lhag par ma yin byin len bya// //bam po bzhi pa/ dge slong gcig gis bu ram gang / /rang gis spyod phyir byin brlabs te/ /phan tshun yid gcugs gyur pa yi/ /
<p>35a</p>
<p>35a.1</p>lnga po rnams la rjes su gnang / /nad pa nyid dang zan chang dang / /dge skos dang ni lag gi bla/ /lam du zhugs pa 'di lnga las/ /gzhan dag la ni rung ma yin/ /zang zing phra mo 'dres pa yis/ /bu ram chu shing mnyes nas ni/ /btsags nas sdom
<p>35a.2</p>brtson btung ba ni/ /dus min par yang rung ba'o/ /rnyed dka'i 'bras bu me tog sogs/ /yid 'phrog bza' bar bya ba gang / /rnyed na spang bar byas kyang ni/ /'dod na bza' bar gnang ba yin/ /bsod snyoms yang dag thob pa'i tshe/ /bsod snyoms pa yi spyod yul du/ /
<p>35a.3</p>khyim gzhan gnas te za ba ni/ /sbyin bdag bsod nams spel phyir rung / /slar yang za bar 'dod lta na/ /spyod yul dag nas 'ongs nas ni/ /bza' bya mu ge'i dus dag tu/ /sngar blangs bsam pas rung ba yin/ /khyim du zos pa'i lhag ma dag /gal te sbyin bdag
<p>35a.4</p>gis bkur na/ /sngar blangs pa yi bsam pa yis/ /nyam nga ba na de yang ngo / /gtsug lag khang gnas kun tu yang / /dus gsum kun tu gtor ma sbyin/ /dus dang dus min za ba nyid/ /gnod sbyin zas phyir 'dod rnams sbyin/ /bu dang bcas pa'i 'phrog ma la'ang / /
<p>35a.5</p>gtsug lag khang ni bsrung phyir dang / /bstan pa yang ni phun tshogs phyir/ /bde gshegs kyis ni gtor ma gsungs/ /na sogs dus ni ma gtogs par/ /'dus shing za na ltung byed do/ /dge 'dun la ni gang cung zad/ /byin blangs de la ltung ba med/ /glo bur gnyug ma'i
<p>35a.6</p>bza' ba gang / /de yang 'dus shing bza' bar 'dod/ /na dang las dang lam gyi dus/ /sngar ni rab tu bsnyen pa nyid/ /gru dang gru chen zhugs la sogs/ /dpag tshad phyed lam song nas ni/ /log nas gal te za byed na/ /dge slong ltung ba yod ma yin/ /gal te sbyin bdag
<p>35a.7</p>mang po yis/ /dge slong rnams la so sor gnang / /sbyin bdag dag ni nus pa'i ngor/ /sbyin pa'i dus ni lnga po'o/ /mu stegs dge sbyong gis zhus nas/ /sbyin bdag de yis gal te 'dren/ /de dag dad pa khyad par du/ /spel phyir bza' bar bya ba nyid/ /mtshams nang der 'du
<p>35b</p>
<p>35b.1</p>shes pa'am/ /the tshom gyis kyang ltung byed yin/ /gsum po la ni nyes med do/ /so sor ma 'dus 'dug la sogs/ /so sor nges pas thob pa dang / /gtsug lag khang du tha dad za/ /sbyin bdag rnams kyis 'dod pa'i ngor/ /bkag pa yod pa ma yin no/ /nyi ma phyed kyi
<p>35b.2</p>dus nas phar/ /phyi ma'i skya rengs ma shar bar/ /dge slong bza' ba za byed na/ /ltung byed 'khor los rnam par 'joms/ /bza' ba la sogs dge slong gis/ /sog 'jog byas pa zos na ltung / /snga phyi gnyis su spyod pa yis/ /de ni rnam pa gnyis su gsungs/ /sngar spyod
<p>35b.3</p>byin len byas pa ni/ /phyi dro spyod pa bkag pa yin/ /phyi dro byin len byas pa ni/ /thun tshod 'das pa rung ma yin/ /chos gos lde mig kyog po dang / /lhung bzed lhung bzed dman pa la'ang / /lag pa 'bags pas mi reg ste/ /tshul de'ang rkyen dbang ma gtogs so/ /sdom
<p>35b.4</p>brtson gang zhig bza' ba sogs/ /byin len ma byas za byed na/ /de yang bslab pa zad byed de/ /chu dang so shing ma gtogs so/ /gang zhig ma tshos tshos pa 'dra/ /bsod snyoms pa yis rnyed pa na/ /sra ba nyid ni sum cha bangs/ /chos la byin len byas pa rung / /nya dang sha dang
<p>35b.5</p>'bras bu sogs/ /kha dog yongs su gyur pa na/ /ba 'o la sogs lan gsum khol/ /byin len bya bar rung ba nyid/ /reg nas byin len mi bya ste/ /nyam nga'i dus na bkag pa med/ /'dab ma can dang so shing dag /'o ma can ni yongs su spang / /dge slong rnams la sbyin bdag
<p>35b.6</p>gis/ /bza' ba gal te bor na ni/ /sgra mi snyan pa'i dbang byas nas/ /dus yol nas ni bza' bar bya/ /mgul du mid pa ma yin na/ /'di la byin len mi bya zhing / /ji srid 'tsho bar bsgrubs pa ni/ /byin rlabs ma byas mi bcang ngo / /tshang ni sog par mi nus pa/ /sbrang ma'am
<p>35b.7</p>ti tam ka la sogs/ /de ni dor nas spyad bya ste/ /byi ba sogs kyis nges par 'jig /lag pa gnyis ni lag pa dang / /de dang 'brel la des byin dang / /lag pa de dang 'brel pa yis/ /de dang 'brel pa dag tu yang / /byin len bya'o mi bde na/ /rgyang ring na yang rung ba nyid/ /
<p>36a</p>
<p>36a.1</p>'di la cang shes glang po dang / /spre'u yis kyang byin len rung / /mar dang 'o ma nyid dang zho/ /sha dang nya sogs bdag nyid kyi/ /don du dge slong der gnas pas/ /blang bar bya ba min pa ste/ /nad pas ston mo'i dus su ni/ /slong bar byed la ltung ba med/ /
<p>36a.2</p>mi na ba yis slong ba na/ /nyes byas zos na ltung byed yin/ /bsod snyoms dag la rgyu ba na/ /kha rog 'dug ste spyod yul du/ /ci byin zhes ni 'dri ba la/ /ji ltar 'dod pa blang bar bya/ /srog chags bcas pa'i chu rnams la/ /phyi rol khrus la sogs spyod dang / /nang du 'thung bar brjod
<p>36a.3</p>pa yis/ /longs spyod nam yang bkag pa yin/ /'dir ni ltung byed ltung ba yi/ /rnam pa gzhan ni yongs btsags pa'o/ /rtswa sogs dag la 'debs pa rnams/ /gang 'dir slar yang ma bris so/ /longs spyod bcas pa'i khyim gang zhig /skyabs bcas par ni 'dug pa dang / /
<p>36a.4</p>'greng ba gnas skabs dge slong ni/ /rkyen dbang las gzhan ltung ba yin/ /gang du skyes pa bud med bcas/ /chags ldan 'dod pa spyod gyur pa/ /bud med skyes pa longs spyod pas/ /de ni longs spyod ces byar bstan/ /mu stegs rnams la rang nyid kyi/ /lag gis bza' sogs
<p>36a.5</p>mi sbyin te/ /lta las slar ldog don du ni/ /dum bur byas te rjes su gnang / /snod ni sa la bzhag pa la/ /snying rje ldan pas sbyin bya ste/ /de ni rjes su gzung phyir yin/ /nam yang gus phyir ma yin no/ /'thab tu bcas pa'i dmag tshogs la/ /nam yang lta phyir mi 'gro ste/ /
<p>36a.6</p>de lta bu yi rkyen dag gis/ /gyur pa las ni bkag pa med/ /gal te dgos pas song yang de/ /nub gnyis las ni phar mi gnas/ /yun rings dus su nang du ni/ /gnas na'ang gang zhig 'jigs pas sam/ /rgyal po 'am ni blon po sogs/ /mdza' bshes tshig gis kyang
<p>36a.7</p>rung ste/ /gnas pa na yang cho ga ni/ /rta dang glang sogs ched mi lta/ /dmag tshogs rnams kyi bkod pa dang / /dpung dang rgyal mtshan mchog gi yang / /rgyal po dang ni blon po yis/ /bshams pa dkrug par mi bya'o/ /de la dpung mchog gang du dpung / /de yi bkod pa
<p>36b</p>
<p>36b.1</p>spras la bya/ /gang du gnas pa'i rgyal mtshan mchog /de ni rgyal mtshan mchog ces bya/ /khros pa'i sems kyis dge slong la/ /sdom brtson rdeg par byed mi rung / /'dren pas bla ma'i dbang byas nas/ /brdeg par gzas pa'ang de bzhin bkag /'dir ni sor mo gcig gis
<p>36b.2</p>kyang / /rdeg par byed na zad par 'dod/ /mgo bo khu tshur rkang dang lag /rdo dbyug bong ba sogs brdeg ltung / /phyags ma la sogs kyis brdeg na/ /de yi nyag ma ji snyed pa/ /de snyed lus la reg pa'i grangs/ /sdom brtson dag la ltung byed gsungs/ /de bzhin sran ljang drug
<p>36b.3</p>sogs kyis/ /brdeg na'ang ltung byed kho nar brjod/ /de ni lus la ma phog par/ /'phangs pa yang ni nyes byas nyid/ /ma rungs gdul phyir ltung med de/ /gzhan par sngags grub mthu ldan gyi/ /dge slong dag gis brdeg pa dang / /gzas pa'ang ltung bar mi 'gyur ro/ /
<p>36b.4</p>dge slong rnams kyis gnas ngan len/ /shes nas 'chab pa yang bkag ste/ /'jigs pas ma gtogs 'jigs gyur na/ /gnas ngan len ni bcab bya nyid/ /phas pham pa nyid gtsor byas nas/ /ji snyed btung bar brjod pa dag /de snyed bslab pa'i gzhi 'di la/ /
<p>36b.5</p>mkhas pas gnas ngan len ces gsungs/ /nad pa ma yin dge slong la/ /nyon mongs bcas pa'i sems kyis der/ /nam yang zan gcad mi bya'o/ /ji ste byed na zad byed ltung / /dus ma gtogs par me dag gis/ /nye bar spor byed smad par gsungs/ /me gsod pa dang
<p>36b.6</p>bsro ba dag /nyam nga'i dus na nyes pa med/ /skra sen spu dang ngar snabs dang / /mchil ma lud pa 'jug pa dang / /me lce me mar mur la reg /nyes byas 'gyur ro dus ma gtogs/ /dkon mchog gsum dang pha ma dang / /tshangs par mtshungs spyod bla ma dang / /chos kyi don
<p>36b.7</p>du nyes med de/ /reg pa'i dus su brjod pa yin/ /'dun pa dbul zhes smras nas ni/ /dge 'dun las ni nye ba na/ /sdom brtson slar yang mi dbul na/ /de ni ltung bas 'joms pa yin/ /bsnyen par ma rdzogs gang zag dang / /nub gnyis lhan cig nyal rung ste/ /de las
<p>37a</p>
<p>37a.1</p>phar ni nub gsum sogs/ /ma yin gal te nyal na ltung / /thams cad g.yo zhing thams cad bskor/ /gnas khang bskor zhing g.yogs pa bzhin/ /phal cher g.yogs shing kun nas bskor/ /ngos bzhi pa yi khyams bzhin brtag /thams cad
<p>37a.2</p>g.yogs shing phal cher bskor/ /ngos gsum pa yi khyams bzhin te/ /phal cher g.yogs pa'i khang pa dang / /khang bzangs bzhin te rim bzhin no/ /de ltar khyim ni bzhi po ru/ /sdom brtson lhan cig nyal byed na/ /nyi ma gsum pa'i skya rengs 'od/ /'char tshe
<p>37a.3</p>gsal por ltung ba yin/ /sngo dang ser dang dmar po ste/ /skya rengs rnam pa gsum du 'dod/ /sngon po nyid tshe'ang ltung 'gyur na/ /gzhan dag tshe na smos ci dgos/ /gang du sgra don so sor go /khyams dang khang bzangs la sogs par/ /de 'dra der yang sdom brtson ni/ /
<p>37a.4</p>nyal du rung ba ma yin no/ /gnang ba dang bcas gnas su ni/ /nad pa dag la rjes gnang ste/ /de yi nad g.yog dag kyang ngo / /de las gzhan gyis nam yang min/ /stobs chung mi na ba la ni/ /nyin mo nyal ba bkag pa yin/ /bsam gtan klog dang ldan pa la/ /
<p>37a.5</p>yud tsam rjes su gnang ba yin/ /gnyis sam gsum po dag gis kyang / /khri gcig la ni nyal mi bya/ /rgya chen yin na gos sogs kyis/ /bar chad nyal ba rjes su gnang / /mun khung dag tu sa la mgo /gtugs nas bla mar phyag mi bya/ /der ni tshig gi bya ba'am/ /
<p>37a.6</p>yid kyis nges par phyag bya'o/ /dge tshul dang ni lhan cig tu/ /lam du nyal tshe gnyid mi log /mi nus ldang blos skyil krung dag /bcings te cung zad gnyid log rung / /ma nus pa na nyes pa med/ /thams cad du ni 'bad pa yis/ /dge tshul dag ni bskyang bar bya/ /
<p>37a.7</p>sangs rgyas ljon shing myu gu ste/ /de ni dgra bcom sgo nga yin/ /dge slong blo gros dman gang dang / /dge tshul gang yang 'di skad chos/ /'dod pas bar du gcod bstan mod/ /bar du gcod pa min ston na/ /de 'dir lan gsum par bzlog ste/ /'on kyang lta de mi gtong na/ /
<p>37b</p>
<p>37b.1</p>'di las lhag sdig yod min pas/ /de yang rgyang ring spang bar bya/ /nyams pa de dang smra ba dang / /nam yang yang dag smra mi bya/ /gnas dang longs spyod la sogs kyang / /mi bya gal te byed na ltung / /yang dag smra ba kha ton yin/ /smra ba klog pa yin par 'dod/ /gnas sa 'dug
<p>37b.2</p>sa gcig tu ste/ /longs spyod chos dang zang zing ngo / /lta ba bzlog pa'i ched du 'am/ /nye du'am nad pa yin na ni/ /smra la sogs pa rjes su gnang / /longs spyod nam yang ma yin no/ /chos gos gsar pa rnyed pa na/ /kha dog ngan par byas te bcad/ /de yang dkar po gsar par
<p>37b.3</p>dgongs/ /kha dog ngan pa rnam pa gsum/ /rang bzhin dang ni bcos ma yin/ /sngon po dang ni btsag tu grags/ /me tog 'bras bu 'dab ma dang / /shun pa'i khu ba ngur smrig 'dod/ /mdog bzangs gzhan ni ma yin no/ /drag po sbrul gyi gdug pa yi/ /dug la rtag tu reg
<p>37b.4</p>bla yi/ /rin po che la reg pa dang / /rin chen smos pa de lta min/ /nor bu mu tig byi ru sogs/ /rin chen de ru smos pa yang / /g.yul 'gyed yan lag mtshon sogs dang / /rol mo'i yan lag rnga zlum sogs/ /gtsug lag khang dang skyed mos tshal/ /thams cad
<p>37b.5</p>nang gir brjod pa yin/ /nang ma yin par slar yang ni/ /phyi rol nye 'khor yin par gsungs/ /phug pa'i nor bu mu tig sogs/ /reg pa la ni ltung byed de/ /ma phug pa la reg pa dang / /mching bu dag la nyes byas nyid/ /pi wang gling bu rnga zlum sogs/ /mtshon cha
<p>37b.6</p>mda' dang gzhu sogs kyang / /yan lag tshang dang ma tshang la/ /reg pa ltung byed nyes byas yin/ /gzhan 'dir go cha la sogs la/ /dge slong reg na nyes byas yin/ /mnga' dang gzhu sogs chas pa yi/ /mtshon cha la reg smos ci dgos/ /sku gdung dang bcas mchod
<p>37b.7</p>rten dang / /sku gzugs la reg ltung byed de/ /sku gdung med la gang reg pa/ /de la nyes byas mda' yis reg /gar dang rol mo glu sogs dag /mig dang rna ba'i yul du bkag /'thab mo bre mo'i gtam sogs kyis/ /nyes zhi mi byed 'ba' zhig zad/ /gar
<p>38a</p>
<p>38a.1</p>dang glu sogs chags pa yis/ /gang zhig mchod rten phyag byed na/ /der 'gro gom pa re rer yang / /nyes byas phung po re re sogs/ /de phyir srid pa zad 'dod pa'i/ /dge slong rnams kyis gzugs sdug dang / /sgra snyan la sogs chags pa yi/ /sems
<p>38a.2</p>su nam yang mi bya'o/ /sa le sbram sogs smos pa gang / /skyed tshal gang du rnyed pa na/ /rtswa sogs dag gis bkab nas ni/ /zhag brgyad bar du bsrung bar bya/ /su dag don gnyer byung na de'i/ /mtshan ma dris nas bstan par bya/ /med na dge 'dun nang nyid du/ /zla
<p>38a.3</p>ba drug tu brtag phyir bzhag /gzhan gyi kha dog mtshan ma dang / /khyad par rtags kyis mtshon la sbyin/ /min na dge 'dun longs spyod phyir/ /de ni brtan pa'i dngos por bya/ /gal te gdod dbang byas nas kyang / /de thob blo chung slong byed na/ /de la de nor rin gyis sam/ /sbyin
<p>38a.4</p>bya skyed ni nam yang min/ /sdom brtson zla phyed nang rol du/ /dus ma gtogs par khrus byed bkag /na dang las dang lam dang rlung / /char dang de dag tshogs skyon med/ /na ba'i dus ni gang du de/ /khrus byas sos par gyur na'o/ /las lam dus ni sngar bshad bzhin/ /rlung
<p>38a.5</p>du grags pa'i dus bstan pa/ /gang du chos gos sne'u ni/ /rlung gis zlog par byed pa'o/ /lus la char thigs gnyis phog pa/ /char pa'i dus su grags pa yin/ /rlung dang char pa 'dres pa ni/ /de dag tshogs pa'i dus zhes bstan/ /gzhan yang tsha ba'i dus zhes pa/ /
<p>38a.6</p>zla ba phyed dang gsum pa'o/ /chos gos ma lus bzhag nas khrus/ /byed 'dod lte bar ma sleb byas/ /nyes byas lte ba nub par ni/ /khrus byed de ni nyes par zad/ /chu bo pha rol rgal ba dang / /rgyal ba sogs la 'debs byed rung / /'ga' zhig tu yang chu klung dag /zab mo
<p>38a.7</p>brgal la nyes pa med/ /dge slong grur zhugs pha rol du/ /chu bo dag la 'gro ba'am/ /gzhan du rgya mtsho la yang rung / /bshang gci sogs byed bkag pa med/ /'jug ngogs gang du bud med dam/ /rgyal po 'am ni de yi dmag /skyes bu g.yon can khrus byed pa/ /de
<p>38b</p>
<p>38b.1</p>ni rgyang rings spang bar bya/ /'og tu gting ring byi zul lam/ /yang na steng du nya brgal lam/ /chu la rkyal ba la sogs kyang / /rtsed mo'i don du mi bya'o/ /gal te rkyal ni slob pa'am/ /nad dang bral bar 'dod pa yis/ /shin tu dben pa'i gnas su ni/ /rkyal la sogs pa
<p>38b.2</p>kun du spyad/ /shes bzhin rang ngam gzhan gyis kyang / /sdom brtson dud 'gro'i skye gnas gang / /gsod na ltung byed me lce yis/ /reg pa'i sdug bsngal nyams myong 'gyur/ /shes bzhin nyon mongs sems kyis ni/ /tshangs spyod dang ni bcas rnams la/ /'gyod pa
<p>38b.3</p>skyed byed nges bkag ste/ /byed na ltung byed gzhan du min/ /khyod lo nyi shu ma lon na/ /khyod kyi bsnyen rdzogs gang na ste/ /mkhan po'ang tshul khrims 'chal pa yin/ /de ni mtshams kyi phyi rol yin/ /'gyod pa skyed pa'i don du ni/ /de la sogs pa smra byed na/ /de la ltung
<p>38b.4</p>byed bden pa yi/ /skyon 'gyur brjod na nyes pa med/ /blo chung sor mo gcig gis kyang / /dge slong rtse phyir g.ya' sgog na/ /ltung byed sme ba nag po dag /ston pa la ni nyes pa med/ /dga' g.yengs chu la rtsed mo dag /byed na thad ltung 'gyur ba yin/ /de yang pha rol tshu rol
<p>38b.5</p>du/ /phar brgal tshur brgal byed sogs so/ /ma bsrungs bud med lhan cig tu/ /gal te nang ngam phyi rol du/ /dge slong nyal du mi rung ste/ /sgo bcings pa la nyes pa med/ /'dir ni legs dang nyes smras don/ /gang zhig so sor rtogs dang ldan/ /mi mo de ni bud med ces/ /
<p>38b.6</p>shes rab ldan pas yang dag gsungs/ /thams cad g.yog dang yongs bskor zhes/ /bya ba 'di yang snga ma bzhin/ /nyal bar brjod pa gang yin pa/ /glos ni sa la phab pa'o/ /sdom brtson gnyid kyis non dus su/ /reg pa'i rlung gis sbar ba yi/ /ltung byed me ni gang yin pa/ /
<p>38b.7</p>kun nas sreg par byed pa yin/ /gnas khang sogs su bud med dag /gang na yod pa'i skas sogs brtul/ /srung byed bzhag nas dge slong ni/ /nyal ba la ni smad pa med/ /khyad par nyin mo nyal ba yi/ /cho ga yang ni 'di yin te/ /mdud pa bor nas rjes su gnang / /gzhan
<p>39a</p>
<p>39a.1</p>du nyes byas 'gyur ba yin/ /dge slong rang ngam gzhan gyis kyang / /dge slong sngangs par byed pa bkag /sems can kun la mi 'jigs mdzad/ /bla ma sangs rgyas la dmigs nas/ /sha za gnod sbyin la sogs pa'i/ /sdig can gzugs ni bzung
<p>39a.2</p>nas kyang / /de yi gzugs sgra dri rnams kyis/ /sngangs par byed la zad byed ltung / /gya nom lha dang dri za dang / /bram ze la sogs 'jigs pa yis/ /bzung nas khyod ni bsad ces brjod/ /gal te brda phrad nyes byas yin/ /phan par 'dod pas mi bzad pa'i/ /sdug bsngal
<p>39a.3</p>ltung ba'i 'jigs skyed phyir/ /dmyal ba yi dwags dud 'gro'i gzugs/ /gal te 'jigs ston nyes pa med/ /dge slong gzhan gyi lhung bzed sogs/ /yo byad dngos po nam du yang / /bzhad gad kyi ni dbang byas nas/ /dge slong gis ni sbed pa bkag /dge slong chos
<p>39a.4</p>gos byin pa la/ /gdeng med par ni longs spyod na/ /ltung byed gal te mdza' bo 'am/ /mchod 'os bla mas nyes pa med/ /sdom brtson dge 'dun lhag ma yis/ /dag pa'i dge slong skur 'debs na/ /ltung byed nyid du nges bstan te/ /phyi ma rnams kyis nyes byas so/ /lam du
<p>39a.5</p>skyes pa med par ni/ /bud med dang ni mi 'grogs te/ /'grogs na de yi spyi bor ni/ /ltung byed gnam lcags 'bab par 'gyur/ /grong der sdom brtson nam son dus/ /nges par ltung byed nyid 'gyur te/ /grong gi lam phyed phyin pa na/ /nyes byas tsam du brjod pa yin/ /rang nyid
<p>39a.6</p>snga phyi byas nas ni/ /lam mi shes pa bstan par bya/ /nyam nga'i lam du bud med dag /khrid na ltung bar mi 'gyur ro/ /gang zhig rkun ma'i grogs dang 'grogs/ /de la'ang ltung byed kyis reg 'gyur/ /'di la yang ni nyes med da/ /gal te sngar bzhin song na'o/ /tshangs
<p>39a.7</p>pa'i sho gam la sogs pas/ /'phrog par byed de rkun mar 'dod/ /grong dang lam la sogs pa dag /gang 'joms drag po smos ci dgos/ /lo ni nyi shu ma lon 'di/ /gang phyir bkres skom la sogs gnod/ /mi bzod mi brtan lus blo'i phyir/ /bsnyen par rdzogs par mi
<p>39b</p>
<p>39b.1</p>byar brjod/ /ma tshang lo la der shes bzhin/ /gang zhig smra yang bsnyen rdzogs na/ /rdzogs byed de dag zad par ldan/ /the tshom gyis kyang ltung bar brjod/ /gang zhig ma tshang tshang ba'i blos/ /lo ni tshang bar smra ba la/ /rdzogs byas ltung ba yod ma yin/ /tshang la tshang bar 'du
<p>39b.2</p>shes gang / /tshang la nyid smra dag kyang ste/ /the tshom gyis kyang smra ba la/ /de la ltung ba med pa nyid/ /de ltar 'dir ni phyogs tsam zhig /mdor bsdus nas ni bstan pa yin/ /brtul zhugs dang bcas blo ldan rnams/ /shin tu nges dang bcas par bya/ /dge slong gis ni
<p>39b.3</p>shes bzhin du/ /sa mi brko'o brkor mi gzhug /so phag 'ba' zhig pa dag dang / /kun nas bye ma yin nyes med/ /skyed byed skyed byed ma yin pa'i/ /sa ni rnam pa gnyis su grags/ /char 'bab rjes su gyur pa la/ /zla ba drug gis skye ba ste/ /skyed byed la ni 'dir
<p>39b.4</p>nges yin/ /sa mang bye ma nyung na ltung / /nyes byas 'gyur ro bye ma dang / /gseg ma dang ni rdo ba dag /lhag par bcas la mi skye'i phyir/ /ltung byed dang ni nyes byas su/ /'dul ba'i de nyid rig pas bshad/ /sa gzhi dang ni rtsig ngos la/ /phur pa brdeg na ltung byed
<p>39b.5</p>yin/ /de nyid 'don dang gnon pa'am/ /'dam bskyod pa la nyes byas so/ /rtsig pa'ang de bzhin zhal zhal lam/ /chu dogs rtib na zad ltung 'gyur/ /chad pa 'am ni gas pa la'ang / /rko bar byed na nyes byas 'dod/ /chu 'gram 'dam ni bskyod pa la/ /'gro bar 'dod pas
<p>39b.6</p>nyes pa med/ /rtsis kyi don du ri mo yang / /sa'am rtsig ngos 'dri ba dang / /skyed mos tshal sogs rgyu ba na/ /'jigs min dus su rung ba nyid/ /dbyar gyi zla ba bzhi las ni/ /mgron du bos pa khas mi blang / /yang yang rtag tu ba dang dus/ /so sor mgron du bos ma
<p>39b.7</p>gtogs/ /rtag tu mgron bos gang yin pa/ /gang du rtag pa nyid du 'bod/ /so sor mgron du bos pa ni/ /so so tha dad nyid la brjod/ /dus ni ji srid 'dod pa des/ /yang yang zhes brjod yang yang dang / /mgron bos 'di dag ma gtogs pa/ /gsal por ltung byed nyid
<p>40a</p>
<p>40a.1</p>du brjod/ /gya nom pa la bos bzhin du/ /sdom brtson dman pa slong ba na/ /slong ba'i tshe na nyes byas te/ /de longs spyod na'ang nyes byas so/ /dman pa la ni bos pa na/ /bzang po slong ba dus ji srid/ /nyes byas longs spyod pa la ni/ /zad byed ltung bar
<p>40a.2</p>brjod pa yin/ /'o ma la bos sha dang zho/ /yang na 'o ma la ni mar/ /slong ba'i tshe na nyes byas te/ /zos na nad pa ma gtogs ltung / /dad ldan yo byad phun tshogs shing / /sbyin phyir gtong la 'jigs med pa/ /de ni yun rings bsod nams phyir/ /dang du len pa bkag
<p>40a.3</p>pa med/ /gang tshe bslab pa 'di la khyod/ /bslab par bya zhes dge slong gis/ /rab bskul de tshe lan du gang / /de la byis pa sogs brjod smod/ /blo chung de ni ltung byed kyi/ /dbyug pas phog nas nges par 'gyel/ /'jigs ltung 'bar ba'i sgo nas ni/ /dmyal
<p>40a.4</p>ba'i me yis g.yengs par gyur/ /byis pa zhes bya ngan sems can/ /rmongs pa mdo sogs mi mkhas pa/ /mi gsal 'dul ba'i tshig la ste/ /mi mkhas de yi don la'o/ /byis pa rmongs sogs tshig las ni/ /re re yis kyang bzlog pa na/ /dmyal ba'i mer ni
<p>40a.5</p>'jug byed pa'i/ /ltung byed kyis ni dge slong ltung / /de yis de tshig bzung nas ni/ /mkhas pa dag la dri bar bya/ /mkhas pa'i tshig gis bya ba ste/ /long ba rnams kyis tshad ma de/ /yang na brdzun pa nyid du ni/ /byis pa la sogs tshig gis kyang / /mkhas pa min yang
<p>40a.6</p>bsgo ba na/ /bden don smra na nyes pa med/ /phan tshun mi mthun dge slong gang / /glags skabs tshol zhing co 'dri na/ /bya rog nyan rnas 'dug na ni/ /de yang ltung byed yang dag gnas/ /gnas khang la sogs bsam gtan dag /byed tshe sgra brda ma byas par/ /
<p>40a.7</p>zhugs pas sgra don gtso bo ni/ /ma thos sgra nyan nyes byas 'gyur/ /de ltar khang bzangs skas dang sgo/ /lam du 'jug tshe tshul ldan la/ /ltung byed sngar bshad ji bzhin te/ /zhi bar bya phyir nyes pa med/ /gsol ba'i las la sogs pa yi/ /chos ni gtan la 'bebs
<p>40b</p>
<p>40b.1</p>pa'i gtam/ /byed tshe gzhan la ma smras par/ /sdom brtson de bor 'gro mi bya/ /las kyi gegs su ma gyur tam/ /zhes bsams rab tu bsgo bar bya/ /de ltar mi byed dge slong ni/ /myur du ltung byed rgya mtshor ltung / /ma gus pa la ltung byed de/ /dge 'dun
<p>40b.2</p>dang ni gang zag gnyis/ /dge 'dun la ni ltung byed brjod/ /gang zag dag la nyes byas so/ /dge 'dun nang na dge skos kyi/ /tshig ni rab tu bzlog pa yang / /ltung byed bla ma'i dge 'dun dang / /rgan po gang zag gzhan la min/ /don med pa
<p>40b.3</p>yi tshig la ni/ /rigs pas shad kyis sbyang ba yis/ /zlog byed smra ba po la 'dir/ /ltung ba med par gsungs pa yin/ /'bru 'am bcos pa'i chang dag ni/ /ku sha'i rtse mo tsam yang spang / /'di dag 'thung ngam ster na yang / /gnyis ka bag med khang chen yin/ /
<p>40b.4</p>kha yi nad la mkhur phug tu/ /bsrel ba tsam la nyes pa med/ /sman pa'i ngag gis 'thung bar ni/ /srog la bab kyang 'dod mi bya/ /phabs dang 'bras phye zan gyi tshogs/ /rnam 'gyur bye brag las skyes pa/ /'jig rten btung ba'i khyad par gang / /de ni 'bru yi chang zhes bya/ /
<p>40b.5</p>sdong bu me tog 'bras rnams kyi/ /khu ba rnams ni yongs gyur pa/ /bcos pa'i chang du nges bstan te/ /sbrang rtsi rgun sogs las byung ba'o/ /gang tshe ma red nyams pa yis/ /myos byed nus pa zad pa na/ /chang gi rgyu mtshan spangs pa'i phyir/ /'thungs kyang de tshe nyes pa
<p>40b.6</p>med/ /su lu ka dang zho ga chu/ /sug ta skyur po btsags nas ni/ /chu bsres btung ba'i don du ni/ /dus min par yang bkag pa med/ /'bru chang skyur por gang gyur pa/ /su lu kar ni yongs su grags/ /bcos chang skyur por gang gyur pa/ /sug ta zhes byar brjod pa'o/ /
<p>40b.7</p>ko tra ba sogs bkag pa'i phyir/ /'bru chang bcos pa'i chang zhes smos/ /ma red nyams la chang gi ni/ /dngos po bzlog phyir myos 'gyur smos/ /chang gi mdog dang de bzhin dri/ /ro dang myong ba dag gis kyang / /gal te myos zad chang gi ni/ /dngos med nyes byas gzhir 'dod do/ /
<p>41a</p>
<p>41a.1</p>de ltar kha dog la sogs pa/ /gsum gnyis gcig 'thung myos nus zad/ /gsum gnyis de bzhin gcig pu la/ /myos pa'i nus med nyes byas rnams/ /rtsa ba sdong bu me tog 'bras/ /'dab ma yang ni myos byed dang / /phabs dang zan chang bsres pa dag /zos na 'gal tshabs can du 'gyur/ /
<p>41a.2</p>sdom brtson grogs yod ma smras par/ /sdom gnas dus min grong 'jug na/ /de 'dra'i rkyen la nyes pa med/ /gzhan du zad pa thob par 'gyur/ /nyi ma phyed kyi mtshams gnas par/ /phyi ma'i skya rengs ma shar bar/ /dus ma yin zhes 'dod pa ste/ /dus dang dus min
<p>41a.3</p>mkhas pas so/ /dge slong dus min 'jug byed cing / /dus min dus su 'du shes dang / /the tshom gyis kyang rnam par 'joms/ /dus la dus min 'du shes dang / /the tshom za na nyes byas yin/ /khyim pas khyim du dge slong rnams/ /gang phyir mgron du bos pa na/ /
<p>41a.4</p>nam yang khyim gzhan dag tu ni/ /de ni de ltar 'gro mi bya/ /'phags pa'i tshogs la ci bder ni/ /bden pas gdugs tshod gsol smras nas/ /khyim bdag gis kyang gnang na der/ /song ba la yang nyes pa med/ /gang zhig rgyal po'i sgo gtan nam/ /de yi nye 'khor
<p>41a.5</p>nyid dang yang / /skya rengs tha ma ma shar 'das/ /bder gnas de yang sdig byed yin/ /grong khyer rgyal po'i pho brang dang / /gsum pa btsun mo'i 'khor dag gi /sgo gtan de dang nye ba na/ /nye 'khor zhes ni brjod pa yin/ /dge slong nam ni ma langs par/ /ma langs
<p>41a.6</p>pa yi 'du shes kyis/ /grong khyer sgo gtan 'das pa la/ /sdom brtson nyes byas bskyed par 'gyur/ /mi yi bdag po'i sgo 'am ni/ /btsun mo'i 'khor du 'das pa la/ /ma langs de ru 'du shes sam/ /the tshom gyis kyang zad lhung reg /cig shos dag tu 'du shes pas/ /
<p>41a.7</p>thams cad la ni nyes byas so/ /rin chen ma bsdus zhes bya ni/ /sba brtul ma byas pa la brjod/ /zla ba phyed phyed yang dang yang / /so sor thar pa thos nas kyang / /'di dag mdor ni gtogs pa dang / /chos su rang byung gis bstan pa/ /ji bzhin rnam gzhag de byas dag /ma
<p>41b</p>
<p>41b.1</p>lus bdag gis da gdod shes/ /de ltar go byed tshul 'chos can/ /sdom brtson de ni ltung byed 'dod/ /rus pa ba so rwa yi ni/ /rang bzhin khab ral gang zhig byed/ /blo ngan de 'dir ltung byed kyi/ /chu srin kha ru ltung 'dod yin/ /de yis khab ral bcag nas ni/ /ltung ba de ni
<p>41b.2</p>bshags bya ste/ /rigs pa'i khab ral byed de la/ /bya ba'i cho ga 'di yin te/ /snu gu dang ni chang ba yi/ /rnam pa de dang 'tsham pa'i tshad/ /khab dang gri gu yang dag ldan/ /de las gzhan du nam yang min/ /khab kyang zangs ma 'khar ba dang / /ra gan lcags dang rnam pa bzhi/ /gri
<p>41b.3</p>gu lcags nyid kho nar gsungs/ /de la rab 'bring tha mar 'dod/ /rab tshad sor ni brgyad shes te/ /tha ma yang ni sor bzhi yin/ /bya gag gshog pa'i rnam pa ni/ /gri gu'i dbyibs su bya ba yin/ /gang tshe grong gzhan 'gro ba na/ /dge slong rings par gyur kyang der/ /khab kyi bslab bya
<p>41b.4</p>bsrung ba'i phyir/ /gcig tsam nges par khyer bar bya/ /dge 'dun khri dang khri'u sogs/ /byed na bder gshegs sor gyis ni/ /rkang pa la ni sor brgyad bya/ /lhag par dge slong mi bya'o/ /bde bar gshegs pa'i sor brgyad la/ /khru gang tshad du 'dod pa yin/ /de las lhag pa dge slong
<p>41b.5</p>gis/ /bcad nas ltung ba so sor bshags/ /tho mtshams don du dge slong gis/ /dge 'dun mal stan la sogs la/ /shing bal la sogs bdal mi bya/ /bdal na de zad ltung bar 'gyur/ /ra bal lug bal ka sha dang / /shal ma la yi bal yang ste/ /dngos po de ni bsdus nas
<p>41b.6</p>su/ /ltung bshags par bya ba yin/ /steng du 'grems par byed pa gang / /de 'dir bdal bar shes par bya/ /gang dang 'brel pas dge slong gi/ /gos dag mdzes par mi 'gyur ba'o/ /srid du bde bar gshegs pa yi/ /mtho gsum de las lhag par min/ /zheng du phyed dang gnyis yod
<p>41b.7</p>de/ /brtul zhugs can gyis gdeng ba bya/ /lhag pa bcad nas ltung ba ni/ /gang la bshags par byed pa na/ /tshul ldan des kyang khyod kyi 'di/ /bcad dam zhes ni dri bar bya/ /'di nyid dbang byas bzhi dang gnyis/ /chu dang zheng du bsngags pa ste/ /dge slong g.yan pa dgab
<p>42a</p>
<p>42a.1</p>pa ni/ /de las lhag na ltung byed de/ /dbyar gos ras chen zhes bya ba/ /srid du drug yin shes par bya/ /rgyar ni phyed dang gsum yin te/ /gang phyir ston pa'i mtho yi'o/ /bde bar gshegs pa'i chos gos kyi/ /tshad du chos gos mi bya ste/ /mnyam pa 'am ni
<p>42a.2</p>lhag par yang / /de la mtho ni bcu dang drug /bslab pa nyams byed byis pa gang / /mi zad ngan song gsum dag tu/ /des ltung 'jigs brgya bskyed pas na/ /de phyir ltung byed ces bya'o/ /ltung byed yang dag bshad nas kyang / /de yi rjes thogs brjod par bya/ /rang gi mtshan
<p>42a.3</p>nyid dbye ba yis/ /so sor bshags pa rnam pa bzhi/ /sdom brtson rang gi spyod yul du/ /nye du ma yin dge slong ma/ /de las bsod snyoms blangs nas ni/ /zos na so sor bshags pa yin/ /khyim gang dag tu dge slong rnams/ /gsol tshe dge slong ma gang zhig /'di la mar
<p>42a.4</p>sbyin 'di dag la/ /zas sogs byin zhes gal te smra/ /dge slong rnams ni zan za'i bar/ /sring mo ma smra zhes ni bzlog /de las gcig kyang mi smra na/ /kun la so sor bshags pa yin/ /nang dang bar dang phyi gnas ni/ /sum char gdugs tshod gsol rnams te/ /dge
<p>42a.5</p>'dun gyis ni gnas brten nam/ /yang na gsar bu kun gyis brjod/ /dge slong rnams ni gsol gyi bar/ /'di ni ma smra 'dug ces so/ /dge slong ma la ma bzlog gam/ /zhes ni phyi rol gnas pas dri/ /bar nas bra ba rnams kyis ni/ /ma dris zos na ltung ba yin/ /phyi rol ba la nyes
<p>42a.6</p>byas te/ /gal te gcig kyang mi smra na/ /dge 'dun gnas brtan la sogs pa/ /kun la so sor bshags pa yin/ /de yang ltung byed ji bzhin du/ /sdom brtson gcig gi mdun du bshags/ /dge slong ma yi dbyar khang du/ /bsko sham byed la bkag pa med/ /de ni de yi rang
<p>42a.7</p>rdzas te/ /khang bzangs rgya chen 'gar yang ngo / /dge 'dun mthun pas slob pa yi/ /khyim gang bslab pa'i sdom can gyis/ /dge slong bru bas nyen na yang / /mgron du ma bos zan mi bza'/ /mar dang zho dang 'o ma dang / /sbrang rtsi bu ram btung ba dang / /nya sha sha dang sha skam dang / 
<p>42b</p>
<p>42b.1</p>mar dang bcas pa bkag pa yin/ /lo ma me tog 'bras bu sogs/ /dang du len pa 'gal ba med/ /dam pa'i chos ni ston pa na/ /mal stan spyod pa la yang ngo / /sdom brtson khyim gzhan zos nas ni/ /bza' lhag khyim du byis pa la/ /dum bur bgos te sbyin bya ste/ /tshul ldan
<p>42b.2</p>la ni de dag dga'/ /gang zhig 'jigs dang bcas pa yi/ /dgon pa'i gtsug lag khang gnas pa'i/ /dge slong phyi rol 'ongs nas ni/ /bza' ba len pa bkag pa yin/ /de thob der ram gzhan du 'am/ /gtsug lag khang du mi za yang / /nags nyul nas ni ma gtogs
<p>42b.3</p>te/ /dge slong la ni ltung bar 'gyur/ /de ltar byas na ci rigs par/ /kun dga' ra bar sdom brtson mdun/ /bdag la mi rigs smad pa'i gnas/ /byung ngo zhes ni so sor bshags/ /de ltar so sor bshags rnam bzhi/ /gang du ji bzhin
<p>42b.4</p>bshad nas ni/ /da ni gang zhig bslab pa'i chos/ /mang po'i skabs son bstan par bya/ /sham thabs steng gi gos gyon pa/ /de ni shin tu zlum por bgo /ha cang rtsengs pa ma yin dang / /ha cang 'jol ba ma yin brjod/ /glang po'i sna ltar ma yin dang / /ta la'i lo ma ltar
<p>42b.5</p>mi 'dod/ /sbrul mgo'i gdengs ka lta bu dang / /sbrul gyi mgo bo nyid ltar min/ /brtul zhugs ldan pas sham thabs ni/ /'bru yi phur ma ltar mi bgo /stod g.yogs stobs kyi lha bzhin du/ /bgo bar yang ni mi bya'o/ /shin tu bsdams dang legs par bgo /gnya'
<p>42b.6</p>shing gang tsam lta ba dang / /lta ba mi yengs pa yi ni/ /brtul zhugs can gyis grong 'jug bya/ /mgo bo g.yogs dang brdzes pa yis/ /grong du 'jug par mi bya'o/ /mi gzar ba dang gnya' gong gzed/ /cog pu de bzhin dkur mi brten/ /sdom brtson mchong sogs mi bya zhing / /
<p>42b.7</p>lag pa mi sbrel phrag mi sprad/ /lus dang lag pa mgo bo dag /bsgyur zhing kyogs pas grong mi 'jug /ma brtags pa dang ma bsgo dang / /lus kun gyi ni ljid mi dbab/ /rkang pa yis ni rkang pa dang / /long bus long bu bsnol mi bya/ /rkang pa mi rkyong mi dgug cing / /mi gdang
<p>43a</p>
<p>43a.1</p>byin pa bsnol mi bya/ /brla yang phan tshun bsnol mi bya/ /khyim du mnyam gzhag min mi 'dug /lhung bzed la lta mthar chags dang / /tshod ma mnyam dang byur bu yis/ /yongs su blang bar mi bya zhing / /zas steng lhung bzed mi gzhag go/ /bza' ba nye bar
<p>43a.2</p>mi stobs par/ /lhung bzed sngar bzed mi bya'o/ /slar yang 'dod pas tshod ma dang / /zan ni phan tshun dgab mi bya/ /ro la chags pas mi bza' zhing / /shin tu mang po ma yin no/ /zas la ma gus brnyas bcas dang / /kham ni che min chung ma yin/ /kham ni ma bzas bar du
<p>43a.3</p>ni/ /kha gdang mi bya 'gram mi bskyod/ /dge slong kha bkang smra mi bya/ /zas la sgra ni gsal ches min/ /tsug tsug zhes kyang mi bya ste/ /phu phu la sogs kun mi bya/ /dge slong zas la 'phyas mi gdags/ /tha dad phye nas mi bza' ba'o/ /'gram pa zas kyis mi dgang zhing / /
<p>43a.4</p>kham ni 'phro yis gcad mi bya/ /nam yang zas ni za ba'i tshe/ /lce brkyang ba yis ma yin no/ /lag pa dag ni mi ldag cing / /lhung bzed kyang ni byog mi bya/ /lag pa sbrug par mi bya ste/ /lhung bzed bskyoms par mi bya'o/ /mchod rten rnam par byas nas ni/ /bcom ste bza'
<p>43a.5</p>bar mi bya'o/ /drung na 'dug pa'i lhung bzed la/ /smad pa'i don du mi lta'o/ /lag pa zas dang bcas pa yis/ /chu snod dag la gzung mi bya/ /zas dang bcas pa'i chu yis ni/ /drung na gnas la gtor mi bya/ /zas bcas chu dang zas lhag ni/ /lhung bzed kyis ni dor mi bya/ /
<p>43a.6</p>khyim pas rjes su gnang ba na/ /khyim gzhan du ni nyes pa med/ /gad kha dang ni g.yang kha dang / /dkan ngos lhung bzed mi bzhag cing / /langs nas bkru bar mi bya'o/ /'bab chu drag tu 'bab pa yi/ /rgyun las bzlog nas lhung bzed kyis/ /chu ni blang bar mi bya'o/ /lhung bzed
<p>43a.7</p>kun tu mi rnyed phyir/ /'dug la 'greng bas chos bshad min/ /nyal ba la ni 'dug pas min/ /'dug stan dma' mos mthon po dang / /phyi bzhin 'ongs pas chos mi bstan/ /de bzhin lam min 'dug nas kyang / /lam nas 'gro ba la yang min/ /mgo la zhwa 'am cod pan
<p>43b</p>
<p>43b.1</p>thogs/ /phreng ba'am gtsug tor can la min/ /glang chen rta dang khyogs la zhon/ /mchil lham gyon pa dag dang ni/ /gdugs 'dzin pa dang dbyug thogs dang / /mgo bo g.yogs pa la sogs pas/ /gnas pa la ni mi rung ste/ /dge slong dag gis chos bshad pa/ /nad pa
<p>43b.2</p>la ni 'gal ba med/ /sdom brtson rkyen med langs nas ni/ /bshang gci dor ba'i bya ba dag /mi bya lus ni bder gnas pas/ /byas nas 'gal tshabs can du 'gyur/ /gang yang sdom ldan der gnas pas/ /chu 'am rtswa sngon dag la yang / /bshang gci dang ni skyugs pa dang / /
<p>43b.3</p>mchil ma ngar snabs mi dor ro/ /ci ste 'dor byed de la 'dir/ /nyes byas bskyed par the tshom med/ /de 'dra'i rkyen dag byung na ni/ /sdom brtson ltung ba yod ma yin/ /rkyen ma gtogs par mi gang las/ /lhag par shing la 'dzeg mi bya/ /kun mkhyen yab kyis bstan pa yi/ /spyod
<p>43b.4</p>pas rtag tu gnas pa ste/ /'greng dang nyal dang 'dug pa dang / /'chag pa la yang de bzhin te/ /gang phyir bdag ni mtha' yas yon tan 'byung gnas kyi/ /yab gcig bde gshegs sras yin des bstan spyod yul ni/ /chos kun rang bzhin de sems zhi byed rtogs par yang / /
<p>43b.5</p>'dod pas bdag nyid phyi rol g.yo ba bzlog par bya/ /de ltar de dag thams cad du/ /ji skad gsungs pa'i bslab pa spyad/ /'di ni bslab par bya ba'i chos/ /mang po mdor bsdus bstan pa yin/ /de rjes bdun gyi dbang byas nas/ /zhi byed bstan pa de 'dir brjod/ /rtsod pa
<p>43b.6</p>'khrug long rtag tu brjod/ /zhi byed de yi rjes kyi chos/ /thams cad gang zag khyad par las/ /zhi byed de ni rnam pa bdun/ /gang zhig lus ngag bsdams pa yis/ /gzu bo yang dag spro bya ste/ /dge 'dun mtha' dag dbus su de/ /tshul bzhin legs par 'grang bar bya/ /'dun
<p>43b.7</p>dang zhe sdang gti mug 'jigs/ /rnam spang yang dag rtsod pa dag /byed 'dod de la sbed pa dang / /sped pa yang ni shes pa'o/ /gzu bo rtsod pa mngon sum dang / /gang zag de yang mngon sum brjod/ /tshul bzhin de chos mngon sum dang / /ston pa yi ni bka' bzhin te/ /mngon
<p>44a</p>
<p>44a.1</p>sum du ni zhi byed 'di/ /mngon sum 'dul bar brjod de gcig /blo dman rnams kyis dran pa'i phyir/ /'di ni phyogs tsam bstan pa yin/ /gang yang dgu 'am bcu yis sam/ /lnga 'am de las lhag pas kyang / /gang mang gis ni rtsod pa dag /zhi byed de ni
<p>44a.2</p>gang mang brjod/ /gal te gzu bo gang mang dang / /gang la mdo sde 'dul ba yi/ /bstan bcos shes pa'i gnas brtan nam/ /gzhan gyis kyang rtsod ma zhi na/ /tshogs la dbul lo tshogs kyis kyang / /chos lnga ldan pas yang dag bsko/ /sngar bzhin 'dir yang tshul shing brim/ /
<p>44a.3</p>gang des tshul shing bya ba ni/ /chos dang chos min ston byed gnyis/ /chos kyi tshul shing mchod 'os te/ /drang po dri zhim reg na bde/ /cig shos de las bzlog pa ste/ /yon po dri ngan reg bya rtsub/ /chos kyi lag pa g.yas su bcang / /cig shos steng nas bkag ste'o/ /dge
<p>44a.4</p>'dun yang ni 'dug pa na/ /nan tan ldan pas lan gsum par/ /chos kyi tshul shing dang po ste/ /gnas brtan smos nas rab tu brim/ /gal te 'dir ni chos kyi brda/ /dge ba rnams ni mang gyur na/ /tshul shing de yis chos kyi don/ /rtsod pa de yis go bar bya/ /de la skyor
<p>44a.5</p>byed dge slong la/ /sngar bshad pa yis ltung bar 'gyur/ /slar yang cig shos de lta na'ang / /de ni zhi bar brjod par bya/ /chos min las skyor dge slong la/ /de lta na yang nyes byas te/ /gang mang zhes ni grags pa yi/ /'dul ba 'di ni dpa' bos gsungs/ /'di ni
<p>44a.6</p>rtsod dang 'khrug long las/ /brtsams pa'i 'dul ba gnyis par grags/ /gsum pa mi gdams rtsod zhi byed/ /'dul ba rig pa rnams kyis gsungs/ /mngon sum 'dul dang de bzhin du/ /dran pa ma smyos pa yis 'dul/ /mngon sum 'dul ba snga ma bzhin/ /
<p>44a.7</p>snga ma ji lta de ltar brjod/ /dran 'dul shes par bya ba ni/ /gyad bu nor la sogs pa'i tshig /dge slong ma ni mdza' mos sngon/ /ston pa la zhus ji bzhin te/ /tshul 'dis dge slong khyed cag gis/ /gyad bu nor la dran 'dul sbyin/ /'di ltar yang ni sbyin bya ste/ /des ni
<p>44b</p>
<p>44b.1</p>rgan pa'i mtha' logs brjod/ /gson cig dge 'dun btsun pa rnams/ /bdag la tshul min sogs kyis bskur/ /de ni tshogs la dran pa yis/ /'dul ba bdag la gnang zhes gsol/ /de ltar lan gsum brjod rjes la/ /dge slong gcig gis gsol byas nas/ /chos
<p>44b.2</p>dang ldan zhing cho ga bzhin/ /dran pas 'dul ba de la sbyin/ /ma smyos 'dul ba gsungs pa ni/ /bye skyes bzhin du de tshe dag /sems 'khrugs pa'am smyos pa'am/ /blo ni tshor bas gzir ba ste/ /des na sdom brtson rnams kyis bdag /dman phyir yang dang yang du bskul/ /
<p>44b.3</p>ma myos 'dul ba dge 'dun la/ /gsan du gsol zhes lan gsum brjod/ /ma myos 'dul ba 'di la yang / /gsol ba sngon brjod las kyis sbyin/ /de ltar tshul des rtsod zhi ba/ /ma myos pa yi 'dul bas so/ /ltung phyir rtsod pa dag la yang / /'dul ba bzhi
<p>44b.4</p>yis myur du zhi/ /yang dag khas blangs mngon sum dang / /rtswa bkram de nyid tshul la ni/ /ltung bar bcas pa glengs pa'am/ /ma glengs na yang dge slong gis/ /dge slong mdun na tsog pu yis/ /'dug ste thal sbyar phyag byas nas/ /brjod de dgongs shig khyod kyi mdun/ /
<p>44b.5</p>ltung ba bshags brjod des kyang der/ /mthong ngam zhes dri mthong lan smra/ /phyin ci ma log de yi tshig /phyin chad ltung la dga' min dri/ /dga' bar mi byed ces tshig brjod/ /thabs yin zhes kyang nges brjod de/ /khas blangs rtsod de zhi ba'o/ /phas pham la sogs
<p>44b.6</p>tshogs mchog la/ /khas blangs 'dul ba gsol ba na/ /de ltar rtsod de zhi don du/ /khas blangs nyid du mkhas pas brjod/ /'di ltar yangs pa can du sngon/ /dge slong nag pos chos gos dag /khyer song dge slong yangs can rnams/ /mnyan yod 'ongs pa las gyur
<p>44b.7</p>te/ /mngon sum rtsod pas 'gro ba la/ /mngon sum 'dul ba yang dag bstan/ /mngon sum 'dul ba'i de nyid 'di/ /slar yang rab bshad bzlas pas so/ /phan tshun rtsod pas 'grel pa la/ /rtswa bkram lta bur rab tu gsungs/ /gnas brtan gzhan zhig song na'ang
<p>45a</p>
<p>45a.1</p>der/ /'di ltar yang dag rjes bstan bya/ /khyed cag rtsod la mngon dga' zhing / /slar ldog byed pa'ang dka' bar gnas/ /khyod 'dir legs pa rnyed min te/ /'di 'dra dge slong yin nam ci/ /gzhan yang khyed dang bdag cag la/ /nges par ltung ba gang byung
<p>45a.2</p>ba/ /sbom po'am mthar thug spangs nas ni/ /de ni nyer zhi spro bas gnas/ /de la des smras mi nyan pa'ang / /min na de tshe rang bzhin gnas/ /cig shos kyi ni phyogs la yang / /de ni sngar bzhin brjod par bya/ /de yang gal te ma zhi ba'i/ /sems ldan de tshig nyan min na/ /
<p>45a.3</p>rtsod de nye bar zhi ba ni/ /rtswa bkram tshul gang nyid kyis so/ /ltung ba khas blangs pa la yang / /slar yang log par shes pa yis/ /tshogs nang de slar khas mi len/ /dge slong me bzhi ji bzhin du/ /'dir yang de yi ngo bo nyid/ /tshol bas de 'dul dge slong la/ /sbyin zhes
<p>45a.4</p>gzhan la phan byed pa'i/ /'gro ba rnams kyi rtsa lag gsungs/ /des kyang de ltar rgan pa yi/ /mthar ni kun la gsol bar bya/ /de la de bzhin tshogs kyis kyang / /cho ga thams cad snga ma bzhin/ /bya phyir rtsod la dge slong gi/ /tshogs kyis kun gyi zhi ba thob/ /mi
<p>45a.5</p>mthun byed min kha cig la/ /zhi byed de 'dir shes par bya/ /'di ni so sor thar pa yi/ /mdo don mdor bsdus tsam zhig ste/ /gzhi la sogs par gang gsungs pa/ /de yang ci nus brjod par bya/ /rigs ngan reg 'os ma yin dang / /chang 'tshong khyim dang rgyal po'i khab/ /
<p>45a.6</p>smad 'tshong khyim du brjod pa ste/ /lnga po dge slong spyod yul min/ /grangs can la sogs brdzun pa yi/ /bstan bcos rgyun du bden pa'i blos/ /klog par byed na de dag la/ /bsod snyoms dug tu 'gyur ba yin/ /mi bzad ngan song nad kyi sman/ /bder gshegs bstan
<p>45a.7</p>bcos shes nas ni/ /sun dbyung ched du gzhan dag gi /bstan bcos kyang ni blta bar bya/ /gang phyir kun mkhyen dag pa'i bka'/ /sbrang rtsi'i tshogs chen yod bzhin du/ /su zhig mu stegs kyis bstan pa'i/ /nim pa tsha ba'i ro myong byed/ /khri'u rkang pa ri mo can/ /mu
<p>45b</p>
<p>45b.1</p>stegs rgyal mtshan nyid kyang ste/ /snod kyang ha cang mang ba dang / /sna tshogs bkra ba spang bar bya/ /skyob pas na dang rgan po la/ /bzhon pa thams cad rjes gnang mdzad/ /chad pa'i las kyi dus dag la/ /gsang ba'i gnas ni bkri ba yang / /khur gyi rim pas 'gro ba dang / /
<p>45b.2</p>dbyig pa dang ni dra ba sogs/ /bsam gtan klog dang ldan rnams la/ /bcas pa gus pas sngon 'gro bya/ /mig sman mchu yi byi dor dang / /de bzhin chos gos dri zhim dgod/ /sen mo 'chos dang mgo bo'i khrus/ /gdugs dang mchil lham khra bo bkag /lo ma 'am
<p>45b.3</p>ni smyig ma nyid/ /'di nyid sdom brtson dag gis gdugs/ /rtag tu grong gi dbus su ni/ /de yi yu ba bsgreng mi bya/ /yu ba gdugs kyi tshad nyid de/ /nam yang de las ring du min/ /kha gdang tshe ni nam du yang / /rang gi lag la sogs pas dgab/ /sdom brtson so yi
<p>45b.4</p>rus pa ni/ /bstan te bgad par mi bya'o/ /sgra dbyangs chung dus ston pa yi/ /yon tan brjod bya dam chos kyi/ /dbyangs ni mngon par mi shes na/ /dben par slob pa bkag pa med/ /ston pa'i dam chos mdzes phyir te/ /nyon mongs bcas pa'i sems kyis min/ /dge slong
<p>45b.5</p>dge slong ma la sogs/ /rnam pa lnga la ston pa yis/ /dbyar gnas pa dang dbyar gyi mthar/ /dgag dbye bya bar rjes su gnang / /bslab pa mtha' dag blangs pa gang / /dge slong dge slong mar shes te/ /bcu yi gnas la dge tshul nyid/ /dge tshul ma yang de bzhin no/ /gcig
<p>45b.6</p>pu lam du mi 'gro zhing / /chu bo'i pha rol rkyal mi bya/ /skyes pa la ni mi reg cing / /de dang lhan cig 'dug mi bya/ /kha na ma tho mi bcab cing / /smyan du 'gyur ba mi bya ste/ /'di dag dge slong ma rnams kyi/ /chos drug ces ni yongs su bsgrags/ /sa le sbram ni len pa dang / /
<p>45b.7</p>gsang ba'i gnas kyi spu 'dreg dang / /sa rnams brko bar byed pa dang / /rtswa sngon la sogs gcod pa dang / /byin len ma byas zas len dang / /gsog 'jog byas pa za ba las/ /ldog pa zhes bya de bzhin gzhan/ /rjes mthun chos ni drug tu 'dod/ /gsung rab las ni
<p>46a</p>
<p>46a.1</p>gsungs pa yi/ /dge chos bcu gnyis ldan pa yis/ /'jig rten mgon po'i bstan pa la/ /dge slob ma yi ming can yin/ /dge 'dun dag gi rgan rabs kyis/ /'bad pas tshes grangs dran par bya/ /gtsug lag khang skyong dag gis kyang / /nyin re tshogs
<p>46a.2</p>kyi thad du brjod/ /dus rnams yang dag 'pho ba na/ /zla phyed gsum gsum rjes la chad/ /lo la zhag res ma tshang ba'i/ /zla ba drug tu bstan pa yin/ /lo dang zla ba zla shol dag /rgyal po'i bka' yis kyang ni bsngags/ /bka' btsan grags ldan shes rab can/ /dpung
<p>46a.3</p>ldan de yi rjes 'brang bya/ /snod dang lag pa legs bkrus nas/ /brtul zhugs can gyis byug ris bya/ /ci nas nyi ma'i dkyil 'khor dang / /mchod rten lta bur mi bya'o/ /sdom brtson lam du 'gro ba'i tshe/ /gang du lha yi gzugs dag mthong / /de bzhin gshegs pa'i
<p>46a.4</p>tshigs bcad ni/ /gus pas se gol gtogs te brjod/ /de dag phan dang gnod pa can/ /rgyal bas nyes byas dag tu bcas/ /des na bslab pa rjes bsrung bas/ /rtag tu dran par bya ba yin/ /lha yi gzugs ni bya ba ste/ /de yi mchod pa rang nyid kyis/ /bslab pa yang
<p>46a.5</p>dag thob pa'am/ /sdom gnas dge slong gzhan gyis so/ /dgos grub ched du gzugs de la/ /gtor ma me tog la sogs sbyin/ /lha rnams rang gi gnas su ni/ /mi mthun pa dag mi ston phyir/ /'dus pa chen po'i mdo zhes par/ /lha rnams kyis ni rjes bsngags
<p>46a.6</p>pas/ /sangs rgyas 'khor du gtogs pa la/ /ci nas gnod pa mi byed gsungs/ /mgon pos sems can thams cad la/ /kun du byams pa rab bsngags te/ /gang la sa bon de yod na/ /sred pa las byung sdug bsngal med/ /gang zhig lha ni gang dag la/ /gus pas
<p>46a.7</p>mchod byed de la 'dir/ /'jig rten gnas pa gang yin du/ /srid pa'i longs spyod 'dod thob byed/ /gang zhig sangs rgyas skyabs song nas/ /rnam pa gzhan gyis gzhan bsten na/ /gsal por sems ni g.yo ba can/ /de brten 'bras bu ga la yod/ /yul 'khor dag gi
<p>46b</p>
<p>46b.1</p>bsod snyoms kyang / /'bar ba'i me mdag lta bur spyod/ /ngur smrig cha lugs tsam gyis ni/ /dge slong rtags sun 'byin pa yin/ /blo ngan dran pa'i don du ni/ /'dul ba la sogs bri bya ste/ /rang ming bdag gi ba dag ni/ /dgag phyir sbyin pa'i chos zhes bri/ /ma
<p>46b.2</p>dad pa'am dad chung dag /tshul khrims can gyi bsro khang dang / /lus kyi dril phyi bsku mnye yi/ /las dag la ni rab tu bkag /khrims ldan gyis ni khrims 'chal la/ /bsnyen bkur phyag sogs mi bya'o/ /'di ni nye gnas skal med do/ /'di nyid bstan pa'i tsher ma yin/ /
<p>46b.3</p>mkhan po dang ni slob dpon dang / /pha ma de bzhin nad pa dag /tshul khrims nyams kyang bsnyen bkur bya/ /de la med na nye gnas kyang / /bsod snyoms dngos po phyed dag kyang / /sdom ldan rnams kyis pha ma bgo /de dag dka' ba byed pa'o/ /rtag tu phan 'dogs kyang yin
<p>46b.4</p>phyir/ /yongs su spyad bya 'di dag ni/ /sus kyang kun du bzlog mi bya/ /rkang pa'i mthil gyi bsku mnye dang / /khrus dang dril phyi sogs kyang ngo / /gal te de la g.yan pa'i nad/ /byung na long bu man chad du/ /'drud dang skud dang rkang pa dag /bkri ba la sogs pa yang ngo / /
<p>46b.5</p>mchod phyir thogs pa'i se ral kha/ /rkang gdub dag kyang mi gdags te/ /rims la sogs pa zhi bya'i phyir/ /skud pa dpung pa g.yon par rung / /de ni nad dang bral ba na/ /rtsig pa la sogs khung bur gzhug /nges par sman pa'i man ngag gis/ /tsan+dan la sogs byug
<p>46b.6</p>par bya/ /ma dad rigs can skye bo dang / /ci nas dad spong mi 'gyur bar/ /tsan+dan la sogs byugs nas ni/ /dben par 'dug gis phyi rol min/ /gal te kha cig nan tan gyis/ /dris byug bsod nams 'dod pa na/ /rtsig ngos maN+Dal byas nas ni/ /de yis mthong ba gsal phyir mnam/ /nam yang dri ni rkang par
<p>46b.7</p>min/ /gal te dad pa can dag gis/ /khas blangs rjes thogs de yi tshe/ /chu mang po yis bkru bar bya/ /me tog mdzes shing dri zhim dag /rnyed de snom par 'dod pa na/ /mig gi ched du rnam bsams nas/ /bsnam gyis 'dod chags blos ma yin/ /gang su la yang mtshon cha dag /
<p>47a</p>
<p>47a.1</p>ma dad sems kyis sbyin mi bya/ /sman rnams sba phyir lcags dag las/ /byas pa'i sgo lcags bcang bar bya/ /zangs lcags ra gan sa dang ni/ /shing ngam zha nye rdo las byas/ /rgya dag thub pas gang zag dang / /tshogs la yang ni rjes su gnang / /
<p>47a.2</p>gang zag la ni thod pa dang / /yan lag drug gi rus pas mtshan/ /dge 'dun dag la kun rdzob pa'i/ /chos kyi 'khor los rnam par mdzes/ /gsal mthong rung ba mi bcang ste/ /lhan cig spyod pa'i tshul ngan bkag /sbyin bdag dad pa spel ba'i phyir/ /bcos pa nyid do
<p>47a.3</p>tshogs kyi yang / /me long ngam ni chu sogs la/ /rang gi bzhin ni blta mi bya/ /lus kyi na tshod mtshan ma'am/ /rma dag lta phyir nyes pa med/ /rang gi lus skyes mi dgug cing / /rdo la sogs pas mi gzhom mo/ /'dod chags me ni 'phel ba na/ /mi sdug chu
<p>47a.4</p>yis zhi bar bya/ /glang chen rmig rjes lta bu yi/ /sa yi rang bzhin rkang khrus snod/ /'od ma ta la'i lo ma yi/ /bsil yab kyang ni rnam pa gnyis/ /lo ma yal 'dab ras ma dag /sha na tha na bal gyi ste/ /sbrang ma la sogs zlog byed pa/ /rnam pa lnga ni rab tu gnang / /
<p>47a.5</p>shing ngam skas la 'dzeg pa na/ /sham thabs mtha' sna bcing bar bya/ /lci ba'i khur ni dge slong gis/ /phal pa bzhin du bskur mi bya/ /so mangs sogs kyi yan lag mchog /bshad par bya ba ma yin no/ /mgo skyes lag pa dag gis kyang / /gyen du brdze bar mi bya'o/ /
<p>47a.6</p>skra la rdul gyis gos pa na/ /lag pa'am ni gos kyis kyang / /mgo bo yongs su sbrug phyi ba/ /brtul zhugs ldan la nyes pa med/ /skad gsang ha cang che chung gis/ /thub pa'i bka' ni mi brjod de/ /brjod bya dang ni mi 'gal bar/ /yul skad dus dang rjes mthun bya/ /gtsug
<p>47a.7</p>lag khang gi steng ngos kyi/ /byang dang nub kyi phyogs cha ru/ /bshang gci bya ba'i khang pa dag /bya ba yin te phal cher ro/ /gtsug lag khang gi nang gi ngos/ /lho dang shar gyi mtshams su ni/ /chu yi snod du nus ji bzhin/ /chu don gnyer ba rnams la sbyin/ /dge slong dam ni
<p>47b</p>
<p>47b.1</p>khyim pa yang / /rgan po sbrid pa byung ba la/ /tshe ring gyur cig ces brjod de/ /de dag tshe ring 'dod phyir ro/ /gsar bu la ni rgan po yis/ /a rog gya zhes brjod bya ste/ /gsar bu yis kyang rgan po la/ /lus kyis phyag ni bya ba yin/ /phyag mi bya dang mi blang dus/ /brtul ldan
<p>47b.2</p>zas la 'khod pa dang / /'og gi lam ni mi gtsang dang / /gos gcig gis ni 'dug pa dang / /ma mid na yang gang zhig gis/ /kha ni zas kyis bkang pa la/ /phyag mi bya zhing des kyang ni/ /gzhan la phyag ni mi bya'o/ /gzhan yang phyag bya'i yul min yang / /sbom gu
<p>47b.3</p>spyod pa la sogs yin/ /sangs rgyas dang ni sdom pas rgan/ /rtag tu dge slong phyag bya gnyis/ /bstan la dam par bya ba yi/ /dge slong phyag ni rnam pa gnyis/ /gcig ni dkyil 'khor lnga pa ste/ /gzhan gyi sgyid pa nas 'khyud yin/ /skra yi rang bzhin srad bu yis/ /lag
<p>47b.4</p>'gro gzung bar mi bya ste/ /zhi bas rang bzhin mi 'gro na/ /de ni bskrad pa'i sbyor ba bya// //bam po lnga pa/ /tha gu shin tu 'jam po yis/ /mgul par bcings te legs par dor/ /g.yang sa ma yin sa phyogs ni/ /'gro ba 'tshe ba med par ro/ /de bzhin
<p>47b.5</p>gzhan la gnod med par/ /byi ba la sogs skye 'gro rnams/ /dal gyis bag yod rab bzung nas/ /'bad pas ci bder dor bar bya/ /bslab pa rjes bsrungs brtse ldan gyis/ /shig rnams dal gyis bzung nas ni/ /bsdus nas rtsig pa la sogs pa'i/ /bu gar snying rje can
<p>47b.6</p>gyis gzhug /rtswa sngon stug po'i sa phyogs su/ /rtsa shig dag kyang dor bar bya/ /lhag ma gzhan yang ma snad par/ /rang gi spyod yul dag tu dor/ /che ba phul chad chung ngu phyed/ /'bring po de dag bar ma ste/ /'bru mar snod du nyer bstan pa/ /rnam gsum de las gang 'dod cing / /
<p>47b.7</p>lam 'gro chos kyi gtam nyid dam/ /mi smra ba yis 'gro bar bya/ /ngal bso'i tshe na tshigs bcad 'don/ /mtshan mo'i gnas tshe rgyud gsum pa'o/ /khru ni brgya dang lnga bcu brgyad/ /che dang chung dang bar ma ste/ /rnam gsum bas mthar shes bya zhing / /gang la ji ltar rigs pas
<p>48a</p>
<p>48a.1</p>kyang / /chu rab che ba'i sa phyogs sam/ /chu yis khyab par yang ni rung / /rjes mthun nyid kyis khyer bya'am/ /mi khyer ba ni go rims bzhin/ /gal te sdom brtson dge slong ma/ /rnams la 'dul ba ston pa na/ /yol bas bar du gcad bya ste/ /gzhan du
<p>48a.2</p>'gal tshabs can du 'gyur/ /gal te rkun mas bor nas ni/ /yongs su ma bzung rnyed lta na/ /skye bos go byas khyer ba la/ /nam yang 'gal ba yod ma yin/ /kun dga' ra ba byed 'dod pas/ /gal te dge slong ljon shing btsugs/ /de yis lo lnga'i bar dag tu/ /gnas de
<p>48a.3</p>mngon par blta bar bya/ /dge slong gis ni lhung bzed sogs/ /rtsod dang mna' ni dor mi rigs/ /khyim pa rnams ni sho be can/ /tshul ldan cho long ji ltar rung / /gang du sdom brtson bud med dam/ /des kyang sdom ldan mthong ba yis/ /chags skyes gyur na des de yis/ /
<p>48a.4</p>spyod yul de ni myur du spang / /dge slong ma ni nyer 'ongs na/ /bla ma lta bar 'dod gyur cing / /dam chos mnyan par shes pa na/ /'dir legs 'dug ces brjod bya ste/ /so phag shing stan phyed tshal lam/ /gor bu dag gam srab mo yis/ /stan rung gzhan dag dge slong gi/ /mdun du
<p>48a.5</p>dge slong ma yis min/ /dge slong rnams kyi mal stan gyi/ /lhag ma dge slong ma la gnang / /dman pa 'am ni 'bring po ste/ /bzang po nam yang ma yin no/ /dge slong dge slong ma rnams kyang / /phan tshun ltung ba bshags pa rnams/ /phan tshun du ni rang gi skyon/ /gang phyir
<p>48a.6</p>sgrogs par ma nus na/ /ltung ba'i the tshom tshul 'di la/ /dge slong mas ni go bya'i phyir/ /dri'o bla ma'i 'du shes kyis/ /dge slong la ni phyogs gzhan du'o/ /gang tshe dge slong ma gang zhes/ /dge slong gnas su 'jug tshe dri/ /nad dang bcas pa ma yin na/ /shog ces des kyang
<p>48a.7</p>brjod par bya/ /mdo sde chos mngon 'dul ba dang / /rgyu skar dang ni nyin zhag shes/ /dgon pa'i phan yon 'dod pa rnams/ /grong nas rgyang grags gnas par bya/ /nags khrod dben par 'dug pa la/ /nges par chom rkun dga' skyed phyir/ /'bru mar la sogs nyer mkho'i snod/ /
<p>48b</p>
<p>48b.1</p>mkhas pas nye bar gzhag par bya/ /tshul ldan sngar ni bzo shes kyis/ /rang gi bzo cha spang bar bya/ /sngon ni sman pa 'breg mkhan na/ /'chang bar byed la bkag pa med/ /'phangs pa'i tshe yang dge slong gis/ /brtson la dga' ba dor mi bya/ /rab byung brtson 'grus ngo bo nyid/ /
<p>48b.2</p>de spangs 'gal tshabs can du 'gyur/ /brtson 'grus can yang spyod bcas gang / /yang dag rjes su bstan par bya/ /de med de la lta ba dang / /dad dang sgom pa yod ma yin/ /man ngag dang ni bral ba'i sems/ /bsam gtan la ni sbyar mi bya/ /de sbyar 'khrul pa nyid gnas
<p>48b.3</p>'gyur/ /bsam gtan gang yin rnyed par dka'/ /gnas khang gos dang mal stan sogs/ /dri zhim spos kyis bdug pa dang / /me tog dri zhim bsam gtan dag /byed na'o 'di las gzhan du min/ /lag gi bla yis shing dag gi/ /mtshon gyi las la sogs pa yang / /
<p>48b.4</p>shing drung la sogs mi mkho ba/ /de yis byin na nyes pa med/ /rab zhi kun spyod la mkhas pa/ /spyod yul gyur na 'bad pa yis/ /de ni lhan cig gnas par bzung / /ma brtags par ni ma yin no/ /gal te chu dang me nang sogs/ /bud med gang dag 'chi 'gyur na/ /dge
<p>48b.5</p>slong snying rje ldan pa yis/ /de 'don byed la nyes pa med/ /gzugs brnyan rnams kyi bzo dag ni/ /shes pas gang de 'dod pa na/ /sdom can gyis ni bya ba ste/ /'jig rten sems ni bsrung phyir ro/ /mkhar gyi sgo dang de bzhin du/ /khang bzangs dang ni khang bzangs sgor/ /bud
<p>48b.6</p>med rnams dang lhan cig tu/ /'dug dang gtam sogs mi bya'o/ /de phyir gzugs sogs rnam lnga yi/ /'dod yon rtag tu spangs nas kyang / /rgyun du dran pa nyer gzhag gi /rnal 'byor rnams ni yang dag bsgom/ /gang phyir lam 'di 'das pa yi/ /sangs rgyas phan bzhed kun
<p>48b.7</p>gyi ste/ /sangs rgyas rang sangs rgyas rnams dang / /nyan thos rnams kyi sngon 'gro yin/ /bla ma legs par rnam brtags nas/ /gnas ni cho ga bzhin du bzung / /bla mas kyang ni yongs brtags pa'i/ /gnas pa yongs su gzung bar bya/ /phan tshun skyon dang bcas pa yis/ /
<p>49a</p>
<p>49a.1</p>nges par 'gal tshabs can du 'gyur/ /gang gi gnyi ga dag kyang ni/ /phan tshun 'di ltar yongs su brtag /khrims ldan nad g.yog byed pa dang / /chos dang zang zing ser sna med/ /dus su 'doms pa'i bla ma ni/ /bla ma'i yon tan yang dag ldan/ /gnas
<p>49a.2</p>pa'i tshul ldan shes rab can/ /dul zhing bzod dang ldan pa dang / /bla ma la ni rtag tu gus/ /bsam gtan klog pa'i las dang ldan/ /phyag mi byed dang rang dbang can/ /mkhan po dang yang phrad pa las/ /rjes su bstan pa mi slob cing / /de bzhin mi mthun phyogs la brten/ /
<p>49a.3</p>'di dag la ni gzhan des kyang / /gnas kyi ltos pa med pa yin/ /'di ni ngan par shes byas te/ /slar yang gzhan ni yang dag gzung / /gnyi gas ltos pa spangs pa la/ /gnas ni 'jig par brjod pa yin/ /gcig gis kyang ni ltos bcas na/ /slar yang gzhan ni mi
<p>49a.4</p>gzung ngo / /gang du dgos pas 'gro ba na/ /slar yang phyir 'ong 'dod pa yis/ /gnas de la ni go byas te/ /snga ma nyid las gzhan mi btsal/ /gnas med dag gi zhag lnga'i bar/ /tshogs kyi rnyed pa dbang ba yin/ /gang phyir gnas kyang de tsam las/ /lhag pa
<p>49a.5</p>rung ba ma yin no/ /sdom brtson gyis ni dge slong dag /dge 'dun gtsug lag khang dag las/ /mi dbyung chad pas gcad bya ste/ /dge slong gnas khang lnga dag yin/ /gnas ni bzlog par bya ba dang / /klog dang gdams ngag longs spyod dang / /yang dag smra ba dgag
<p>49a.6</p>pa ste/ /chad pa rnam pa lnga zhes brjod/ /ci ste chad pa bzod nyid na/ /de la rjes su gnang bar 'os/ /mi 'os pa na gnyi ga la/ /de byed na ni 'gal tshabs can/ /ma dad le lo can dag dang / /gdug sems can dang tshig ngan can/ /sdig pa'i grogs dang ma gus pa'i/ /
<p>49a.7</p>bzod pa blang bar mi bya'o/ /mthang gos dang bcas bla gos bskon/ /chu tshags snod dang yang dag bcas/ /bla mas legs par yongs brtags te/ /dge tshul yang ni bskrad par bya/ /gzhon pa la 'os yo byad drug /dge tshul de la byin nas su/ /bla mas bskrad par
<p>49b</p>
<p>49b.1</p>bya ba ste/ /min na bzod pa bya bar 'os/ /nges par de ni gnas med par/ /zhag gcig kyang ni 'dug mi bya/ /gzhan du lo lnga lon gyur cing / /'dul ba'i don rig lam du'o/ /gtsug lag khang gzhan phyin na ni/ /de yi zhag lnga yis kyang ni/ /gnas kyi slob dpon
<p>49b.2</p>btsal bya ste/ /de med par ni 'dug mi bya/ /yan lag dril dang mtshon sogs kyi/ /las ni cho ga ji bzhin du/ /bla ma rnams kyi bya ba ste/ /gnas pa rnams kyi chos nyid do/ /bla ma yon tan shes pas kyang / /rang gi bya ba shes bya ste/ /bla ma dang ni slob mas kyang / /rtag
<p>49b.3</p>tu yongs su bsrung bya yin/ /klog pa yi ni slob dpon la'ang / /mkhas pas nye gnas bya ba ste/ /kun spyod khyad par 'phags pa kun/ /gnas kyi slob dpon dag la bya/ /klog pa med par mi gnas shing / /gnas med par yang ma yin te/ /de lta'ang gnas kyi slob dpon la/ /
<p>49b.4</p>sems ni rtag tu zhen par bya/ /sde snod gsum shes nyon mongs zad/ /lo bcu lon pa ma yin na/ /ston pa'i bka' ni mdun byas nas/ /des kyang gnas ni gzung bar bya/ /zla ba phyed dang de phyed la/ /brtson pas nyin re lan gsum du/ /ring dang nye bar gnas pa yi/ /gnas
<p>49b.5</p>ster ba la phyag bya'o/ /gang zhig dpag tshad phyed dang gsum/ /gnas pas zla ba phyed na ste/ /de phyed de phyed gnas pa yi/ /lan gsum der gnas nyid kyis so/ /gal te dbyar ni phyi ma la/ /bla ma dus las 'das gyur na/ /so so'i rten gyis phan tshun du/ /bltas te yang ni gnas par
<p>49b.6</p>bya/ /dbyar ni gnas par gyur pa na/ /gal te rgan po ma rnyed na/ /gnas ni gnyis pa med pa'i phyir/ /der ni gso sbyong mi bya'o/ /sdig pa'i sman gyi gso sbyong ni/ /dgag dbye byas nas yang ni bya/ /gso sbyong dag pa'i ched du ste/ /dgag dbye'i las kyang de dag nyid/ /phan tshun
<p>49b.7</p>gdams pa'i don du ni/ /dgag dbye rjes su gnang ba yin/ /gso sbyong zla phyed re re yi/ /sdig rnams yongs su dag phyir ro/ /glo bur lhags dang gnyug mar gnas/ /mnyam mam lhag pa yin na yang / /rjes su bzlas pa'i gso sbyong bya/ /kha ba so ga dbyar rnams kyi/ /zla ba gnyis
<p>50a</p>
<p>50a.1</p>dang bzhi yi ni/ /mar ngo la ni bcu bzhi pa'i/ /gso sbyong sdom brtson dag gis bya/ /sa ga dang ni chu stod dang / /de bzhin khrums smad smin drug dang / /rgyal dang dbo zhes bya ba nyid/ /drug po'i mar ngo bcu bzhir brjod/ /de bzhin de las gzhan dag ni/ /bco brgyad
<p>50a.2</p>bco lnga bar ni 'dod/ /glo bur lhag pa mang gyur cing / /cig shos dag ni nyung ba na/ /glo bur lhag pa'i yon tan can/ /de dag 'dod pas gso sbyong bya/ /dge 'dun thams cad ltung bcas na/ /dge slong 'dul ba shes pa yis/ /dga' gcugs kyis legs go byas nas/ /rab tu
<p>50a.3</p>'bad pas rim pa bzhin/ /tshangs pa mtshungs spyod mngon sum du/ /ji bzhin yang dag mthol bshags bya/ /de la bltas nas gzhan dag kyang / /de bzhin mkhas pas byed du gzhug /mtshams kyi mtha' ma mnan nas sam/ /la lar yang ni dkyil 'khor pa/ /de bzhin las ni
<p>50a.4</p>thams cad la/ /mtshams ni bcad par rung ba yin/ /dge 'dun tshogs pa med gyur na/ /gang zag gcig gi mdun nyid du/ /byin gyis brlab po de yang ni/ /med na rang gi sems kyis brjod/ /de ltar byin gyis brlabs pa ni/ /brtul zhugs can gyi lhung bzed dang / /chos gos 'gyur ro
<p>50a.5</p>sems kyis kyang / /de bzhin mgron du bos pa yang / /gang gi 'khor ni 'dul ba yi/ /cho ga la ni mkhas yod na/ /de la gtad nas kyang ni gnas/ /byin gyis brlabs pa 'am ci 'dod pa/ /bslab la gus shing 'jigs bcas la/ /ltung ba brtag pa'ang de dang 'dra/ /dgag dbye de ltar
<p>50a.6</p>shes bya ste/ /de yang lnga yi tshogs kyis so/ /mthun par bsams pa bzang po yis/ /dgag dbye bya ba kho na ste/ /dga' bas tshangs pa mtshungs spyod pa/ /gzhan la so sor gus pas so/ /nyin zhag bdun nam brgyad dang ni/ /bcu rnams kyis ni dgag dbye dag /byed pa na ni
<p>50a.7</p>'khon can rnams/ /rab tu 'bad pas sbyang bar bya/ /las kyi phyir ni dkyil 'khor pa/ /bya'o mtha' mtshams bkrol nas kyang / /mtshams gcig tu ni ma 'dres pas/ /tshogs kyi las ni bya bar brjod/ /nyi shu yang na bcu'am lnga/ /dge slong bzhi zhes bya ba rnams/ /tshogs
<p>50b</p>
<p>50b.1</p>kyi phrin las 'di lta ste/ /'di dag tshogs zhes bya bar grags/ /dge 'dun kha skong sangs rgyas kyis/ /bya ba'i las ni 'ga' yang med/ /sangs rgyas dkon mchog dge 'dun las/ /tha dad de yi las de'i min/ /nyi shu yis ni dbyung ba ste/ /bcu yi tshogs kyis bsnyen par
<p>50b.2</p>rdzogs/ /lnga rnams kyis ni dgag dbye ste/ /bzhi po rnams kyis gso sbyong ngo / /brjod pa la sogs cho ga bzhin/ /las ni gang du byed pa de/ /gnas zhes bya bar brjod pa ste/ /bzlog pa la ni gnas mi brtag /chos smra ba ni dag nyid de/ /dge slong mi smra'i yid ma bkag /
<p>50b.3</p>'di ni mu stegs skye bo dag /blun po sgrub pa spang phyir ro/ /mthong dang thos dang dogs pa yis/ /dngos po kun gyi bya ba ste/ /dbyar gnas pa na brtul zhugs can/ /gnas gsum gyis ni dgag dbye bya/ /bar chad ma gtogs gang du yang / /dgag dbye ma byas mi 'gro ste/ /me
<p>50b.4</p>sogs bar chad byung ba na/ /rgya mtsho yang ni brgal bar bya/ /glags tshol phung khrol chom rkun dang / /rgyal po me yi bla ma rnams/ /'di dag gus pas nyan na ni/ /'dul ba mi bshad mi bya'o/ /dad pa can ni nor med dang / /dad chung rnams la de yod pa/ /rab tu mnyan phyir 'bad pa la/ /
<p>50b.5</p>bshad par bya'o ltung ba med/ /mdo sde la sogs mkhas pa rnams/ /gzhag par bya bar rab tu grags/ /de dag las la mi bsko ste/ /'di nyid de dag nyid kyi las/ /mdo sde chos mngon 'dul ba rnams/ /'dzin dang tshogs la klog pa dang / /nad pa tshogs kyi rgan po ste/ /drug
<p>50b.6</p>po dag las mi byed pa'o/ /dge slong mdo sogs mkhas pa la/ /lam phyed 'ongs pa thos pa na/ /ji srid dpag tshad phyed dang gsum/ /ba dan bsgreng sogs sngon 'gro bas/ /gaN+DI brdungs te dge 'dun gyis/ /rang gi nus sbyar bsu bar bya/ /'ongs nas dga' bas rnyed pa yang / /
<p>50b.7</p>der dbul tshogs kyis kyang ni thob/ /gnas khang 'dug stan mal stan rnams/ /de dag gus pas rtag tu dbul/ /nye gnas la yang las su bsko/ /mi dbab par ni rab tu bshad/ /bslab pa 'cha' ba bder gshegs te/ /skrod pa la ni dge 'dun dbang / /dge 'dun gyis
<p>51a</p>
<p>51a.1</p>ni khros pa yis/ /rab byung bslab pa mi bca'o/ /dge 'dun bsam pa tha dad pas/ /byas na yang ni ma byas yin/ /gnyis med gsungs pa'i bslab pa ni/ /sus kyang gzhan du bya mi nus/ /gro zhun zla ba'i tshes gcig nas/ /snga ma'i dbyar de gtso bo
<p>51a.2</p>yin/ /de nyid khrums stod zla ba yi/ /tshes gcig nas ni phyi mar grags/ /zla gsum dbyar ni 'gro ba yi/ /spyod pa dge slong rnams kyis spang / /bya rnams kyis kyang rang gi gnas/ /dbyar gyi dus su mi spong ngo / /chu stod can gyi zla phyed nas/ /kun nas nye phyir 'bad pa
<p>51a.3</p>yis/ /gtsug lag khang rnams sbyong ba'i las/ /byi dor la sogs bya ba yin/ /bco lnga la ni ma lus pa/ /'dus nas kyang ni gnas mal dag /de stobs pa ni legs brtags nas/ /spro bar byas te kun nas bsko/ /'dun dang zhe sdang 'jigs rmongs pa/ /skyon rnams
<p>51a.4</p>ring du spangs nas ni/ /gang zhig bstabs dang ma bstabs pa/ /ma lus pa ni shes pa bzung / /de nas gtsug lag khang skyong gis/ /khrims su bya bar rab tu bsgrags/ /mkhas pa yis ni bde ba la/ /reg par gnas pa'i ched du bya/ /gang zhig spro ba gzhi med pa/ /bzhad
<p>51a.5</p>gad rtsod pa ma yin no/ /gnas 'di dag tu brims pa yi/ /tshul shing dag ni long zhes so/ /gsol ba 'ba' zhig bya ba ste/ /de ring tshes ni bco lnga la/ /dbyar gnas pa yi ched du ni/ /tshogs kyi tshul shing blang du gsol/ /de nas rgan rims ji bzhin du/ /tshul shing brims
<p>51a.6</p>pa'i rjes la ni/ /gnas khang la sogs ci rigs par/ /sbyin no gnas mal dag kyang ngo / /dbyar ni nye ba'i dus na yang / /dge slong gis ni 'bad pas brtag /gnas dang spyod yul nyid kyang ste/ /yon tan grub par 'dod pas so/ /gnas khang na ni mkhas pa yis/ /
<p>51a.7</p>tshangs pa mtshungs par spyod pa dang / /yon tan can dang thos pa 'dzin/ /snying rje can yid der mngon nas/ /thog mar ltung ba mi 'byin cing / /byung ba slar yang 'chos byed pa/ /de la sogs pa'i rnam pa yis/ /gnas ni yongs su brtag par bya/ /sman dang bsod snyoms dag
<p>51b</p>
<p>51b.1</p>kyang ni/ /gang du snying las chung dus rnyed/ /smad 'tshong tshogs kyis gang ba dag /ma yin der ni spyod yul dag /steng g.yogs can gnas dge slong gi /mdun du dge slong tsog pur 'dug /'di la dbyar gnas thob bya'i phyir/ /ji lta de ltar nges par brjod/ /sbyin bdag
<p>51b.2</p>dang ni nye gnas grong / /zhal ta ba dang nad g.yog smos/ /bdag ming 'di zhes bgyi ba yis/ /zla gsum dbyar gnas snga ma'am/ /phyi ma 'di la gnas bgyid de/ /ral dang grum pa bcos pa'i phyir/ /'di nyid bdag gi dbyar yin te/ /phyi rol dbyar gnas ma yin no/ /de ltar
<p>51b.3</p>dbyar ni gnas pa dang / /de nas phyi rol gzhan du gnas/ /nyes byas tsha sgo can gyi chu/ /ngan song thur 'bab mi brgal lo/ /dge slong gcig gi mdun song la/ /zhag bdun yang dag byin gyis brlab/ /dgos pa'i ched du mdun du 'dir/ /mi 'dug kyang ni nyes pa med/ /kun
<p>51b.4</p>dga' ra ba la sogs bzhi'i/ /gzhi ni nye bar dgod pa dang / /mchod rten mchod dang tshogs ston mo/ /chad pa'i las byin grogs nyid dang / /dge 'dun lhag ma dbyung ba ste/ /dge slong dgos pa 'di dag gis/ /zhag bdun byin gyis brlabs nas ni/ /the tshom med par 'gro bar
<p>51b.5</p>bya/ /'di dag las kyang dge slong ma'i/ /bya ba slar yang lhag ma yin/ /lci ba'i chos nyid ldan pa yis/ /de las dbyung ba mngon 'dod pas/ /dge tshul las ni lhag pa yi/ /dge slong sdom pa 'dod pa dang / /chos dang rjes chos slob pa'i phyir/ /dge tshul ma las dge slong ma/ /
<p>51b.6</p>lhag ma'i bslab pa la slob ste/ /bsnyen par rdzogs pa thob phyir du/ /tshangs spyod nyer gnas 'dzin phyir ro/ /dge slong ma yis byed pa dang / /yang na gsol ba la sogs las/ /gsang ste ston pa nyid dang ni/ /gang phyir mi 'dod ma yin na/ /gnyi ga'i tshogs la bsnyen
<p>51b.7</p>rdzogs ni/ /khyim pa dag gi khyim song la/ /gal te yod na snga ma las/ /lhag par bu dang bu mo rnams/ /bag ma gtong len la sogs dang / /pha ma dkon mchog gsum dang ni/ /slob dpon la sogs dgos sgrub la/ /zhag bdun brlabs sam lhag par rung / /mtshan mo nyi
<p>52a</p>
<p>52a.1</p>shu sum cu'am/ /nyin zhag bzhi bcu yang ni rung / /tshogs la zhus nas 'gro bya ste/ /yul gyi dgos pa sgrub phyir ro/ /dgos pa khyad par 'phags pa ni/ /rnam par shes te zhus nas kyang / /gsol ba gcig ni sngon 'gro ba'i/ /brjod pa 'di la tshogs
<p>52a.2</p>kyis sbyin/ /bsod snyoms kyis ni phongs pa'am/ /sman yang rnyed par dka' ba dang / /nye gnas 'ga' yang med pa na/ /dbyar ni dral yang nyes pa med/ /de bzhin mi rung sgrub pa yis/ /tshangs spyod nyams par byed pa ste/ /nye du ma yin bud med dam/ /rgyal pos mgron du gnyer na'o/ /de bzhin ma ning la sogs
<p>52a.3</p>zhes/ /rang gi gnas su bud med 'ga'/ /chags skyes de ni bzlog dka' na/ /gnas gzhan yang dag bsten par bya/ /rgyal po rkun ma sbrul gdug dang / /mi dang me dang me min dang / /chu yi 'jigs pas dge slong dag /song ba na yang nyes pa med/ /gang du sdig pa'i blo can gyis/ /
<p>52a.4</p>dge slong dge 'dun 'byed pa rtsom/ /de thos phrad pas 'jigs pa yis/ /gal te song yang nyes pa med/ /'jigs pa sna tshogs gzhan dag kyang / /'jam pos bzlog phyir 'gro bya ste/ /ma song 'gal tshabs can du 'gyur/ /des dbyar dral yang nyes pa med/ /gtsug lag
<p>52a.5</p>khang 'dir 'gro zhes bya/ /dbyar gyi dngos po 'di'o zhes/ /brjod de dge slong go byas nas/ /ma song na ni nyes byas yin/ /zhag 'dun yang ni lhag par ni/ /byin gyis brlab po dge slong gang / /bar der 'ongs te song ba yang / /byin rlabs de nyid gzhan yod min/ /sngar gyi byin
<p>52a.6</p>rlabs de nyid ni/ /rgyun mi 'chad par gnas pa la/ /de stong rgyu yi tshogs pa ni/ /de las gzhan du mi 'thob bo/ /mtshams bcings rab tu rnam mang las/ /mdor bsdus tshul ni rnam pa bzhi/ /'di yang mdor bsdus dbang byas nas/ /phyogs tsam bstan pa brjod par bya/ /dpag
<p>52a.7</p>tshad phyed dang gsum pa'i mtshams/ /chen po de ni phyogs bzhi ru/ /ljon shing chu bo brag ri dang / /lam chen sogs kyis mtshon de bcad/ /dge 'dun thams cad tshogs pa na/ /dge slong gcig gis gsol ba bya/ /de bzhin brjod pa gcig las kyi/ /mtshams ni rab tu
<p>52b</p>
<p>52b.1</p>'grub phyir yin/ /shar phyogs mtshams nas tshu rol du/ /gnas mal nyid kyi mthar thug par/ /grong dang de yi nye 'khor dag /spangs te mtshams ni bcing bar bya/ /chos gos dag dang mi 'bral phyir/ /slar yang gsol ba sngon 'gro ba'i/ /las nyid bya'o tshul ldan dag /
<p>52b.2</p>bde la reg par gnas phyir ro/ /chos gos gsum po med par yang / /sdom brtson mtshams 'dir gnas rung ste/ /grong dang de yi nye 'khor dag /ma gtogs gzhan du ci bder ro/ /sngar gyi chen po mi mkho na/ /chung ngu yang ni bya ba ste/ /gsol dang bzhi yi las nyid kyis/ /
<p>52b.3</p>chen po nye bar bkrol nas ni/ /chung ngu bcings nas snga ma bzhin/ /mtshan ma brtan po rnams kyis so/ /dkyil 'khor pa zhes grags pa der/ /tshogs kyi las ni bsgrub par bya/ /sngar bzhin chung ngu bcings nas kyang / /de nas chen po bcing bar bya/ /gzhan yang der ni go
<p>52b.4</p>rims 'di/ /mtshams bcing ba la gnang ba yin/ /dge 'dun thams cad shi srid dam/ /yang na mtshan ni gzhan gyur ram/ /bslab pa phul lam mtshams nyid kyi/ /phyi rol skya rengs shar ba dang / /gsol ba sngon 'gro'i las kyis te/ /mtshams 'jig rgyu ni rnam lnga'o/ /ljon shing
<p>52b.5</p>gcig gi phyed cha 'am/ /gnyis pa mtshams kyi phur pa ste/ /phur ba 'am ni shing gcig la/ /cha bzhir rnam par phye ba yis/ /bzhi char du yang thob pa ste/ /lnga pa nam yang ma yin no/ /'og tu yang ni dpag tshad dag /phyed dang gsum mo steng du yang / /ri yi steng gi shing
<p>52b.6</p>rtse 'am/ /spyil po la sogs pa yi mthar/ /sbyin bdag rjes gzung don gyi phyir/ /ston pa nyid kyi sku gzugs la/ /sna tshogs rin chen 'od 'bar bas/ /mdzes pa'i rgyan spud rjes su gnang / /rna rgyan dang ni lag gdub dang / /rkang pa la sogs rgyan rnams ni/ /dgag go
<p>52b.7</p>rmad byung 'di dag ni/ /nges par bud med rgyan yin na/ /skyes bu seng ge chen po ni/ /rtag tu rjes su 'dzin mdzad la/ /smad 'tshong gyon pa lta bu yi/ /bud med gos ni mi rigs so/ /tur+ya'i sgra yis 'dug khang du/ /ltad mo ba ni song ba'i tshe/ /sku gzugs dag la brgyan pa yi/ /mchod pa slar
<p>53a</p>
<p>53a.1</p>yang bsdu bar bya/ /skye bo mang po 'dus pa'i tshe/ /ca co'i sgra yis g.yengs pa na/ /dus tshod brda ni sprad pa'i phyir/ /rnga 'am dung sogs sbyar byas 'dod/ /bcu 'am brgya 'am stong phrag ni/ /mdun du byas te nye bar bsgo/ /rnyed pa brtul can ci 'dod dag /bltas
<p>53a.2</p>te de skal rnam par brtag /bgos nas de ni shi gyur na/ /de slar dge 'dun thams cad kyi/ /ma bgos na yang de skal ni/ /gzhan des rnam par bgo bar bya/ /skal de sbyin bdag kho na'i ste/ /gang la de phul de yi yang / /thams cad du ni ma gnang ba/ /dge slong rnams la de mi 'os/ /
<p>53a.3</p>dge slong rnams ni mgron bos shing / /dge slong ma yang mgron bos na/ /mchod ston tha ma der ni gang / /rnyed pa rgan pa'i mthar bzhag na/ /gnyi gas kyang ni go ba'am/ /yang na sbyin bdag 'dod pas so/ /zang zing skal ba mnyam por ni/ /kun du skyob pa la yang yin/ /dbyig
<p>53a.4</p>rnams rnam par 'god 'dod na/ /dge slong ma las cha gnyis te/ /'di la bsnyen par rdzogs 'dod pa'i/ /dge tshul la yang ci rigs brjod/ /de las gzhan pa'i dge tshul ma/ /rnams la yang ni sum cha 'os/ /dge slong dge slong ma rnams ni/ /skal ba mnyam par bgo
<p>53a.5</p>bya nyid/ /gang du dge slong mang gyur cing / /dge slong ma tshogs nyung na ni/ /de ni mnyam por mi bgo ste/ /rnyed pa re re'i grangs kyis so/ /'jig rten mgon pos 'jig rten gyi/ /yams kyi 'tshe ba zhi bya'i phyir/ /sangs rgyas sku gzugs grong sogs su/ /spyan drang bar ni
<p>53a.6</p>gsungs pa yin/ /der ni chag chag byug pa dang / /srang gi bzhi mdor sa gzhi la/ /sna tshogs me tog bkod pa yis/ /rab tu mdzes par bya ba yin/ /tsan+dan a gar ga pur gyi/ /bdug spos kun nas dbul bar bya/ /phyogs kyi sgo nas dri zhim dag /dal zhing dal ba'i rlung gis
<p>53a.7</p>bskyod/ /sgra chen pa Ta ha dag dang / /'khar rnga ting ting shag sogs sgra/ /rgyun du 'brug sgra lta bu yi/ /sgra yi tshogs rnams rjes su bsgrag /yang yang dal ba med par ni/ /nam mkha'i khams ni gang ba yi/ /grangs mang rol cha sna tshogs dang / /gsal por dga' ston chen po
<p>53b</p>
<p>53b.1</p>bya/ /rgyal mtshan rnams ni tshar du yang / /dngar ro de yang rnam pa lnga/ /mkha' lding seng ge chu srin dang / /khyu mchog glang po zhes bya nyid/ /rab byung chen po rnams kyis ni/ /khyim pa'i 'khor rnams la ni sbyar/ /kun mkhyen grong du gshegs pa na/ /de 'dra la sogs bsgrub par bya/ /
<p>53b.2</p>de nas sangs rgyas mdun bdar te/ /mthong bar dga' ba'i sems pa yis/ /klu dang gnod sbyin la sogs pa'i/ /'jigs pa zad par sel ba yin/ /rnyed pa kun nas thob pa dag /tshogs kyi thad du btsong bar bya/ /dge 'dun gnas brtan blo ldan gyis/ /shes na rin thang gdab par
<p>53b.3</p>bya/ /nges par nyo bar 'dod pa na/ /de la skyed par rung ba yin/ /rin ni thams cad ma gzhal bar/ /sdom brtson de longs spyad mi rung / /dkon mchog gsum la su dag gis/ /gus pas chung ma sogs phul na/ /de la rin ni mi gdab ste/ /sbyin bdag 'dod pas gtang bar
<p>53b.4</p>bya/ mi khyod glu gar rol mo rnams/ /byos shig ces ni dge slong gis/ /khyim pa rnams la bsgo mi bya/ /'di ni tshul ldan las ma yin/ /'di la tshul ni ji bzhin du/ /mchod cha ston pa mchod pa ni/ /ji ltar mdzes pa de ltar ni/ /bzhin bzangs 'bad pas byos shig brjod/ /mchod
<p>53b.5</p>pa'i phyir yang mchod rten la/ /phur bu la sogs mi gzugs te/ /dang po rtsom pa'i dus nyid du/ /gzugs rten byed la nyes pa med/ /mar me 'og tu dbul bya ste/ /brtul zhugs can gyis steng du min/ /dge tshul la sogs gzhan yod bzhin/ /mchod bya'i steng du 'dzeg
<p>53b.6</p>mi bya/ /gzhan dag med na dri yi chus/ /sdom brtson rkang pa dag bkrus nas/ /gus pas ston pa'i 'du shes ni/ /yid la byed pas rang gis 'dzeg /dngos po gcig lhag brgya dang ni/ /gsum la sogs pa bya ba ste/ /gtsug lag khang gi glo dang 'bur/ /de yang lnga brtsegs
<p>53b.7</p>dag tu brjod/ /kun du bdun brtsegs bya ba ste/ /de yi skar khung nang stegs can/ /dbus su ston pa'i khang chen te/ /sgo ni phyi sgo'i drang thad du'o/ /dge slong ma yi dbyar khang ni/ /sum brtsegs las ni lhag mi bya/ /gtsang khang skar khung nang stegs can/ /kun du lnga brtsegs
<p>54a</p>
<p>54a.1</p>bya ba yin/ /sku gzugs mchod rten bder gshegs kyi/ /bka' yang mngon par bri ba ste/ /rnyings sam brlag na dge slong gis/ /slar ni gso bar 'os pa yin/ /gang du gang zhig sngar byas der/ /'di nyid de ltar gzhag bya ste/ /snga ma'i gzugs
<p>54a.2</p>las chung ngu min/ /lhag pa nyid du bya bar brjod/ /gtsug lag khang gi 'du byed ni/ /sbyin pa po yi 'dod ji bzhin/ /chen po dang ni chung du'ang rung / /mkhas pas yo byad dang sbyar bya/ /mchod rten sku gzugs grib ma dang / /maN+Dal yang ni 'gom mi bya/ /dgos pa'i ched du
<p>54a.3</p>bde gshegs kyi/ /tshigs bcad sngon du byas te bgom/ /bsod snyoms dag la rgyu ba'i tshe/ /sangs rgyas la sogs brda yi tshig /sdom can la ni su dag 'dri/ /de la gsal por go bar bya/ /sangs rgyas zhes ni brjod pa'am/ /yang na rkang gnyis mchog ces brjod/ /sdug
<p>54a.4</p>bsngal zad ces yang na gzhan/ /bdag gam chos lam gang de gsungs/ /de bzhin dge 'dun dag la yang / /brjod bya so so'i bdag nyid kyis/ /yon tan gang la de dag 'gyur/ /de ni de la brjod par bya/ /gcig pu mgron du bos pa la/ /dge slong ma rnams 'khod pa na/ /gang
<p>54a.5</p>du dge slong zas kyi phyir/ /'dug pa'i stan ni dang por bzhag /dge tshul gyis ni gral yang rung / /de ru 'dug ste zos nas ni/ /gal te dge slong nus med na/ /dge slong ma yis yon bshad bya/ /grong rgyu ba la song nas ni/ /gar song de don zhal ta bas/ /len pa dge slong med pa na/ /
<p>54a.6</p>rnyed pa de yi skal ba bzhag/gal te 'ongs na de yi'o/ /rnyed pa mtshams kyis bsgrub pa dang / /khrims su byas la brten pa dang / /ci 'dod dge slong dge 'dun rnams/ /sbyin bdag gis ni bsnyad pas so/ /mngon du ba dang dbyar dang gnas/ /so sor smos pa de bzhin te/ /brgyad
<p>54a.7</p>po yang dag grags pa 'di/ /thob dang mi thob 'byed pas so/ /gdugs dang me tog rgyal mtshan sogs/ /bsnyen bkur dang bcas sdom brtson ro/ /dge slong rnams kyis yongs bskor nas/ /dur khrod du ni khyer bar bya/ /me chen rab tu 'bar ba yis/ /der ni yongs su brtags
<p>54b</p>
<p>54b.1</p>te sbyang / /gal te yod na mar dag dang / /tsan+dan la sogs byug par bya/ /srog chags dang bcas rma can ni/ /'bad pas sa ni brkos nas su/ /sbas te de la rtswa dang ni/ /lo 'dab sogs kyis dgab par bya/ /lus can rnams la srin bu'i rigs/ /brgyad khri bzhi stong
<p>54b.2</p>yod pa rnams/ /lhan cig skye zhing 'jig pa'i phyir/ /ming can de dag tshig par 'gyur/ /mthang gos dang bcas bla gos kyis/ /sdom brtson ro ni g.yogs te dbyung / /lhung bzed chos gos gzhan la ni/ /btsongs te bgo bar 'os pa yin/ /de rjes mi rtag rnam pa'i tshul/ /
<p>54b.3</p>ston byed chos nyan sbyin bya ste/ /'di dag skyo ba bskyed phyir dang / /mya ngan dag kyang bsal phyir ro/ /gang phyir 'dus byas thams cad ni/ /rkyen gyis gzhan du 'gyur ba ste/ /rtswa rtse rlung gis bskyod pa yi/ /zil ba bzhin du mi brtan no/ /gang zhig 'chi bdag khrel rgod kha/ /
<p>54b.4</p>dgang dka' der ni mi 'jug pa/ /mtho ris yang dag sa stong du/ /skyes pa de la yod dam ci/ /ji ltar sa gzhi brtan pa la/ /sreg pa'i me byung kho na bzhin/ /rang bzhin skyes cig skyes pa 'dir/ /mi rnams 'chi ba de bzhin no/ /gzugs rigs long tsho thos pa dang / /tshul khrims
<p>54b.5</p>la sogs rtag min te/ /rgyal po 'jig rten mgon gcig bu/ /gang gzhan 'dod chags bral ba yi/ /sdom brtson yang srid zad pa yang / /kun du gnas pa ma mthong na/ /gang gis ji skad ji ltar bzlog /tshe ni chu yi ri mo 'dra/ /de ltar mi rtag chos bstan nas/ /de yi
<p>54b.6</p>dngos po'i yon yang bshad/ /rkang lag gdong pa rab bkrus nas/ /mchod rten bskor ba byas nas so/ /ji snyed 'dus byas de dag 'dir/ /mi rtag la sogs thub pa'i bka'/ /dran pa yang dag thob pa yis/ /gtsug lag khang du zhugs nas ni/ /lung bzhin skal ba mnyam
<p>54b.7</p>por ni/ /shi ba'i yo byad sbyin bya ste/ /ro yi bsnyen bkur la sogs 'di/ /sras kyi gtso bo rnams la bcas/ /gaN+DI rgyud gsum mchod rten la/ /phyag byed tshe na gang zhig yod/ /tshul shing 'brim dang gsol ba la/ /gang yod de la 'os pa yin/ /gal te rdzas de 'god pa
<p>55a</p>
<p>55a.1</p>na/ /brel bas der kun ma tshogs na/ /rnam par 'gyed pas cha gnyis ni/ /rgan po gsar bu dag la sbyin/ /de ltar byas pas de yi nor/ /ma lus legs par bgos par 'gyur/ /gzhan dag kha cig glo bur du/ /lhags kyang de la skal ba
<p>55a.2</p>med/ /'chi ba po yis 'dir bzhugs dag /'di snoms brda ni gal te sprad/ /de yis byams sems kyis bsdos na/ /de ni tshogs kyis thob pa yin/ /gal te byams sems ma yin pas/ /'tsho ba'i tshe na bsngos nas ni/ /gang zag gis ni blangs na yang / /de la
<p>55a.3</p>nyes pa yod ma yin/ /khyim pa rnams ni ltos byas te/ /brtul zhugs 'dzin pa de lta min/ /de phyir gang la ltos yod pa'i/ /dge slong de la de mi rung / /gnyen la yongs su bsngos pa'i nor/ /'di ni tshe 'phos rjes la yang / /gos dang lhung bzed la sogs pa/ /de ni
<p>55a.4</p>tshogs kyi thad du dbul/ /rnam par spyad de dbul ba des/ /cho ga bzhin du bgo bar bya/ /rin chen la sogs yod pa na/ /der ni bgor mi rung zhes brjod/ /dge slong shi ba'i yo byad ni/ /dge slong dbang bar 'os pa nyid/ /de dag med na dge slong ma/ /de yang sring mo yin phyir
<p>55a.5</p>dbang / /dge slong ma ni shi ba'i nor/ /de la dge slong ma yin 'dod/ /de dag med na de la yang / /dge slong rnams ni bdag por 'dod/ /dge slong med par dge slong dag /khyim pa'i grong du shi ba na/ /de yi nor de der lus na/ /gang phyir gnyis kar 'dod na yang / /cig car nyid du
<p>55a.6</p>slong byed phyir/ /gnyi ga la yang rung ba yin/ /gang gis gang la dmigs te byin/ /de ni ci bder de yir 'gyur/ /gtsug lag khang gi mtshams dag gi /bar du dge slong shi ba na/ /gang du mgo bo bstan pa de/ /chos gos la sogs dbang ba yin/ /bu lon blangs nas dge
<p>55a.7</p>slong gang / /'chi bdag khar ni zhugs pa na/ /de ni 'phags pa'i dge 'dun gyis/ /de yi nor las sbyin par bya/ /dge 'dun don du zhal ta bas/ /bu lon blangs te shi ba na/ /de kun tshogs kyis sbyin par ni/ /lung gis shin tu nges pa yin/ /gzhan du bu lon zhal ta bas/ /
<p>55b</p>
<p>55b.1</p>nges par 'di ni blang bya ste/ /rgan po rgan po go byas nas/ /dbang po dang bcas yi ger bri/ /lhan cig gnas pa rnams kyis ni/ /ba dan gos dang mal stan sogs/ /'dod pa'i 'bras bu 'dod pa yis/ /tshogs la phul na nyes pa med/ /gal te 'gyod pa'i me lce yis/ /de dag
<p>55b.2</p>sems ni bsregs pa na/ /slar yang bzlog pa'i chu yis ni/ /ma lus zhi bar bya ba nyid/ /'di la rang bzhin gnas pa dang / /gzhan dag gnas nas phyung ba shi/ /gcig gi yang ni yo byad rnams/ /rang bzhin gnas la rung ba yin/ /mdun du yongs su dag pa'i blos/ /rang
<p>55b.3</p>bzhin gnas pa med gyur na/ /gnas nas phyung ba la yang ni/ /'di yis dbang thang bkag pa med/ /yi ger bri ba byas nas ni/ /gal te tshogs la phul ba na/ /shi nas de ni bgo bya ste/ /nor dang 'dra ba nyid las so/ /gtsug lag khang 'os der gyur pa/ /de ni de la mkho ba
<p>55b.4</p>nyid/ /mtshon cha 'ching byed kun ma gtogs/ /rgyal po la 'os rgyal la byin/ /mtshon cha la ni khab la sogs/ /rjes mthun dngos po bya ba nyid/ /de bshig nas ni rtsa ba yi/ /mtshon cha gzhan du mi bya'o/ /mnyam par gzhag pas bde gshegs kyi/ /tshigs bcad
<p>55b.5</p>gcig tsam bklags pa na/ /legs gsungs dam pa'i chos dag gi /rnyed pa de la mi 'os min/ /thub dbang dam chos rnam pa gnyis/ /lung dang gzhan yang rtogs pa'o/ /lung de 'dzin pa'i don gyis na/ /chos kyi rnyed pa 'os pa yin/ /khrims ldan sngar ni dbyar gnas par/ /
<p>55b.6</p>khas blangs gal te shi ba'am/ /bslab pa phul lam gzhan gyur kyang / /dbyar gyi rnyed pa 'os pa yin/ /bde gshegs sras kyi lhun po'i tshad/ /sku gzugs mchod rten bya bar 'os/ /zur bzhi logs mnyam mdzes byas nas/ /bang rim la sogs gzhan rim bzhin/ /de
<p>55b.7</p>yang gnyis gsum bzhi dang lnga/ /'bras bu'i rim pa gdugs kyi tshad/ /mchod rten byi bo yon tan can/ /so so'i skye bo rnams la 'os/ /'di yi mthar ni ston pa yi/ /gdugs kyi tshad la nges pa med/ /brgya lhag ri bar bye ba snyed/ /mchod rten yang ni bya bar 'os/ /dman
<p>56a</p>
<p>56a.1</p>pa bse ru'i spyod pa la/ /gdugs ni rim pa bcu gsum ste/ /de la char khab med pa dag /bya'o zhes ni thos pa yin/ /logs dag tu ni slob ma zung / /ston pa'i mchod rten dbus su ste/ /lhag ma rnams ni gral rim bzhin/ /de yi phyi rol 'phags min
<p>56a.2</p>rnams/ /slob ma rnams ni phan tshun du/ /rab gus mnyan pas bsnyen bkur bya/ /dge 'dun gyis kyang cho ga bzhin/ /sman dag gis kyang nye bar bsdu/ /lhung bzed chu gtsang dri ma med/ /khrus phyir nad pa slong la sbyin/ /lhung bzed lan gsum bkrus nas kyang / /sangs rgyas tshigs
<p>56a.3</p>bcad bzlas nas so/ /sman dag byin len byas nas ni/ /tshul ldan nad pa la ni sbyin/ /byin len stobs pa med na ni/ /rang nyid len pa la yang rung / /chos gos byin gyis brlabs pa dag /nad pa la ni mi bslang ste/ /yang na de yis phul yang ni/ /dge slong rnams kyis bgo mi bya/ /
<p>56a.4</p>gang 'dir chags pas de len dang / /sbyin bdag de ltar bskul ba dang / /nges par 'gegs pa nyid la brtson/ /de dag gsum char skyon dang bcas/ /'phags min 'phags pa'i nad la yang / /nam yang le lo mi bya ste/ /'khrul 'khor la sogs sbyor ba dang / /sman pa dad pa chung bas
<p>56a.5</p>min/ /sangs rgyas la mchod tshogs ston mo/ /nad pa gal te gso byed na/ /ngan zhing sman yang byin brlabs te/ /chos gos sogs kyis bya ba yin/ /de la nor med gyur lta na/ /gang yod gzhan las bslangs nas kyang / /nus pa ji bzhin bsgrub bya ste/ /de yis dad pa skyed phyir ro/ /
<p>56a.6</p>tha na rdo gu me tog dang / /phye ma dang ni bum pa'i chu/ /bsten nas kyang ni mchod pa dag /de yis nye bar bstan bzhin bya/ /gang zhig don min nad kyis gzir/ /nor la yongs su chags pa na/ /'bad pas de ni blangs nas der/ /mchod dang brtul zhugs can ston bya/ /rang gi lhung bzed
<p>56a.7</p>gos sogs kyang / /de la byin nas de yi tshe/ /nad g.yog gis ni bde gshegs sogs/ /mchod pa'i las la brtson par bya/ /khyad par du yang nor bdag la/ /chags pas gang du srog mi 'chad/ /ci 'dod de yi lhung bzed sogs/ /yon tan ldan pa gzhan la dbul/ /dge
<p>56b</p>
<p>56b.1</p>slong tshul khrims ldan yang sngon/ /lhung bzed la ni chags bzhin shi/ /rang gi lhung bzed nang du ni/ /gdug pa can gyi sbrul du skyes/ /sman dang sngags kyi sbyor ba yis/ /gzhang 'brum legs par gso bya ste/ /sman pa'i man ngag med par ni/ /sen mo sogs kyis gcad mi bya/ /
<p>56b.2</p>gang la slob ma la sogs pa'i/ /nad g.yogs med cing sman med na/ /de la sman dag sbyin pa dang / /nad g.yog kyang ni tshogs kyis bya/ /mdze can gyis ni dge 'dun gyi/ /mal stan nyer spyod spang bya ste/ /rdzing bu ljon shing nye 'khor dang / /spang sa 'dug sa la sogs so/ /khang
<p>56b.3</p>bzangs dang ni khyams kyi sgo/ /g.yos khang bshang gci'i khang par ni/ /mi 'dug dben par gnas bya ste/ /de ni tshogs kyis bskyang bar 'os/ /gtsug lag khang gi bdag por ni/ /shi 'am bcings sam ring song na/ /dka' bas kyang ni lo lnga'i bar/ /gtsug lag khang du legs gnas
<p>56b.4</p>bya/ /lo lnga lon nas de drung ge /gtsug lag khang rten rnyed pa dag /blangs te de ru gnas bya ste/ /bsrung phyir gso sbyong tha dad do/ /de ltar lo ni bcur gnas kyang / /der ni 'dzin po med pa na/ /mal stan la sogs de byin nas/ /gtsug lag khang gzhan gnas par bya/ /'gro 'dod
<p>56b.5</p>rnams kyis ci 'dod par/ /sgo bsdams rgyas btab 'gro bya ste/ /slar yang de ni 'jug pa na/ /de la 'dug gnas sbyin par bya/ /gtsug lag khang gzhan dbang ba'i dkor/ /dge slong gzhan du spyod pa bkag /dgos pa'i phyir du de mthun pas/ /yongs su spyod la nyes pa med/ /
<p>56b.6</p>sbyin bdag rnams kyis mal stan dag /gtsug lag khang du phul ba gang / /mi 'dod kyang ni de lta bu/ /gzhan du dbul du gzhug mi bya/ /tshogs kyi gos ni gyon nas kyang / /dge slong rang gi las byed bkag /gos bkru ba dang tshon la sogs/ /de bzhin gzhan yang chen po gang / /
<p>56b.7</p>char dang kha ba 'bab pa na/ /bla gab med par mi gzhag cing / /bshang gci yi ni sa dag tu/ /de gyon pa ni bkag pa yin/ /gnas mal gnas skyong ma gtad par/ /mtshan mo'i dus su 'gro mi bya// //bam po drug pa/ gtod pa na yang yul gcig la/ /go bar byas te
<p>57a</p>
<p>57a.1</p>bzhag par 'dod/ /tshogs kyi 'dug stan la sogs kyang / /rgan rims bzhin du sbyin bya ste/ /glo bur lhags pa'i ched du yang / /dngos po gang yang kun tu gzhag /gnas kyi dbye bas dgon par yang / /rgan rims sogs la ci 'dod par/ /sa dang shing gi phug la sogs/ /
<p>57a.2</p>rim pa ji bzhin thob pa yin/ /dgon pa'i glo bur lhags pa la'ang / /dngos po'i skal ba gzhag bya ste/ /chos gos la sogs sbas nas ni/ /gnas bya gzhan du ltung bar 'gyur/ /gang du sa gzhi khru do yi/ /tshad tsam la yang mal dag gnang / /zhabs tshags can dang so shing sogs/ /pha gu dang ni
<p>57a.3</p>sman gyi snod/ /kun nas 'jam por byugs te bya/ /gnas khang sogs su 'gro 'dod pas/ /sangs rgyas sras kyi 'dug gnas ni/ /gzhig nas 'gro bar mi bzhed do/ /gnas khang 'gyed pa la sogs dus/ /ma bsgo bar ni 'gro ba ni/ /slar yang rgan rims ji bzhin du/ /'dod kyang
<p>57a.4</p>de la 'os ma yin/ /gsar bu rnams dang de mnyam par/ /gnas mal bza' ba 'bras bu dang / /me tog la sogs sbyin pa nyid/ /bstan pa 'di la chos nyid do/ /nad tshabs che la gnas khang gzhan/ /ji ltar 'dod bzhin sbyin bya ste/ /ji srid nad sos gyur gyi bar/ /khas len
<p>57a.5</p>mi byed na yang sbyin/ /gtsug lag khang gi phyi rol du/ /gos stan mthong na nang gzhug cing / /rgan po na dang nyam chung gis/ /dge skos dag la go bar bya/ /dge 'dun mal stan yo byad dag /me yis tshig gam chus khyer na/ /bdag nyid kyis ni rjes bsrung ste/ /nges par bskyang ngo
<p>57a.6</p>grogs med na/ /dang po gang zag rnams kyi ste/ /phyi nas tshogs kyi de nas chos/ /de nas bde bar gshegs pa ste/ /'di ni dbyung ba'i rim par 'dod/ /go skabs 'byed bcug nges brtags te/ /gang phyir thabs kyis bsgrub pa nyid/ /don gnyer de yis dge slong la/ /mdo 'am 'dul
<p>57a.7</p>nyid dris te'o/ /'dug pa'i thad du nye bas sam/ /de yis 'gro bzhin du yang rung / /sdom brtson rang la blta ba yis/ /klog dang nye bar bstan pa sbyin/ /nye bar bstan pa 'dzin pas kyang / /bla ma sangs rgyas dang por gus/ /rtse gcig nyal bas spangs nas ni/ /nye bar bstan pa lan gsum
<p>57b</p>
<p>57b.1</p>bzung / /nye bar bstan pa ston pa po/ /'di yis sgra ni mi thos pa'i/ /phyogs der de la gtad nas ni/ /lan brgya'i bar du yang ni bzla/ /'don dang rjes su 'don sogs kyi/ /dbyangs kyis thub pa'i gsung mi bsgrag /yul skad dag dang rjes mthun pas/ /'don par byed la 'gal ba med/ /
<p>57b.2</p>sdom brtson gang zhig khang bzangs kyi/ /ka ba ljon shing rtsig pa la'ang / /rab tu bteg na 'gal tshabs can/ /de yi phyir na de mi spyad/ /dpung rgyan dang ni gzhan min pa/ /so sor 'brang ma la sogs gdags/ /phan 'dod sngags ni bzla bya ste/ /gnod gyur gsang sngags ma yin no/ /
<p>57b.3</p>lha gzhan phyag 'tshal mchod pa ni/ /gsang sngags phyir yang bkag pa yin/ /dkon mchog gsum la phyag byas nas/ /gzhan gyi gsang sngags brjod par bya/ /lhung bzed kha sbub byas pa la/ /stan dang ston mo bza' ba bkag /dam pa'i chos ni ston pa na/ /dad ldan
<p>57b.4</p>rnams kyis 'dus byas bsten/ /sa gzhi gos kyis g.yogs pa la/ /'dus byas mi rtag 'du shes kyis/ /dge slong rnams kyis 'gro ba gnang / /sdom brtson chos gos gsum 'dzin la/ /khrus kyi ras bsrel rjes su gnang / /sa bon chos par dka' ba'i rigs/ /rlangs pas
<p>57b.5</p>phog pa spyad du rung / /sgregs pa byung ba dor nas ni/ /gus pas kha nang bkru bar bya/ /sngon las bzlog dka' las grub pa'i/ /med pa gnyis yod ma gtogs so/ /mngon mtshan can dag 'chang ba ni/ /dge 'dun nyid la rjes su gnang / /bsod snyoms pa yi chos gos la/ /mdud pa bor ba la
<p>57b.6</p>sogs min/ /thams cad kha dog gcig pa yi/ /gos rnams nye bar longs spyad min/ /me tog 'bras bu shing sogs drung / /gci sogs kun tu spyad pa spang / /steng du shing las bya ba ste/ /rdo yi skas ni ma yin no/ /rlung nad can gyis phyag mi bya/ /de la yang ni gzhan gyis min/ /lus
<p>57b.7</p>gtsang byi dor byas nas ni/ /chos gos legs par bgo bar bya/ /de lus mnyed pa'i bsam pa yis/ /bsku mnye byas la nyes pa med/ /li sha'i me tog la sogs pa/ /rnyed na dben par 'dug nas ni/ /sbyin bdag rnams la phan 'dod cing / /lta byed tshim rgyas don du bsnam/ /chos
<p>58a</p>
<p>58a.1</p>gos 'jam phyis byas pa sngon/ /dga' bo la ni mdzes mas byin/ /skur 'debs gyur gsan thub dbang gis/ /dgag pa'i tshul 'di rab tu gsungs/ /brdungs nas 'jam por byas pa yi/ /chos gos bcang bar mi bya ste/ /de ni su zhig 'chang byed pa/ /nges par 'gal
<p>58a.2</p>tshabs can du 'gyur/ /phag gi yan lag la sogs dang / /bu ram shing la sogs pa dag /chom rkun gyis ni bor ba gang / /skye bos mthong ba blang bar bya/ /rgyab dang mgo bo rked pa yis/ /khur po khur ba'i sdom brtson gang / /de yi 'gal tshabs sdug bsngal gyis/ /'jig rten
<p>58a.3</p>pha rol gzir bar byed/ /srin bus la ba rin po che/ /zos pa la ni nim pa dang / /'dab ma bdun pa la sogs pa'i/ /lo ma'i phye mas bsgo bar gsungs/ /pha ni dbul po ma yin pas/ /bu la nor skal ster ba na/ /tshul khrims ldan pas blangs nas ni/ /dkon mchog gsum gyi
<p>58a.4</p>dgos pa bya/ /mtshams gzhan gnas pas de yi tshe/ /'dun pa phul na nyes byas te/ /'bul du bcug kyang mi 'chags pas/ /nges par nyes byas las gzhan min/ /la ba la sogs bzang po gang / /tshogs kyi ci bder thob pa na/ /de ni btsongs te bgo bya yi/ /gshag
<p>58a.5</p>cing gtub par mi bya'o/ /gnas mal rab tu ma brtags par/ /nyal ba la ni nyes byas 'gyur/ /rta dang khyim bya bar te ke /glang sogs 'thab tu gzhug mi bya/ /bde gshegs kyis ni gnyis po la/ /pus 'khyud rjes su gnang ba ste/ /lus ni nad kyis nyams pa dang / /gzhan
<p>58a.6</p>yang rgan po de la'o/ /gnas nas 'gro bar 'dod pa yis/ /slar yang 'ong bar 'dod pa na/ /gnas mal kun nas sbyangs nas ni/ /legs par gtad de 'gro bar bya/ /gang la gtad pa de yis kyang / /de ni 'bad pas kun tu bsrung / /'ongs nas slar yang sbyin bya ste/ /rtags sam go
<p>58a.7</p>bar byas te'o/ /gang sngon brang 'gro ma mthong nas/ /mnan pas dge slong bzung nas ni/ /gnyis ka yang ni shi bar gyur/ /des na 'di ni go byed yin/ /brtul zhugs can gyis zla phyed der/ /tshes brgyad dang ni bco lnga la/ /gnas mal legs par sbyang bar bya/ /ma sbyangs na ni
<p>58b</p>
<p>58b.1</p>bslab ni 'thob/ /gnas khang bzang po der bsgrubs pa/ /tshogs la nye bar mkho ba yang / /sngon du gang 'os thob pas sbyang / /rgan rims ji bzhin 'dir yod min/ /bya ba yongs su rdzogs pa na/ /snod spyad dang ni yo byad gos/ /sngon du blangs nas khyer bya ste/ /phal ba'i las
<p>58b.2</p>kyis ma yin no/ /tshogs kyi gnas mal bzang po nyid/ /gang zag dbang la de mi 'dod/ /rgyab rten bcas pa'i stan dag ni/ /gnyis ka la yang rjes su gnang / /lo gsum khyad par zhugs pa dang / /lhan cig stan gcig la mi 'dug /dge slong bsnyen par ma rdzogs dang / /lhan
<p>58b.3</p>cig stan la rung ma yin/ /mkhan po dang ni slob ma yang / /khyim pa'i khyim du rjes su gnang / /stan cig la 'dug der yang ni/ /gnyis pa cung zad med na'o/ /mal stan la sogs blangs nas ni/ /'jigs bcas gzhan du 'gro ba na/ /sdom brtson gyis der longs spyad nas/ /
<p>58b.4</p>'jigs bral tshe na gtad par bya/ /'di la 'jigs dang bral nas ni/ /sngar bzhin yang dag yongs su spyad/ /rdol dang ral dang zags pa dag /cho ga bzhin du bcos par bya/ /gang der gding ba la sogs pa/ /spyad mi bzod dag longs spyod phyir/ /de yis sa lcir legs bsres
<p>58b.5</p>nas/ /rtsig pa'i khung bu la sogs byug /de ltar legs par sbyar na ni/ /sbyin 'bras bde ba'i don du 'gyur/ /sbyin bdag rnams kyi bsod nams rgyun/ /mi 'chad pa yi rgyu yin no/ /gtsug lag khang gzhan rnyed pa ni/ /spyad de gzhan du gnas pa na/ /de yis gong ngam du na yang / /thams
<p>58b.6</p>cad rin tshad gzhal bar bya/ /dge 'dun dag gi gnas mal la/ /shes byed mtshan ma gdab par bya/ /che ge'i sbyin bya'i chos yin zhes/ /mdzes pa'i yi ge rnams kyis so/ /khri steng khri ni brtsegs pa la/ /dge slong 'dug par byed pa de/ /nyes byas dung gi sgra gcan gyis/ /
<p>58b.7</p>bdas te de ni 'og tu ltung / /dge tshul gang zhig dad pa can/ /slob la rab gus blo ldan gyi/ /tshogs la go byas de dag gi /gnas mal la ni rung ba nyid/ /ko lpags las gyur mal stan dag /yul gyi dbus su bkag pa ste/ /khyim pa'i khyim du 'dug tsam rung / /der yang nyal ba
<p>59a</p>
<p>59a.1</p>gnang ma yin/ /gtsug lag khang gi sgo drung du/ /dom lpags nyid kyi rjes su gnang / /ko lpags kyi ni mal stan dag /mtha' 'khob tu ni nyes pa med/ /ngo mtshar nor bu mu tig sogs/ /rin chen mchog gis mdzes pa la/ /gser dang ba so la sogs
<p>59a.2</p>rkang / /mal stan chen po zhes byar brjod/ /gang gi steng du brla 'dug nas/ /rkang brkyang sa la mi reg pa/ /mal stan khyad par 'di 'dra yang / /de ni mal stan mthon por 'dod/ /'di dag bsnyen gnas sdom par ni/ /khyim pa la yang rab bkag ste/ /de 'dir gnyis ka dge slong la/ /
<p>59a.3</p>ci phyir dgag par mi 'os min/ /khri'u la ni gcig pur 'dug /gnyis ni shing khri brtan pa'o/ /brtan dang mi brtan shes byas nas/ /shing khri la ni gsum sogs kyang / /gaN+DI brdungs nas zhus te'am/ /tshul shing brim pa dag gis kyang / /rnyed pa 'ged byed de yi tshe/ /
<p>59a.4</p>dge slong kun la go bar bya/ /shi sogs brda ni sprod byed pa'i/ /byi'o la sogs gaN+DI lnga/ /dge slong rnams kyis brdung ba ni/ /'gal med rjes su gnang ba yin/ /lan cig kun tu bteg pa yis/ /gang du rab tu brdung ba ni/ /de ni shi bar mtshon byed pa/ /byi'o nyid brjod dang po'o/ /
<p>59a.5</p>gang du lan gnyis bteg pas brdung / /de ni gnyis pa las su shes/ /de nyid gcig gi lhag par ni/ /'du ba zhes byar mngon par brjod/ /nges med gnod byung gaN+DI ste/ /de yang 'jig rten go byed yin/ /sgra ldan khar gsil 'khrol ba ni/ /bsam gtan pa rnams go byed nyid/ /
<p>59a.6</p>gtsug lag khang du glo bur gang / /'jug tshe phyi rol rkang gnyis bkru/ /sprug gam yang na phyi bya ste/ /chu 'am yang na lo mas so/ /nang zhugs nye bar phyin pa na/ /brtul zhugs can thad phyag bya ste/ /des kyang de la ci nus su/ /de dag la ni bya ba yin/ /dka' thub can gyis
<p>59a.7</p>thog mar ni/ /dge 'dun dag gi nang khrims dri/ /de yis ston pa'i bka' bzhin du/ /yang dag rjes su bsrung bar bya/ /gtsug lag khang du dge slong la/ /gnod byed du ni mi 'gyur ba/ /yon tan 'phel du rung ba gang / /de 'dra dge slong rnams kyis bca'/ /shes bya ma lus de nyid ni/ /
<p>59b</p>
<p>59b.1</p>mkhyen pa'i de bzhin gshegs pa la/ /brtul zhugs can gyis tshe ldan dang / /rigs rus mtshan nas smos pa dang / /yul nas brjod par mi bya'o/ /rgan po dag la gsar bu yis/ /btsun pa zhes ni brjod bya ste/ /gsar bu la ni rgan pos kyang / /tshe ldan zhes brjod gzhan du min/ /
<p>59b.2</p>rigs pa yis ni ci nus su/ /nyal nyil nges par bsal bar bya/ /tshes brgyad dang ni bcu bzhi la/ /gaN+DI brdung nas gnas pas so/ /bshang gci mchil ma ngar snabs dang / /khrag kyang nges par 'dor ba na/ /sgra bcas se gol gtogs bya ste/ /bslab pa zad par mi 'dod na'o/ /rtswa
<p>59b.3</p>sngon dang ni chu dag la/ /dor bar bya ba ma yin no/ /sa gzhi gtsang ma'i phyogs dag dang / /gang du 'gal mthong der yang min/ /nyin mtshan bder gnas dge slong gis/ /tam po la ni mi bza' ste/ /dge slong rigs pa bstan pa yi/ /nad pa la ni nyes pa med/ /
<p>59b.4</p>dus min zas la bkag pa yis/ /'bras bu gang yang mi bza' ste/ /mkhas pa rnams kyis chos 'dul las/ /gnang ba de spyad mdor bsdus yin/ /dga' bo'i mig sman thur ma sogs/ /thub pas ji skad mdor gsungs bzhin/ /de bzhin dge slong rnams kyis 'dir/ /bza' ba bag yod yongs su spyad/ /gtsug lag khang nang dge
<p>59b.5</p>slong gis/ /skra dang kha spu breg mi bya/ /nad pas sa gzhi gtsang ma la/ /gos dag bting ste breg par bya/ /skra sogs 'breg par byed pa la/ /rgan rims ji bzhin rjes su gnang / /nyung du tsam zhig bregs na yang / /gsar bu'i 'phro ni mi gcad do/ /dang por mgo bo yang ni kha/ /de nas sna yi gtsang sbra
<p>59b.6</p>dang / /de 'og rkang lag sen mo ste/ /las byed rim pa 'di dag go/ /skra ni chan pas mi breg ste/ /brtul zhugs can la gnang ba ni/ /'ga' zhig gnas su rma nye na/ /chad pas gcad du rung ba yin/ /nad pa la ni go byas nas/ /tshangs spyod rnam par mkhas pa yis/ /kun khyab phyogs su dran
<p>59b.7</p>ldan pas/ /spu dag bregs sogs rung ba yin/ /zla 'dra 'bras bu'i rnam pa'am/ /de bzhin spu gri'i so lta bur/ /gcad do rtsi yis mi byug cing / /dag phyir yin te mdzes phyir min/ /dgon pa pa yis sor gnyis las/ /lhag par skra skye gzhag mi bya/ /grong gi mthar gnas brtul ldan
<p>60a</p>
<p>60a.1</p>gyis/ /sor gnyis yang ni mi rung smad/ /skra rnams bregs zin rjes thogs la/ /dag pa'i don du khrus bya'o/ /sdom brtson rkyen dbang ldan gyur na/ /yan lag lnga rnams bkru bar gnang / /dge 'dun spyi khang nyer gnas su/ /spu gri la sogs snod bcas bzhag /skra
<p>60a.2</p>sogs las la mkhas na ni/ /dben par byed la bkag pa med/ /so shing byas shing kha bkrus nas/ /dam pa'i chos ni bshad bya ste/ /zas dus yang ni de nyid las/ /gzhan du 'os pa ma yin no/ /de yang rnam gsum ring shos ni/ /sor ni bcu gnyis shes par bya/ /brgyad ni chung ngu de yi dbus/ /
<p>60a.3</p>bar ma zhes ni brjod pa yin/ /de dor nas kyang lce bzhar gyis/ /'bad de lce ni bzhar bar bya/ /khar ba zangs dang ra gan lcags/ /lce bzhar rnam pa bzhi yin no/ /grong gi tha mar gnas pa yis/ /de dag nyer bsgrub gzhan yang ni/ /med na legs par brud pa yi/ /shing tshal gyis kyang bzhar rung nyid/ /gal
<p>60a.4</p>te shing tshal yang med na/ /kha dang lce yi dri ma ni/ /ji ltar sus kyang mi mthong bar/ /lci bar bcas pa'i chu yis sbyang / /sngon byung dug can sbrul shi bas/ /bram ze'i bur skyes gyur pa zhig /rab byung de yi lce yi dris/ /rnam sbyang nyes pa mang por gyur/ /dang por sbrang ma so shing gis/ /de yis rtsangs pa
<p>60a.5</p>shi gyur te/ /de yis ne le de la gang / /reg pas mtha' dag shi bar gyur/ /de yi dri dor thams cad du/ /'gro ba rnams ni rim gyis shi/ /de yi phyir na bcom ldan 'das/ /thugs rje ldan pas bkag pa yin/ /tshul ldan rnams kyi so shing ni/ /bkrus nas yongs su dor bar bya/ /chu dag med na sa
<p>60a.6</p>la yang / /brud de yongs su dor bar bya/ /gci ba dang ni bshad pa dang / /so shing bca' ba'i bya ba ste/ /rnam pa gsum po dge slong gis/ /sgrib g.yogs can gyi phyogs su bya/ /dge slong dag la rim gcig pa'i/ /mchil lham bcang ba rjes su gnang / /mchil lham rim pa mang po can/ /ma brtags
<p>60a.7</p>par ni bcad mi bya/ /sgra can dang ni rin po che/ /bcad du rung ba ma yin no/ /tshul khrims lan pas longs spyod na/ /dge 'dun gyi la nyes pa med/ /lhags rlung can gyi sa phyogs sam/ /kha ba can du nyin mo yang / /rkang pa'i gnas skabs rig bya ste/ /yu ba can yang rjes su gnang / /stag dang seng ge
<p>60b</p>
<p>60b.1</p>dred dang rta/ /glang po'i pags pas bya ba min/ /gzhan dag kyang ni de dag gi /rgyus pa can ni rnam par spangs/ /gzhan yang sder mo can dang ni/ /mche ba can ni mi bcang ste/ /spyang khyi byi ba la sogs pa'i/ /pags pas byas pa'i mchil lham yang / /gtsug lag khang du thams cad du/ /shing gi
<p>60b.2</p>mchil lham mi rung ste/ /bshang dang gci ba'i khang pa dang / /khyim pa'i grong du nyes pa med/ /'od ma mun dza la sogs pa'i/ /rang bzhin mchil lham mi bcang ste/ /rlung khrag nad kyis nyen pa yi/ /nad pa dag la bkag pa med/ /gru la sogs pa med pa na/ /glang po rta dang ma he dang / /khyu mchog
<p>60b.3</p>rnga mo'i mjug ma la/ /'jus te brgal ba bkag pa med/ /tshogs la 'bad pas thams cad du/ /bsrung la rag las yod ma yin/ /rgyal po'i skal ba len pa dang / /zhing gi bya ba rjes su gnang / /gtsug lag khang du char sogs kyi/ /'jigs pa rnams kyis g.yengs pa na/ /tshogs
<p>60b.4</p>kyi nags kyi lo tog ni/ /'bad pas rang gis bskur bar bya/ /dge 'dun gyi ni ba lang sogs/ /rab tu 'bad pas bsrung bar bya/ /khur khol shod cig sod cig ces/ /tshig ngan brjod par mi bya'o/ /dge tshul la sogs gang rnams kyis/ /lam du lam brgyags khur ba na/ /des don bskur bya chu la
<p>60b.5</p>yang / /dge slong gis ni bsgral bar bya/ /dub pa na yang bskur bya zhing / /de ni de yis byin brlabs te/ /sems kyi 'gyod pa med pas ni/ /the gu la sogs sbyor bas so/ /rkun pos skrag gyur bor ba 'am/ /brgal dka'i chu la bo ba yang / /de ni legs blangs phyung nas kyang / /yongs su spyod la
<p>60b.6</p>bkag pa med/ /bza' bca' rdzas sogs kyis gang ba'i/ /shing rta bgrod dka'i lam du'am/ /kha lo ba yi stan ma gtogs/ /'bad pas dge slong rnams kyis bkri/ /'di la 'di gnyis 'os yin pas/ /gru ni 'dam sogs zin pa na/ /gru gdong rnam par spangs nas ni/ /de ni dge slong rnams
<p>60b.7</p>kyis bkri/ /rlung sogs med na tshon gyi las/ /bya'o nyi ma ngan par min/ /'di la gang du skyon 'byung ba'i/ /sa yi cha dang nyin gung min/ /mkhas pas phal cher rdul dang char/ /rlung dang nyi dus ma yin te/ /'di ni khang bzangs sogs don du/ /sa gzhi gtsang mar sbyangs nas so/ /dge
<p>61a</p>
<p>61a.1</p>slong rnams ni rtsod pa dag /byed na chos ldan lhan cig pas/ /ma gus byed pa de dag ni/ /yal bar mi dor dgag par bya/ /khrims 'chal gyur la khrims ldan gyis/ /tshul mnyam rnams la mang thos kyis/ /thos pa mnyam la spobs pa can/ /spobs pa mnyam
<p>61a.2</p>la'ang phul byung gis/ /gang zhig dang por rtsod pa la/ /de yi tshig gis 'dul gyur ba/ /spobs can nyid la'ang gang lhag pa/ /de dag tshig gis 'dul ba yin/ /rab tu nges dang ldan pa yis/ /rtsod pa yongs su rtog pa pos/ /phan tshun nang khon bstan pa la/ /yang na btang snyoms gzhag par
<p>61a.3</p>bya/ /mi mthun pas kyang lam dag tu/ /phrad na rgan la phyag bya ste/ /des kyang nad med gyur cig brjod/ /gzhan du gnyis ka ltung bar 'gyur/ /bsro khang khrus kyi gnas su ni/ /sgo drung srung ma gzhag bya ste/ /dge slong rnams ni khrus srod dag /byed pa ma dad bzlog phyir ro/ /sdom brtson sna tshogs
<p>61a.4</p>tshon dag gis/ /ri me'i cho ga de dag gnang / /gang dag la ni rung ba'i las/ /sems can rnam pa ma gtogs so/ /gnas khang dag tu rus pa yi/ /tshogs bcas dur khrod chen po bri/ /gcer bu so gtsigs 'jigs pa yi/ /thod pa'i phrang ba rgyan du bya/ /rtsa ba'i sgor ni dbang phyug che/ /kun
<p>61a.5</p>dga' bzhin gyi dkyil 'khor can/ /lag na be con thogs pa yi/ /gnod sbyin rnams kyi bdag po bri/ /cho 'phrul pad ma rgyas pa la/ /bder gshegs gzugs mang bzhugs pa dang / /srid pa'i 'khor lo'i bar dag tu/ /sgo khang logs ni gnyis su'o/ /gtsang khang sgor ni gnod sbyin
<p>61a.6</p>rnams/ /me tog phreng thogs bri bya ste/ /gus pas bza' ba mang thogs ni/ /khyams kyi bkod pa'i sa dag tu'o/ /mdzod sgor gnod sbyin chen po ni/ /lag na rin chen myu gu'i ming / /kha nas rin chen mang skyug pa/ /gser gyi bum pa bzang thogs pa'o/ /kun nas 'du ba'i khang par ni/ /brtul
<p>61a.7</p>ldan rgan zhing rgan pa rnams/ /chos dang mngon brjod 'chad pa ni/ /byed pa mngon par gnas pa bri/ /bsro khang me yi gnas su ni/ /mdo sde lha yi pho nya bri/ /nad pa'i sngas su sku gzugs ni/ /nad pa'i dbugs 'byin bla mar mdzad/ /sna tshogs rgyan gyis phun tshogs pa'i/ /klu mo chu yi
<p>61b</p>
<p>61b.1</p>gnas su ste/ /dur khrod 'jigs su rung ba ni/ /bshang dang gci ba'i khang par ro/ /khang bzangs dag gi ngos dag tu/ /thub pa'i sngon gyi skyes rabs bri/ /dper na thams cad sgrol dang ni/ /zla 'od bzod par smra la sogs/ /gtsug lag khang sogs 'dul ba la/ /'jig rten mngon
<p>61b.2</p>par dad 'phel phyir/ /ri mo'i cho ga brjod pa 'di/ /thugs rje can gyis legs par gnang / /khyams dang khang bzangs rnams su ni/ /ched du me sbar mi bya ste/ /dgos pas de dang mthun par ni/ /mdag ma yongs su spyad par bzhed/ /sa gzhi yongs su sbyangs pa la/ /me ni btang bar
<p>61b.3</p>mi bya ste/ /de phyir de ni sbar ba'i phyir/ /me ling rjes su gnang ba yin/ /sangs rgyas tshogs kyi rgan po dang / /rgyal po dang ni slob dpon dang / /de bzhin mkhan po nyid kyi bka'/ /gang zhig rigs na 'da' mi bya/ /dang po 'dir ni gang cung zad/ /gnang med bkag pa med pa ni/ /
<p>61b.4</p>gang zhig rung dang mthun pa na/ /de ni the tshom med par spyad/ /mi rung ba dang nye lta na/ /sdom brtson rnams kyis de mi spyad/ /'di ni chos 'dul mdor bsdus pa/ /bstan bcos sgron ma lta bur gzhag /'dul ba 'am ni mdo sde yi/ /gleng gzhi gsal por ma dran na/ /bzhugs pa'i
<p>61b.5</p>grong khyer rnams kyi ming / /gang 'dod don ni smos par bya/ /mnyan yod gnas bcas tsam pa ka / bA rA Na sI yangs pa can/ /rgyal po'i khab ces grags pa ste/ /'di dag grong khyer chen por shes/ /khyim bdag mgon med zas sbyin te/ /sa bdag mi dbang gsal rgyal brjod/ /bud
<p>61b.6</p>med rnams la sa ga ste/ /brjed ngas dag ni smos par bya/ /grong khyer bA rA Na sI ste/ /sa bdag yang ni tshangs sbyin no/ /skyes pa'am de bzhin bud med la/ /bsnyen gnas ster na bsgrub bya ba/ /dang po'i sbyor ba gang yin la/ /klog pa dran pa mi gsal na/ /bslab pa'i gzhi ni mthar thug pa/ /
<p>61b.7</p>'di ni thub pas gsungs pa yin/ /thog mar bA rA Na sIr ni/ /chos kyi 'khor lo bskor ba na/ /lnga sde bzang la phan bzhed pas/ /mdo sde bcom ldan 'das kyis gsungs/ /gnyis pa'ang gang gi 'khor kun ni/ /gzugs la sogs pa phung por bcas/ /bdag 'dzin zhags pa gcig
<p>62a</p>
<p>62a.1</p>bu yis/ /'ching ba mtha' dag rnam grol mdzad/ /lnga sde bzang rnams nyid kyi phyir/ /gos dag legs bgos 'tsham dang mdzes/ /zlum po la sogs tha snyad kyis/ /bslab gzhi yang dag gsungs pa yin/ /ji ltar gnas ni gtsang ma'i lha/ /bag yod gos
<p>62a.2</p>yongs gyon byed pa/ /de bzhin thub pas dge slong la/ /rlum por rab tu gsungs pa yin/ /thub pas rim pa 'di yis ni/ /bzang sbyin la sogs mtho ris dang / /thar pa 'dod pa de dag la/ /bslab pa'i gzhi yang bca' bar mdzad/ /so ga'i dus na mtha' med pa'i/ /rgya mtshor 'jug
<p>62a.3</p>pa ji bzhin du/ /gang gis dang por 'dul ba la/ /tshul khrims dri ma sbyong mdzad pa/ /drug sde bdag nyid chen po rnams/ /ngo mtshar bcas pa'i spobs pa can/ /mtshon pa med kyang grub pa ste/ /bzang po de dag drang srong che/ /dga' bo nye dga' 'gro mgyogs dang / /'char ka
<p>62a.4</p>'dun pa nam so ste/ /mkhas pa dpa' po drug sder grags/ /sangs rgyas bstan pa bsrung bar mdzad/ /slar yang de dag shin tu bzang / /rab bsngags mun pa 'joms byed pa/ /mkhas pa rnams kyis gang ltar yang / /'dul ba las ni 'da' mi byed/ /sangs rgyas sras su gang
<p>62a.5</p>gyur pa/ /de dag yon tan bsam mi khyab/ /gang 'dir nye bar bstan pa ni/ /rtogs par byed pa'i bshes gnyen mchog /yun rings bsags sdig mi shes pas/ /'gro ba gnyid kyis log pa 'di/ /gang gis dam chos bstan pa yi/ /lag pas bskul te sad mdzad pa'o/ /yun
<p>62a.6</p>rings goms pas bskyed pa yi/ /thugs rjes thugs ni brlan pa ste/ /bdag nyid chen po'i mdzad pa ni/ /rnam bcu gdon mi za ba yin/ /gzhan dag byang chub lung bstan dang / /byang chub sems bskyed bstan pa dang / /sku tshe lnga cha 'dor ba dang / /mchog gnyis rab tu byung ba dang / /
<p>62a.7</p>sangs rgyas gdul bya 'dul ba dang / /mtshams gcad pa ni bsgrub pa dang / /cho 'phrul rab tu bstan pa dang / /lha yi gnas su gshegs pa dang / /las kyi dbye ba bshad pa dang / /yab yum bden pa mthong ba la/ /ji srid ma bkod de srid par/ /mya ngan 'da' bar mi mdzad do/ /gang gis thub pa'i
<p>62b</p>
<p>62b.1</p>bstan pa 'di/ /'jig rten snang mdzad rin po che/ /rgya mtsho sgrol ba'i gru lta bu/ /sdud po rnams la phyag 'tshal lo/ /gang zhig mang du thos pa yis/ /skye ba'i lcags sgrog rnam grol ba/ /thos 'dzin mdo sde'i sde snod kyi/ /sdud po 'phags pa kun dga' la'ang / /gang gis ngan song sbrul gdug ni/ /
<p>62b.2</p>'dul ba'i legs bshad dri med pa'i/ /sngags kyis gso bar mdzad pa dang / /'phags pa nye ba 'khor la yang / /gang gis kun nas ma mo yi/ /sde snod rab tu bstan pa yis/ /sgron ma bzhin du gsal mdzad pa/ /blo ldan 'phags pa 'od srungs la'ang / /rgyal po'i khab tu sde snod gsum/ /
<p>62b.3</p>'dis legs thams cad bsdus pa yin/ /lhar bcas mi yi 'jig rten du/ /snang ba cher mdzad 'di yin no/ /gang du thos ldan 'di dag dang / /dgra bcom sdig pa ring spangs pa/ /lnga brgya po ni dam pa'i chos/ /yang dag bsdus pa'i dbang por grags/ /brgya byin thog mar byas pa yi/ /
<p>62b.4</p>lha rnams dam chos gus pa yis/ /gang du 'dus pa chen pos ni/ /nam mkha'i ngos ni rgyan du byas/ /rgyal po'i khab kyi mthar yang ni/ /sa gzhi lha rnams me tog ni/ /lag nas kun tu 'thor ba yis/ /gang du de ni yun rings mdzes/ /gang tshe dam chos rin chen mchog /nub nyams
<p>62b.5</p>'dam du bying ba bzhin/ /lha dang mi rnams dogs 'jigs pa/ /bsdus pas slar yang yid sos mdzad/ /gang phyir thub pas dam pa'i chos 'di ni/ /skye dgu gso byed skyob pa'i dpung bral ba/ /sdug bsngal ma lus nyer zhi'i don bsgrub phyir/ /brtson pas 'khor bar yun rings spyod
<p>62b.6</p>pa na/ /'od 'bar dbu ni mgul gos bcas pa dang / /rang gi sha dang rus dum khrag rgyun btang / /sras kyang zla tshes cha 'dra yid 'ong ba'i/ /btsun mo mchog sbyin dpag med gang don phyir/ /bder gshegs dpal brnyes zhi lam chos bstan 'di/ /ji srid ma nub bar du rnam kun nas/ /snyom
<p>62b.7</p>las don med ltung ba rnam spangs te/ /zhi ba'i don du yang dag brtson par bya/ /bder bshegs bka' ni mi rnams tshig las khyad 'phags phyir/ /chos gang cung zad spros kyang snyan dngags mchog gyur te/ /bsam pa'i thabs kyis bsgrub 'bras kha na ma tho med/ /'di de las gzhan be+e sha kas kyang
<p>63a</p>
<p>63a.1</p>byas pa la/ /gang zhig ma tshang lhag gam yang na gzhan du byas/ /sngar bshad rnams las go rims 'chol bar bshad kyang rung / /de kun rang bzhin zhi ba'i bsam pas bzod par mdzod/ /nyam nga'i lam du long ba rdeg 'chos min nam ci/ /dge slong chos 'dul thig
<p>63a.2</p>ler byas mdzes me tog phreng rgyud legs brgyus las/ /gang thob bsod nams dpal des 'khor ba'i lus can rnams dang lhan cig bdag /'dod pa'i 'dam las rnam par brgal nas dad sogs yon tan kun gyis brgyan/ /mya ngan 'das par tshe rabs gzhan du'ang bsnyen par
<p>63a.3</p>rdzogs pa byed par shog /gang dag tshul khrims dri med gnas 'dod cing / /mya ngan 'das pa'i grong khyer 'jug 'dod pa/ /rtag tu tshig ler byas pa'i don 'di nyid/ /klog dang 'don dang sems pa nyid du shog /ji ltar 'jig rten rga nad 'chi ba'i gdung bas gdungs/ /ji srid dus
<p>63a.4</p>na 'dod chags me yis dga' mgur bsreg /de ltar de srid sems rgyun dri ma ngan 'khrud pa'i/ /bder gshegs bka' ni gang gA'i chu bzhin gnas gyur cig /'phags pa gzhi thams cad yod par smra ba'i 'dul ba tshig le'ur byas pa/ me tog gi phreng rgyud ces bya ba/ /'dul ba 'dzin pa chen po
<p>63a.5</p>'phags pa dge 'dun 'bangs kyi slob ma/ dpal 'phags pa sa ga'i lhas mdzad pa rdzogs so// //bal po'i paN+Di ta dza yA ka ra dang / bod kyi lo tsA ba dge slong pradz+nyA kI rtis bsgyur cing zhus te gtan la phab pa'o// //rgya gar shar phyogs sa dan ga ra'i paN+Di ta ba na rad+na ma hA s+thi bI ra la
<p>63a.6</p>gtugs te/ sgra'i don la mkhas pa rong ston shes bya kun rig gis/ 'gyur cung zad bcos te gtan la phab pa'o/ / @##/ /rgya gar skad du/ Ar+ya rU la sarba a sti ba di shra ma Ne ra kA ri kA/ bod skad du/ 'phags pa gzhi thams cad yod par smra ba'i dge tshul gyi tshig le'ur
<p>63a.7</p>byas pa/ thams cad mkhyen pa la phyag 'tshal lo/ /nges par 'byung ba'i tshul khrims sdug bsngal spong / /'jig tshogs lta ba gdon gyi rtsa ba 'joms/ dpal 'byor sa dang me tog mda' can 'joms/ /sangs rgyas la ni mgos gtugs bshad par bya/ /gang zhig srog
<p>63b</p>
<p>63b.1</p>gcod gzhan gyi nor 'phrog dang / /mi tshangs spyod brdzun bcos pa'i chang la sogs/ /gar sogs phreng sogs mal chen mtho ba dang / /phyi dro'i kha zas dngul nyid spong ba ste/ /nyon mongs dgra g.yul rgyal byed tshul khrims te/ /dge tshul brtul zhugs chu lon brtsigs pa dang / /'chi ba'i mche ba
<p>63b.2</p>'byin par byed pa'i thabs/ /rdzogs pa'i byang chub dpal nod dbang bskur yin/ /'du shes gtso la don nyid ji bzhin na/ /ltung rdzogs don gnyis ji bzhin min na chung / /yid nyid gyur na des dang 'dra bar gzhag /blangs pa'i phyogs mthun rnams la yid kyir 'gyur/ /gang zhig rang bzhin gnas la
<p>63b.3</p>bslab bcas pas/ /mi gzhan yin la mir ni 'du shes dang / /gsad pa'i bsam pas 'khrul med gsod byed cing / /mi shi rmi lam ma gtogs de brlag 'gyur/ /gang gis gsang sngags la sogs thabs rnams sam/ /gsod par sbyor la yi rang bas gsod na/ /de yang mthar 'gyur gsad 
<p>63b.4</p>par sbyor ba la/ /yid kyis yi rang na ni yid kyir 'gyur/ /de bzhin bdag nyid dud 'gror mthun pa yin / /gzugs su bsgyur nas sems can gsod byed la/ /sdom brtson sdom brtson nyid du 'du shes na/ /dngos gzhi'o min na ltung ba chung dang ldan/ /rmi lam bslab pa med dam gsad pa yi / / 
<p>63b.5</p>bsam pa med dam smyos pas gal te gsod/ /de ni ltung bar mi 'gyur bsdam bya yin/ /gsod pa'i yan lag lhag ma ma tshang na/ /ltung chung 'khrul med srog chags gsad bsams pas/ /rigs gzhan bsad pa las ni nyes byas 'gyur/ /ma brtags pa yi chu bum brnyas pa las/ /byin
<p>63b.6</p>par gyur kyang nyes pa med pa yin/ /gang gis srog chags bcas chu la sogs spyod/ /yang na chu tshan la sogs blugs byed la / /bltar yod skye bo shi na de la ni/ /srog chags re re'i ltung ba lci ba 'byung / /tha mal pa yi mig ni nad med pas/ /chu mi g.yo zhing rnyog pa med la brtag /bum pa
<p>63b.7</p>gang ba brtag bya ke ta ka /rnams kyis chu rdul can dag dang bar bya/ /ji srid 'di la yid ni dag gyur ba/ /de srid brtags bya'i ring min thung ngu min/ /steng du'ang de bzhin yang dang yang du min/ /glo bur pa yis srog chags bcas te min/ /de bzhin khro na bdag dang chu ra'i chu/ /lan cig
<p>64a</p>
<p>64a.1</p>brtags pas nyi ma shar bar du/ /the tshom med par spyad par rung ba yin/ /de yi nye 'khor 'dom gang khor yug go/ /khron pa sogs gtsang chu tshags dam la sogs/ /dge slong dge 'dun de bzhin yid ches pa/ /lnga char rung ba'i chu yin blang bar bya/ /chu tshags med pa
<p>64a.2</p>dag tu mi bya'o/ /gang zhig chu tshags ril tshags gru gsum tshags / /spyang tshags ril bzhabs tshags can dag gam/ /gsal tshags dag kyang bor te 'gro byed na/ /de la yid kyis bya ba'i nyes byas 'gyur/ /gal te song na gsal tshags la sogs yod/ /de tshe rgyang grags lngar ni chu
<p>64a.3</p>tshags dag /med par 'gro bya gal te med na yang / /de slar 'od 'dod dpag tshad phyed 'gro bya/ /gcugs pa rnams kyi tshig gis lam rings su/ /song du zin yang nam yang nyes pa med/ /chu bo'i 'gram nas 'gro bar byed pa na/ /mthong bas dag pa'i chu 'thungs nyes pa med/ /rgyun
<p>64a.4</p>gyis 'bab pa'i chu rgyun ma 'dres pa/ /de ni rgyang grags re rer legs par brtag /gzhan du 'jug ngogs re re kho nar ro/ /'di ni chu tshags med 'gro tshul yin no/ /spu bcas gos dang nyis rim dag gis ni/ /srog chags bcas pa'i chu khrus bya ba bkag /gang na chu bas srog chags
<p>64a.5</p>mang ba der/ /rim pa gcig pus khrus ni mi bya'o/ /khron pa'i chu dag 'bras chan la sogs dang / /'dres pa btsags na de ni kha zas med/ /gang tshe khyim pa'i bsti sa yod pa'i chu/ /gtsang na phyi dro'ang the tshom med par btung / /dbyu gu gsum la gru gsum grwa srad bus/ /btags nas chu ni
<p>64a.6</p>legs par btsag par bya/ /lci ba gtsang ma skam po'i phye ma yis/ /chu tshags shin tu srab na gdab par bya/ /chu dag 'dzag par bya phyir yang dang yang / /smig ma'i tshal ba dag gis brdab par bya/ /srog chags bsrung phyir lcags kyi lu gu rgyud/ /btags pa'i snod ni 'og tu gzhag par
<p>64a.7</p>bya/ /de yi srog chags gnod pa spang ba'i phyir/ /srog chags yod chu thar byed pa yi snod/ /kha dang zhabs su thag pa gnyis btags pas/ /snying rje'i ngor ni khron pa'i nang du dbo/ /'phags pas 'jig rten mdun du ril ba dag /kha la bzlog ste gtad nas chu mi btung / /lo ma la
<p>64b</p>
<p>64b.1</p>sogs mi rnyed dben song ste/ /skom pa'i phyir ni 'thung na nyes pa med/ /dus dang dus su bum pa skam par bya/ /khru da shing gis rab tu bkru bar bya/ /btung ba'i snod rnams dag gi kha rnams la/ /rtag tu bsgrims nas lo ma la sogs dgab/ /snying nas lan gnyis lan gsum
<p>64b.2</p>bkrus nas ni/ /lag pa snum pa yod kyang dag pa yin/ /rnyog ma can gyi chu ni ji srid du/ /bzhin gyi gzugs snang bar du bsgrims te btsag /khron pa la sogs rnams nas chu blangs nas/ /khron pa la sogs byed de chu lha la/ /sbyin pa'i rabs mthun tshigs bcad gdon bar bya/ /
<p>64b.3</p>'thung dang khrus byed pa na'ang de bzhin brjod/ /mud ga la sogs 'bru la srog chags yod/ /de ni bde dang bsil bar dgram par bya/ /'on kyang de nas srog chags mi 'bral na/ /'on kyang gnas khang nang du bcug ste gzhag /shig rnams dal gyis ras bal gzhag nas ni/ /rtsig
<p>64b.4</p>pa la sogs bu ga rnams su gzhug /ma gu na dag de bzhin bsil ba'i sa/ /rtswa sngon bcas pa'i phyogs su dor bar bya/ /gdug pa la sogs nyon mongs byed pa gzhan/ /rang gi spyod yul dag tu gtang bar 'os/ /mthar gyur de ni nyes byas lhan cig bstan/ /de nas srog gcod
<p>64b.5</p>phyogs mthun bshad par bya/ /dper na nad pa dag la dug mtshon byin/ /skom la sogs pa mi 'phrod sbyin pa ste/ /rgan po mkhas dang sman pa dag la yang / /dris nas nad pa la ni sman dag sbyin/ /de yi rim gro pa ni glan mi bsko/ /med par gyur na legs par bsgo ste bsko / /gang gis de
<p>64b.6</p>yi sems ni 'chir gnas pa/ /de 'dra'i chos rnams nad pa la mi bshad/ /de la ji srid yun rings chos spyod 'tsho/ /de srid du ni dge ba'i rgyun 'phel bas/ /sos par shog shig yun rings gson par shog /nad 'jigs las thar bde bar shog ces brjod/ /gal te nad pa na re spo byas
<p>64b.7</p>na/ /bdag ni 'chi 'gyur zer na de mi bya/ /gdol ba bzhin du lhung bzed la sogs phyir/ /snying brtse med pa'i chags pa'i sems mi bya/ /gang tshe nyes pa'i gzhi dag byed pa dang / /nad kyis gzhan gyi khri dang khri'u la 'dug /rdeg par byed dam yang na gzas pa dang / /rnam par 'tshe dang
<p>65a</p>
<p>65a.1</p>'jigs pa la sogs byed/ /khros pas brtul zhugs can la zan med byed/ /ngal ba phul lam rgyal la chom rkun 'bul/ /bsams bzhin du ni 'gyod pa'i tshul dag byed/ /'tshir dang g.ya' sgog la sogs nags mes gtong / /'bras ni ma smin par yang
<p>65a.2</p>brtol byed dang / /yan lag gcod dam de bzhin 'bigs kyang rung / /de yi tshe yang phyogs mthun de ltar 'dir/ /thams cad srog gcod mthun pa phyogs tsam yin/ /srog gcod pa spong ba ste bslab pa'i gzhi dang po'o// //dge tshul gang zhig rku ba'i sems kyis su/ /mi
<p>65a.3</p>yi rdzas su 'du shes mi gzhan nor/ /ma byin rin thang tshang mis bdag gir byas/ /dur khrod mi dbang bsod snyoms ma gtogs pa/ /bsam pa gang de nyid sbyor gcig pu yis/ /bdag gi don du rku na de'i gnas dang / /dus [(]gyi [,]kyi[)]rin thang dbang gis de bsnyil bya/ /dad pas rgyal ba'i ring
<p>65a.4</p>bsrel rku de min/ /rku ba la ni rku sems gtso bo ste/ /de bas de dang bral na nyes pa med/ /yan lag lhag ma nyams pas chung bar 'gyur/ /rmi lam la sogs dag la nyes pa med/ /sems bskyed pa ni bsdam bya dang po yi/ /sbyor ba la ni nyes byas rig par bya/ /phyi ma'i sbyor ba la
<p>65a.5</p>yang nyes byas yin/ /dngos gzhi kun la 'di ni dngos gzhi yin/ /chud gzan phyir phrogs gdos dang bcas pa yi/ /rgya sogs ma rungs byed dang mi dbang ba'i/ /bsod snyoms len par byed na'ang 'jig rten gyi / /tha snyad tshul gyis chung ba nyid du 'gyur/ /gzhan gyi gos la byin
<p>65a.6</p>bzhin spyod pa dang / /sman dang sngags kyis sbyin du 'jug pa dang / /sdug pa 'phrog phyir 'dam par byed pa dang / /gzhan phyir blangs nas 'gyed byed na yang 'gyur/ /phyogs bzhi'i 'phags pa'i tshogs kyi nor dag las/ /phyogs bzhi pa yi don du rku na nyams/ /dur khrod pa ni yongs 'dzin
<p>65a.7</p>bcas pa nas/ /gos la sogs pa rku na'ang de bzhin no/ /da ni rku ba'i dbye ba bstan par bya/ /sa ni gal te brtsad pas gra phrogs na/ /gang tshe khyim pas de sbyor btang tshe de/ /gal te slar ni rgyal ba nyid na brkus/ /yongs su skor ba'i dbang gis rku byed na/ /gang tshe mtshams kyi sgo dang 'byor
<p>65b</p>
<p>65b.1</p>na brkus/ /brda yi sbyor bas mi la rku byed na/ /brda grub pa yi dbang gis ltung ba yin/ /dud 'gror gyur pa bcings pas rku na ni / /bcings bkrol tsam gyis brkus par shes par bya/ /khyu las bkar dang bcings pa rku ba na/ /khyu las mi snang gyur na brkus pa yin/ /gal te bla ma'i gos
<p>65b.2</p>la sogs khyer nas/ /gom par skyed dam yang na 'brid byed pas/ /re lde la sogs phag tu mi snang song / /dngos gzhi'o mngon sum phrog pa'ang de dang 'dra/ /gru zhig chu bdal ba'am thang las sam/ /chu bo'i rgyun phyogs rku na'ang de bzhin no/ /klung sogs 'gram mi snang la zheng du na/ /de
<p>65b.3</p>bzhin snang la pha rol phyin 'dir brkus/ /rgyun las bzlog pa gru ni 'dren byed na/ /gru tshugs thal ba las ni brkus pa yin/ /gsang sngags dag gis brku bya rku byed na/ /rang gi mig sngar snang na de brkus yin/ /rdzas kyi steng cha bying bar byed pa ni/ /gnas kyi steng cha las 'das brkus pa
<p>65b.4</p>yin/ /lus kyi rgyan ni bkrol ba nyid na yin/ /shog ma dag ni sa nyid 'das na'o/ /skal ba thob phyir sdom brtson rkun po la/ /lam sogs ston pas gal te grogs byed na/ /skal ba thob na brtul zhugs nyams par 'dod/ /tshul min chad pas gcod pa chod na yin/ /lo tog
<p>65b.5</p>bdag la shog shig gzhan la min/ /gzhan gyi zhing la chu 'dren gcod byed pa / /rang gi lo tog dag ni legs gyur cing / /gzhan gyi lo tog 'gribs 'dir dngos gzhir 'gyur / /gal te rdzas las bshal te rku byed na/ /ngos gzhan gyis ni ngos gzhan sa mtshams thal/ /de tshe brkus yin
<p>65b.6</p>brteg brkus sa 'phags yin/ /dbyug pa la sogs brgyab pas shing thog rku/ /'og tu ltung na brkus pa yin par bstan/ /grogs mang dag dang 'dus te de byed na/ /skal ba thob na brkus yin sngar min no/ /skye bo mang po'i rdzas rku gang gi tshe/ /re re'i skal bas rin thang tshang na brlag/ 
<p>65b.7</p>skye bo mang pos gang tshe rku byed na/ /de tshe rang skal rin gyis rnam par gzhag /dge 'dun dag ni nor gcig spun 'dra bas/ /dge 'dun ched byas skal ba mi brtag ste/ /zhing bgo mang phyir sdom brtson mang phyir ro/ /gzhan du lung las rin thang spyad mi 'gyur/ /gang zhig btus sam bsdus sam
<p>66a</p>
<p>66a.1</p>nags tshal la/ /rku na spags pa nyid na brkus pa yin/ /shing ni bton nas rku zhes bshad pa las/ /kha gdangs nas ni nyal ba ji bzhin no/ / rgyan po dor byas rgyal na nyes bar 'gyur/ /rgyan po la sogs grangs la dor byed dang / /mtshan ma bskyed dam 'brid par byed pa dang / /
<p>66a.2</p>gnas gzhan dag tu 'jog dang dor byed dang / /tshoms gzhan du ni 'grang ngam snyon byed dam/ /mi rigs pa yi thob pa grub byed dang / /gzhan la snyad btags la sogs tshul gyis brku / /grub pa nyid na nyes pa yin par dgongs/ /skyis dang brnyas dang gtams pa dag la ni/ /bsnyon pas thag bcad
<p>66a.3</p>pa na nyes pa yin/ /bcol te gtams pa rku bar byed pa la/ /thag bcad pa yi rab dbye rnam gsum ste/ /thag bcad pa dang spags mnyam spags pa yi/ 'og tu thag bcad pa la nyes par 'gyur/ /spags pa'i snga rol thag bcad de bzhin bsnyon/ /sbyor ba'o spags pa 'dir ni dngos gzhi yin/ /
<p>66a.4</p>de ltar brku bya'i dbye bas rku dbye ba/ /'di ni 'dul ba'i rgya mtsho las btus bstan/ /rang gzhan bang chen brgyud la sogs pa yis/ /gang zhig rku na thams cad rkun ma yin/ /gzhi nas rgyun gyis rku bar byed pa na/ /kun du 'brel bar 'byung ba gcig nyid do/ /de bzhin 'dir ni kha dog gcig
<p>66a.5</p>gyur gnas/ /ri mo la sogs med pa steng mnyam gcig /glang chen la sogs phyogs ni mi mngon dang / /dong na yod pa'i 'bras can kha dog mtshungs/ /rtswa rnams bkram pa 'byar ba mnyam pa'am/ /gzhan rnams la yang 'os pa nyid kyis spyad/ /gser dngul rnam pa nyams byas rku byed na/ /
<p>66a.6</p>nyams byas ngo bo brku bar bya bar 'dod/ /bsad pa nyid ni nam yang brkus min te/ /de ni rku ba'i sbyor ba yin par bstan/ /brku bya gcig nyid dang ni gzhir gyur gcig /rku ba'i ngo bo ji ltar de ltar bshad/ /nor gyi bdag po mi 'am ri dgas zhes/ /nges pa med na dngos kyi dbang gis
<p>66a.7</p>gzhag /rkun pos chos gos rdzas la sogs phrogs na/ /de la re ba med na bdag gir min/ /de phyir nan gyis len na de la mtha'/ /bsam pas ma btang ba la nyes pa med/ /gzhan gyi slob ma dbang byas de bdag min/ /gzhan nyid rku ba nam yang yod ma yin/ /dud 'gro'i nor la
<p>66b</p>
<p>66b.1</p>bdag dang dud 'gro dag /zas btang ba la bdag ni dud 'gro yin/ /thob par bya phyir me sogs skrogs pa yis / /ri dgas la sogs bdag po brtson por bstan/ /bshad pa las ni ri dgas mtshon phyir yin/ /de phyir srog chags gzhan la'ang 'thad pa yin/ /rngon pa rnams kyis ri dgas
<p>66b.2</p>gtses pa zhig /gtsug lag khang du rgyug cing phyin pa na / /skyabs su 'ongs pa de la bsrung bar bya/ /de ni shi na de dag rnams la gtad/ /skye bo nye dus brtul zhugs can gang zhig /mthu yis khrid na 'bad pas gzung bar bya/ /gal te rtags kyis de bsam skye bo gnyen/ /mthun par shes na gzung bar
<p>66b.3</p>mi bya'o/ /dbyar gyi gnas su rnyed pa'i dngos po rnams / /de bas mang du dbyar gnas pa yang dbang / /gang dag dam chos tshigs bcad 'ga' 'don pa/ /de yang chos kyi rnyed pa dbang ba yin/ /gtsug lag khang mang gnas par khas blangs kyang / /rnyed pa gcig nas len par dbang ba yin/ /
<p>66b.4</p>gal te thams cad du na gtsug lag khang / /rnyed pa kun las cha gcig tsam zhig blang / /dge slong gcig gis de dang 'dra ba las/ /dge tshul sum cha tsam zhig dbang bar 'gyur/ /bsnyen par rdzogs par 'dod na cha gnyis te/ /zas la sogs gtogs bgo ba ma gtogs so/ /gtsug
<p>66b.5</p>lag khang ni gang na gcig gnas kyang / /de nyid gtsug lag khang de'i skal ba dbang / /sdom brtson shin bkur sti byas nas ni/ /de shi ba yi gos la sogs pa bgo /nad pa'i nad g.yog gyur pa gang yin pa/ /sdom brtson de ni lhung bzed sogs drug dbang / /gang tshe nad g.yog mang ba nyid yin
<p>66b.6</p>na/ /de dag drug po de dag spyir yin no/ /nad pa'i don du gzhan du song ba las/ /sdom brtson nad pa shi yang drug po dbang / /sdom brtson rnams kyis gal te de bgos bsdus/ /myur bar nad g.yog la ni sbyin par bya/ /gal te nad g.yog bud med mtshan ldan nam/ /khyim pa yin na de drug mi
<p>66b.7</p>dbang ngo / /gal te sdom brtson bu lon blangs shi na/ /de yi rdzas rnams la ni khor bar bya/ /lag gi bla yis dge 'dun ched blangs nas/ /yi ger bris brtags dge 'dun dag las gzhal / /gsol dang dang po tha mar gang dag yod/ /de dag de shi ba yi gos rnams dbang / /kho bo 'das
<p>67a</p>
<p>67a.1</p>nas sbyin zhes smras na ni/ /gal te shi na de ni bgo bya ste/ /sdom brtson bu la sogs pa ltos bral phyir/ /ltos dang bcas pa'i sbyin pa sbyin pa min/ /dad pas sbyin par bya ba bskul ba las/ /bya ba zhig gis shor nas ma byin na/ /de shi na yang tshig dang mthun par ni/ /de yi rdzas
<p>67a.2</p>la sdom brtson rnams kyis sbyin/ /rang gi sde tshan rdzas ni 'ged pa las/ /gal te sdom brtson skal ba ma blangs shing / /skal ba de ni sde tshan de'i yin no/ /skal ba thob na shi ba'i skal ba yin/ /gzhan du gos la sogs pa bskur gyur na/ /de ni gang la bskur ba de'i yin no/ /gal te mi 'dod skur bar
<p>67a.3</p>byed dbang ste/ /mi 'dod kyang de dbang ba kho na yin/ /mthun pa yod na shi ba'i nor rnams la/ /mtshan rnams tha dad pa ni mi dbang ngo / /sdom brtson gzhan gyis mngon sum bskrad pa dag /bskrad pa'i rdzas rnams la yang dbang ba yin / /gtsug lag khang gi mtshams gnyis par shi na/ /de yi lus
<p>67a.4</p>'brel ras la sogs pa'i rdzas/ /gang du mgo bo gzhag pa dbang ba yin/ /gnyis kar gzhag na de bzhin gnyi ga'i yin/ /khyim gyi nang na yod pa'i shi ba'i gos/ /khyim pa de ni dad pas sbyin byed pa'o/ /gang gi mtshams na shi ba'i gos yod pa/ /de rnams de dag byin gyis rlob pa dbang / /gnas
<p>67a.5</p>gzhan dag na gos rnams yod gyur kyang / /rdzas dang 'dra la de bzhin byin gyis brlabs / /gang la de yi rdzas rnams gtams gyur pa'i/ /mi de rdzas dang 'dra zhes bya ba yin/ /grur zhugs lhung bzed la sogs 'di gzung ngam/ /gtang zhes go bar byas nas sbyin par bya/ /de ltar de skad smras nas de
<p>67a.6</p>bor na / /de tshe rin ni the tshom med par gzhal/ /smad rim dag las gos la sogs pa ste/ /blang bar mi bya de ni sbyin pa min/ /phongs na nad pas bdag gi rnams las blang / /de yang slar sbyin 'dod pa nyid kyis so/ /nor gyis phongs pas de bzhin gshegs pa yi/ /dkor gyis kyang ni
<p>67a.7</p>sman gyi bya ba bya/ /sos pa nyid du gyur na bsab par bya/ /de la 'byor ba med na nyes pa med/ /yul chos chad pa sogs chos ldan pas bstan/ /rgyal po'i skal yin rgyal pos gnang ba blang / /de la rtsod pa dag ni byung gyur na/ /sdom brtson bsgo bar ston pa'i bka' las min/ /khab la sogs
<p>67b</p>
<p>67b.1</p>pa'i rdzas dag ltung mthong na/ /de dag gtsug lag khang skyong dag la gtad/ /des kyang tshogs rnams nang du bstan nas ni/ /nyi ma gsum du de 'ong bsdad byas nas/ /gal te shes pa med na tshogs la dbul/ /dngul la sogs pa nyi ma brgyad bsdad nas/ /phyi nas zla ba drug tu mdzod du gzhag / 
<p>67b.2</p>phyi nas kyang ni snod rnams rab tu bya/ /de nas gal te de 'ongs slong byed na/ /'on kyang sbyin par bya ste skyed ni med/ /lag gi bla la mi mkho'i shing yod la/ /thob na de yis gnang bas de blang bya/ /de ltar bdag po tha dad de 'og tu/ /nyes byas dper na ma bos zas za dang / /rgya sogs zin pas sdug
<p>67b.3</p>bsngal gzir pa yi/ /srog chags bsod nams bsam pas gtong byed dang / /sangs rgyas ring bsrel rin thang med gyur kyang / /de la dad pas mchod phyir rku ba dang / /de bzhin snying rje'i dbang gis gdos btags pa/ /bkrol ba la sogs byas dang bshig pa dang / /phug ron la sogs tshang
<p>67b.4</p>'jig las kyang yin/ /de nas ltung ba med pa'ang bshad par bya/ /yid gcugs byas nas gzhan la go byas te/ /yid dge ba yis len na nyes pa med/ /grogs po rab 'bring tha mar gyur pa la/ /yid gcugs bya bar rim pa bzhin du bsgrub/ /tha ma la ni 'bring la 'bring / /tha ma dang ste dang po
<p>67b.5</p>mtha' dag nyid/ slob ma la sogs ra lug nor gyi rgyud/ /chom rkun gyis phrogs snying rje'i rjes mthun pas/ /rdzu 'phrul bstan nas shor byed nyes med de/ /pi ling dbad sa la sogs bzhin no/ /gang tshe gtsug lag khang gi khyams na tshang / /sgo nga med na sdom brtson bsal bar bya/ /dpe tsam
<p>67b.6</p>yin pas sdom gyi tshang yang yin/ /da ni ma byin phyogs mthun bshad par bya/ /gang gis ba dan mal stan sogs byin nas/ /yid la gcags pa'i me ni 'bar byed na / /bsdam bya las thar bya phyir de la ni/ /slar sbyin bum chus ma lus zhi bar bya/ /gnang ba med par gzhan gyi gos spyod dang / /
<p>67b.7</p>khyim du sten las ma bstabs 'dug pa dang / /brtul zhugs can la gos sogs byin nas khros/ /sdang dang ldan pa'i bsam pas 'phrog pa dang / /lhung bzed la sogs brkam pas nan gyis slong / /bzhad gad kyis ni lhung bzed la sogs sbed/ /khros pas sdom brtson gtsug lag khang
<p>68a</p>
<p>68a.1</p>'byin sogs/ /rkun bos skye bo med par bor len dang / /sdom brtson snga nas 'khod la phyis mnan nas/ /mal dang sten la spyod par byed pa dang / /rnyed pa dag kyang gzhan du sngo byed pa/ /gzhan gyi rdzas phyogs mthun pa'i dpes yin no/ /ma byin par len pa spong ba ste bslab
<p>68a.2</p>pa'i gzhi gnyis pa'o// //gang zhig 'jigs med ngo tsha med chags phyir/ /yan lag cha kun gzung bar bzod pa yi/ /lam ni gzhug tu rung dang ma nyams pa'i/ /pags pa sbu gu'i kha dang so las phar/ /nor bu nad med las rung drud nas ni/ /chags pas rig pa'i bde
<p>68a.3</p>rnams myong de nyams/ /'dir yang tha mal rmi lam min bslab bcas/ /zhes sbyar phyi ma la yang de bzhin no/ /rang gi rmar yang gzhan gyi'am rang nyid kyi/ /sbu gus nan la sogs pa'i sbyor ba yis/ /drud pa bdag gir byed na'ang rnam kun du/ /dngos gzhi rdo rjes mngon par bcom pa
<p>68a.4</p>thob/ /bud med la sogs rma rnams 'gro rigs dbye/ /shi dang g.yogs dang rked phyed chad na yang / /khyad par med de dum bur sbyar ba las/ /mtshams mngon min pa'i bu ga'ang dngos gzhir 'gyur/ /sbyar ba'i mtshams ni mngon par gyur pa dang / /phag la sogs pa bsregs pa
<p>68a.5</p>spu med rma/ /de bzhin mgo bo bcad pa'i kha la yang / /kun du bshags par bya ba'i chung par 'gyur/ /gos kyis dkris dang dgug par byas pa dang / /lam la ma reg par yang chung bar 'gyur/ /gos stug dag gis yin na chung bar 'dod/ /srab mos dngos gzhi yin na de
<p>68a.6</p>'gal med/ /sems byung yid kyis bya yin so la sogs/ /reg pa'i gzhi yi bar du sbyor ba yin/ /so sogs mtshams las phar ni dngos gzhi yin/ /'khrig pa la ni 'du shes gtsor bya med/ /mi tshangs spyod phyogs ngo bo bstan pa ni/ /dper na bsams bzhin khu ba 'byin pa
<p>68a.7</p>dang / /'dod chags kyis ni 'khyud dang zur stegs dang / /'khrig pa'i tshig rnams sgrog par byed pa dang / /nyal shom khyim du ltad mo lta phyir dang / /rgod pas gnas pa nyid dang smyan byed dang / /khyim dag tu ni mtshan mo 'phyan cing rgyu/ /mig zur g.yo ba dang steg par byed pa yin/ /
<p>68b</p>
<p>68b.1</p>yang dang yang du bud med gdong mi lta/ /reg pa'i dug la nam yang reg mi bya/ /gal te chu dang mes 'chi de yi tshe/ /de sa'i 'du shes byas te reg par bya/ /mo yi brtul zhugs can la'ang sdom brtson gyis/ /de mthong chags na der ni gnas mi bya/ /rdo sogs yan lag 'khri shing mi brdung ste/ /
<p>68b.2</p>'dod chags me ni mi sdug chus zhir 'gyur/ /bud med gnam bltas 'thung la rang gis ni/ /chu ni rgyun mi 'chad par sbyin mi bya/ /rang lag gcer bu mo la zas la sogs/ /mi sbyin khur ba sbyin zhing 'gyur mi rung / /mi chags mig gis bud med chos bstan bya'i/ /mig tshugs su
<p>68b.3</p>ni bzhin la blta mi bya/ /bud med rnams dang nyal 'dug 'gro la sogs/ /spang bya skyes pa yod na nyes pa med/ /mi tshangs spyod pa spong ba ste bslab pa'i gzhi gsum pa'o// //gang zhig bla ma brjod blos mi chos las/ /bla ma zhes bya de bdag la yod ces/ /mi la brdzun 
<p>68b.4</p>zer gzhan gyis go na ni/ /mngon pa'i nga rgyal ma gtogs de bsnyil bya/ /bsam gtan la sogs mngon shes 'bras bcas pa'i/ /yon tan rnams 'dir mi chos bla mar bstan/ /de yi rjod par byed pa rnam mang dag /da ni bshad par bya yis mnyan par gyis/ /lha la sogs mthong
<p>68b.5</p>bdag la lha la sogs/ /lta byed sdug bsngal nyid la sogs shes so/ /zag pa zad pa'i khyad par nges rnams dang / /bdag nyid ldan par byed pa brjod pa yin/ /der dgra bcom gang stan bkra la sogs dbang / /der ni kho bo yang dbang gzhan ma yin/ /khyad par thob las yongs
<p>68b.6</p>su nyams smra yin/ /bdag ni dge sbyong tshul gyi lam nyams yin/ /de ltar bla ma brjod tshig sbyor ba las/ /dngos gzhis bcom zhing sems can dmyal myong 'gyur/ /phyag dar khrod kyi 'dre dang rgyu mtshan ni/ /rang gi mtshan nyid 'dzin la ltung ba chung / /dper na brtul zhugs can gang
<p>68b.7</p>lha'i sgra thos/ /yod ces gzhan la snyad btags zer ba'ang yin/ /nga yin tshig ma tshang pas de chung la/ /nga yin tshig 'byung bas ni dngos gzhir 'gyur/ /sgra mthun brjod pa las kyang yin te dper/ /kun du spyod las bsams nas bdag slob pa'am/ /lam du 'dug nas bdag
<p>69a</p>
<p>69a.1</p>ni lam gnas zhes/ /zer ba la sogs dag la'ang de dang 'dra/ /ma la kye ma khyod kyang nga 'dra na/ /'o na phyir 'ong ba yi 'bras ldan yin/ /da ltar nga ni de ltar 'phags min zhes/ /zur gyis gleng ba brjod pa las ni chung / /kho bos deng 'dir bsam gtan snyoms ma
<p>69a.2</p>zhugs/ /de bzhin khar tshang min te las phar min/ /khyim de gang gi yin pa de chags bral/ /de nyid nga'i yin nga nyid chags bral min/ /btsun pa gal te dgra bcom bdag gi zas/ /bzhes shig zer te de bzhin mi smra len/ /gzhan gyis zag pa zad dam zhes dris na / /mi smra'i rnam pas
<p>69a.3</p>dang du len byed yin/ /de ltar bla ma brjod blos brdzun pa bstan/ /da ni brdzun du smra ba gzhan nyon cig /gang las gzhan pa'i 'du shes nyid sgra'i don/ /go ba'i mi la smras pa de brdzun yin/ /brdzun zhes bya ba'i tshul de tshig yin yang / /ngag gis go 'gyur gal te lus kyis kyang / /go byed nyes
<p>69a.4</p>byas nyid de 'on kyang chung / /'di ltar 'dir ni tshig 'jug med pas so/ /rang gis rig pa gang yin mthong ba yin/ /yid ches las thos gang yin thos pa yin/ /rtags ma nges pa 'dzin par dgos pa yin/ /gzhi 'di dag gis smras na nyes pa med/ /gzhan gyis gang dris de nyid brjod
<p>69a.5</p>par bya'i/ /brtse bar 'dod pas gzhan dang gzhan ma yin/ /gal te gshed mas gsad bya bros pa na/ /'dri na de tshe de la 'di skad brjod/ /tshur shog sen mo'am gnam mthong yang dag tu/ /khyod kyi lus can dag tu ma mthong ngo / /gnod par gyur pa rnams las yongs bsrung phyir/ /de
<p>69a.6</p>sogs brnag pas smra na nyes pa med/ /brdzun smrar gtogs pa'i rab tu dbye bstan nas / /da ni brdzun smra'i phyogs dang mthun pa brjod/ /dris na chos dang mthun pa'i lan gdab bya'i/ /brtse phyir mi smra bar ni 'dug mi bya/ /bla ma mkhan po mi yi dbang phyug dang / /sangs rgyas dge 'dun
<p>69a.7</p>gnas brtan dag gi bka'/ /brtags nas rigs pa nyid la tshig bzhin bya/ /gal te chos bzhin min na brda sprad bya/ /rang ngam gzhan nam gnyi gas skye bo la/ /'dre skad mi snyan pa dag mi bya'o/ /mi sdug mche ba gtsigs pa'i skad dag gis/ /gal te phan phyir byed na nyes pa med/ /
<p>69b</p>
<p>69b.1</p>yal gzugs bca' dang mna' dang mi smrar bcas/ /de bkag yin pas lam du 'gro ba na/ /mi smra nyid dam chos kyi gtam bya yi / /bud med la sogs gtam tshul mthun mi bya/ /ngal sos gus pas sangs rgyas tshigs bcad gdon/ /mtshan mo 'dug na rgyud gsum pa yin no/ /'on te
<p>69b.2</p>gzhan gyi lha yi gnas dag mthong / /der ni se gol gtogs te tshigs bcad gdon/ /mdza' bo 'byed dang rtsub pa'i tshig dag ni/ /skyon nas smra ba la sogs spang bar bya/ /'dul bar dbyen 'di nyes byas gsungs gyur pa/ /de ni yid kyi nyes byas yin gzhan min/ /brdzun du smra ba spong ba
<p>69b.3</p>ste bslab pa'i gzhi bzhi pa'o// //'bras bu la sogs khu ba bcos pa ni/ /bcos chang rgun chang bu ram chang 'drar bstan/ /chan btags mnan pa bya ba sbyar ba'i chang / /myos 'gyur rtswa mchog gis kyang btung mi bya/ /sbyar ba'i chang dang bcos chang gnyis 'dir bstan/ /
<p>69b.4</p>de ko tra ba la sogs bzlog phyir ro/ /myos 'gyur smos pas ma red nyams pa yin/ /bag med smos pas spong ba'i rgyu yin no/ /gang zhig myos 'du shes pas myos 'thung ba/ /'thungs la myos na nyes byas nyid yin no/ /nu rtsi dang ni sbang ma za ba las/ /de dang 'dra bar nyes byas rdo rjes
<p>69b.5</p>'joms/ /phabs kyi rdo gu'am rtswa sogs myos skyed gang / /gal te za na chung ba nyid du 'gyur/ /gang la myos 'gyur khu ba'i ro dri yod/ /myos 'gyur khu ba min yang btung mi bya/ /lus la bsku dang mkhur bar blugs pa ni/ /na ba ma gtogs myos khus mi bya'o/ /gal te skol dang de yi
<p>69b.6</p>kha dog tsam/ /mthun pa'am myos par 'gyur ba'i khu ba yi/ /dngos por ma red nyams 'thung nyes med de/ /'di ltar 'dir ni myos 'gyur spang bya yin/ /myos par 'gyur pa'i phyogs mthun dper byas nas/ /dreg btsong ke'u dang sgog skya yin par bshad/ /de yang nad la mkhas pas lung phog
<p>69b.7</p>pas/ /gnang ngo dad med mi yi mngon sum min/ /gtsug lag khang gi phyi rol dben phyogs su/ /khang pa byas nas bya ba'i ched du 'jug /de yang dge 'dun mal stan rnams la ni/ /nam yang longs mi spyad par bka' stsal to/ /lus la dring nyid dang bral 'og tu/ /rang bzhin gnas phyis
<p>70a</p>
<p>70a.1</p>gtsug lag khang 'jug bya/ /myos par 'gyur ba spong ba ste bslab pa'i gzhi lnga ba'o// //bro gar glu dang rol mo'i sgra yang rung / /brtul zhugs can gyis rang ngam gzhan bya min/ /'di 'dir 'khor ba la chags rgyu yin no/ /'on kyang gal te byed na nyes
<p>70a.2</p>byas 'gyur/ /mchod pa'i ched du'ang rol mo'i sgra dang ni/ /glu byos zhes ni mi brjod 'on kyang ni/ /lha dang lha min dbang pos zhabs rdul gtugs/ /sangs rgyas la ni mchod pa byos zhes brjod/ /chos sgrogs byed pa'i glu ni nyes pa med/ /ston pa'i yon tan sgrogs pa'ang de bzhin
<p>70a.3</p>no/ /dam chos ched du glu ni mi shes na/ /dben par song ste rab tu bslab par bya/ /mchu 'bud la sogs gar sogs phyogs mthun yin/ /byi'u zul dang ni ring du 'gro byed dang / /steng du 'byung dang mchod dang rgyug la sogs/ /rtsed mo'i rgyu yin pas na de bkag go/ /'phags pa rnams kyis
<p>70a.4</p>dgod na so phyung ste/ /de bzhin sgra dag chen por mi bya'o/ /lag pa'am chos gos kyi ni mtha' ma yis/ /kha dag rab tu bkab ste glal bar bya/ /sman pas lung phog pas sam bslab pa'i phyir/ /dben pa'i phyogs su rkyal na'ang nyes med do / /gang du bud med dmag mi khrus
<p>70a.5</p>byed pa'i/ /'jug ngogs de ni ring por spang bar bya/ /glu gar la sogs pa spong ba ste bslab pa'i gzhi drug pa'o// //gang zhig spos byug me tog phreng ba dang / /de bzhin lus mdog kha dog bya ba dag /mi gtsang snod kyi lus la 'chang byed na/ /rmongs pa de ni nyes byas nyid kyis
<p>70a.6</p>gzir/ /'dab chal gsum dang gos la 'dug byed dang / /sen mo byi dor mig sman mchu bsgyur dang / /g.yan pa ma gtogs so phag long bu las/ /yan lag 'drud la sogs pa nyes byas yin/ /nad pas dben par 'dug nas bsku bya ste/ /'jig rten ma dad 'gyur ba bzlog phyir ro/ /
<p>70a.7</p>dad ldan dag gis rkang pa spos byugs na/ /sbyin bdag gi ni lkog tu bkru bar bya/ /'phags pas me tog dri ni zhim po dag /mig phan snyam bsnam 'dod chags blos ma yin/ /da ni spos sogs phyogs mthun skabs yin pas / /chu la sogs par bzhin la blta mi bya/ /des ni lus
<p>70b</p>
<p>70b.1</p>kyi snga phyi'i gnas skabs dang / /rma la lta na ltung ba med par 'gyur/ /mchod phyir thogs byug ris shig skud la sogs/ /lhub lhub dag ni thams cad spang bar bya/ /rims sogs zhi bar bya phyir dpung g.yon la/ /sngags la sogs pa'i skud pa la sogs bcang / /rims dang bral nas skud pa
<p>70b.2</p>bkrol nas ni/ /bu ga gtsang ma'i phyogs su gzhag par bya/ /sdom brtson dag gis gdugs bkra bcang mi bya/ /grong du de bsgreng ba 'ang bkag pa yin/ /lo ma las ni byas pa'ang [#(]smyag [,]smyug [)]ma'i gdugs/ /yu ba'ang gdugs kyi tshad du bshad pa yin/ /spos la sogs pa spong ba ste bslab pa'i
<p>70b.3</p>gzhi bdun pa'o// //mal chen mthon po dag la nyal byed pa/ /nyes byas bkra mi shis pas nges par gzir/ /khru gang las lhag tshad ni mthon po yin/ /rin chen la sogs rkang pa spras chen yin/ /stan mthon rin chen 'od kyis mdzes pa la/ /'du byed 'jig pa'i dad can 'dir
<p>70b.4</p>bsams te/ /'dzegs nas chos bsgrags pa ni sbyin bya ste/ /bde gshegs chos kyi mchod bya yin pas so/ /khyim pas rin chen 'od 'bar byas byin na'ang / /mi rtag nyid du bsgom pas 'dug par bya/ /gnod sbyin gnas dang lha khyim klu gnas su/ /sdom brtson 'dug na'ang nyes pa med pa
<p>70b.5</p>yin/ /mthon po la sogs phyogs mthun nyin nyal yin/ /gnyid kyi nad du gyur na yud tsam gnang / /na dang de yin da g.yog ma gtogs pa/ /brtul zhugs can ni mar mes nyal ba bkag /gding ba med par nyal ba rigs ma yin/ /yul gyi dbus su mal stan ko lpags min/ /
<p>70b.6</p>khyim dag tu ni stan tsam kho na dbang / /yul gyi mtha' 'khob dag tu gnyi ga dbang / /glang chen rta dang stag dang seng ge dang / /sbre'u byi la'i pags pa'ang rung ma yin/ /mchil lham bal ba dza dang mun dza'i 'jag/ /rtswa la sogs las byas pa'ang bcang mi bya/ /gtsug lag khang steng gnas
<p>70b.7</p>khang khyams rnams su/ /shing las byas lham rtag tu mi gnang ngo / /bshang dang gci pa'i khang pa'i phyogs dang ni/ /khyim nang bcas ma bstar bar nyes pa med/ /mdze can gyis ni dge 'dun khri sogs spang / /dge 'dun rnams dang 'du sogs de bzhin no/ /dge 'dun skye bo med par
<p>71a</p>
<p>71a.1</p>de bzhag ste/ /sman gyi sbyor ba dag gis bskyang bar bya/ /nad g.yog gis kyang nad pa thams cad la/ /gson pa rnyed par dka' ba rtogs byas te/ /rang bzhin kha na ma tho ma gtogs bsgrim / /bcas pa'i kha na ma tho bas kyang bskyang / /mal mthon po la
<p>71a.2</p>sogs pa spong ba ste bslab pa'i gzhi brgyad pa'o// //rang gling skya rengs dang po sogs bzung nas/ /nyi ma phyed par 'dir ni dus yin te/ /de yol gang zhig dus rung za byed de/ /nyes byas lcags kyi gong bu'i zas rnams za/ /sgegs pa zas bcas byung na bor byas nas / /'bad pa
<p>71a.3</p>dag gis kha ni bkru bar bya/ /las kyi dbang gis mid pa gnyis yod na/ /ba glang bdag bzhin ci dgar mid par bya/ /gal te 'di la brtul zhugs gnas pa'i tshe/ /nyi ma gcig kyang 'dod yin de yi tshe / /nad pa la ni mkhas pa'i lung nyid dus/ /phongs pa la ni dus min med pa yin/ /
<p>71a.4</p>ya rabs rnams kyis sha dang nya gnang gang / /gnod dang brtse med ro sogs la chags dang / /yongs su btsal ba'i sems dag spangs nas ni/ /lhung bzed 'ongs pa de la brtags te bza'/ /nas chan snum khur 'bras chan nya dang sha/ /'di dag srog gnas bya phyir bza' bar
<p>71a.5</p>gsungs/ /sdong bu 'bras bu ut+pal la sogs rtsa/ /de dag bca' ba dus su rung ba yin/ /dus mi rung ba chu shing 'bras bu las/ /sogs pa'i btung ba'i tshags btsags rung chus bslad/ /dar ba dang rtsabs chur khu sbyar ba'i tshe / /bur ma shing khu dang ba 'bru tsha yin/ /bu ram dang ni
<p>71a.6</p>'bru mar sbrang rtsi mar/ /hwags dang zhag dang kha rar bcas nyid yin/ /yung dang sge'u gsher gla sgang la sogs rtsa/ /sle tres tsan dan dmar po sogs sdong bu / /nim pa pa to la sogs lo mar bshad/ /me tog da ta ki dang bsha ka /'bras bu skyu ru na le sham pa ru/ /a ru ka
<p>71a.7</p>ko la sug smel pi pi ling / /til sogs 'gyur byed dang ni tsha lnga dang / /thang chu rgya skyegs sra rtsi shing kun dang / /spra tshil bkres pa bsal phyir bza' min gang / /de dag ma shi bar bcangs sman du gsungs/ /dus min rung dang dus su rung bsres gang / /de ni dus su rung ba'i dbang gis
<p>71b</p>
<p>71b.1</p>spyad/ /dus min phyogs mthun snod gzhan yod pa dang / /'jigs med phyogs su snod gcig nas za yin/ /pha ma dang ni gcig tu za ba la/ /ngo phyir skye bo med par nyes pa med/ /dga' bo la sogs mdo las gsungs tshul dang / /legs dang tshod dang ldan pas zas bza' bya/ /
<p>71b.2</p>kham chung ba'am che bar rigs min la/ /kha kham bcas pas nam yang smra mi bya/ /mi snyan mi bya gtor bar bya ma yin/ /mchod rten 'dra byas bcom ste zas mi bza' / /stag gis zos pa'i god kyi sha rnams dang / /ched du byas pa dag ni bza' mi bya/ /khwa rnams kyis ni lhag mar
<p>71b.3</p>byas pa'i zas/ /gang yin de mchu'i than 'khor bor te bza'/ /lhung bzed gzhi la rkang phyogs mnan nas min/ /mchil lham gyon bzhin min gos gcig pas min/ /sman pas bsgo na nad pas mchil lham steng / /rkang pa bzhag ste ji ltar 'dod par bza'/ /de yi bdag
<p>71b.4</p>po'am 'drim par byed pa la/ /'di 'am 'di las byin zhes brjod mi bya/ /'phags pa rnams kyis rim gyis thob ba bza'/ /'dir ni nad pa rnams la bkag pa min/ /zos pa'i lhag ma las ni chang gcig gzhag /ched du mi bya dgag pa'i rgyu 'dir kha/ /'dag pa'i rdzas sam 
<p>71b.5</p>rung ba'i chu rnams kyis/ /zos nas kha yang kha zas med par bya/ /dus ma yin pa'i kha zas spong ba ste/ /bslab pa'i gzhi dgu pa'o// //dngul dang gser gyi rnam pa len byed na/ /nyes byas 'gyur ro gos dang rgyags phyir dang / /lus kyi phyir dang de bzhin sman phyir ram/ /chos dang
<p>71b.6</p>ldan pa'i phyir ni ltung ba med/ /len pa'i rjes su mthun pa'i dper bya na/ /chos gos la sogs yod bzhin gos sogs slong / /khab ral ba so rus la sogs pa'am/ /gser gyis spras pa bya ba ma yin no/ /rnyed 'dod nyo dang btsongs la sogs mi bya/ /dgos pa'i 'brel ba yod na nyes pa med/ /
<p>71b.7</p>gal te gos dag nyo bar 'dod na ni/ /khyim pa la bcol nyo bya rang gis min/ /gal te nyo byed sgra ni po 'ga' med na/ /tshig ni gsum gyi bar du brjod par bya/ /rgas pas 'khogs dang nad pa ma gtogs pa/ /sdom brtson gzhan gyis pus 'khyud bcang mi bya/ /rnyed phyir spyod lam tshul 'chos
<p>72a</p>
<p>72a.1</p>yin par bstan/ /chags pas gzhan la smod pa thob kyis 'jal/ /chung ngu byin nas mang po tshol byed dang / /gzhan gyi bsngags pa byed pa gzhogs slong yin/ /rnyed pa'i phyir ni gtsang dang snyan par smra/ /thams cad kha gsag yin par 'phags pas bshad/ /
<p>72a.2</p>de dag dpe tsam gzhan yang log sgrub pa/ /'tsho bar byed pa dag ni rtag tu spang / /gser dngul la reg pa spong ba ste bslab pa'i gzhi bcu pa'o// //khyim pa'i rtags ni spang ba smra bas na/ /de nyams phyogs mthun yongs su spang bar bya/ /khyim pa 'dra bar sham thabs mi bgo zhing / /
<p>72a.3</p>kha dog gcig pa'am kha tshar can dkar min/ /phyi rol dag tu tshon can gos g.yogs na/ /dkar po'ang nyin par bgo bar gnang ba yin/ /dge 'dun khri dang khri'u be'u ras la/ /gding ba bting nas spyod na'ang de bzhin no/ /gos rnams kha dog bsgyur phyir tshon rtsi gsum/ /ngur smrig rtsi dang sngon po'i
<p>72a.4</p>mdog dang btsag /mtshal dang de bzhin rgya skyegs btsod rnams dang / /gur gum dang ni mthing shing li khri dang / /rma shing le brgan rtsi rnams mi rung ste/ /brgyad po tshon chen yin pas de bkag phyir/ /sen mo ste'u dang spu gri'i so 'dra bar/ /breg bya de las gzhan gyi rnam par min/ /dgon par
<p>72a.5</p>gnas pa'i skra dang kha spu dag /sor gnyis las ni lhag par gzhag mi bya/ /grong mtha' de bas chung lhag de bzhin no/ /skra ni ba lang spu 'dra'i byi byad spang / /byin pa mig dang mchan khung rked smin ma/ /breg par bya ba shin tu thag ring spang / /skra rnams breg par byas nas khrus dag bya/ /
<p>72a.6</p>yang na yan lag lnga po bkru bar bya/ /dang po kha 'am mgo ni ci 'dod breg /de yi 'og tu sna yi nang bya zhing / /lag pa rkang pa sen mo'i rim pas bya/ /'di ltar 'di ni 'breg mkhan las yin no/ /skas la 'dzeg dang de bzhin nyin nyal na/ /sham thabs mtha' ma mdud pa dor bar bya/ /sdom brtson
<p>72a.7</p>gyis ni khur lci bskur mi bya/ /yang yang mgo bo phrag pa rked pas min/ /bkug dang phral dang 'doms snang byas pa dang / /de bzhin tsog tsog por yang 'dug mi bya/ /bstan bcos las gsungs spyod lam lta bur ni/ /bya yin 'dir ni de dag dpe tsam yin/ /khyim pa'i rtags spong ba'i
<p>72b</p>
<p>72b.1</p>phyogs dang mthun pa ste bslab pa'i gzhi bcu gcig pa'o// //sdom brtson rtags ni khas blangs brjod pas na/ /der gtogs nyams pa'i phyogs mthun spang bya ste/ /dper na mu stegs rtags ni thogs pa dang / /gcer bur skra 'bal lag par zas za dang / /ri la mchong dang nyi zla lta
<p>72b.2</p>byed dang / /me lnga bsten pa la sogs spang bar bya/ /mchil ma la sogs se gol gtogs byas te/ /de nas snang ba'i phyogs dag tu ni dor/ /bshang ba'i sa dang gci ba'i nye 'khor du/ /sna tshogs gtam gyis yun rings gnas mi bya/ /kha ton btso blag la sogs der mi bya/ /skad dag phyung
<p>72b.3</p>ste brtags nas 'jug par bya/ /bshang ba'i sa dang gci ba'i sa dag kyang / /so so tha dad yin te der mi brjod/ /gci dang bshang dang de bzhin rlung dag ni/ /byung bar gyur na dal bus gtang bar bya/ /'byung ba bkag pa nam yang 'dod ma yin/ /rma la sngar ni 'jam pos phyis nas kyang / /chu mang dag dang
<p>72b.4</p>sa yis khrus byas te/ /lag pa g.yon par sa ni lan bdun blugs/ /de yi 'og tu lag pa gnyi gar bdun/ /sa de dag kyang so sor rim par gzhag /de bzhin chu mang lag pa gnyis bkrus nas/ /de 'bad lag ngar byin pa legs phyis te/ /phyis kyang lag pa gnyi ga bkru bya zhing / /phyi nas
<p>72b.5</p>ri la brkang ba gnyi ga yin/ /sems ni dag na gtsang ba yin par bshad/ /dri dang gos pa dag dang bral tsam yin/ /bcom ldan nang gi gtsang sbrar gsungs pa ni/ /lus la sogs pa'i sdig spang gang yin pa'o/ /brtul zhugs can gyis bshang dang gci ba dang / /so yi dri bsal phyogs ni
<p>72b.6</p>dben par bya/ /so shing dag ni chu yis bkrus byas nas/ /dor bar bya'o chu dag med na yang / /lce yi dri mas shi bzhin 'dir gyur na/ /mi rung bsgrims te sa la phyis nas so/ /lhung bzed gnyis te sa byas lcags las byas/ /lhung bzed gzhan min chung che skya ba min/ /khar gsil sgra dang
<p>72b.7</p>ldan pa bcang bya ste/ /de ni go byed khyi skrod yin pas so/ /rab tu byung ba nyams pa'i phyogs dang mthun pa spong ba ste bslab pa'i gzhi bcu gnyis pa'o// //bla mar gsol btab bla ma nyams phyogs mthun/ /rang gi bla ma ma gus de yin pas/ /bdag nyid 'dod pas pha ltar rab sdug
<p>73a</p>
<p>73a.1</p>dang / /gus pa byas nas bla mar rim gro bya/ /bshang dang gci dang so ni dag bya dang / /mtshams kyi nang du rgyal la phyag bya dang / /chu dag btung bar bya ba ma gtogs pa/ /thams cad dris nas bya ba yin par gsungs/ /bla ma bas sngar nang bar langs nas ni/ /gdong dag
<p>73a.2</p>bkrus nas bde gshegs phyag 'tshal te/ /de nas bla mar gus bcas phyag byas nas/ /btud de sku la ma nyams zhes 'dri nas / /bya ba nyid kyis lung mnos de 'og tu/ /de yi gnas khang nye 'khor phyag dar bya/ /de nas rgyal la dkyil 'khor byas nas ni/ /dad pas 'dud bzhin du ni bskor bya zhing / /
<p>73a.3</p>nye ba'i sdom brtson rgan la phyag byas nas/ /dge bas lus la snying po blang bar bya/ /bla ma dag la bsnyen bkur byed pa na/ /zas skom la sogs zhim po kun kyang dbul/ /phyag bya'i lam du phyin na'ang phyag bya ste/ /brtul zhugs can dang mi mthun bkol mi bya/ /'jig rten gsum gyi ston pa'i mi 
<p>73a.4</p>dbang gis/ /des kyang a rog gya zhes brjod par bya/ /rgan zhugs shin tu rgan po sbrid byung dang / /khyim pa sbrid pa byung na'ang sos zhes brjod/ /gzhon nu'i sbrid byung a rog gya zhes bya/ /rgan la sbrid byung tshig gis phyag bya'o/ /'di la bkur stis phyag bya rnam gnyis te/ /yan lag lnga dang sgyid
<p>73a.5</p>bzung rang bzhin no/ /mun khung bla ma'i spyi bos sar gtugs pa'i/ /phyag dag mi bya tshig gis phyag bya'o/ /sdom brtson bca' ba 'ga' zhig 'cha' byed na/ /phyag dag mi bya des kyang phyag mi bya/ /mi gtsang lam gyi phyogs ma bkrus pa'ang min/ /gos gcig ma yin zas dang bcas ma yin/ /mdun
<p>73a.6</p>du zas drangs spo ba spyod pa dang / /khyim nas tshul khrims 'chal dang gcer bu dang / /gzhan yang phyag bya min yang brtag pa ni/ /phyag bya gnyis te bde gshegs rgan po yin/ /gang phyir de dag sdom pas rgan min pas/ /gsang sngags la'ang lha gzhan phyag mi bya/ /dkon mchog gsum la 'dud pas
<p>73a.7</p>phyag byas nas/ /gzhan gyis byas pa'i gsang sngags brjod par bya/ /gang zhig sangs rgyas skyabs 'os dag la skyabs/ /song nas gus par gzhan la phyag byed pa/ /de ni shAkya'i rigs kyi rtags dag la/ /co 'dri yul 'khor zas ni 'bar ba za/ /bla mar gsol ba btab pa nyams pa'i phyogs dang mthun
<p>73b</p>
<p>73b.1</p>pa ste bslab pa'i gzhi bcu gsum pa'o// //de nas sdom pa nyams phyogs mthun 'byung ste/ /dkon mchog gsum la ma gus de bzhin du/ /nyi ma lnga las lhag par mi gnas pa'am/ /dgag dbye dang ni gso sbyong nyams pa ste/ /gal te mngon sum gsungs pa med gyur kyang / /dgag dbye gsungs phyir 'dir ni gso sbyong yod/ /
<p>73b.2</p>dgag dbye dag par go bar bya phyir te/ /de las gso sbyong don ni tha dad min/ /kye tshig bdag la btsun pa dgongs su gsol/ /deng 'dir 'phags pa'i dge 'dun gso sbyong lags/ /deng 'dir dge tshul bdag gi 'ang lags te bdag /yang dag par
<p>73b.3</p>mchi zhes bya sngags yin no / /mchod rten khyams dag ci nus byi dor bya/ /bdug pa me tog bkram pas dgram byas te/ /rang gi rgyud brtags thog mar sdom brtson gyi/ /mdun du ltung ba dag ni bshags par bya/ /tshul khrims ldan dang 'dul ba'i cho ga shes/ /nad pa snying rje 'khor ni dag pa
<p>73b.4</p>dang / /chos dang zang zing phan 'dogs brtson pa dang / /dus su 'doms pa de ltar bla mar bsngags/ /slob dpon la gus tshul khrims yongs dag dang / /bsam gtan dang ni 'don la rtag brtson dang / /grims shing dul la bzod dang ldan pa ni/ /sdom brtson gnas pa'i chos ldan shes par bya/ /grong
<p>73b.5</p>la sogs pa'i ming smos rim pa yi/ /dbyar du dbyar gnas dam ni bca' bar bya/ /gal te de ni gzhan du 'gro gyur na/ /zhag bdun byin gyis brlabs te 'gro bar bya/ /tshul khrims nyams la bkur sti mi bya zhing / /de dang 'grogs dang longs spyod mi bya'o/ /pha ma bla ma dag dang nad pa dag /tshul
<p>73b.6</p>khrims nyams su zin kyang bkur sti bya/ /nyes rtsom byed dang khyim sun 'byin pa dang / /'dir ni gsum pa tshul khrims nyams pa dag /'thab mo spangs te gaN+DI brdungs byas nas/ /shi zhing rul ba bzhin du nges bskrad bya/ /ka bar gyur pa mdo sde 'dzin gang dang / /de bzhin gzhan yang cho ga bzhin 
<p>73b.7</p>dpyad bskrad/ /dpung byed btang na slar yang gzhug bya ste/ /gal te min na de skal rin gyis ltung / /gang dag grangs can la sogs bden blos 'don / /de dag la ni kha zas dug tu 'gyur/ /sangs rgyas gsung ni ji skad bstan bton nas/ /nges par dpyad par bya phyir gzhan dag bklag /sangs
<p>74a</p>
<p>74a.1</p>rgyas de yi yon tan smos pas brjod/ /slob dpon slob dpon tshig dang ldan pas so/ /don sogs smos pas nye ba'i tshig bya ste / /'dud bcas mkhan por gyur pa'i ming dag brjod/ /rgan la btsun pa nye ba'i tshig gis brjod/ /gzhon la'ang tshe dang ldan pa'i nye tshig gis/ /de
<p>74a.2</p>bzhin gnas brtan zhes bya'i nye tshig brjod/ /de ltar 'dir ni ming smos rim pas yin/ /sdom pa mtha' dag nyams pa'i phyogs dang mthun pa ste bslab pa'i gzhi bcu bzhi pa'o// //gang zhig gnang med de bzhin bkag med pa/ /de ni gsungs pa'i rjes mthun brtags te gzung / /'dul
<p>74a.3</p>ba mdor bsdus zhes bya'i sgron ma dang / /'dra bar gzhan 'di bde bar gshegs pas gsungs/ /dge tshul rnams kyi chos lugs bsdus 'byung ba'i/ /bsod nams bdag la skyes des 'jig rten 'di'i / /shAkya'i 'od bstan lam nas rdzogs pa yi/ /byang chub dpal ldan gnas su 'gro bar shog/ /
<p>74a.4</p>shAkya'i bshes gnyen ngor ni bde bar gshegs pas gsungs pa'i bslab pa yi/ /rin chen 'bar bdag ni 'dul ba rgya mtsho'i nang nas rab btus te/ /dbang po'i rdo rjes phug nas de gzhi thams cad yod par smra ba yi/ /so sor nges pa'i dbye ba dag gis phreng bar mthun par bsdebs pa yin/ /'dul
<p>74a.5</p>ba mdor bsdus te bco lnga pa'o// //thams cad yod par smra ba'i dge tshul gyi tshig le'ur byas pa/ mang du thos pa'i slob dpon shAkya 'od kyis mdzad pa rdzogs so// //[# @##/ /rgya gar skad du/ Ar+ya mU la sarba aste ba di shra ma Ne ra kA ri kA br-it+ti pra b+hA ba ti/ bod skad du/
<p>74a.6</p>'phags pa gzhi thams cad yod par smra ba'i dge tshul gyi tshig le'ur byas pa'i 'grel pa 'od ldan/ bam po dang po/ /thams cad mkhyen pa la phyag 'tshal lo/ /thams cad yod smra gang dag rgyal 'gyur ba/ /ston pa'i bslab pa 'dzin byed sa 'dzin dbang / /gzhan zhig skyes 'gyur me tog mda' can dpung / /
<p>74a.7</p>rab tu rgyu ba de dag bcom zhing rgyal/ /'phags pa yon tan 'od dang nyer sbas dang / /zla stsogs rnam bshad mdzad la dad pa yis/ /phyag 'tshal dge tshul tshig le'ur byas pa'i don/ /tshig don ldan pa spel bas ji bzhin bshad/ /rnam bshad mtha' dag rnam mang nges brtags nas/ /'dul ba rgya mtsho'i 
<p>74b</p>
<p>74b.1</p>pha rol phyin med tshul/ /chu srin na kra'i 'jigs can de las bdag /grogs kyis ngo dgar 'dod pa'i dad pa skyes/ /bla ma'i man ngag yang dag rnam bshad pa/ /de dang de dag thos te 'on kyang ni/ /zab mo rnam par gtan la dbab pa la/ /so so'i skye bo'i sems dag 'khrul bar 'gyur/ /yon tan
<p>74b.2</p>'od bshad lam gyi rjes 'brangs nas/ /mkhas pas bdag smad mi 'gyur de yi phyir/ /thams cad yod smra'i bla ma rnams kyis bdag /'di la yang dag zhugs pas myur grub mdzod/ /nges par 'byung ba'i tshul khrims sdug bsngal spong / /'jig tshogs lta ba gdon gyi rtsa ba 'joms/ /dpal
<p>74b.3</p>'byor sa dang me tog mda' can 'joms/ /sangs rgyas la ni mgos gtugs bshad par bya/ /gzhi thams cad yod par sma ba'i dge tshul rnams kyi cho ga bsdu bar bzhed nas/ sangs rgyas bcom ldan 'das la mgo bos phyag 'tshal te/ nges par 'byung ba'i tshul khrims bshad par bya'o/ /
<p>74b.4</p>zhes bya ba la sogs pa skabs 'byed pa yin no/ /nges par 'byung ba ni nges par 'byung ba ste/ khams gsum las nges par phyin pa yin no/ /de'i rgyur gyur pa'i tshul khrims ni nges par 'byung ba'i tshul khrims so/ /'dis ni nges par legs pa'i rgyu nyid yin par bstan to/ /nges par legs pa yang
<p>74b.5</p>rnam pa gnyis te/ phung po lhag ma dang bcas pa dang / phung po lhag ma med pa tha dad pas so/ /de la tshul khrims gang gis phung po lnga'i bdag nyid kyi sdug bsngal spong bar byed pa ni sdug bsngal spong byed ces bya ba ste/ 'dis ni phung po lhag ma med pa'i mya ngan las 'das pa'i rgyu nyid yin par bstan
<p>74b.6</p>to/ /'jig tshogs la lta ba nyid gdon yin te/ gso bar dka' ba nyid yin pa'i phyir ro/ /de'i rtsa ba ste/ sa bon 'joms par byed pa yin pas 'jig tshogs lta ba'i gdon gyi rtsa ba 'joms byed de/ 'dis ni phung po lhag ma dang bcas pa'i mya ngan las 'das pa'i rgyu nyid yin par ston te/ 
<p>74b.7</p>dpal 'byor sa zhes bya ba ni rten yin te/ mngon par mtho ba'i rgyu yin par yang bstan to/ /me tog gi mda' can 'dod pa'i lha ste/ de 'joms pa'i rgyur gyur pa yin pa'i phyir me tog mda' can 'joms pa ste/ lha'i bu'i bdud las rnam par rgyal bar byed pa'i rgyu yin no/ /zhes bya ba'i tha tshig go/ /
<p>75a</p>
<p>75a.1</p>'dis ni mngon par mthong ba yang bstan to/ /da ni/ gang zhig srog gcod gzhan gyi nor 'phrog dang / /mi tshangs spyod brdzun bcos pa'i chang la sogs/ /gar stsogs phreng sogs mal chen mtho ba dang / phyi dro'i kha zas dngul ni spong ba de/ /nyon mongs dgra g.yul rgyal byed tshul
<p>75a.2</p>khrims de/ /dge tshul brtul zhugs chu lon brtsigs pa dang / /'chi ba'i mche ba 'byin par byed pa'i thabs/ /rdzogs pa'i byang chub dpal nod dbang bskur yin/ /zhes bya bas nges par 'byung ba'i tshul khrims kyi rang bzhin ston te/ srog gcod pa la sogs pa re re la yang spong bar sbyar bar bya'o/ /
<p>75a.3</p>spong ba ni spong bar byed pa'o/ /bcos pa'i chang la sogs pa zhes bya ba la sogs pa'i sgras ni sbyar ba'i chang bsdu'o/ /gar la sogs pa dang / phreng ba la sogs pa dang / mal mthon po dang / chen po dang / phyi dro'i kha zas zhes bya bar tshig dbye'o/ /de la gar sogs zhes bya ba la sogs pa'i
<p>75a.4</p>sgras ni glu dang rol mo'i sgra gnyis gzung ngo / /phreng ba la sogs pa'i sgras ni spos nyug pa dang kha dog 'chang ba gnyis bsdu'o/ /mal chen mtho ba zhes bya ba ni de chen po yang yin la/ mthon po yang yin pas so/ /mal gyi sgra spyir bstan pas mal chen po dang mal mthon po ston to/ /chen po dang
<p>75a.5</p>mthon po'i sgra'i yan lag gi sgo nas ni mal zhes spyir bstan pa'i khyad par du 'byed pa yin no/ /de'i phyir mal mthon po dang / mal chen po zhes bya ba'i don du 'gyur ro/ /mal gyi sgra ni mtshon pa'i don yin pa'i phyir stan yang bsdu'o/ /phyi dro'i kha zas zhes bya ba ni phyi dro'i kha zas zhes bya ba'i tha tshig go/ /
<p>75a.6</p>zas ni bza' ba ste ma ning gi rtags su bstan to/ / dngul rnams spong ba zhes bya ba ni dngul dang gser la sogs pa len pa spong ba zhes bya ba'i tha tshig go/ /de ltar na srog gcod pa la sogs pa bcu po spong ba gang yin pa'i spong ba ste tshul khrims yin no zhes bya bar sbyar bar bya ste/ de yang dge tshul gyi sdom
<p>75a.7</p>pa zhes bya ba yin no/ /de lta bu'i spong ba ste/ tshul khrims de ni nyon mongs dgra'i g.yul las rgyal byed de/ nges par 'byin pa yin pa'i phyir ro zhes bya ba'i tha tshig go/ /nye bar ston par byed pa yin pa'i don gyis chu lon brtsigs pa dang 'dra bas dge tshul gyis ni brtul zhugs kyi chu lon brtsigs pa yin no/ /
<p>75b</p>
<p>75b.1</p>dge tshul gyi brtul zhugs ni 'dir rab tu byung ba la bya ste/ chos 'di pa rnams kyi cha byad yin no/ /dge tshul gyi sdom pa ni spong ba yin te/ khyad par ni de yin no/ /'chi ba'i mche ba 'byin par byed pa'i thabs yin pa ni 'chi ba'i mche ba 'don pa'i rgyu yin te/ tshul khrims la gnas pa dang / thos pa dang /
<p>75b.2</p>bsams pa dang / bsgoms pa'i rigs kyis 'chi ba nges par 'joms pa'i phyir ro/ /rdzogs pa'i byang chub nyid dpal yin te/ chos kyi rgyal po mdzad pa'i rgyu yin pa'i phyir ro/ /de thob par bya ba'i phyir dbang bskur ba yin te/ dbang sbyin par byed ces bya ba'i tha tshig go/ /da ni nges par 'byung ba'i tshul khrims
<p>75b.3</p>kyi so so'i mtshan nyid brjod par bya ba'i phyir re zhig spyir btang bas ni/ 'du shes gtso la don gnyis ji bzhin na/ /ltung rdzogs don nyid ji bzhin min na chung / /yid gnyis gyur na nges dang 'dra bar gzhag /blangs pa'i phyogs mthun rnams la yid kyir 'gyur/ /zhes bya ba smos so/ /bslab pa'i gzhi ni
<p>75b.4</p>rnam pa gnyis te/ 'du shes gtso bor bya ba dang / /dngos po gtso bor bya ba'o/ /de la 'du shes gtso bor bya ba ni dper na srog gcod pa lta bu'o/ /dngos po gtso bor bya ba ni dper na 'khrig pa las byung ba lta bu'o/ /spyir btang ba 'di ni 'du shes gtso bor bya ba rnams kyi yin gyi/ dngos po gtso bor
<p>75b.5</p>bya ba rnams kyi ni ma yin no zhes bya ba'i tha tshig go/ /don nyid ji bzhin na zhes bya ba ni don de ji lta ba bzhin du gal te 'du shes kyang de kho na nyid bzhin du gyur na/ de'i tshe ltung ba rdzogs pa yin te/ dper na srog chags dang bcas pa'i tshul srog chags dang bcas par 'du shes pa lta bu'o/ /don nyid ji bzhin min na chung
<p>75b.6</p>zhes bya ba ni/ 'du shes bzhin du gal te don de kho na ltar ma yin na ltung ba de ma rdzogs so zhes bya ba'i tha tshig ste/ dper na srog chags med pa la srog chags dang bcas par 'du shes pa lta bu'o/ /yid gnyis gyur na nges dang 'dra bar gzhag /ces bya ba ni the tshom za ba ni nges pa dang 'dra bar rnam par gzhag go zhes 
<p>75b.7</p>bya ba'i tha tshig go/ /'di ltar srog chags dang bcas pa la yid gnyis su gyur pa ni ltung ba rdzogs pa kho na yin la srog chags med pa la yid gnyis su gyur pa ni rdzogs pa ma yin par rnam par gzhag go/ /blangs pa'i phyogs mthun rnams la yid kyir 'gyur/ /zhes bya ba la/ blangs zhes bya
<p>76a</p>
<p>76a.1</p>pa ni srog gcod pa spong ba la sogs pa dang / de bzhin du khyim pa'i rtags spong ba dang / rab tu byung ba'i rtags yang dag par len pa dang / mkhan por khas len pa'o/ /blangs pa'i phyogs dang mthun pa ni dper na mi tshangs par spyod pa spong ba'i ni khu ba 'byin pa spong ba la sogs
<p>76a.2</p>ba lta bu ste/ ma blangs su zin kyang blangs pa dang shan 'dra ba yin pas phyogs dang mthun pa de rnams su gyur pa khu ba 'byin pa la sogs par thal ba ni phyogs dang mthun pa zhes bya'o/ /phyogs dang mthun pa de dag yod na yid kyir 'gyur te/ bsdam par byas pa'i nyes byas su 'gyur ro zhes bya ba'i tha tshig
<p>76a.3</p>go/ /de la srog gcod pa'i phyogs dang mthun pa ni/ dper na nyes rtsom gyi gzhi mi gtong ba dang / rnam par 'tshe ba dang / dmag gi nang du zhugs pa dang / rdeg pa dang 'gyod pa skyes pa dang / bza' ba dang / sdangs par byed pa la sogs pa'o/ /ma byin par len pa'i phyogs dang mthun pa ni/ /dper
<p>76a.4</p>na ma bstabs par stan la 'dug pa dang / byin pa khros nas phrogs pa dang / bzhad gad kyis sbed pa la sogs pa'o/ /mi tshangs par spyod pa'i phyogs dang mthun pa ni dper na khu ba 'byin pa dang / 'khrig pa dang / bsnyen bkur bsngags pa dang / smyan la sogs pa ste de bzhin du de rnams kyang bslab pa'i gzhi
<p>76a.5</p>re re la dper brjod par blta bar bya'o/ /bye brag tu bshad pa las ni phyogs dang mthun pa'i mtshan nyid 'di skad du/ 'chang ba dang ni 'bral ba dang / /de bzhin sa ni rko ba dang / /rin chen reg dang me la reg /btang nas za bar byed pa dang / /ljon shing gcod dang shing gcod dang / /byin len ma byas za ba
<p>76a.6</p>dang / /rtswa sngon mi gtsang 'dor ba dang / /de bzhin stsogs 'jog za ba dang / /sa bon 'joms dang bslab pa'i gzhi/ /bcu po rnams ni ma gtogs pa / /so sor thar par bstan pa dag /blangs pa'i phyogs mthun shes par bya/ /lhan cig dbyar ni gnas pa dang / /gso sbyong dgag dbye
<p>76a.7</p>bcas la sogs/ /blangs pa la brten rtags dang ni/ /slong spyad nyer spyod rgod pa dang / /'dod dang gnod dang 'grogs pa dang / /ma gus mi sbyong gzhi las 'byung / /zhes bstan to / /'di'i don ni 'di yin te/ lhung bzed dang chos gos dag lhag pa 'chang ba dang / chos gos
<p>76b</p>
<p>76b.1</p>dang 'bral ba dang / sa rko ba dang / rin po che la reg pa dang / me la reg pa dang / btang nas za ba dang / ljon shing gcod pa dang / shing la sogs pa gcod pa dang / byin len ma byas par za ba dang / rtswa sngon po dang bcas pa'i phyogs su mi gtsang ba 'dor ba dang / stsogs 'jog za ba dang / sa bon
<p>76b.2</p>'joms pa dang / zhes bya ba bcu gsum dang / dge tshul gyi bslab pa'i gzhi bcu po dag ma gtog pa so sor thar pa'i mdo las bstan pa gzhan rnams ni ji ltar 'byor par dge tshul gyis yang dag par blangs pa'i phyogs dang mthun pa yin no/ /de dag kyang dbyar gnas par khas len pa dang / gso
<p>76b.3</p>sbyong dang dgag dbye dang / stsogs pa'i sgras rtags kyi gzhi las byung ba zhes bya ba la sogs pa bsdu'o/ /gzhi'i sgra yang re re la sbyar ba'i phyir gzhi bcur 'gyur ro/ /de la rtags kyi gzhi las byung ba ni rab tu byung ba'i sngags las rab tu byung ba'i rtags yang dag par len to zhes 'byung ba gang yin pa de las mu
<p>76b.4</p>stegs can gyi rtags 'chang ba dang / khyim pa'i rtags 'chang ba dang / de bzhin du rdzas rung ba ma yin pa dang / tshad las chung ba dang lhag pa dag byed pa dang byed du 'jug pa dang / sen mo'i byi dor ma gnang ba rnams byed pa dang / rtags nyams par byed pa'i skra'i byi byad dang / ma gnang ba'i phyogs rnams
<p>76b.5</p>'breg par byed pa la sogs pa ni rab tu byung ba'i rtags nyams pa'i phyogs dang mthun pa yin par bstan to/ /lhung bzed 'chang ba dang bsod snyoms la rgyu ba na rtags su gyur pa nyid yin te/ de yang rnam pa gzhan dang / rdzas gzhan las byas pa dang / tshad las chung ba dang / lhag pa dang / skya bo 'chang
<p>76b.6</p>ba yang rtags nyams pa'i phyogs dang mthun pa yin par rig par bya'o/ /slong ba dang spyad pa'i gzhi las byung ba rnams ni dngul dang gser len pa spong pa nyams pa'i phyogs dang mthun pa nyid yin te/ slong ba'i gzhi las byung ba ni gos slong ba la sogs pa'o/ /spyad kyi gzhi las byung ba ni kha ba ral la sogs pa byed
<p>76b.7</p>du 'jug pa'o/ /nye bar spyod pa'i gzhi las byung ba ni sgog skya za ba la sogs pa dag ste/ dus ma yin par za ba'i phyogs dang mthun pa nyid do/ /rgod pa'i gzhi las byung ba ni rgyug pa dang mchong pa dang chu la rtse ba la sogs pa dag ste/ gar dang glu dang rol mo'i sgra dang / phreng ba dang spos nyug pa dang kha dog 'chang
<p>77a</p>
<p>77a.1</p>ba dang / mal mthon po dang mal chen po'i phyogs dang mthun pa nyid yin no/ /'dod pa'i gzhi las byung ba ni khu ba 'byin pa la sogs pa dang khang pa dang lha khang du gtogs pa ste/ de ni rab tu byung ba'i phyogs dang mthun pa nyid kyang yin no/ /gnod pa'i gzhi las byung ba ni dge 'dun gyi
<p>77a.2</p>dbyen la sogs pa yin no/ /'grogs pa'i gzhi las byung ba ni dge 'dun gyis bskrad pa gang yin pa dang 'grogs pa ste/ de ni 'dod chags dang bral bar 'gyur ba las g.yel bar gyur pa nyid yin pas yongs su spang bar bya ba nyid yin pa'i phyir na sdom pa mtha' dag nyams pa'i phyogs dang mthun pa nyid
<p>77a.3</p>yin no/ /bud med dang lhan cig tu nyal ba'i bdag nyid du 'grogs pa gang yin pa de ni mi tshangs par spyod pa'i phyogs dang mthun pa nyid yin no/ /ma gus pa'i gzhi las byung ba ni sangs rgyas dang chos dang dge 'dun rnams la ma gus pa nyid yin te/ de yang rab tu byung ba'i sdom pa nyams pa'i phyogs dang
<p>77a.4</p>mthun pa nyid yin no/ /gnas la ma gus pa nyid ni sdom pa mtha' dag 'jig pa'i phyogs dang mthun pa nyid yin no/ /mkhan po la ma gus pa nyid ni mkhan po la bdag gi mkhan po mdzad du gsol zhes gsol ba 'debs pa sngon du 'gro ba'i khas blangs pa gang yin pa de nyams pa'i phyogs dang mthun pa nyid
<p>77a.5</p>kyang yin no/ / gang zag gzhan la ma gus pa nyid ni mkhan po la ma gus pa'i phyogs dang mthun pa nyid yin no/ /mi sbyong ba'i gzhi las byung ba ni bdag nyid dag par bya ba'i phyir gso sbyong dang dgag dbye gnyis bya bar gsungs pa ste/ de mi byed pa ni mi spyod pa'o/ /dge tshul gyi dgag dbye las
<p>77a.6</p>gso sbyong du 'gyur ba yang yod par phyis bstan par bya'o/ /gnas med par 'dug par yang mi sbyong ba yin te/ de ltar ma byas na tshul khrims phun sum tshogs par mi 'gyur bas de rnams ni bya ba kho na yin no/ /ji ste de'i phyogs dang mthun pa rnams yid kyis bya ba yin no zhes bya ba 'di ga las 'byung zhe
<p>77a.7</p>na/ dge tshul gyi sngags las yan lag bcu pa 'dis bdag ces bslab pa'i tshad gsungs pa las bslab pa bcu po dag kho na las 'das na ltung ba yin par gsungs pa'i phyir dang / gzhan la ni ma gsungs pa'i phyir la gzhan la'ang skyon med pa nyid ni ma yin zhing / blangs pa las 'das pa dang /
<p>77b</p>
<p>77b.1</p>shan 'dra ba'i phyir dang / yid kyis bsdam par bya ba yang spyir bstan pa'i ngo bo nyid yin pas phyogs dang mthun pa rnams yid kyis bsdam par bya ba yin no zhes rnam par gzhag go/ /gal te yang ci'i phyir cha ma tshang ba'i ltung ba yin par mi 'dod ce na/ mi 'thad pa'i phyir te/ cha ma tshang ba'i yang dag par
<p>77b.2</p>blangs pa las 'das pa'i yul kho na nyid yin no/ /de la cha ji snyed cig gis 'gyur bar bstan pa de rnams las cha gcig med pas kyang chung bar rnam par gzhag pa yin te/ des na gzhan la ni cha ma tshang bar mi 'gyur ro / /de'i phyir bslab pa'i gzhi las gzhan blangs pa dang 'dra ba rnams ni ma blangs
<p>77b.3</p>kyis kyang 'das na yid kyis bsdam par bya bar rnam par gzhag pa yin gyi ltung ba ni ma yin no/ /kha na ma tho ba lci ba dang yang ba nyid du 'gyur ba ni bsam pa'i dbang las 'gyur ba dang / yul gyi dbang las 'gyur bar rnam par gzhag gi / ltung ba'i dbang las ni ma yin te/ ltung ba la ni bcas pa
<p>77b.4</p>tsam gyi rjes su 'brang bas so/ /de ltar spyir btang ba rnams bshad nas/ mtshan nyid rnams bshad par bya ste/ gang zhig rang bzhin gnas la bslab bcas pas/ /mi gzhan yin la mir ni 'du shes dang / /gsad pa'i bsam pas 'khrul med gsod byed cing / /mi shi rmi lam ma gtogs de
<p>77b.5</p>brlag 'gyur/ /tshig gi don ni dge tshul gang zhig rang bzhin du gnas pa dang bslab pa ma btang bas/ mi pha rol la mi'i blo dang gsad pa'i bsam pas 'khrul pa med par gsod cing pha rol po de yang shi na de pham par 'gyur ba yin te/ rmi lam ni ma gtogs so zhes bya ba yin no/ /rang bzhin
<p>77b.6</p>gnas zhes bya ba ni tha mal par gnas pa'o/ /'dir gzhung ni smyos pa dang / sems 'khrugs pa dang / tshor bas gzir ba la ni ltung ba med do zhes 'byung ba yin no/ /bslab pa bcas pa zhes bya ba ni bslab pa ma btang ba yin no/ /'dir gzhung ni so sor thar pa las bslab pa ma phul bslab pa nyams
<p>77b.7</p>par ma byas par zhes gsungs pa'i dbang du byas pa'i phyir ro/ /phul ba zhes bya ba yang phul ba gsal bar byed pa gang yang rung bar 'gyur ro/ /'di ltar gzhung ni tha na 'di skad du bdag la khyed lta bu'i tshangs pa mtshungs par spyod pa rnams kyis ci zhig bya zhes zer na'o zhes 'byung ba yin no/ /yang
<p>78a</p>
<p>78a.1</p>bshad pa / rang bzhin gnas pa'i sdom dang ni/ /btang ba'i blo yis btang ba yi/ /go bar byed pa thams cad kyis/ /brda phrad mi la go byed na'o/ /slob dpon gzhan dag ni/ ngag gis sdom pa len pa yin pas/ gtong ba yang tshig kho nas rigs so zhes zer ba de ni mi
<p>78a.2</p>rigs te/ lus kyi rnam par rig byed kyis kyang sdom pa len pa'i phyir ro zer ro/ / bslab pa nyams par ma byas zhes smos pa ni gtong ba'i rgyu yin par bstan pa'i phyir ro/ /ji ste bslab pa ma phul ba zhes bya ba la sogs pa ni dge slong la gsungs pa yin na ci'i phyir dge tshul gyi yang zhar la bshad ce na/ 
<p>78a.3</p>dge slong gi skabs su bab pa'i phyir dge slong zhes gsungs pas 'di ni spyir gsungs pa yin no/ /'di ltar bye brag tu bshad pa las/ dge slong gang zhes bya ba 'dir dge slong gi sgra ni gzhi gcig la bya ba yin pa'i phyir ro/ /gang zhes bya ba'i sgra 'di ni spyir bstan pa yin no/ /de'i phyir sde lnga char gzung
<p>78a.4</p>ngo zhes bshad do/ /mi zhes bya ba ni mi'i 'gro ba ste/ bshad pa ni 'gro ba'i gtso bo yin no/ /des na 'dir bud med dang / ma ning dang mer mer po la sogs pa dag kyang smos par rig par bya'o/ /'dir gzhung ni mi'am mir chags pa zhes bya bar 'byung ba yin no/ /mir chags pa zhes bya ba ni
<p>78a.5</p>mer mer po dang nur nur po dang / ltar ltar po dang mkhrang gyur gyi gnas skabs rnams yin no/ /mi ni rka lag 'gyus pa dang / byis pa dang / gzhon nu dang / dar la bab pa dang / bar ma dang / rgan po'i gnas skabs rnams yin no / /rnam par 'byed pa las mir chags pa zhes bya ba ni gang gis
<p>78a.6</p>ma'i mngal du dbang po gsum po lus dang / srog dang / yid kyi dbang po rnams rnyed pa'o// //mi zhes bya ba ni gang gis dbang po drug po mig dang / rna ba dang / sna dang / lce dang / lus dang / yid kyi dbang po rnams rnyed pa'o zhes gsungs pa'o/ /de ltar na btsas pa'i gnas skabs lnga dang / mngal gyi
<p>78a.7</p>gnas skabs lnga ni ris mthun pa gcig yin par rig par bya'o/ /de nyid kyi phyir rtsa ba'i bye brag tu bshad pa las/ 'phags pa nyer sbas kyis mer mer po bsad na mthar 'gyur ro zhes gsungs pa dang / mngal tshun chad lo nyi shu lon pa ni bsnyen par rdzogs par rung ngo zhes khungs gsungs pa yin te/
<p>78b</p>
<p>78b.1</p>mer mer po tshun chad mir gdags so zhes dgongs pa yin no/ /mi zhes ci'i phyir smos she na/ 'gro ba gzhan nam sprul pa la ni ltung ba chung bar 'gyur ro zhes bstan pa'i phyir ro/ /'dir gzhung ni tshe dang ldan pa dag mi ma yin pa shin tu chen po bsad na nyes pa sbom por 'gyur ro zhes 'byung ba yin no/ /sprul
<p>78b.2</p>pa yang gzhung ni gtam gyi gzhi las/ gang zhig 'gro ba thams cad dang ma 'brel la/ mya ngan las 'das pa yang ma yin zhing / rgyal ba'i bstan pa la yang mi 'jug pa de gang zhe na/ bshad pa/ sprul pa'o/ /de srog dang bral na cir 'gyur bshad pa/ dman pa sbom por 'gyur ro zhes 'byung ba
<p>78b.3</p>yin no/ /ji ste ci'i phyir mi bsad na mthar 'gyur la lha la sogs pa mi ma yin pa bsad na ni sbom por 'gyur/ dud 'gror gyur pa bsad na ltung byed du 'gyur zhe na/ /'dir 'phags pa nyer sbas kyis gsungs pa la 'jig rten na mi bsad pa la shin tu skyo bar byas pa yin pa'i phyir ro zhes
<p>78b.4</p>gsungs so/ /gzhan yang mi rnams kho na la dkon mchog gsum rnam par 'jog pa dang / so sor thar pa dang / bsam gtan dang zag pa med pa'i sdom pa gnas la/ mi ma yin pa rnams la yang bsam gtan dang / zag pa med pa'i sdom pa gnyis gnas shing / so sor thar pa'i sdom pa ni med
<p>78b.5</p>do/ / dud 'gro rnams la ni sdom pa gsum char med pa yin zhes bya ba la sogs pa gsungs pas mi rnams ni gtso bo yin/ mi ma yin pa rnams ni 'bring yin/ dud 'gro rnams ni tha chad yin pas ltung ba tha dad par khong du chud par bya'o/ /gzhan smos pa ci dgos she na/ bdag gsod pa ltung
<p>78b.6</p>ba chung ngu yin par bstan pa yin no/ /zhus pa las kyang 'di skad du/ btsun pa dge slong gis mi la mir 'du shes pas srog dang phral na mthar mi 'gyur ba lta mchis sam/ bdag nyid la gsod par byed na dman pa sbom por 'gyur ba yod do zhes gsungs so/ /dman pa sbom por zhes
<p>78b.7</p>bya ba ni chung ba'i rnam grangs yin te/ ut+pa la'i phreng ba las 'di skad ces dman pa sbom po zhes bya ba'i tshig 'di ni ril gyis ma yin pa dang / glang po che'i gtso bo dag mi bul mi mgyogs par 'gro ba la sbyar ba yin no zhes gsungs pa yin te/ ril gyis ma yin pa ni chung ba nyid yin no
<p>79a</p>
<p>79a.1</p>zhes bya ba'i tha tshig go/ /gang la nyes pa sbom por zhes 'byung ba der dman pa sbom po zhes bya ba'i sgra ni/ sbom po zhes bya ba'i sgrar sbyar ba yin no/ /'di ltar tshig ni phyogs gcig la yang sbyar ba yin te/ dper na 'jigs sde la 'jigs pa zhes bya ba dang / bden smra la smra ba
<p>79a.2</p>zhes bya ba lta bu yin pas de'i phyir nyes pa'i sgras bye brag gi tshig tu bsdu na nyes pa sbom por 'gyur te / 'das pa chung ngu zhes bya bar 'gyur ro/ /bud med kyi rtags su bstan pa ni ltung ba chung ngu dang sbyar ba'i phyir ro/ /ci ste de ltar na 'das pa chung ngu zhes bya ba 'das pa zhes bya ba'i tshig gi don ji ltar 'brel
<p>79a.3</p>bar 'gyur zhe na/ spyi dang khyad par gyi dngos po nyid yin pa'i phyir 'di la nges pa med de dper na ba lang gso bar byed ces bya ba lta bu'o/ / ltung ba'i rang bzhin ci yin zhe na/ lus kyi dang ngag gi las 'das pa'i rang bzhin no/ /ci ste yid kyis thal ba'i rang bzhin ltung ba ci'i phyir ma yin zhe na/ 
<p>79a.4</p>yid kyi sdom pa la so sor thar pa'i sdom pa nyid med pa'i phyir ro/ /so sor thar pa'i sdom pa ni spong ba bdun gyi mtshan nyid yin te/ lus kyi rnam pa gsum ngag gi rnam pa bzhi zhes bya bar nges pa'i phyir ro/ /gtam gyi gzhi las kyang / ltung ba ni rnam par rig byed yin par brjod par bya'o/ /
<p>79a.5</p>de bzhin du ltung ba ni sems dang sems las byung ba ma yin no zhes brjod par bya'o zhes gsungs pas de'i phyir rnam par rig byed nyid dang / gzugs can nyid du bstan pa'i phyir dang / sems dang sems las byung ba dag ni bkag pa'i phyir yid kyi bya ba la ni ltung ba nyid med do/ /mir ni 'du shes
<p>79a.6</p>zhes bya ba ni 'gro ba gzhan du 'du shes pa ni mthar 'gyur ba med par ston to/ / gsad pa'i bsam pas zhes bya ba ni gsad par bya ba'i sems kyis so/ /'dir gzhung ni/ dge slong gis skyes pa dang bud med dang ma ning dag gsang ba'i sems kyis zhes bya ba 'byung ba yin no/ /'khrul med ces bya
<p>79a.7</p>ba ni 'khrul pa ni de ma yin bzhin du yin no zhes nges par brtags nas nor ba ste/ ma 'khrul pa zhes bya ba'i tha tshig go/ /'dir gzhung ni zhus pa las/ ma lam ma lags pa'i 'du shes kyis 'gums na cir 'gyur/ bka' stsal pa/ nyes pa sbom po'o zhes bya ba dang / de bzhin du mi
<p>79b</p>
<p>79b.1</p>gnyis 'khod pa na/ de na de gsad do snyam nas gcig gsad pa'i sems kyis gnyis pa 'gums na cir 'gyur bka' stsal pa/ nyes pa sbom po'o zhes 'byung ba yin no/ /'o na dgra bcom pa la dgra bcom pa ma yin pa'i 'du shes kyis gsod na nyes pa sbom por 'gyur ro zhes bya ba de'i don
<p>79b.2</p>gang yin/ ci dgra bcom pa'i lus la dgra bcom pa ma yin pa'i lus su nor bas dgra bcom pa ma yin par 'du shes pa zhes bya ba'am/ 'on te lus gcig la dgra bcom pa nyid kyi chos med par nor ba las 'gyur ba brjod par bya dgos so zhe na/ de ni gzhan gyi lus su nor ba las sbom
<p>79b.3</p>po yin no zhes bshad do/ / de lta ma yin na dgra bcom pa nyid kyi chos med pa las yin na ni mtshams med par gyur na mi rung gis kyang lus gcig pa nyid yin pa'i phyir/ pham pa ni sus kyang bzlog par dka'o/ /de lta bas na ji ltar ma lam ma yin pa'i 'du shes bzhin du dgra bcom pa la
<p>79b.4</p>dgra bcom pa ma yin pa'i 'du shes kyang de lta bur rig par bya'o/ /gsod byed ces bya ba ni gsod par byed pa'o/ /'dir gzhung ni/ lus kyis sam lus dang 'brel pas sam phyi rol du thal bas sam zhes bya ba la sogs pa 'byung ba yin no/ /mi shi zhes bya ba ni mi'i rigs shi bar gyur
<p>79b.5</p>na zhes bya ba'i tha tshig go/ /dus nges par ma bshad pa'i phyir de'i tshe'am gzhan gyi tshe yang rung ste/ sbyong ba des shi na mthar 'gyur bar rig par bya'o/ /'dir gzhung ni des de'i tshe kho na ni ma yin la/ 'on kyang des de nas phyis gyur na dge slong pham pa byung ba yin no/ /des de'i tshe
<p>79b.6</p>yang ma yin la des de nas phyis kyang ma yin na dge slong nyes pa sbom po byung ba yin no zhes 'byung ba yin no/ /'o na rtsa ba'i bye brag tu bshad pa'i gzhung dang 'gal te/ gcig gis ni zhag bcu tsam gyis 'chi bar 'gyur bar mtshon bsnun la/ gnyis pas ni zhag dgus 'chi bar 'gyur bar mtshon
<p>79b.7</p>bsnun pa nas/ bcu pas ni de nyid kyi nyin par shi bar mtshon bsnun na de'i phyir dgu po rnams kyis ni pham pa'i rnam par rig byed ma yin pa bzung ba yin la/ bcu pas ni pham pa'i rnam par rig byed dang rnam par rig byed ma yin pa yang bzung ba yin no zhes bya ba la sogs pa 'byung ba dang 'gal te/ 'dir snga ma shos rnams la ni
<p>80a</p>
<p>80a.1</p>sbyor ba de nyid kyis zhes bya ba'i don de mi srid pa'i phyir dang / bcu pa shos kho na la srid pa'i phyir la/ bcu char gyis pham pa'i rnam par rig byed ma yin par bsdus so zhes 'byung ba dang 'gal ba yin no zhe na/ 'gal ba med de/ bcu char gyi yang sbyor ba mthun pa'i phyir dang 'bras
<p>80a.2</p>bu gcig pa'i phyir ro/ /gzhan dag na re dang po nyid kyis nges par byas pa'i phyir gnyis pa la sogs pa la ni pham par mi rigs te/ dang po pas tshe'i tshad ci yod pa med par byas pa de kho na la gnyis pa la sogs pas byed par zad de / /'di ltar rtsa ba'i bye brag tu bshad pa nyid las gang gi tshe
<p>80a.3</p>dbugs rngub pa dang 'byung ba tha mar gyur cing gnad dang 'gal ba'i tshor ba la gnas pa na mtshon bsnun te dus byas na des pham pa'i ltung bar mi 'gyur te/ 'di ltar de ni de nyid kyi tshe 'chi bas so zhes zer ro/ /de ni ma yin te/ mi bcu char yang sbyor ba mtshungs pa dang 'dra bar zhugs pa yin te/ des na
<p>80a.4</p>de rnams ltung ba mtshungs pa yin no/ /dbugs rgyu ba tha mar gyur pa ni 'jig pa'i gnas skabs nyid yin pa'i phyir byed pa don med pa nyid yin pas gal mtshungs/ btsun pa chos dga' na re ni yong ye tshe'i skad cig gcig lus pa la yang gsod pa gang yin pa de la mthar 'gyur la/ gzhan rnams
<p>80a.5</p>la ni sbom por 'gyur ro zhes zer ro/ /yang gang zhig gsad pa'i phyir mtshon btab nas 'gyod par byed/ phyir 'chos par byed na de la mthar mi 'gyur ro zhes 'chad pa ni dngos gzhi'i las kyi lam 'jug par byed pa'i sems pa rnam par smad pas log pa'i phyir rnam par rig byed ma yin pa mi skye bas
<p>80a.6</p>so/ /de bzhin du mdo las/ 'dun pa bzlog pa'i 'og tu shi na rgyu med pa yin no zhes 'byung ngo / /gal te de lta ma yin na ma skyes dgra la mtshams med pa 'byung ngo zhes pa dang 'gal te/ ma skyes dgras gson pa'i gtam zhig yod na mgu ba'i rdzas sbyin par dam bcas pa dang / gzugs can snying po shin du
<p>80a.7</p>brtad par 'os pa rnams kyi sgra thos pas shi bar gyur pa'i phyir ro zhe na/ 'gal ba med de de dus phyi mar gnas skabs mi 'dra ba la sbyor ba ni chung ba nyid yin par 'dod pa'i phyir ro/ /de bzhin du mdo las/ sngon gyi tshigs su sbyor ba byas pa ni chung ba nyid yin no zhes 'byung ste/ dper na sngon gyi
<p>80b</p>
<p>80b.1</p>tshigs khyim pa nyid yin la sbyor ba de'i dbang gis dge tshul nyid la sogs pa'i tshe/ las kyi lam gang zhig grub na'o/ /dge tshul nyid kyis sbyor ba byas pa tsam gyi dbang gis bsnyen par rdzogs pa nyid du grub na chung ba nyid yin te/ snga ma'i tshigs su sbyor ba byas pa'i las kyi lam tshigs phyi ma
<p>80b.2</p>la rdzogs na chung ba nyid yin no zhes bya ba'i tha tshig go/ /de bzhin du yang gtsug lag las/ bsnyen par ma rdzogs pas rku ba la sbyor zhing / bsnyen par ma rdzogs pa na rku bar byed na nyes byas so/ /bsnyen par ma rdzogs pas rku ba la sbyor zhing bsnyen par rdzogs pa na rku bar byed na nyes pa sbom po'o zhes bya ba
<p>80b.3</p>la sogs pa 'byung ba yin no/ /de lta bas na rab tu sdang ba'i gnas skabs la sbyor ba byas pa ni snying brtse ba'i gnas skabs su yongs su rdzogs na chung ba nyid yin pas ma skyes dgra la mtshams med pa chung ba nyid byung ba'i phyir 'gal ba med de/ dper na nyes byas chung ngu la nyes byas zhes bya ba de bzhin du
<p>80b.4</p>mtshams med pa chung ngu la mtshams med pa nyid ces bya'o/ /'o na gsad par bya ba la mtshon btab nas de dang lhan cig gam/ de bas sngar gsod par byed pa shi na de la ji ltar 'gyur/ de la yang mthar mi 'gyur te/ gsad pa'i rnam par rig byed ma yin pa skye ba'i gnas skabs la bab pa na
<p>80b.5</p>ris mi 'dra ba'i lus su skyes pa'i phyir ro/ /de ltar yang / lhan cig sngar ni shi ba la/ /lus gzhan skyes pas dngos gzhi med/ /ces bstan pa yin no/ /de bzhin du 'dul ba mdo las/ tshe rabs gzhan du las kyi lam skyo ba med do zhes 'byung ngo / /rmi lam ma gtogs zhes bya ba ni rmi
<p>80b.6</p>lam du rmis pa bor te/ zhes bya ba'i tha tshig go/ /'dir gzhung ni 'khrig pa las byung ba'i chos bsten na zhes 'byung ba yin no/ /rang gi mtshan nyid 'dzin pa'i phyir chos so zhes bya ba la sogs pa yin pas 'dir chos smos pa gang yin pa des na bcom ldan 'das kyis rmi lam gyi 'khrig pa
<p>80b.7</p>las byung ba la sogs pa la ni rang gi ngo bo nyid med pa'i phyir ltung ba med do zhes gsungs pa khong du chud par bya'o/ /gzhan yang 'di chos ma yin yang chos kyi sgrar gsungs so zhes bstan to/ /'khrig pa ni chos ma yin yang chos kyi sgrar bstan pas rang gi mtshan nyid du yod pa'i 'khrig pa
<p>81a</p>
<p>81a.1</p>dgag pa'i phyir ro zhes bya ba'i tha tshig go/ /bye brag tu bshad pa las kyang rang gi mtshan nyid 'dzin par byed pa nyid yin par rab tu bstan pa'i phyir so sor thar pa rdzogs kyi bar du chos smos pa yang de'i dbang du mdzad pa yin no zhes bstan to/ /gzhan yang 'dul ba las 'gyur 
<p>81a.2</p>ba'i dgongs pa 'di ni 'dod par bya ba yin te/ rmi lam ma gtogs te dge 'dun gyi lhag ma'o zhes gsungs pa'i rtags yod pa'i phyir dang / rmi lam ni tha snyad gdags su med pa'i phyir ro zhes bstan to/ /'o na rmi lam la dgag par ji ltar 'thad/ dge slong dang dge slong ma'i sdom pa ni spong ba bdun
<p>81a.3</p>gyi mtshan nyid yin la/ dge tshul la sogs pa dag gi ni spong ba bzhi'i mtshan nyid yin zhing / rmi lam na ni lus kyi rnam pa gsum dang / ngag gi rnam pa bzhi med pa kho na yin te/ rmi lam ni yid kyi rnam par rtog pa tsam nyid yin pa'i phyir la/ yid kyi bya ba la ni ltung bar yang mi 'dod pas so zhe na/ 'dir
<p>81a.4</p>bshad pa/ gang la mi nyal ba'i gnas skabs bzhin du byed pa dag la 'jug pa'i rmi lam kha cig la lus dang ngag gi las dag kyang yod de/ de lta bu'i rmi lam de'i dbang du mdzad nas rmi lam ni ma gtogs so zhes gsungs pas de'i phyir nyes pa med do/ /de lta yin na yang bshad par mi bya ba yin
<p>81a.5</p>te/ rang bzhin du gnas pa zhes bya ba nyid kyis go ba'i phyir ro zhe na/ de yang bden na 'jig rten pa'i lugs kyi dbang gis de skad gsungs pa yin te/ 'di ltar 'jig rten na ni rmi lam na byed pa'i srog chags dag la brtags nas smyos pa'am/ sems 'khrug pa'am/ tshor bas gzir ba
<p>81a.6</p>yin par mi sems so/ /de brlag 'gyur zhes bya ba ni dge tshul las pham pa yin te/ ta la'i mgo bcad pa dang 'dra bar phyis skye ba'i skal ba med pa'i phyir ro/ /de yang pham pa rnams las dge slong ji lta ba bzhin du dge slong ma dang / dge slob ma dang / dge tshul ma yang de bzhin no zhes
<p>81a.7</p>gsungs pa las khong du chud par bya'o/ /'o na 'dul byed las sdig can dgon pa bas dge tshul la khyod la bsnyen par ma rdzogs pa dang / mi tshangs par spyod pa byas dang / kho bo la yang ltung bar mi 'gyur ro zhes brid pa dang / bcom ldan 'das kyis bka' stsal pa/ dge tshul la nyes byas
<p>81b</p>
<p>81b.1</p>su 'gyur la/ dge tshul ma la yang de bzhin du 'gyur ro zhes bya ba'i bar du gsungs pa ji lta bu yin zhe na/ 'di ni nyes pa med de/ dge tshul gyi ltung ba ni thams cad du nyes byas kho na yin no/ /de yang yul gyi khyad par las kha cig tu ni pham par 'gyur ba yin te/ dper na srog gcod pa la
<p>81b.2</p>sogs pa dag tu'o/ /kha cig tu ni bshags par 'gyur ba yin te/ dper na chang 'thung ba la sogs pa dag tu'o/ /yang ci'i phyir bsnyen par ma rdzogs pa'i ni thams cad du nyes byas su 'gyur ba'i chad pa rnam par gzhag ce na/ 'phags pa nyer sbas kyi zhal nas bsnyen par rdzogs pa
<p>81b.3</p>dang bsnyen par ma rdzogs pa gnyis kyi bye brag bstan pa'i phyir ro zhes gsungs so/ /'phags pa zla ba'i nor bu'i zhal nas ni tshul khrims kyi tha mar gyur pa yin pa'i phyir ro zhes gsungs so/ /'dir yang bshad pa/ mi gsod la sogs bzhi rnams kyis/ /dge tshul las ni nyams
<p>81b.4</p>gyur dang / /dge slong bzhin du dge tshul yang / /phyi nas sdom skye'i skal ba med/ /chang 'thung la sogs drug po yi/ /bshags pa'i nyes byas mthun pa yin/ /phyogs dang mthun las 'das na de'i/ /nyes pa smad bya yin par bzhed/ /da ni gsod pa'i yan lag rnams rnam par
<p>81b.5</p>dbye bar bya'o/ /gang gis gsang sngags la sogs thabs rnams sam/ /gsang par sbyor la yi rang bas gsod na/ /de yang mthar 'gyur gsang par sbyor ba las/ /yid kyis yi rang na ni yid kyir 'gyur/ /dge tshul gang gis gsang sngags la sogs pa'i thabs rnams kyis
<p>81b.6</p>gsod par byed na de yang mthar 'gyur ba yin te/ pham par 'gyur ba yin no zhes bya ba'i tha tshig go/ /thabs rnams zhes bya ba mang po'i tshig smos pa ni thabs rnams mang ba nyid yin pa'i phyir te/ /dper na 'dul byed las dge slong gis gsad pa'i sems kyis 'jigs pa dang bcas pa'i phyogs
<p>81b.7</p>su btang la de yang shi na pham par 'gyur ro zhes 'byung ba dang / de bzhin du rnam par 'byed pa las/ g.yang sa la sogs pa gsungs pa lta bu yin no/ /'dir yang mi'i ched du sbyor ba byas la/ gal te mi ma yin pa 'am/ dud 'gro'am/ mi gzhan 'chi bar byed na thams cad la yang mi gsad 
<p>82a</p>
<p>82a.1</p>pa'i sbyor ba de kho na las nyes pa sbom por 'gyur bar rig par bya'o/ /mi ma yin pa'am/ dud 'gro'am/ mi gzhan 'chi bar byed pa gang yin pa de ni de kho na las/ ltung ba med pa ma yin te/ 'di ltar 'phags pa nyer sbas kyis gang la sbyor ba byas pa de kho na las ltung bar
<p>82a.2</p>'gyur bar 'dod kyi gzhan las ni ma yin no zhes gsungs pa'o / /gsod par sbyor la yi rang bas/ /zhes bya ba yang gang gis gsod na zhes bya ba dang sbyar te/ gang gis gsad pa'i sbyor ba la mngon du yi rang bas gsod par byed na de yang mthar 'gyur ba yin no/ /'dir gzhung ni nye sde khyod kyis 
<p>82a.3</p>mngal med par byas pa bden nam/ btsun pa ma lags so/ /'on kyang bdag gis rjes su yi rang ba bgyis so/ /dge slong dag nye sde la ni ltung ba med de/ yang dge slong gis mngal med par bya ba la rjes su yi rang bar mi bya'o/ /rjes su yi rang bar byed na 'gal tshabs can du 'gyur ro zhes bya
<p>82a.4</p>ba'i bar du 'byung ba yin no/ /'gal chabs zhes bya ba'i sgra ni 'das pa'i tshig yin te/ 'das pa dang bcas par 'gyur ro zhes bya ba'i tha tshig go/ /de'i phyir 'dir lus sam ngag gis rjes su yi rang bar byed na ni mthar 'gyur ba yin la/ yid kyis rjes su yi rang bar byed na ni yid kyi
<p>82a.5</p>bya ba yin par shes par bya'o/ /de nyid kyi phyir/ gsad par sbyor la/ yid kyis yi rang na ni yid kyir 'gyur zhes bya ba smos so/ /yid kyis rjes su yi rang ba byas na yid kyis byas pa'i nyes byas su 'gyur te/ de bsdam par bya ba'i nyes byas kho nar 'gyur ro zhes bya ba'i tha tshig go/ /de nyid
<p>82a.6</p>kyi phyir nye sde la ni ltung ba med do zhes gsungs pa yin te/ yid kyis dang du len pa'i bdag nyid la ni ltung ba rnam par gzhag pa med pa'i phyir ro/ /de bzhin du 'dul ba gcig las 'phros pa las kyang ltung ba ni gnyis te/ lus kyi dang ngag gi'o zhes gsungs pa yin no/ /gtam gyi gzhi las
<p>82a.7</p>kyang / sems las byung ba 'ba' zhig gis ni ltung ba med do zhes gsungs pa yin no/ /'o na ni dge slong ma'i rnam par 'byed pa las/ khyim thab mi gnas pa'i bud med cig nyon mongs pas gzir ba na skyes pa gzhan zhig dang lhan cig 'dug pa las dge slong ma khyod kyis mngal med par byas
<p>82b</p>
<p>82b.1</p>pa bden nam/ btsun pa bdag gis mngal ma mchis par ni ma bgyis so/ /'on kyang bdag gis dang du ni blangs so/ /bcom ldan 'das kyis dge slong ma la bka' stsal pa/ dge slong mas gnas kyi rnam pa de lta bu la dang du blang bar mi bya'o/ /dang du len par byed na ni nyes pa sbom por 'gyur ro zhes
<p>82b.2</p>bya ba'i bar du 'byung ba dang 'gal lo/ /de lta bas na 'dir gal te/ lus dang ngag gi rang bzhin gyi rjes su yi rang ba yin na de'i tshe phas pham pa yin par 'gyur ro/ /'on te yid kyi rang bzhin na ni de'i tshe yid kyis byas par 'gyur bas nyes pa sbom po'o zhes gsungs pa dang 'gal te/ 'dir yid
<p>82b.3</p>kyi bya ba yin par yang mi 'thad de/ tshig gis 'grub pa'i don la cang mi smra bas dang du blangs pas 'grub pa'i phyir 'dir pham pa kho na yin par 'gyur ro zhe na/ de ni 'gal ba med de dang du blangs pa ni rnam pa gnyis te/ rang nyid byed par smra ba dang du len pa dang / snang ba gsol ba dang du len pa'o/ /
<p>82b.4</p>de bas na 'dir de ni rang nyid byed par smra ba la dang du len pa yin gyi/ gnang ba gsol ba dang du len pa ni ma yin no/ /bsko ba po ma yin pa'i phyir cang mi smra bas dang du len pa go bar byed pa yin du zin kyang 'dir pham par rnam par mi gzhag ste/ sems la de byed pa ni legs na bdag gis ni de mi
<p>82b.5</p>bya zhing byed du yang mi gzhug go snyam du sems shing / gal te des byed dam mi byed kyang rung bdag la 'dis ni ci zhig bya snyam du sems pa'i phyir pham par 'gyur ba'i skabs ni med / /yid kyis dang du blangs pa yod pa'i phyir yid kyis rnam par gzhag ste/ 'gal tshabs can gyi sgra dang nyes pa
<p>82b.6</p>sdom po'i tshig kyang nyes pa mang po 'phel ba la ni yid kyis bsgrub par bya ba yod do/ /de lta bas na nyes pa mang po'i tshig la 'dir nyes pa sbom po zhes bstan pa yin te/ de bzhin du sbom po'i sgra gzhan la yang mtshan nyid ji lta ba bzhin du brtag par bya'o/ /dper na 'dul byed las dge slong yo byad mang po
<p>82b.7</p>zhig na ba dang / de'i nad g.yog gis shin dge 'dun la nor rdzas bgor yod pas 'di la rim gro mi bya ba'o zhes bsams bsams nas des de'i rim gro ma byas te shi nas de 'gyod pa skyes pa dang / bcom ldan 'das kyis bka' stsal pa/ pham pa'i ltung ba ni med de/ nyes pa sbom por
<p>83a</p>
<p>83a.1</p>'gyur ro zhes bya ba la sogs pa gsungs pa lta bu yin no/ /de lta bas na nyes pa sbom po zhes bya ba'i sgra ni rnam pa gnyis su ston te/ ming du chags pa'i sgra dang / yon tan gyi sgra'o/ /de la ming du chags pa'i sgra ni nyes pa chung ngu zhes bya ba yin no/ /yon tan gyi sgra ni nyes pa
<p>83a.2</p>mang po zhes bya ba yin no/ /'o na rnam par 'byed pa las/ nyes pa sbom po ni gnyis te pham pa las byung ba dang / dge 'dun lhag ma las byung ba'o zhes gsungs pa ji lta bu yin zhe na/ de ni nyes pa med de/ nyes pa sbom po gnyis chung ba'i tshig yin par dgongs pa'i phyir ro/ /de bzhin bdag nyid dud
<p>83a.3</p>'gror mthun pa yi/ /gzugs su bsgyur nas sems can gsod byed la/ /sdom brtson sdom brtson nyid du 'du shes na/ /dngos gzhi'o min na ltung ba chung dang ldan/ /bdag nyid smin la sogs pas stag la sogs pa'i gzugs gang yin par bsgyur te/ mi gsod par byed la/ gal te bdag
<p>83a.4</p>dge tshul yin na bya ba ma yin pa zhig byed do snyam du dge slong gi 'du shes byung na de mthar 'gyur ro/ /gal te ma yin na ltung ba chung ngu kho nar 'gyur ro/ /'dir gzhung ni zhus pa las/ btsun pa dge slong gis bdag nyid dud 'gro'i skye gnas su gyur par bsgyur te/ mi'i srog dang phral na cir 'gyur lags/ 
<p>83a.5</p>bka' stsal pa/ gal te bdag ni dge slong yin na bya ba ma yin pa byed do snyam du dge slong gi 'du shes byung na mthar 'gyur ro/ /gal te dge slong gi 'du shes ma byung na nyes pa sbom por 'gyur ro zhes 'byung ba yin no/ /'dir gzhung yang / rmi lam bslab pa med dam gsad pa yi/ /bsam pa med dam
<p>83a.6</p>smyos pas gal te gsod / /de ni ltung bar mi 'gyur bsdam bya yin/ /gsod pa'i yan lag lhag ma ma tshang na/ /ltung chung / rmi lam ma yin pa nyid dang / bslab pa ma btang ba nyid dang / gsad pa'i bsam pa nyid dang / rang bzhin du gnas pa nyid ces bya ba bzhi po 'di rnams las gang yang rung ba
<p>83a.7</p>zhig ma tshang na ltung ba med de bsdam par bya bar ni mi 'gyur ro/ /yan lag lhag ma drug po dag /'di lta ste/ mi nyid dang / gzhan nyid dang / der 'du shes pa nyid dang / ma nor ba nyid dang / sbyor ba nyid dang / shi ba nyid de gsod pa'i yan lag drug po de rnams las gcig cig med na yang
<p>83b</p>
<p>83b.1</p>ltung ba chung ba kho na yin te/ yan lag thams cad 'dus na ni rdzogs pa yin no zhes bya bar grub pa yin no/ /kha cig na re gsod pa'i yan lag rnams su ni the tshom med pa nyid ces bya ba'i tshig gis kha bskang bar bya ba yin te/ 'dir gzhung ni zhus pa las/ btsun pa dge slong gis 'di bdag gi
<p>83b.2</p>yin nam ma yin snyam du the tshom 'tshal ba las de yang ma lags la/ de la gsod par bgyid na cir 'gyur lags/ bka' stsal pa/ ltung ba sbom por 'gyur te/ mtshams med par ni mi 'gyur ro zhes 'byung ba yin no zhe na/ tshig gi kha bskang bar mi bya ste/ 'di ltar gsad par bya ba'am/ gsad 
<p>83b.3</p>par mi bya snyam pa'i bsam pa sngar yod kyang gsod pa'i tshe gdon mi za bar su yin pa zhes nges pa skye'o/ /de lta ma yin na bsad pa nyid du mi 'gyur ro/ /las thams cad la gdon mi za bar 'jug pa'i sems pa ni gsum ste/ dpyod pa dang / nges pa dang / g.yo bar byed pa'o/ /re
<p>83b.4</p>zhig thog mar ni ci bya'am 'on te mi bya snyam du dpyod pa skye'o/ /de nas bya'o zhes nges pa skye'o/ /de nas g.yo bar byed pa skye ste/ des ni lus g.yo bar byed do/ /de bas na don de ni drang bar bya ba yin no/ /'di ltar drang bar bya ba yin te/ gsad par bya'o zhes bya ba 'dis dngos gzhi'i las
<p>83b.5</p>kyi lam dang / las kyi lam gyi sbyor ba bstan to/ /de lta bas na 'dir las kyi lam gyi sbyor ba'i dbang du mdzad nas zhus pa las ltung ba sbom por 'gyur te/ mtshams med par mi 'gyur ro zhes gsungs pa'i lan rigs pa yin no/ /de ltar byas na 'dul byed kyi gzhung las btsun pa dge slong
<p>83b.6</p>gis ma bsad dam mi gsad snyam du the tshom 'tshal ba las de la 'gums par bgyid na cir 'gyur lags/ bka' stsal pa/ pham par 'gyur ro zhes 'byung ba dang yang mi 'gal bar byas pa yin no/ /'dir gsod pa'i sgras ni dngos gzhi'i las kyi lam bstan to/ /'o na yang las dang po pa
<p>83b.7</p>ma yin pa yang smos par bya ba yin no zhe na/ smos par mi bya ste/ da ltar las dang po ba mi srid pa'i phyir ro/ /'o na lta zhig de'i tshe yang las dang po pa mi srid pa nyid yin te/ bcom ldan 'das kyis ni byang chub kyi shing drung du tho rangs nyon mongs pa'i bdud btul nas tshul khrims dang / ting nge 'dzin
<p>84a</p>
<p>84a.1</p>dang shes rab kyi phung po gsum tshang bar bcas pa dang / rnam par 'byed pa las kyang / da ltar yang bcom ldan 'das kyis tshigs su bcad pa gnyis kyis so sor thar pa bstan to zhes gsungs pas she na/ 'phags pa nyer sbas kyi zhal nas chad pa bca' ba las dgongs
<p>84a.2</p>nas gsungs pa'i phyir ro zhes gsungs te/ chad pa bca' ba'i rim pa'i ngo bo kho na yin pa'i phyir zhe na/ dge tshul gyi bslab pa'i rim pa las bzlog nas 'dul ba las rim pa gzhan du bstan to/ /gsod pa las byung ba'i lhag ma med pa'i ltung ba bshad zin to/ /lhag ma dang bcas pa bstan
<p>84a.3</p>par bya ste/ de bshad pa/ 'khrul med srog chags gsad bsams pas/ /rigs gzhan gsad pa las ni nyes byas 'gyur/ /ma brtags pa yi chu bum brnyas pa las/ /sbyin par gyur kyang nyes pa med pa yin/ /de kho na yin gyi 'dra bar ma 'khrul pa dang / gsang ba'i bsam pa kho
<p>84a.4</p>nas mi'i rigs las rigs gzhan te/ dud 'gro dang yi dwags la sogs pa'o/ /de la srog chags kyi blos mi ma yin pa bsad na nyes byas su 'gyur ro/ /de ltar na 'khrul pa med pa dang / bsad pa'i bsam pa dang / rigs gzhan nyid dang / srog chags su 'du shes pa nyid dang / gsad 
<p>84a.5</p>pa nyid de/ nyes byas kyi yan lag ni lnga po 'di dag yin no/ /gang na de dag med pa de na ni ltung ba med do/ /de nyid kyi phyir ma brtags pa'i chu'i bum pa slong ba dag la byin na yang 'gal bar mi 'gyur ro zhes ston pa yin no/ /nyes byas kyi yan lag rnams tshang na ji ltar rigs par ltung bar 'gyur
<p>84a.6</p>bar rig par bya'o/ /gang gis srog chags bcas chu la sogs spyod/ /yang na chu tshan la sogs ldugs byed la/ /bltar yod skye bo shi na de la ni/ /srog chags re re'i ltung ba lci ba 'byung / /gang gis srog chags dang bcas pa'i chu dang rtsa ba mo la sogs pa spyod dam/ khu ba tsha ba la sogs
<p>84a.7</p>pa dag ldugs par byed na sdom brtson de la ni srog chags re re ste srog chags mig gis gzung du yod pa de dag ji snyed shi na de snyed kho na'i nyes byas dag tu 'gyur ro/ /zhus pa las/ btsun pa dge slong gis srog chags dang bcas pa'i chab gzhag ste srog chags dang bcas pa gzhan dag spyod
<p>84b</p>
<p>84b.1</p>par bgyid na cir 'gyur lags/ bka' stsal pa/ srog chags ji snyed srog dang bral ba de snyed kyi ltung byed du 'gyur ro zhes bya ba la sogs pa'i bar du 'byung ba yin no/ /rnam par 'byed pa las kyang / srog chags dang bcas pa'i yur ba pho na/ srog chags ji snyed shi ba de snyed kyi ltung byed du 'gyur la/srog
<p>84b.2</p>chags ji snyed pa dus ma byas pa de snyed kyi ni nyes byas su 'gyur ro zhes gsungs pa yin no/ /ltung ba de dag lci ba ni srog chags gsod pa ni kha na ma tho ba dang bcas pa chen po yin pa'i phyir ro/ /bltar yod ces bya ba 'di ga las 'byung zhe na/ phran tshegs las/ btsun pa chab btsags pa ma brtags
<p>84b.3</p>par 'tshal du rung ngam nye ba 'khor mi rung ngo / /btsun pa ma btsags pa brtags na 'tshal du rung ngam/ nye ba 'khor rung ngo zhes gsungs pa yin te/ 'di ltar yod pa kho na la brten par bya ba'i phyir ro/ /yang ci'i phyir bltar yod pa kho na la brten par bya'i/ chu tshags la ni ma yin zhe na/ srog chags
<p>84b.4</p>phra mo kha cig bltar yod du zin kyang chu tshags kyis gzung du med pa'i phyir ro/ /de bzhin du rnam par 'byed pa las kyang / srog chags dag ni rnam pa gnyis te/ gang dag mig la snang bar 'gyur ba dang / gang dag chags kyis gzung du yod pa'o zhes gsungs pa yin no/ /de lta bas na mthong ba kho
<p>84b.5</p>na la brten pa yin gyi tshags la ni ma yin no/ /tha mal pa yi mig ni nad med pas/ /chu mi g.yo zhing rnyog pa med la brtag /bum pa gang ba brtag bya ka ta ka / rnams kyis chu rdul can dag dang bar bya/ /sha'i mig nyid rab rib la sogs pas nyams par ma gyur pas chu mi g.yo zhing rnyog pa med pa
<p>84b.6</p>la brtag par bya'i lha'i mig gis ni ma yin no/ /'dir gzhung ni phran tshegs las/ tshe dang ldan pa ma 'gags pas/ lha'i mig gis chu brtags na de na srid pa bar mdo ba'i srog chags rnams kyis gang ba dang / bcom ldan 'das kyis bka' stsal pa/ lha'i mig ni tha snyad du brjod du med pas de'i
<p>84b.7</p>phyir lha'i mig gis chu brtag par mi bya'o/ /zhes bya ba'i bar du 'byung ba yin no/ /snod gang du brtag par bya ba de ni don gyis smos par rig par bya'o/ /bum pa dag la khyad par yod de/ de ni gang la kho na la brtag par bya'i ma gang bar ni ma yin no/ /phran tshegs las kyang / de dag bum pa ma
<p>85a</p>
<p>85a.1</p>gang ba la rtog par byed pa na srog chags rnams mi rtogs so/ /bcom ldan 'das kyis bka' stsal pa/ bum pa gang ba la brtag par bya'o zhes gsungs pa yin no/ /gal te chu de rdul can yin na shing tog ka ta ka la sogs pas dang bar bya'o/ /ka ta ka rnams kyis
<p>85a.2</p>zhes mang po'i tshig tu smos pa ni nas phye'i zan 'bru mar gyis bskus pa la sogs pa bsdu ba'i phyir ro/ /ji srid 'di la yid ni dag gyur na/ /de srid brtag bya ring min thung ngu min/ /steng du'ang de bzhin yang dang yang du min/ /glo bur pa yis srog chags bcas te min/ /dus ji srid du
<p>85a.3</p>sems dag par 'gyur ba'i dus de srid du brtag par bya'i yun ring du yang ma yin la/ yun thung ngu yang ma yin zhing yang dang yang du brtag par mi bya'o/ /steng du yang de bzhin no/ /sbrang bu dang sbrang bu mchu rings la sogs pa gang dag chu'i steng na 'khyam pa de dag ni chu na gnas pa ma yin pas de dag
<p>85a.4</p>bsal te/ de dag dang mthun pa'i gnas su gzhag par bya'o/ /grog sbur la sogs pa glo bur bas kyang chu de srog chags dang bcas pa yin par mi brtsi'o/ /de bzhin khron pa dag dang chu ra'i chu/ /lan cig brtags nas nyi ma shar bar du/ /the tshom med par spyad par rung ba yin/ /de yi
<p>85a.5</p>nyen 'khor 'dom gang 'khor yug go/ /khron pa dang bum pa la sogs pa'i chu lan cig brtags pa ni ji srid du phyi de nyin par gyi nyi ma shar ba'i bar de srid du the tshom med par spyad par bya bar rung ba yin no/ /de phyin chad ni mi rung ngo / /chu'i cha brtag pa'i nye 'khor ni 'dom gang 'khor yug yin par bshad do/ 
<p>85a.6</p>khron pa sogs gtsang chu tshags dam la sogs/ /dge slong dge 'dun de bzhin yid ches pas/ lnga char rung ba'i chu yin blang bar bya/ /chu tshags med pa dag tu mi bya'o/ /chu blang bar rung ba ni lngar bsten te/ khron pas rung ba dang ste/ brtags pas gtsang ba'o/ /chu tshags kyis rung ba dang ste
<p>85a.7</p>chu tshags dam po ni srog chags 'dzin pa'i phyir ro/ /dge slong gis rung ba dang ste/ 'di ni bslab pa 'dod pa'o zhes de la yid ches pa'i phyir ro/ /dge 'dun gyis rung ba dang ste/ dge 'dun ni chu ma btsags par mi spyod pa'i phyir ro/ /yid ches pas rung ba ni bkod ma'i rung ba dang ste/ bkod ma
<p>85b</p>
<p>85b.1</p>ni chu mig ces bya ste/ de la srog chags med do snyam du yid ches pa'i dbang gis so/ /nyin zhag gcig rung ba yang yid ches pas rung ba nyid yin te/ brtags pa ni srog chags med do snyam du yid ches pa 'jug pa'i phyir te/ de ni sngar nyi ma shar gyi bar du zhes bya ba 'dis bstan to/ /'dir gzhung ni
<p>85b.2</p>chu rung ba ni lnga dag ste/ khron pas rung ba dang / chu tshags kyis rung ba dang / dge slong gis rung ba dang dge 'dun gyis rung ba dang / nyin zhag gcig rung ba dang zhes bya ba dang / 'dir yang gzhung phran tshegs las/ lnga pa bkod ma'i rung ba'o zhes bstan pa yin no/ /chu tshags dang bral ba nyid du
<p>85b.3</p>nam yang mi bya'o// // bam po gnyis pa/ gang zhig chu tshags ril tshags gru gsum dang / /sbyangs tshags ril ba zhabs tshags can dag gam/ /bsal chags dag kyang bor te 'gro byed na/ /de la yid kyis bya ba'i nyes byas 'gyur/ /tha na chu tshags gcig tsam yang khyer te
<p>85b.4</p>'gro bar bya'o/ /dge tshul gang zhig chu tshags ma khyer bar 'gro na de la bsdam par bya ba'i kha na ma tho bar 'gyur ro/ /chu tshags kyang rnam pa lnga ste/ de la chu tshags ril tshags ni zlum po kha gnyis pa'o/ /gru gsum ni grwa gru gsum yod pa'o/ /sbyangs tshags zhes bya ba ni chu tshags yu ba yod pa'o/ / 
<p>85b.5</p>ril ba zhabs tshags can ni ril ba'i zhabs su tshags byas pa'o/ /bsal tshags ni gos kyi dum bu'o/ /ming gsum po ni gos kyi tha ma zhes bya ste/ gos kyi tha ma nyid kyis ni bum tshags gce'u can yang bstan par rig par bya'o/ /gal te song na bsal tshags la sogs yod/ /de tshe rgyang grags
<p>85b.6</p>lngar ni chu tshags dag /med par 'gro bya gal te med na yang / /de slar 'ong 'dod dpag tshad phyed 'gro bya/ /gal te der song na chu tshags rnyed na de'i tshe rgyang grags lnga kho nar 'gro bar bya'o/ /de las phan chad du ni ma yin no/ /ji ste ji snyed kyang de'i tshe bya ba de lta bu zhig yod na brtul zhugs can des de ma thag tu
<p>85b.7</p>slar 'ong ba'i bsam pas dpag tshad phyed kho nar 'gro bar bya'i de phan chad du ni ma yin no/ /gcugs pa rnams kyi tshig gis lam ring du/ /song du zin yang nam yang nyes pa med/ /chu bo'i 'gram nas 'gro bar byed pa na/ /mthong bas dag pa'i chu 'thungs nyes pa med/ /ji ste 'grogs bshes
<p>86a</p>
<p>86a.1</p>na re kho bos khyod la chu tshags sbyin no zhes zer na de'i tshig gis ring du song yang nyes pa med do/ /gzhan yang chu klung gi 'gram nas 'gro ba na mthong bas dag par 'gyur ba'i chu la spyod na chu tshags med na yang nyes pa med do/ /rgyun gyis 'bab pa'i chu rgyun ma 'dres pa/ /der ni rgyang grags re res legs
<p>86a.2</p>par brtag /gzhan du 'jug ngogs re re kho nar ro/ /'di ni chu tshags med 'gro'i tshul yin no/ /'bab par byed pas 'bab pa'o/ /gal te chu klung de chu'i rgyun gzhan dang ma 'dres pa yin na der rgyang grags re rer chu brtags nas spyad par bya'o/ /chu rgyun ni 'dir rgyun la bya'o/ /'dir slob dpon gyi zhal nas rgyang grags
<p>86a.3</p>su rjes su 'gro ba zhig yin na chu'i tshogs brtags pa la rgyang grags zhes smos pa yin no/ /gzhan du na ji ltar chu'i tshogs gzhan brtags na gzhan brtags par ji ltar 'gyur zhes gsungs so/ /rjes su 'gro ba nyid med pa'i phyir rgyun gyi bzlog phyogs su ni 'jug ngogs re rer brtags nas spyad par bya'o
<p>86a.4</p>zhes bcom ldan 'das kyis bka' stsal to/ /gzhan du zhes bya ba ni chu klung gi rgyun 'bab pa'i bzlog phyogs dag tu ni 'jug ngogs re rer brtags nas spyad par rung ba yin no/ /cho ga 'di ni chu tshags med par 'gro ba la bstan pa yin no/ /spu bcas gos dang nyi rim dag gis ni/ /srog
<p>86a.5</p>chags bcas pa'i chu la khrus bya bkag /gang la chu bas srog chags mang ba der/ /rim pa gcig pus khrus ni mi bya'o/ /gos spus g.yogs pa dang nyi rim gyis srog chags dang bcas pa'i chu la khrus bya ba bkag ste/ 'di gnyis la srog chags 'chags pa srid pa'i
<p>86a.6</p>phyir ro/ /ji skad du gos lhan pas btab pa dang / spus khebs pa dag gis khrus mi bya'o/ /byed na 'gal tshabs can du 'gyur ro zhes gsungs pa de yang bsdus pa yin te/ nyi rim bkag pas gos lhan pas btab pa yang 'dus pa'i phyir la/ spu dang bcas pa smos pas kyang spus
<p>86a.7</p>khebs pa rnams so/ /gang la chu bas srog chags mang ba der ni gos rim pa gcig gis kyang khrus mi bya'o/ /'dir gzhung ni/ gang la srog chags kyi byings ni mang la chu byings ni chung ba der ni khrus mi bya'o/ /gang na chu'i byings ni che la srog chags kyi byings ni nyung ba der khrus bya'o
<p>86b</p>
<p>86b.1</p>zhes 'byung ba yin no/ /de la chu brtags pa ni khyor bas so zhes gsungs pa de ni nya phyis la sogs pa mtshon par blta bar bya'o/ /khron pa'i chu dag 'bras chan la sogs dang / /'dres pa btsags nas de ni kha zas med/ /gang tshe khyim pa'i bsti sar yod pa'i chu/ /gtsang na phyi dro'ang the tshom
<p>86b.2</p>med par btung / /khron pa la sogs pa'i chu 'bras chan dang tshod ma la sogs pa dang 'dres pa gang yin pa de ni btsags nas blang bar bya'o/ /sil bu las/ dge slong dag khron pa nas chu len pa dang de na de rnams kyi chu tshags su 'bras chan gyi tshigs ma dang khur ba'i dum bu dag ltung ba nas/ bcom
<p>86b.3</p>ldan 'das kyis bka' stsal pa/ kha zas des kha zas kyi bya ba byed mi nus kyi bor la btsag par bya'o/ /'di la 'gyod par mi bya'o/ /mtshan mo yang btung bar bya zhing / bya ma bum yang dgang bar bya'o zhes bya ba'i bar du 'byung ba dang / de bzhin du dge slong gis dus su lhung bzed nas
<p>86b.4</p>khu ba 'thungs pa dang / dus ma yin par lhung bzed nas skom 'thungs pa na lhung bzed las snum langs pa nas/ bcom ldan 'das kyis bka' stsal pa/ steng gi snum phor la skom btung bar bya'o/ /'di la 'gyod par mi bya'o zhes bya ba'i bar du 'byung ba yin no/ /gang gi tshe khyim pa
<p>86b.5</p>rnams kyi bsti sa na yod pa'i chu brtags pas gtsang ba yin na/ de'i tshe mtshan mo yang btung du rung ngo / /'dir gzhung ni gleng gzhi las/ dge slong dag lam du 'gro bar byed la/ de na chu med pa dang / 'gron pa rnams kyis khyim pa'i bsti sa na yod pa'i chu byin na/ dge slong rnams dus ma yin pa na
<p>86b.6</p>'gyod pas mi btung ngo / /bcom ldan 'das kyis bka' stsal pa/ gal te gzhan rnyed pa med na brtags nas btung bar bya zhing bya ma bum dang ril ba dag tu yang blugs par bya'o/ /zo chun rgyud mo dang rgyal ba dag na yod pa yang de dang 'dra ste/ dge slong dag zo chun rgyud mo ni gtsang ba'i rgyu yin gyi brtags na
<p>86b.7</p>dus sam dus ma yin par yang btung bar bya zhing 'di la 'gyod par mi bya'o zhes 'byung ba yin no/ /'di ni dus ma yin pa'i kha zas dang 'brel pa yin yang chu'i skabs yin pa'i phyir 'dir bstan to/ /dbyug gu gsum pa gru gsum grwa srad bus/ /btags nas chu ni legs par btsag par bya / /lci ba skam po gtsang ma'i phye
<p>87a</p>
<p>87a.1</p>ma yis/ /chu tshags shin tu srab na gdab par bya/ /dbyug gu gsum las chu chags gru gsum gyi grwa'i srad bu btags nas btsag par bya'o/ /gal te srab pa'i phyir srog chags dag mi 'dzin na de'i tshe lci ba shin tu skam po'i phye ma chu tshags gru gsum po der gdab par bya'o/ /chu tshags 'dzag par bya phyir
<p>87a.2</p>yang dang yang / /smyig ma'i tshal ba dag gis brdab par bya/ /srog chags srung phyir lcags kyi lu gu brgyud/ /btags pa'i snod ni 'og tu gzhag par bya/ /chu tshags der lci ba'i phye ma btab pas gal te chu mi 'dzag na/ de'i tshe chu 'dzag par bya ba'i phyir yang dang yang du smyig ma'i tshal bas
<p>87a.3</p>brdab par bya'o/ /chu tshags gru gsum gyi 'og tu srog chags de dag bsrung ba'i phyir snod la lcags kyi lu gu rgyud la sogs pas btags nas gzhag par bya'o/ /'o na phran tshegs las/ tshags rten snod gnyis te/ zangs las byas pa dang / sa las byas pa'o/ /de la zangs las
<p>87a.4</p>byas pa la bu ga btod de lu gu rgyud kyis bu ga la gdags par bya'o/ /sa las byas pa la bu ga btong de srad bus gdags par bya'o zhes gsungs pa ma yin nam/ da ji ltar gzhan du bstan zhe na/ de ni nyes pa med de/ ji tsam gyis srog chags zad pa tsam 'grub pa de tsam zhig 'dir brjod
<p>87a.5</p>pa mtshon pa'i phyir na/ de ni nye bar mtshon pa yin no/ /ji ste lugs kyis yul na khron pa yod pa zhig yin na/ srog chags de dag btsags pa'i chu ji ltar dbo bar bya zhe na/ bshad pa/ de yi srog chags gnod pa spang ba'i phyir/ /srog chags yod chu thar par byed pa'i snod/ kha dang zhabs su thag pa
<p>87a.6</p>gnyis btags pas/ /snying rje'i dor ni khron pa'i nang du dbo/ /srog chags dang bcas pa'i chu de thar bar byed pa'i snod kyis dbo'o/ /ji 'dra bar bya zhe na/ srog chags rnams la/ gnod pa med par bya ba'i phyir bsal tshags des sam/ thar bar byed pa'i snod la thag pas btags nas khron
<p>87a.7</p>par gzhug par bya zhing gang ba ni gzhug la/ stong pa ni slar dbyung ba de lta bur bya'o zhes gsungs pa yin te/ 'di ni bsdus pa yin no/ /'phags pas 'jig rten mdun du ril ba dag /kha la bzlog ste gtad nas chu mi btung / /lo ma la sogs mi rnyed dben song ste/ /skom pa'i phyir ni
<p>87b</p>
<p>87b.1</p>'thungs na nyes pa med/ /'phags pa'i chos kyi rjes su 'brang bas ni khar ril ba spyi blugs bzlog nas chu btung bar mi bya'o/ /lo ma la sogs pa dag mi rnyed la skom pas gdungs na skye bo med par song ste btung bar bya'o/ /sil bu las/ dge slong gis bya ma bum nas chu 'thungs pa na/ sbrang bu mchu
<p>87b.2</p>gsum pas zin pa nas btung du med pa dang / bcom ldan 'das kyis bka' stsal pa/ gang du gzhan dag gis mthong nas ma dad par mi 'gyur ba'i phyogs dben par 'dug ste/ bya ma bum nas btung bar bya'o zhes bya ba la sogs pa'i bar du rgya cher gsungs pa yin no/ /dus dang dus su bum pa bskam
<p>87b.3</p>par bya/ /khru da shing gis rab tu bkru bar bya/ /rung ba'i snod rnams kyi ni kha dag la/ /rtag tu bsgrims nas lo ma la sogs dgab/ /dus su zhes bya ba ni phyis so zhes bya ba'i tha tshig go/ /mi zad pa'i bsdu ba yin la de'i phyir dus dang dus su zhes bya ba ni dus dang dus su'o/ /pu shel tsi la
<p>87b.4</p>sogs pa'i khru da shing gtsang mas bkru bar bya'o/ /rdul med par bya ba'i phyir chu'i bum pa la sogs pa'i kha dgab par bya'o/ /yang chu shin tu gtsang ma dag spyad par bya'o/ /snying nas lan gnyis lan gsum bkrus nas ni/ /lag pa snum por yod kyang dag pa yin/ /rnyog ma can gyi chu ni ji srid du/ /gzhan
<p>87b.5</p>gyi gzugs snang bar du bsgrims te btsag /g.yo bor te de snying nas lan gnyis lan gsum du bkrus na/ gal te lag pa la snum snang du zin kyang de dag pa yin par khong du chud par bya'o/ /'dir gzhung ni/ snying nas lan gnyis lan gsum drud par bya'o zhes 'byung ba yin no/ /gal
<p>87b.6</p>te snod dang 'brel par 'di bstan du zin kyang 'on kyang 'di spyir bstan par khong du chud par bya ste/ thams cad la dag par bya bar mtshungs pa'i phyir ro/ /chu gang shin tu rnyog pa can du gyur pa de ni rab tu bsgrims te bcag par bya'o/ /'dir gzhung ni/ dge slong rnams lam du 'gro ba na chu shin tu rnyog
<p>87b.7</p>pa can du gyur pas/ bcom ldan 'das kyis bka' stsal pa/ gang la bzhin gyi gzugs mi snang ba de ni byin len byas nas btung bar bya'o/ /gang la snang ba de ni de kho na bzhin du btung bar bya'o zhes bya ba'i bar du 'byung ba yin no/ /'o na dge tshul rnams la byin len ma byas na nyes pa med
<p>88a</p>
<p>88a.1</p>ba nyid ma yin nam/ 'dir ji ltar bstan zhe na/ bla ma'i ched du blangs na chu tshags kyis gzung du med pa'i rdul dag yod na yang nyes pa med do zhes bstan pa'i phyir 'di bstan pa yin no/ /khron pa la sogs rnams nas chu blangs nas/ /khron pa la sogs byed de'i chu 
<p>88a.2</p>lha la/ /sbyin pa'i rabs mthun tshigs bcad gdon par bya/ /'thung dang khrus byed pa na'ang de bzhin brjod/ /khron pa la sogs pa rnams nas chu blangs nas/ khron pa la sogs pa byed pa dang / de'i chu lha rnams la sbyin pa'i rabs dang mthun pa'i tshigs bcad gdon par bya'o/ /'thung ba dang
<p>88a.3</p>khrus byed pa na yang de bzhin du bya ste/ khron pa la sogs pa rnams nas chu blangs nas khron pa la sogs pa byed pa dang / de'i chu'i lha rnams kyi phyir gtsug lag gi tshigs su bcad pa gdon par bya'o/ /mud ga la sogs 'bru la srog chags yod/ /de ni bde dang bsil bar dgram par bya/ /'on
<p>88a.4</p>kyang de nas srog chags mi 'bral na/ /'on kyang gnas khang nang du bcug ste gzhag /gal te sran mud ga la sogs pa la srog chags rnams yod par gyur na/ de'i tshe bsil ba'i phyogs su bkram ste gzhag par bya'o/ /gal te 'on kyang srog chags rnams bral bar ma gyur na 'on kyang gnas khang du
<p>88a.5</p>bcug ste gzhag par bya'o/ /shig rnams dal gyis ras mar bzhag nas ni/ /rtsig pa la sogs bu ga rnams su gzhug /rtswa shig dag kyang de bzhin bsil ba'i sa/ /rtswa sngon bcas pa'i phyogs su dor bar bya/ /shig rnams ni dal gyis blangs te ras ma dag tu bzhag nas rtsig pa
<p>88a.6</p>la sogs pa'i bu ga dag tu gzhug par bya'o/ /srog chags ma gu ta ga dag ni bsil ba'i rtswa sngon po dang bcas pa'i phyogs su gtang bar bya'o/ /gdug pa la sogs nyon mongs byed pa gzhan/ /rang gi spyod yul dag tu gtang bar 'os/ /sbrul dang byi ba la sogs pa nyon mongs pa bskyed
<p>88a.7</p>pa gzhan rnams kyang thabs kyis bzung ste/ rang gi yul kho nar gtang bar 'os pa yin no/ /mthar 'gyur de ni nyes byas lhan cig bstan/ /de nas srog gcod phyogs mthun bshad par bya/ /mthar 'gyur ba de ni nyes byas dang lhan cig tu bstan zin to/ /zhar la de'i phyogs dang
<p>88b</p>
<p>88b.1</p>mthun pa dag kyang bstan zin na/ gtsor ni ma yin pas de'i phyir da ni srog gcod pa'i phyogs dang mthun pa bshad par bya'o/ /yang de dag gang zhe na/ bshad pa/ dper na nad pa dag la dug mtshon sbyin/ /skom la sogs pa mi 'phrod sbyin pa ste/ /rgan po mkhas dang sman pa dag la yang / /dris
<p>88b.2</p>nas nad pa dag la sman dag sbyin/ /nad pa la dug gam mtshon dag gya tshom du sbyin par mi bya'o/ /'dir gzhung ni 'dul byed las/ dge slong zhig yun ring por nad kyis nyon mongs nas/ de bdag gi srog 'di 'dra bas ci zhig bya snyam du sems shing de dge slong 'grogs bshes kyi gan du song ste/ 'di skad ces
<p>88b.3</p>bdag la mtshon byin ces smras pa na / des mtshon gyis mgul pa bcad de shi nas dus byas pa dang / bcom ldan 'das kyis bka' stsal pa/ ltung ba ni med do/ /phyis dge slong gis gya tshom du mtshon sbyin par mi bya'o/ /dug kyang de bzhin no zhes bya ba'i bar du 'byung ba yin no/ /ltung ba med do zhes bya ba 'di
<p>88b.4</p>yang sems dag pa la bstan pa yin no gzhan du na ni mtha'i yan lag rnams tshang ba'i phyir pham par 'gyur ro/ /mi 'phrod ces bya ba ni ltung ba la sogs pa mi phan pa sbyin pa'o/ /'dir gzhung ni/ dge slong zhig na nas des kha zas 'phrod pa dag mi rnyed pa dang / de'i rim gro bas mi 'phrod pa zhig byin te shi ba nas/ 
<p>88b.5</p>bcom ldan 'das kyis bka' stsal pa/ pham pa'i ltung ba ni med de/ dman pa sbom por 'gyur ro zhes bya ba'i bar du 'byung ba yin no/ /rgan po mkhas dang sman pa dag la yang / /dris nas zhes bya ba ni 'dir rnam par 'byed pa las/ yang dge slong gis rang gi blos nad pa la sman sbyin par mi bya'o/ /sman pa
<p>88b.6</p>la dri bar bya'o/ /sman pa med na yang sman pa las rab tu byung ba la dri bar bya'o/ /sman pa las rab tu byung ba med na yang sman pas bkol ba la dri bar bya'o/ /sman pas bkol ba med na nad kyis nyon mongs pa dag la dri bar bya'o/ /de dag kyang med na gnas brtan gnas brtan rnams la dri bar bya'o zhes
<p>88b.7</p>'byung ba yin no/ /de yi rim gro pa ni glen mi bsko/ /med par gyur na legs par bsgo ste bsko/ /gang gis de yi sems ni 'chir gnas pa/ /de 'dra'i chos rnams nad pa la mi bshad/ /rnam par 'byed pa las kyang dge slong gis rim gro pa mi mkhas pa gzhag par mi bya'o/ /gal te de lta bu'i
<p>89a</p>
<p>89a.1</p>rkyen zhig byung na bsgo ste gzhag par bya'o zhes bya ba la sogs pa 'byung ba yin no/ /bsgo ba ni 'dir khong du chud par bya ba yin no/ /gang gis nad pa 'chi bar bya ba'i phyir spro ba de lta bu'i chos nad pa la bshad par mi bya'o/ /rnam par 'byed pa las/ dge slong gis gang mthong na
<p>89a.2</p>nad pa 'chi bar sems pa de lta bu'i chos nad pa la bshad par mi bya'o zhes bya ba nas 'gal tshabs can du 'gyur ro zhes bya ba'i bar du gsungs pa yin no/ /'dir spyir dgag par bzhed pa'i phyir nad pa smos pa ni mtshon par zad do/ /'o na rnam par 'byed pa las/ bcom ldan 'das kyis chos
<p>89a.3</p>bstan pa thos nas/ dge slong dag lus rnag can des 'dzem nas bdag nyid srog dang 'bral bar byed ces bya ba la sogs pa 'di ji ltar grang zhe na/ 'di la 'gal ba med de/ de rnams ni chos bstan pas ngoms pa ma yin gyi/ 'on kyang myong bar 'gyur bas nges pa'i las kyis so/ /bcom ldan
<p>89a.4</p>'das kyis las bzlog dka' bar gzigs nas mi sdug pa bstan pas de rnams kyis thar pa'i sa bon brtas par mdzad do/ /de la ji srid yun rings chos spyod 'tsho/ /de srid du ni dge ba'i rgyun 'phel bas/ /sos par shog shig yun rings gson par shog /nad 'jigs las thar
<p>89a.5</p>bde bar shog ces brjod/ /nad pa de la tshe dang ldan pa chos la gnas pa ni ji srid du yun ring du 'tsho ba de srid du dge ba rgyud la rgyas par 'gyur gyi sos par shog shig /yun ring du gson par shog shig /dus thams cad du nad las thar te bde bar shog shig ces brjod par bya'o/ /gal te nad pa
<p>89a.6</p>na re spo byas na/ /bdag ni 'chi 'gyur zer na de mi bya/ /gdol ba bzhin du lhung bzed la sogs phyir/ /snying brtse med par chags pa'i sems mi bya/ /gal te nad pa na re spos na bdag 'chi bar 'gyur ro zhes zer na de spo bar mi bya'o/ /'dir khungs ni 'dul byed las/ dge slong nad pa zhig stan la
<p>89a.7</p>'dug pa dang / de'i rim gro pas smras pa/ tshe dang ldan pa longs shig /des smras pa/ bdag shi na mi rung gi ma bslang shig /tshe dang ldan pa longs shig /langs pa dang shi nas de 'gyod pa skyes pa dang / bcom ldan 'das kyis bka' stsal pa/ pham pa'i ltung ba ni med de/ dman pa sbom pa 
<p>89b</p>
<p>89b.1</p>por 'gyur ro zhes gsungs pa'i bar du 'byung ba yin no/ /gdol ba dang 'dra bar lhung bzed la sogs pa'i ched du chags pa'i sems bskyed par mi bya'o/ /'dir gzhung ni rnam par 'byed pa las/ dge slong gis gdol ba dang 'dra bar chos gos kyi phyir de lta bu'i sems skyed par byed na 'gal tshabs can du
<p>89b.2</p>'gyur ro zhes 'byung ba yin no/ /gzhan yang / gang tshe nyes pa'i gzhi dag byed pa dang / /nan gyis gzhan gyi khri dang khri'u la 'dug /rdeg par byed dam yang na gzas pa dang / rnam par 'tshe dang 'jigs pa la sogs byed/ /khros pas brtul zhugs can la zan med byed/ ngal la 'phul 
<p>89b.3</p>lam rgyal la chom rkun 'bul/ /bsams bzhin du ni 'gyod pa'i tshul dag byed/ /'tshir dang g.ya' sgog la sogs nags mes gtong / /'bras ni ma smin par yang brtol byed dang / /yan lag gcod dam de bzhin 'bigs kyang rung / /de yi tshe yang phyogs mthun de ltar 'dir/ /thams
<p>89b.4</p>cad srog gcod mthun pa'i phyogs tsam yin/ /nyes pa 'thab mo dang mtshang 'bru ba la sogs pa'i nyon mongs pa dag gzhi gang dag las skyes pa de dag ni nyes pa'i gzhi dag ste/ gang gi tshe gtong bar mi byed na de'i tshe yang phyogs mthun zhes bya ba 'di dang sbyar bar bya'o/ /de bzhin du gal
<p>89b.5</p>te gzhan dag gi khri dang khri'u dag la nan gyis 'dug pa dang / gal te rdeg par byed pa dang / gal te gzas par byed pa dang / gal te rnam par 'tshe bar byed pa dang / gal te gnod sbyin pa gu la yin no zhes bya bas 'jigs par byed pa dang / gal te khros pas brtul zhugs can la zan med par byed
<p>89b.6</p>na de'i tshe yang phyogs dang mthun pa nyid do zhes re re la sbyar bar bya'o/ /'di la zan yod pa ma yin pas zan med pa ste/ /zan gcod par byed na zhes bya ba'i tha tshig go/ /phan par 'dod pas ni nyes pa med pa nyid bstan pa'i phyir khros pas zhes bya ba smos pa yin no/ /gzhan yang ngal ba la 'phul ba dang / 
<p>89b.7</p>gal te rgyal ni rgyal po ste/ rgyal po la chom rkun pa 'bul bar byed pa dang / bsams bzhin du ni blo sngon du btang ba'o/ /gal te khyod ni bsnyen par rdzogs pa ma yin no/ /khyod kyi mkhan po yang tshul khrims 'chal ba yin no zhes bya ba la sogs pa 'gyod pa'i gnas dag brjod pa dang / gal te
<p>90a</p>
<p>90a.1</p>'tshir bar byed pa dang / gal te g.ya' sgog par byed pa dang zhes 'tshir ba dang g.ya' sgog par yang byed ces bya ba 'di dang sbyar bar bya'o/ /gal te nags su mes gtong bar byed pa dang / gal te 'bras ma smin pa brtol bar byed pa dang / gal te yan lag gcod par byed pa
<p>90a.2</p>dang / gal te yan lag 'bigs bar byed na de'i tshe yang phyogs dang mthun pa nyid yin par rig par bya'o/ /nan 'tshir ba'i gzhung ni 'dul byed las/ dge slong rnams kyis dge slong dgon pa pa zhig bos te/ dgon pa pa khyim bdag de dge 'dun dbyar gnas pa la gos dag da ltar me 'bul la khyod kyang khyim
<p>90a.3</p>der 'gro bas khyod kyis bzlog pa yin snyam zhes dris pa dang / des smras pa/ shes ldan dag ma bzlog go/ /de dag na re 'di mi smras deng la sgo 'phar gyis 'tshir shig ces smras pa dang / de sgo 'phar gyis btsir ba na shi nas de dag 'gyod pa skyes pa dang / bcom ldan 'das kyis bka' stsal
<p>90a.4</p>pa/ pham pa'i ltung ba ni med de/ dman pa sbom por 'gyur ro zhes 'byung ba yin no/ /g.ya' sgog pa la sogs pa gzhung ni/ bcu bdun sde rnams kyis ga ga tshil byas pa nas/ bcom ldan 'das kyis bka' stsal pa/ yang dge slong gis ga ga tshil mi bya'o/ /byed na 'gal tshabs can du
<p>90a.5</p>'gyur ro zhes bya ba'i bar du 'byung ba yin no/ /sogs pa'i sgras ni rnam pa de lta bu gzhan dag la blta bar bya ste/ dper na phran tshegs las nye dgas sha za'i bu gcig zlos gar mkhan la btsongs pa nas/ bcom ldan 'das kyis bka' stsal pa/ dge slong gis skra can btsong par mi bya'o/ /
<p>90a.6</p>zhes bya ba sogs pa'i bar du 'byung ba yin no/ /nags mes gtong zhes bya ba'i gzhung ni 'dir dge slong dag nags tshal gyi nang du dong ste/ bsam gtan byed pa dang / drug sde rnams kyis rlung la brten nas nags kyi ngos gsum nas ni mes btang / ngos gcig tu ni rang dag dong nas 'khod
<p>90a.7</p>do/ /dge slong rnams kyi sa nags kyi mes nags sreg cing 'byung ba mthong nas stan dag las langs te/ rings pa rings par dong ba na drug sde rnams kyis smras pa/ 'jungs pa dag khyer de ltar bzlog par bya'o zhes bya ba'i bar du rgya cher 'byung ba nas/ de lta bas na dge slong
<p>90b</p>
<p>90b.1</p>gis nags su me gtang bar mi bya'o/ /gtong na nyes ba sbom por 'gyur ro zhes bya ba'i bar du gsungs pa yin no/ /nyes pa sbom por zhes bya ba 'di gang la bya/ re zhig gal te nyes pa sbom po zhes bya ba'i tshig 'di nyes pa mang po zhes bya ba yin na/ de'i tshe srog chags mang po yod pa'i blos nags
<p>90b.2</p>bsregs na dge tshul la nyes byas mang por 'gyur te/ grog sbur mang po tshig pa'i phyir ro/ /'on te ming du chags pa'i tshig yin na de'i tshe me yod pa'i blos me btang ba'i phyir mi shi na mthar 'gyur ro/ /'on te ma yin te sbyor ba yin na nyes byas su 'gyur ba yin na phyogs dang mthun pa rnams su ji ltar bsdu
<p>90b.3</p>zhe na/ 'dir bshad pa/ mi la gtse ba tsam gyi bsam pas me btang pa'i phyir 'di ni mthar 'gyur ba la sbyor ba dang 'dra ba'i nyes pa sbom po gzhan yin pas phyogs dang mthun par bsdu ba yin no/ /'di ltar 'dir lhung bzed nag po ba rnams bzlog par bya'o zhes gsungs pa yin no/ /slob
<p>90b.4</p>dpon gyis kyang gnod pa dang 'dra ba nyid kyi phyir dngos gzhi'i sbyor ba las bye brag du ma phye'o/ /gal te zhes bya ba las kyang srog chags shin tu mang po yod pa'i blo byung bzhin du bsams par srog bcad na yang srog chags la ltos pa med par kun du spyod pa'i phyir sbom po de kha na ma tho ba mang ba yin par bstan
<p>90b.5</p>pa yin no zhes gsungs so/ /de ni sbyor ba'i kha na ma tho ba dang 'dra ba yin no/ /dngos gzhi rnams ni mtshan nyid ji lta ba kho na bzhin du 'ong ngo / /de yang srog gcod par ma bsams par nags su me gtong bar zhugs na/ gal te srog chags med par nges na ni de'i tshe ltung ba med pa yin no/ /srog chags
<p>90b.6</p>yod pa'i blos gtse ba tsam zhig byas par gyur du zin kyang gal te gtse ba de mi'i yul la yin par gyur na ni de'i tshe mi shi yang rung ma shi yang rung sbom por 'gyur ro/ /gal te dud 'gro'i yul la yin na ni nyes byas su 'gyur ro/ /'dir 'di la gnod par 'gyur ro snyam du nges par sems la gnas na/ 'on kyang snying brtse ba med
<p>90b.7</p>pa nyid kyis de ma spangs pa yin pas de nyid kyi phyir sbom por 'gyur ro/ /gsod pa'i bsam pa med par gyur pa gzhan rnams la yang de bzhin du rig par bya'o/ /dper na lto mnyes pa na mngal na yod pa gsad pa'i sems kyis lto nyed par byed la/ gal te ma shi na sbom por 'gyur ba lta bu ste/
<p>91a</p>
<p>91a.1</p>'dir yang nges par ma la gnod par 'gyur ba yin la gnas pas de ma spangs pa gang yin pa de nyid la sbom por 'gyur gyi 'chi ba las ni ma yin no/ /lag pa gcod pa dang / sna 'bugs pa dang / chom rkun pa 'bul ba dang / skra can 'tshong ba dang / 'bras ma smin par brtol ba
<p>91a.2</p>la sogs pa dag la yang nges par sems rtsub pa nye bar gnas pa'i phyir sbom por 'gyur bar shes par bya'o/ /bsams nas gsad pa la zhugs pa na/ nges par ma byas par 'di na gang ci yod pa de thams cad brlag par gyur cig snyam pa las de rnams shi na srog chags ji lta bu dang srog chags
<p>91a.3</p>ji snyed ba ltung ba rnams kyang de lta bu dang de snyed 'byung bar 'gyur ro/ /ri dgas kho na dag shi bar gyur cig ces nges par byas na de'i tshe ri dgas kho na las ltung bar 'gyur te/ gzhan dag las ni ma yin no/ /'on te des 'di na mi dag kyang yod dud 'gro dag kyang yod do snyam du rig na de'i tshe gnod pa ma spangs
<p>91a.4</p>pa'i phyir mi dag shi na ni sbom por 'gyur ro/ /gzhan dag shi na ni nyes byas su 'gyur ro zhes bya ba la sogs pa yin no/ /'dir don bsdus pa ni 'di yin te/ /dge slong mi la gtse ba tsam bya ba'i bsam pas zhugs pa ni sbom por 'gyur ro/ /dge tshul la ni yid kyis bya bar 'gyur te/ de ltar na nags mes 
<p>91a.5</p>gtong ba la sogs pa rnams ni phyogs dang mthun pa nyid yin par the tshom med do/ /de ltar na 'dir thams cad kyang srog gcod pa'i phyogs dang mthun pa rnams kyi dper brjod pa tsam zhig bstan pa yin no/ /dge tshul gyi tshig le'ur byas pa'i 'grel pa las srog gcod pa spong ba ste dang po rdzogs so// //
<p>91a.6</p>dge tshul gang zhig brku ba'i sems kyis su/ /mi yi rdzas su 'du shes mi gzhan nor/ /ma byin rin thang tshang mis bdag gir byas/ /dur khrod mi dbang bsod snyoms ma gtogs pa/ /bsams pa gang de nyid sbyor gcig pu yis/ /bdag gi don du rku na de'i gnas dang / /dus kyis rin
<p>91a.7</p>thang dbang gis de bsnyil bya/ /dad pas rgyal ba'i ring bsrel rku de min/ /dge tshul gang zhig brku ba'i sems kyis mi'i rdzas su 'du shes dang ldan pas mi'i rdzas ma byin pa rin thang tshang ba/ mis bdag gir byas pa/ dur khrod pa ma yin pa/ mi dbang ba'i bsod snyoms kyi ngo bo ma yin pa bsams
<p>91b</p>
<p>91b.1</p>pa kho na'i rdzas la sbyor ba gcig gis bdag gi don du rku bar byed na rku ba'i gnas dang dus kyi rin thang gi dbang gis de bsnyil bar bya ba yin no/ /rku ba de yang gal te sangs rgyas kyi ring bsrel la dad pa dang mi ldan na brkus pa yin no/ /dad pas rku ba dang ldan pas sangs rgyas kyi ring bsrel rkun bsnyil bar bya ba ni
<p>91b.2</p>ma yin te/ nyes byas yin pas bshags par bya ba yin no/ /'dir yang brku ba'i sems kyis su zhes smos pa ni bsam pa dag pas ni ltung ba med par bstan pa'i phyir ro/ /'dir gzhung ni rang gir 'du shes pa dang / yid gcugs pa'i 'du shes kyis len pa dang gzhan gyi yang slong zhing len na ltung
<p>91b.3</p>ba med pa yin no zhes 'byung ba yin no/ /mi'i rdzas su 'du shes zhes bya ba ni mis yongs su gzung ba'i rdzas su 'du shes dang ldan pas so/ /'dir gzhung ni/ 'di lta ste dge slong 'di snyam du skyes pa dang bud med dang ma ning gis yongs su bzung ba'i yo byad lci ba 'di dag ces bya ba la sogs par 'du shes
<p>91b.4</p>pa zhes 'byung ba yin no/ /mi'i zhes bya ba ni mi'i 'gro ba ste 'gro ba gzhan gyis yongs su bzung ba ni chung ba yin no zhes bya ba'i tha tshig go/ /'di ga las byung zhe na/ gal te 'di snyam du bya'i ni brku'o/ /mi'i ni ma yin no snyam du sems na nyes pa sbom por 'gyur ro zhes 'byung ba dang / de bzhin
<p>91b.5</p>du dud 'gro'i btung ba'i skal ba la rin thang tshang ba brtsi bar bya'o/ /dngos po tshang na nyes pa sbom por 'gyur ro zhes 'byung ba'i phyir mngon no/ /dud 'gro de ni lha la sogs pa dag gis nye bar mtshon pa yin te 'di ltar zhus pa las/ mi rnams kyi lha khang dang mchod rten gyi gnas kyi khang pa dag na rgyan
<p>91b.6</p>mchis pa de dge slong gis brku ba'i sems kyis 'phrog na cir 'gyur lags/ gal te mi dag srung ba'i phyir nye bar gnas pa yin na rin thang brtsi bar bya'o/ /dngos po tshang na mthar 'gyur ro/ /dngos po ma tshang na nyes pa sbom por 'gyur ro/ /'on te mi ma yin pa rnams srung ba'i phyir nye
<p>91b.7</p>bar gnas pa yin na dngos po tshang na nyes pa sbom por 'gyur ro/ /dngos po ma tshang na nyes byas su 'gyur ro/ /'dul byed las kyang dge slong gis gser dngul gyi phreng ba rku bar bgyid na tha ma lags par 'gyur lags sam/ bka' stsal pa/ gser dngul gyi phreng ba gang zhig ma sha ka lnga'i rin
<p>92a</p>
<p>92a.1</p>thang bas chung ba zhig yin nam/ /mi ma yin pa rnams kyi yin na 'gyur ro zhes bya ba la sogs pa gsungs pa yin no/ /gzhan zhes bya ba ni bdag nyid kyi ma yin pa'o/ /'dir gzhung ni/ skyes bu ma pham pa blun po de rang gi gos rnyed pa dag gis nyes pa sbom po 'byung ngo zhes 'byung
<p>92a.2</p>ba yin no/ /ma byin zhes bya ba ni 'dir gzhung las/ skyes pa dang bud med dang ma ning gzhan rnams kyis 'di la ma byin pa yin zhes 'byung ba yin no/ /'di yang mi gzhan gyi sa zhes bya ba kho nas grub pa yin mod kyi/ sngon byung ba la lce rten 'dogs pa bzlog pa'i phyir yang smos pa yin no/ /
<p>92a.3</p>rin thang tshang ba zhes bya ba ni gal te kAr ShA pa Na bzhi cha tshang ba'o/ /'dir gzhung ni gtam gyi gzhi las/ ma sha ka gsum brkus na mthar 'gyur lags sam/ bka' stsal pa/ /gang na ma sha bcu gnyis la kAr ShA pa Na yin na 'gyur ro/ /ma sha ka lnga las lhag par brkus na pham par
<p>92a.4</p>'gyur ba ma lags par 'gyur ba lags sam/ /bka' stsal ba/ gang na ma sha ka bzhi bcu la kAr ShA pa Na yin na 'gyur zhes gsungs pa yin no/ /zhus pa las kyang / dge slong gis ma sha ka lnga las lhag pa brkus na mtha' ma lags par 'gyur lags sam/ bka' stsal pa/ gang na kAr ShA 
<p>92a.5</p>pa Na rin thang che ba yin na 'gyur ro zhes gsungs so/ /de ltar na rnam par 'byed pa las/ ma sha ka lnga'am ma sha ka lnga las lhag pa zhes bya ba sogs pa 'byung ba dang yang mi 'gal ba yin te/ /de ni kAr ShA pa Na'i bzhi cha'i mtshon pa yin no/ /de'i tshe na ni rma bya'i bus ma sha ka nyi shu la kAr ShA pa Nar
<p>92a.6</p>byas so/ /deng sang ni ma sha ka bcu drug la kAr ShA pa Na yin pas ma sha ka bzhi sa mthar 'gyur ba yin no/ /ma sha ka zhes bya ba ni pa Na la bya'o/ /kAr shA pa Na zhes bya ba ni na na ka la bya'o/ /zhus pa las ni/ btsun pa bcom ldan 'das kyis ma sha ka lnga brkus na mthar 'gyur ro zhes gang gsungs pa'i ma sha
<p>92a.7</p>ka ji lta bu lags/ ma sha ka nyi shu lan na ka yin no/ /ma sha ka ji ltar bu lags/ /ka ka ni bzhi la bya'o zhes 'byung ba yin no/ /mis bdag gir byas zhes bya ba ni bdag gir byas pa nyid bdag gir byas pa yin te/ mis rdzas gang la 'di ni bdag gi yin no zhes blos yongs su gzung ba zhes bya ba'i tha
<p>92b</p>
<p>92b.1</p>tshig go/ /de ltar byas na bdag pos nor yod par shes pa'i rdzas de bdag po dang bcas pa yin no zhes bya ba'i don du gnas la/ nor yod par ma shes pa ni ma yin no/ /'dir gzhung ni rnam par 'byed pa las/ gter ni gnyis te/ bdag po dang bcas pa dang bdag po med pa'o/ /dge slong gis
<p>92b.2</p>gsang sngags brjod cing de 'di snyam du bdag po med pa'i gter ni bdag la shog shig /bdag po dang bcas pa'i gter ni ma yin no snyam pa'i bar du sems pa las bdag po med pa'i gter 'ong la/ ji srid du mig lam du mi snang bar 'ong gi bar du ni nyes byas su 'gyur ro mig lam du snang bar 'ong ba
<p>92b.3</p>na ni brkus pa yin par brjod par bya ste/ rin thang brtsi bar bya'o/ /dngos po tshang na nyes ba sbom por 'gyur ro/ /ma tshang na nyes byas su 'gyur ro zhes 'byung ba yin te/ 'dir ni bdag pos nor yod par shes pa ni bdag po dang bcas pa zhes bya'o/ /nor yod par ma shes pa ni bdag po med pa
<p>92b.4</p>ste/ dper na yul gyi bdag po 'am gter sbed pa'i rigs brgyud kyis ma tshor ba'i nor lta bu yin no/ /gang gis rdzas sbas pa de rabs chad la de rgyal pos kyang ma shes pas bdag po med pa zhes bya'o/ /'o na nor yod par ma shes kyang bdag po las las kyi lam ldang bar 'dod pa yin na ci'i
<p>92b.5</p>phyir pham par mi 'gyur zhe na/ 'dir bshad pa/ dper na ma sha ka lnga bas chung ba brkus pa dang 'dra bar las kyi lam chung ba'i phyir ro/ /'dir las kyi lam yang ci'i phyir chung ba yin zhe na/ bdag gir bya ba ma skyes pa nyid kyis brkus pa'i yan lag ma tshang ba'i phyir ro/ /ci'i phyir bdag
<p>92b.6</p>gir bya ba med na brkus par 'gyur zhe na/ /rdzas de bdag po de dang 'brel pa nyid du gnas pa'i phyir ro/ /'dir shes par byed pa'i gzhung ni 'dul byed las/ dge slong nad pa zhig yod pa des nad g.yog rnams la khur ba sna gsum pa dang nas thug dag sgrubs shig dang / dge 'dun la yang 'bul
<p>92b.7</p>bar bya zhing bdag gis kyang spyad par bya'o zhes smras nas des de rnams 'god pa'i rgyu dag byin pa dang / de dag 'di snyam du bdag cag la khur ba sna gsum pa dang nas thug ci dgos kyi / bdag cag gi 'di la khur ba sna gsum dang nas thug dag byin la gser gyi dong tshe dag bgo bar bya'o snyam du sems pa
<p>93a</p>
<p>93a.1</p>las re zhig na de dag 'gyod pa skyes pa dang / bcom ldan 'das kyis bka' stsal pa/ pham pa'i ltung ba ni med de/ nyes pa sbom por 'gyur ro zhes bya ba'i bar du gsungs pa yin te/ 'dir dge 'dun gang la rdzas de phul ba de dag gis ma shes pa'i phyir bdag gir bya ba med
<p>93a.2</p>pa ni pham pa mi skyed pa'i rgyu yin gyi gzhan ni ma yin no/ /'on kyang dge 'dun la 'bul lo zhes smras pa'i phyir de ni sbyin bdag las brkus pa yin gyi/ dge 'dun las ma yin no zhe na/ 'dir bshad pa/ gal te re zhig dge 'dun la byin no zhes blos brtul nas de dag gis bgos nas de'i tshe
<p>93a.3</p>sbyin pa po las brkus so zhes bya ba'i rtog pa'i skabs med pa yin te/ don gyis na des rdzas de yongs su btang ba yin no/ /de lta bas na 'di dge 'dun la 'bul lo zhes bya ba'i tshig ni brim pa'i bsam pa yin par rtogs par bya ste/ dge 'dun la dbul lo zhes bya ba ni dge 'dun la brim
<p>93a.4</p>mo zhes bya ba'i tha tshig go/ /de kho na'i phyir dge 'dun la zhes smras pa yin no/ /gzhan du na ni dge 'dun gyi phyir zhes yang dag par sbyin pa'i gzhi smra ba'i rigs so/ /de lta bas na dge 'dun kho na las brkus pa yin gyi sbyin pa po las ni ma yin no/ /sbyin pa po las brkus pa yin na ni pham
<p>93a.5</p>par thal bar 'gyur ba yin pas nyes pa sbom por mi 'gyur ro/ /gal te 'dir nyes pa sbom por zhes gsungs pa ni sbyor ba la yin no zhe na/ de ni de gtams pa brkus pa yin te 'dir thag bcad pa brkus pa yin no/ /thag ma bcad par ni bgo bar yang mi rung ngo / /de lta bas na dge 'dun gyis ma
<p>93a.6</p>shes pa'i phyir bdag gir bya ba med pas nyes pa sbom po zhes gsungs pa 'di nges pa yin no/ /'o na yang dge slong ma gang gis skye dgu mang po'i rnyed pa bsngos pa bdag gir byed na ltung byed do zhes gsungs pa de ji lta bu yin/ 'dir skye dgu mang po zhes bya ba ni dge slong ma'i dge 'dun yin par dgongs so/ / 
<p>93a.7</p>de ltar yang dge slong ma'i rnam par 'byed pa las kyang dge slong ma sbom dga' mos btsun mo phreng ldan ma la bcom ldan 'das kyis kho mo cag la zla mtshan gyi 'dzag snod gnang na de yang kho mo cag la mi bdog gi de sbyin pa'i rigs so zhes smras pa dang / des gos sgrom gang dge slong ma thams cad
<p>93b</p>
<p>93b.1</p>la byin na sbom dga' mos de bdag gir byas so/ /dge slong ma rnams kyis thos nas btsun mo phreng ldan ma la smras pa dang / bdag gis khyed la gos sgrom gang sbom dga' mo'i lag tu byin no zhes bya ba'i bar du smras so/ /de nas dge slong ma rnams kyis sbom dga' mo la bslangs na de ma ster nas ltung byed do
<p>93b.2</p>zhes bya ba'i bar du gsungs pa yin pa ji lta bu yin / de lta bas na 'dir dge slong ma gang dag la byin pa de dag gis ma shes na nyes pa sbom por 'gyur la/ shes shing thag bcad na pham par 'gyur ba yin na ltung byed du 'gyur ro zhes gsungs pa de ci'i phyir yin pa smros shig /'dir bshad pa/ 
<p>93b.3</p>sbom dga' mos bcom ldan 'das kyis kho mo cag la gnang ngo zhes smras pa'i shan gyis bdag nyid la bsdos pa yin la/ btsun mo phreng ldan ma yang de dge 'dun gyi ched du slong ba ma yin par nges pa skyes pas des dge 'dun gyi phyir byin no/ /de'i phyir bdag gis 'di rnyed do snyam du nges par rtog
<p>93b.4</p>pa'i dbang gis bdag gir byas kyang pham par rnam par mi gzhag go/ /'o na yang dge slong ma gang gis dge 'dun gyi rnyed par bsngos pa gang zag bdag gir sngo bar byed na spang ba'i ltung byed do zhes 'byung ba ji lta bu zhe na/ 'dir yang ma byin par len pa'i skyon med de/ sbyin pa po mngon pa'i phyir dang / brku 
<p>93b.5</p>sems dang bral ba'i phyir ro/ /snga ma shos ni shan gyis phyi ma sbyin pa por mngon pas bye brag yod do/ /de nyid kyi phyir bshad pa bdag gir bya ba ni bsngos pa bsgyur ba dang 'dra ba yin gyi bsngos pa bsgyur ba ni ma yin no/ /gzhan yang bsngos pa ni dge slong dang thun mong ba yin la bdag gir byed pa ni thun mong
<p>93b.6</p>ma yin te/ dge slong ma rnams kho na'i yin no/ /de bzhin du bsngos pa ni bdag gir ma byas pa bdag gir bya ba'i phyir bsngo ba yin la/ bdag gir byed pa ni rang gir byas pa nyid yin te/ khyad par ni de yin no/ /ha cang rgya cher byas pas chog go/ /'o na ci'i phyir bdag pos nor yod par
<p>93b.7</p>ma shes pa bdag po med pa'i gter gang yin pa 'di lta ste/ dgon pa sus kyang ma bsnams pa na yod pa de brkus na 'di nyes pa sbom po zhes gsungs pa mi mngon zhe na/ mi 'thad pa'i phyir ro/ /de na yongs su 'dzin pa med pa nyid kyis ma byin par len pa med pa'i phyir te/ dper na byang gi sgra mi snyan
<p>94a</p>
<p>94a.1</p>gyi bzhin no/ /gal te brku sems skyes na nyes pa sbom por 'gyur te/ dngos gzhi'i rnam par rtog pa rnams kyis yan lag rnams 'dus pa'i phyir ro/ /dur khrod mi dbang bsod snyoms ma gtogs pa/ /zhes bya ba ni rdzas de yang gal te dur khrod pa dang mi dbang ba'i bsod
<p>94a.2</p>snyoms las gzhan pa zhes bya ba'i tha tshig go/ /'dir gzhung ni 'dul byed las/ dge slong rnams kyis yongs su 'dzin pa dang bcas pa'i dur khrod nas gos ma byin pa dag len pa dang / rigs ngan dag na re btsun pa dag bdag cag mkhar lan gyi las cung zad ci bgyid pa de thams cad
<p>94a.3</p>'di'i phyir bgyid na/ khyed kyis bdag gi gos 'phrog gam zhes de dag 'phya ba dang / bcom ldan 'das kyis bka' stsal pa/ dge slong gis yongs su 'dzin pa dang bcas pa'i dur khrod nas gos blang bar mi bya'o/ /gang zhig len par byed na dman pa sbom por 'gyur ro zhes bya ba'i bar du 'byung ba yin
<p>94a.4</p>no/ /kha cig na re de la dur khrod rnam pa gnyis te/ 'di bdag kho na'i yin no zhes bdag gir byas pa dang / gnas yongs su 'dzin pas 'thob par nges pa'o/ /'dir bdag gir byas pa rku na mthar 'gyur bar 'dod la/ 'thob par nges pa zhig brkus na dman pa sbom por 'dod par bya'o zhes zer te/ 
<p>94a.5</p>'thob par nges pa ni mkhar lan byed pa la sogs pa'i dbang gis so/ /de'i phyir rigs ngan gang dag gis rdzas de 'thob par nges pa de dag gis de yongs su 'dzin pa dang bcas pa nyid yin no / /'o na 'thob par nges pa nyid kyang sho gam dang 'dra bar pham par 'gyur mod ce na/ de ni mi rung ste/ sho gam
<p>94a.6</p>ni bskyis pa dang 'dra bar gzhal bar bya ba nyid yin no/ /dur khrod kyi rdzas ni phongs pa nyid yin pas sbyin par bya ba nyid yin te/ de'i ched du snying brtse ba med par mkhar lan la sogs pa byed du 'jug pa'i phyir ro/ /de lta bas na gnas yongs su 'dzin pa'i phyir ro / /'thob par nges pa nyid yin du zin kyang 'thob pa
<p>94a.7</p>dang ldan pa rnams la rdzas de lag tu ma thob pas 'di ni bdag gi'o zhes bdag gir byed pa'i blo med pa'i phyir ltung ba chung ba yin par bstan to/ /slob dpon gyi zhal nas gal te de lta yin na bdag gir byas pa zhes bya ba kho nas grub pas dur khrod pa zhes bstan pa don med par 'gyur ro/ /
<p>94b</p>
<p>94b.1</p>de lta bas na 'jig rten na ni dur khrod kyi rdzas ni tha chad yin pas mngon par zhe na pa shin tu zhan pa'i phyir dman pa sbom por 'gyur bar bshad pa'i ched du dur khrod pa zhes gsungs so zhes 'chad de/ dngos po tshang na de chung ba yin par khong du chud par bya'o/ /mi dbang ba'i bsod snyoms ni dbang ba ma yin pa
<p>94b.2</p>zhes bya ste/ dper na dge tshul rnams kyi'o zhes sbyin par byed pa na dge slong gis de'i nang du gtogs par byas te/ len par byed pa lta bu'o/ /'dir gzhung ni 'dul byed las/ dge slong gis 'bras chan gyi bsod snyoms mi dbang ba blangs pa dang / bcom ldan 'das kyis bka' stsal pa/ dman
<p>94b.3</p>pa sbom por 'gyur ro/ /de bzhin du phye'i bsod snyoms dang / nas chan gyi bsod snyoms dang / bca' ba'i bsod snyoms la sogs pa thams cad la yang dman pa sbom por 'gyur ro zhes bya ba'i bar du 'byung ba yin no/ /ci'i phyir mthar mi 'gyur zhe na/ 'dir lan bshad pa/ na na ka lta bu'i
<p>94b.4</p>nor lan pa la zhen pa gang yin pa de lta bu kha zas la ni de lta ma yin te/ bsam pa zhan pa'i phyir des / 'jig rten gyi tha snyad kyi dbang gi phyir nyes pa sbom po kho nar mngon gyi rin thang ma tshang ba'i phyir ni ma yin te/ rin thang brtsi bar bya'o zhes bya ba la sogs pa ma gsungs pa'i phyir ro/ /gzhan gyi don ma
<p>94b.5</p>yin pa'i phyir dang / gzhan gyi don du ma gsungs pa'i phyir dang / brkus par mi 'gyur ba'i phyir yang ma yin te/ mi dbang bar len pa'i phyir ro/ /bsams pa zhes bya ba ni ma bsams pa las ltung bar mi 'gyur ro/ /'dir gzhung ni 'dul byed las/ dge slong gis gos rdol ba ma byin par blangs
<p>94b.6</p>te/ des de phye ba dang de'i nang nas rin thang chen po ri ba'i snam bu zhig byung nas de 'gyod pa skyes pa dang / bcom ldan 'das kyis bka' stsal pa/ gos rdol ba'i rin thang brtsi bar bya'o zhes bya ba la sogs pa 'byung ba yin no/ /gang de nyid ces bya ba ni gang kho na mngon par byas pa de nyid gal te yin na'o/ / 
<p>94b.7</p>'dra bar 'khrul bas ma bsams pa ni ma yin no zhes bya ba'i tha tshig go/ /'dir gzhung ni zhus pa las/ btsun pa dge slong gis shing bal las bgyis pa'i gos rku bar 'tshal la/ des gso ras brkus na cir 'gyur lags/ bka' stsal pa/ dman pa sbom por 'gyur ro/ /'o na de ma bsams
<p>95a</p>
<p>95a.1</p>pa yin mod ce na/ gal te de lta yin du zin kyang 'on kyang 'di brku'o snyam du'i bsam pa yod pa'i phyir bsam pa nyid yin pa snyam du dogs par 'gyur ro/ /de lta bas na de bsal ba'i phyir smos pa yin no/ /'dir yang shing bal las byas pa'i brku ba'i sbyor ba las sbom por gsungs
<p>95a.2</p>kyi gso ras la ni ltung ba med pa kho na'o/ /de la yang gal te brku ba'i sems bskyed na dngos po ji lta ba bzhin du ltung ba ma bzlog pa nyid yin no/ /sbyor ba gcig pu yis zhes bya ba las/ 'dir gzhung ni 'dul byed las/ dge slong gis dge slong la smras pa/ /tshe dang ldan pa tshur shog /chung ngu chung
<p>95a.3</p>ngu nas ma byin par blangs na ltung bar mi 'gyur ro zhes bya ba nas/ bcom ldan 'das kyis bka' stsal pa/ sbyor ba gcig la rin thang brtsi bar bya'o/ /dngos po tshang na mthar 'gyur ro/ /ma tshang na nyes pa sbom por 'gyur ro zhes 'byung ba yin no/ /bdag gi don du zhes bya ba ni rang gi ched
<p>95a.4</p>du'o/ /gzhan gyi ched du ni ltung ba chung ba nyid yin no/ /'dir gzhung ni zhus pa las/ btsun pa dge slong gis ma bcol bar gzhan gyi ched du rku bar bgyid na cir 'gyur lags/ bka' stsal pa nyes pa sbom por 'gyur ro zhes 'byung ba yin no/ /rku na zhes bya ba ni rku ba rnam pa du ma zhig
<p>95a.5</p>yod de 'og nas 'chad do/ /de'i gnas dang dus kyi rin thang dbang gis zhes bya ba ni rku ba'i gnas dang rku ba'i dus de'i rin thang de'i dbang gis ltung ba rnam par gzhag go zhes bya ba'i tha tshig go/ /'dir gzhung ni 'dul byed las/ dge slong gis dge slong la smras pa/ tshe dang ldan pa tshur shog /
<p>95a.6</p>rkur 'dong zhing gang gis dngos po mi tshang ba de tsam zhig blang bar bya'o/ /de gnyis kyis gang du blangs pa de nyid du dngos po tshang nas de gnyis 'gyod pa skyes pa dang / bcom ldan 'das kyis bka' stsal pa/ gnas gang nas bskyod pa nyid kyi rin thang brtsi bar bya'o zhes bya ba la sogs pa'i bar du gsungs
<p>95a.7</p>pa yin no/ /dad pas rgyal ba'i ring bsrel rku/ /de min zhes bya ba ni gal te des dad pa'i rgyus ni sangs rgyas kyi ring bsrel rku ba ma yin na de'i tshe bsnyil bar bya ba yin no/ /'di skad du rdzas de gal te sangs rgyas kyi ring bsrel yin la/ de yang gal te mchod pa'i phyir rku na de'i tshe mthar mi 'gyur
<p>95b</p>
<p>95b.1</p>ro/ /'tsho ba'i phyir rku na ni mthar 'gyur ro zhes bya ba yin no/ /'dir gzhung ni zhus pa las/ btsun pa dge slong gis ston pa'i ring bsrel brku ba'i sems kyis rku bar bgyid na cir 'gyur lags/ nye ba 'khor gal te 'tsho ba'i bsam pas brku la gal te dngos po tshang na pham par 'gyur ro/ / 
<p>95b.2</p>dngos po ma tshang na nyes pa sbom por 'gyur ro/ /ci ste de la med kyang rung bdag la med kyang rung zhes chud gsan par bya ba'i phyir rkun nyes pa sbom por 'gyur ro/ /ci ste 'di ni bdag gi ston pa yin pas mchod par bya'i zhes mchod pa'i ched du rku na nyes byas su 'gyur ro zhes 'byung ba yin no/ /de
<p>95b.3</p>ltar na yan lag de rnams 'dus pa las bsnyil bar bya ba yin gyi gzhan du ni ma yin no/ /'o na zhus pa las/ dge slong yid gnyis can zhig gis brku'o/ /mi brku'o snyam pa la rku 'phrog bgyid na cir 'gyur lags/ bka' stsal pa/ nyes pa sbom por 'gyur ro zhes gang gsungs pa ji lta
<p>95b.4</p>bu yin zhe na/ don de ni drang bar bya ba yin te/ las kyi lam dngos dang las kyi lam gyi sbyor ba la yang rku ba zhes bya ba yod pas/ de la rku 'phrog bgyid na zhes bya ba 'dis ni las kyi lam gyi sbyor ba bstan to zhes bya ba de ltar drang ngo / /rtsa ba'i bye brag tu bshad pa las kyang / rku bar byed ces
<p>95b.5</p>bya ba ni sbyor bar byed pa'o/ /rku 'phrog byed ces bya ba ni len pa yin par ston to zhes bya ba la sogs pa gsungs pa yin no/ /de bas na rku bar byed ces bya ba ni sbyor ba la yang yod do zhes bya ba 'di gtsug lag las rnam par bshad pa yin no/ /de'i phyir yan lag gzhan gyis kha bskang 
<p>95b.6</p>bar mi bya'o// // bam po gsum pa/ rku ba la ni brku sems gtso bo ste/ /de bas de dang bral na nyes pa med/ /yan lag lhag ma nyams pas chung bar 'gyur/ /rmi lam la sogs dag la nyes pa med/ /'dir rku ba la ni brku ba'i sems nyid gtso bo'i yan lag yin no/ /de lta
<p>95b.7</p>bas na yan lag gcig po kho na med pas ltung ba med pa yin te/ 'dir brku sems ni ltung ba byed pa yin pa'i phyir ro/ /des na sbyor ba'am dngos gzhi'am/ gnyi ga la yang rung ste/ gang la brku sems yod pa de'i ltung bar 'gyur gyi/ gzhan du ni ma yin no/ /de ltar bya ba na gal te
<p>96a</p>
<p>96a.1</p>sbyor ba kho na la brku ba'i sems nyid na de'i tshe sbyor ba'i ltung ba kho nar 'gyur gyi/ /dngos gzhi la ni ma yin no/ /ji ste dngos gzhi la brku sems nyid yod na de'i tshe dngos gzhi kho na yin gyi/ sbyor ba'i ltung ba ni med do/ /gnyi ga la brku ba'i sems nyid yod na ni
<p>96a.2</p>gnyi gar gtogs pa'i ltung ba yod do/ /'dir gzhung ni zhus pa las/ btsun pa dge slong gis gos kyi gdang las gos len cing sngar brku ba'i sems byung la slad kyis rang gi 'du shes dang ldan pas rku bar bgyid na cir 'gyur lags/ snga ma ni nyes pa sbom por 'gyur la/ phyi ma ni
<p>96a.3</p>nyes pa med do/ /'on te sngar ni rang gi 'du shes dang ldan la/ phyis brku ba'i sems kyis rku na snga ma la ni ltung ba med la/ phyi ma la ni nyes pa sbom por 'gyur ro zhes 'byung ba dang / gzhan yang gzhung las/ btsun pa re zhig dge slong gis gos kyi gdang bu'i thog mi'i cha la/ rang gi 'du
<p>96a.4</p>shes dang ldan pas brjod par bgyid la/ tha ma'i cha la brku ba'i sems kyis bgyid na cir 'gyur lags/ mthar 'gyur ro zhes 'byung ba yin no/ /de lta bas na slob dpon yon tan 'od kyi zhal nas/ 'dir rang gis la rang gir 'du shes yod kyang dgos pa'i dbang gis brku ba'i sems nye
<p>96a.5</p>bar gnas pa'i dbang du mdzad nas ni gzhung gi dum bu snga ma las nyes pa sbom por gsungs pa yin la/ gzhung gi dum bu phyi ma las ni gzhan gyi la gzhan gyi nor yin par 'du shes yod na mthar 'gyur ro zhes gsungs pa yin no zhes bshad do/ /de ltar na brku ba'i sems gtso bo'i yan lag yin
<p>96a.6</p>pas/ de yod na yan lag gzhan rnams las gcig pu zhig med kyang ltung ba chung ngu nyid yin no/ /rmi lam la sogs dag la zhes bya ba ni 'dir rmi lam ma yin pa nyid dang bslab pa ma btang ba nyid dang / tha mal par gnas pa nyid ces bya ba 'di dag gi dbang du byas pa nyid yin te/ de rnams
<p>96a.7</p>las gang yang rung ba zhig med na yang ltung ba med do/ /'dir yang / sems bskyed pa ni bsdam bya dang po yin / /sbyor ba las ni nyes byas rig par bya/ /phyi ma'i sbyor ba la yang nyes byas yin/ /dngos gzhi kun la 'di ni dngos gzhi yin/ /thams cad du yang 'da' ba'i rim pa
<p>96b</p>
<p>96b.1</p>ni sems bskyed pa ni bsdam par bya ba'i nyes byas so/ /sbyor ba ni bshags par bya ba'i nyes byas so/ /ngan par byas pa'i don la ni sbyor ba dang rjes su sbyor ba zhes bya'o/ /de la yang nyes byas ches chung ba la yang nyes byas zhes bya ba'i ming 'thob po zhes 'don pa'i phyir ro/ /de ltar yang
<p>96b.2</p>ches chung ba yang chung ba dang 'dra bar nyes byas nyid yin no zhes bshad pa'i phyir ro/ /las kyi lam gyi dngos gzhi yongs su rdzogs na dngos gzhi yin te tshul ni de yin no/ /'di man chad ni ma byin par len pa'i yan lag de rnams spros te bshad par bya'o/ /chud gzan phyir 'phrog
<p>96b.3</p>gdos dang bcas pa yi/ /rgya sogs ma rung byed dang mi dbang ba'i/ /bsod snyoms len par byed na'ang 'jig rten gyi/ /tha snyad tshul gyis chung ba nyid du 'gyur/ /rang gi don du zhes bya ba ni bshad zin pas de'i phyir gzhan gyi don du ni chung ba yin no/ /de bzhin du chud gzan phyir yang ste/ 
<p>96b.4</p>de la med par gyur kyang rung / bdag la med par gyur kyang rung snyam pa'i bsam pa ni chud gzan pa yin te/ /'dir yang rang gi don med pa'i phyir ro/ /de bzhin du gdos dang bcas pa'i rgya dang rib ma la sogs pa ma rung bar byed na yang chung ba nyid yin no/ /mi dbang ba'i bsod snyoms zhes bya
<p>96b.5</p>ba smos pa ni 'jig rten gyi tha snyad kyi tshul gyis zhes bya ba rgyu yin par bstan pa'i phyir ro/ /gzhan gyi gos la byin bzhin spyod pa dang / /sman dang sngags kyis sbyin du 'jug pa dang / /sdug pa 'phrog phyir 'dam par byed pa dang / /gzhan phyir blangs nas 'ged byed na yang 'gyur/ /gzhan gyi
<p>96b.6</p>gos la phongs pa med par 'thob pa bzhin du longs spyod na chung ba yin te/ longs spyod kyi snying po spyad pa'i phyir 'di ni rku ba dang 'dra ba yin no/ /ma gnang bar longs spyad na kha na ma tho ba shin tu lci bar rig par bya'o/ /sngags dang sman gyi dbang du byas te sbyin du 'jug na yang chung ba yin no/ /mgu
<p>96b.7</p>bar bya ba'i phyir me tog la sogs pa gang byin pa de'i rgyus rnyed pa'i phyir bsam pa log pa byung na 'tsho ba log par gtogs pa'i nyes pa bslang ba yin te/ rku bar gtogs pa ni ma yin no/ /ci 'dod pa de rku'o snyam pa'i bsam pas 'dam par byed na yang chung ba kho nar 'gyur ro/ /dge 'dun
<p>97a</p>
<p>97a.1</p>gyi ston mo'i ched du bya bar de ltar sbyin bdag las rdzas blangs nas gang zag rnams kyis 'god na chung ba nyid yin no/ /'dir gzhung ni 'dul byed las/ nad pas nad g.yog rnams kyi lag tu dge 'dun ston mo gsol ba'i phyir 'god pa'i rgyu dag byin pa dang de rnams
<p>97a.2</p>kyis bgos pa nis sbom po'o zhes bya ba'i bar du 'byung ba yin no/ /'dir ni bdag po dge 'dun gyis nor yod par ma shes pas sbom por gsungs te/ pham pa ni ma yin no/ /phyogs bzhi'i 'phags pa'i tshogs kyi nor dag las/ /phyogs bzhi po yi don du rku na nyams/ /dur khrod sa ni
<p>97a.3</p>yongs 'dzin bcas pa nas/ /gos la sogs pa rku na'ang de bzhin no/ /dge slong gang dag gi phyogs bzhi po de dag ni phyogs bzhi'o/ /de dag gi tshogs ni phyogs bzhi pa ste/ phyogs bzhi'i dge 'dun gyi rdzas phyogs bzhi pa'i ched kho nar rku bar byed na rnam par nyams pa yin te/ nyes
<p>97a.4</p>byas chung ngu nyid yin no zhes bya ba'i tha tshig go/ /'dir gzhung ni 'dul byed las/ dge slong gnyug mar gnas pa zhig gis phyogs bzhi pa'i dge 'dun gyi yo byad rnams brku ba'i sems kyis gnas nas gnas su spags nas de 'gyod pa skyes pa dang / bcom ldan 'das kyis bka' stsal
<p>97a.5</p>pa/ pham pa'i ltung ba ni med de/ nyes byas su 'gyur ro zhes 'byung ba yin no/ /gal te zhes pa'i gzhung las ni sbom po zhes bya ba 'byung ste/ de'i tshe ni chung ba zhes bya ba dang / rnam par nyams pa zhes bya ba'i don du bshad pa yin no/ /ci ste sde la sogs pa tha dad pa'i bdag po tha dad pa'i
<p>97a.6</p>gnas su sbed par byed cing der yang de bdag po rnams kyi khong du chud pa yin la/ gal te de'i tshe na rin thang tshang na pham pa kho na yin te/ dge 'dun ni spun dang 'dra ba'i phyir ro/ /ji ste khong du ma chud na de'i tshe sbom po yin te/ gzhan gyi don nyid kyi phyir ro zhes bya bar gnas pas so/ /de
<p>97a.7</p>bzhin du dur khrod yongs su 'dzin pa dang bcas pa nas rku na chung ba kho na yin no/ /dur khrod smos pa ni 'dir tha chad yin pa'i phyir / /mngon par zhen pa chung ba nyid kyis rku ba ma rdzogs pa nyid yin par bstan pa'i phyir ro / /da ni rku ba'i dbye ba bstan par bya/ /sa ni gal te brtsad pas grwar 
<p>97b</p>
<p>97b.1</p>phrogs na/ /gang tshe khyim pas de sbyor btang tshe ste/ /gal te slar ni rgyal ba nyid na brkus/ /da ni rku ba'i dbye ba rab tu bstan par bya'o/ /de la gal te brtsad pas grar phrogs la/ brtsad pa de yang gal te 'og zur 'gyed na der gang gi tshe shags zlas sbyor ba btang ba de'i tshe brkus pa yin par khong
<p>97b.2</p>du chud par bya ste/ de'i tshe kho na mthar 'gyur bar shes par bya'o zhes bya ba'i tha tshig go/ /ci ste slar brtsad pa de bgyi na de'i tshe ni rgyal bar gyur pa kho na na brkus pa yin par rig par bya'o/ /'dir gzhung ni/ dge slong dag zhal ce ba rnams kyi bdag po ni rgyal po yin no zhes 'byung ba yin no/ /
<p>97b.3</p>yongs su bskor ba'i dbang gis rku byed na/ /gang tshe mtshams kyi sgo dang 'byor na brkus/ /yongs su bskor bas rku na gang gi tshe mtshams kyi sgo dang sgo 'byor bar gyur pa de'i tshe brkus pa yin par khong du chud par bya'o/ /brda yi sbyor bas mi la rku byed na/ /brda grub pa yi dbang gis ltung ba yin / /
<p>97b.4</p>brdas ni rku na brda grub pa kho na brkus par khong du chud par bya'o/ /de la rnam pa mang po dag gis mi rku ba yin te/ mi 'dod bzhin du yang drang ba dang / gdeg pa gnyis dang / 'jigs pa'i mtshan mas spo ba dang / sngags dang sman dag gis rmongs par byas pa dang / bcings pa thar bar byas pa
<p>97b.5</p>dang / gnyid kyis log pa na ma tshor bar 'degs pa la sogs pa rnam par gcad pa'i phyir brda zhes smos so/ /mi rku ba la rnam pa gsum ste/ man ngag gis dang / brdas dang / mtshan mas so/ /gsum po 'di dag tu ni rang dag 'dun pa kho nas brkus pa nyid yin par dgongs so/ /de la man
<p>97b.6</p>ngag ni 'dus pa la sogs pa'o/ /mtshan ma ni rtags te/ skra dang kha spu bregs nas ring po ma lon pa la sogs pa'o/ /brda ni snga dro la sogs pa'o/ /man ngag la sogs pa gsum po 'di dag don tha dad pa nyid yin du zin kyang / de dag gis nye bar mtshon par bya ba de yang snga dro la sogs pa
<p>97b.7</p>ni bye brag yin pas brda zhes bya ba'i sgras spyir bstan pa yin no/ /gang gi tshe khyod kyis 'di dang 'di lta bu zhig na ltos shig dang / de'i tshe khyod nga'i drung du phrad du shog shig ces bya ba gang yin pa de ni brda byas pa yin no/ /de ni gang gi tshe grub pa de'i tshe mi brkus pa yin no zhes bya ba'i tha
<p>98a</p>
<p>98a.1</p>tshig go/ /rnam pa gzhan dag la yang mtshan nyid kyi rjes su 'brangs nas brkus par rig par bya ste/ dper na sngags kyis drangs nas gter dang 'dra bar snang bar 'ong ba na brkus pa yin no/ /khyu las bkar ba dang bcings pa zhig yin na mi snang bar gyur pa na brkus
<p>98a.2</p>pa yin no zhes bya ba la sogs pa lta bu'o/ /dud 'gror gyur pa bcings las rku ba na/ /bcings bkrol tsam gyis brkus par shes par bya/ /khyu las bkar dang bcings pas rku ba na/ /khyu las mi snang gyur na brkus pa yin/ /dud 'gro bcings pa las rku na bcings pa las 
<p>98a.3</p>bkrol ba kho nas brkus pa yin no/ /'dir gzhung ni/ dge slong gis rngon shor ba'i rib mar ri dgas bcings pa bkrol ba las ri dgas kyi rin thang brtsi bar bya'o zhes 'byung ba yin no/ /bkrol ba kho na las rin thang brtsi ba'i rim pa smos pa'i phyir bkrol ba nyid na brkus pa yin par
<p>98a.4</p>dgongs pa yin no zhes bya bar mngon no/ /bcings pa las sam khyu las bkar bas dud 'gro rkun khyu las mi snang bar gyur ba kho na brkus pa yin no/ /gcig pu zhig las rku na ni gnas gang nas bskyod pa de nas mi snang bar gyur pa na brkus pa yin no zhes bya ba 'di ni rigs pas rtogs par bya
<p>98a.5</p>ba yin no/ /gal te bla ma'i gos la sogs khyer nas/ /gom pa bskyed dam yang na 'bri byed pas/ /re lde la sogs phag tu mi snang song / /dngos gzhi'o mngon sum phrogs pa'ang de dang 'dra/ /'dir gzhung ni/ 'di lta ste/ mkhan po dang slob dpon dag lam du zhugs pa la gos rnams
<p>98a.6</p>ni de rnams kyis slob ma'i lag na yod pa dang / de rnams de la brku sems nye bar gnas shing de dag gom pa 'bri bar byed pa dang / gom pa re re la nyes byas su 'gyur la/ nam mig sngar snang bar 'ong gi bar du nyes pa sbom por 'gyur ro/ /mig sngar snang bar mi 'ong ba na phrogs pa yin no
<p>98a.7</p>zhes brjod par bya'o zhes bya ba la sogs pa 'byung ba yin no/ /de ltar na gom pa bskyed pa dang gom pa 'bri ba dag gis re lde dang nags khung la sogs pa dag tu mi snang bar song ba las dngos gzhir 'gyur te/ rkun ma ni nam snang ba de'i bar du brku ba'i blo mi skye bas so/ /mngon sum phrogs
<p>98b</p>
<p>98b.1</p>pa 'ang de dang 'dra zhes bya ba ni mi snang bar song ba las dngos gzhir 'gyur ro zhes bya ba'i tha tshig go/ /'dul byed las/ dge slong gis khyim pa'i gos shig blangs so/ /des de blangs nas song ba dang / khyim pa des mthong nas des de la smras pa/ btsun pa gos ma bsnams shig ces smras
<p>98b.2</p>pa dang / yid kyis bltas te khyer te 'ong zhes smras nas/ de 'gyod pa skyes pa dang / bcom ldan 'das kyis bka' stsal pa/ pham pa'i ltung ba ni med de dman pa sbom por 'gyur ro zhes gsungs pa yang 'dir ltung ba med par gsungs pa'i rgyu ni snang ba med par ma song ba las gzhan
<p>98b.3</p>pa mi snang ngo / /sbyor ba yin pa'i phyir na nyes pa sbom por gsungs so zhes bya ba'i don 'di rtogs par bya'o/ /gru zhig chu 'dal ba 'am thang las sam/ /chu bo'i rgyun phyogs rku na'ang de bzhin no/ /klung sogs 'gram mi snang la zheng du na/ /de bzhin snang las pha rol phyin 'dir
<p>98b.4</p>brkus/ /de bzhin zhes bya ba ni mi snang bar gyur pa na brkus pa yin no zhes bya ba'i tha tshig go/ /gang du zhe na/ bshad pa/ chu 'dal ba ste/ chu 'gram pa dang / thang dang chu bo'i rgyun phyogs la yang rung ste/ mi snang bar gyur pa nyid na brkus pa yin no/ /chu bo 'am rgya mtsho gang las
<p>98b.5</p>pha rol gyi 'gram mi mngon pa'i thad ka 'dal ba de la yang mi snang bar gyur pa kho na na brkus pa yin no zhes bya ba'i tha tshig go/ /chu bo la sogs pa 'gram snang ba la ni pha rol gyi 'gram du phyin pa kho na na brkus pa yin no/ /rgyun las bzlog par gru ni 'dren byed na/ /gru tshugs thal ba las ni
<p>98b.6</p>brkus pa yin/ /rgyun las bzlog phyogs su gru 'dren na gru tshugs las 'das pa kho na na brkus pa yin no/ /gru tshugs ni gru pha rol du bkri ba'i phyir lam ji srid du rgyun las bzlog phyogs su bkri bar bya ba de yin te/ de ni gru de'i rgyu ba'i sa yin pa'i phyir gnas pa yin no/ gru tshugs
<p>98b.7</p>med na gdags pa'i tshad gnas pa yin par rtogs par bya'o/ gsang sngags dag gis brku bya rku byed na/ /rang gi mig sngar snang na de brkus yin/ /gsang sngags dag gis rdzas brku bar bya ba rku ba na rdzas de mthong ba kho na na brkus pa yin no/ /rdzas kyi steng cha spying bar byed na ni/ /
<p>99a</p>
<p>99a.1</p>gnas kyi steng cha las 'das brkus pa yin/ /lus kyi rgyan ni bkrol ba nyid na yin/ /sho gam dag ni sa nyid sa 'das na'o/ /rdzas kyi steng gi cha spying bas rku ba na gnas kyi steng gi cha las thal na brkus pa yin par rig par bya'o/ /'dir gzhung ni/ zong spying
<p>99a.2</p>ba'i phyir khri las ldang ba nas 'dam rko zhing phyis brku'o snyam pa las dngos po tshang na pham par 'gyur ro/ /dngos po ma tshang na dman pa sbom por 'gyur ro zhes 'byung ba yin no/ /gal te phyis brku'o zhes bya ba smos pa'i phyir rdzas kyi steng gnas kyi steng chu 'am 'dam las 'das pa na brkus
<p>99a.3</p>pa yin par mi rigs so zhe na de ni mi rung ste/ rku ba ni 'dir bskur ba la sbyar gyi/ brku ba dngos la ma yin no/ /de bas na phyis brku'o zhes bya ba ni 'di'i phyis bskur ro zhes bya ba'i don du gnas pa yin no/ /de ltar yang 'dul ba mdo las/ phyis brku ba'i blo gang yin pa de ni blang ba
<p>99a.4</p>yin no zhes 'byung ba yin no/ /lus la rgyan btags pa rnams ni bkrol ba kho na na brkus pa yin no/ /bkrol ba kho na na gnas gzhan du spos pa yin par rnam par gnas pa yin te/ 'di ltar de ni btags pa yin gyi bzhag pa ni ma yin pas de'i phyir btags pa las bkrol
<p>99a.5</p>ba 'dir brkus pa yin gyi/ gdags pa'i sa bsnor bas ni ma yin no/ /gser gyi gdu bu la sogs pa thogs te 'dug pa ni dpung mgo la thug par phyin kyang btags pa bkrol ba ma yin no/ /sho gam dag ni sa nyid 'das na brkus pa'o zhes bya bar 'gyur ro/ /sa nyid ces bya
<p>99a.6</p>ba ni 'dir sho gam gyi skabs yin pa'i phyir sho gam gyi gnas su rig par bya'o/ /de yang gang tshun chad phyin nas sho gam gzhal bar bya ba nyid yin pa de tshun chad yin par rig par bya'o/ /sho gam gyis de las 'das pa ni sho gam bcad pa'i sho gam gyis de las thal ba yin te/ 
<p>99a.7</p>sa phyogs gzhan las de thal bas ni sho gam brkus pa ma yin no zhes bya ba'i tha tshig go/ /gal te yang ji ltar na sho gam bcad pa 'das na sho gam 'das pa yin zhe na/ sho gam ni sho gam bcad pa'i cha yin pa'i phyir nyes pa med do/ /sa nyid ces bya ba ci dgos she na rdzu 'phrul
<p>99b</p>
<p>99b.1</p>gyis nam mkha' las thal na ltung ba med par bstan pa'i phyir te/ rgyal po ni sa la dbang ba yin gyi nam mkha' la dbang ba ma yin pas so/ /'dir gzhung ni zhus pa las/ btsun pa dge slong gis nam mkha' las sho gam 'da' bar bgyid na cir 'gyur lags gal te rdzu 'phrul gyis
<p>99b.2</p>'da' bar byed na ltung ba med do/ /'on te rnam pa gzhan dag gis na nyes pa sbom por 'gyur ro zhes gsungs pa yin no/ /'dir rdzu 'phrul zhes spyir bstan pa'i phyir mngon par shes pa las byung ba dang / las las skyes pa dang / gsang sngags dang sman gyis byas pa'i rdzu 'phrul gzung ngo / /
<p>99b.3</p>sho gam gyi sa smos pa ni sa gzhan nas sho gam bcad pa 'das na nyes pa med par bstan pa'i phyir ro/ /sa nyid ces bya ba'i nyid ces bya ba ci dgos she na/ gal te sho gam gyi sa'i gnas su lus kyi lag pas dbul ba la sogs pa lag pa'i phyag rgyas sam/ ngag gis gsang sngags
<p>99b.4</p>brjod pa la sogs pas sam/ yid kyis rdzu 'phrul mngon par 'du bya ba la sogs pas sho gam gcad pa lus la'am lus dang 'brel pa la 'am gang la yang ma reg par nam mkha' las sho gam gyi sa las 'da' bar byed na de na sho gam ma sha ka lnga la sogs pa yod du zin kyang sbom po yin par
<p>99b.5</p>bstan pa'i phyir ro/ /gang zhig nam mkha' la 'dug nas 'da' bar byed na de la ni ltung ba med pa nyid yin par rig par bya'o/ /de lta bas na sa zhes smos pa'i phyir gang zhig yod / sho gam gyi sa dang ma 'brel ba de la ni ltung ba med pa nyid yin par rig par bya'o/ /gal te lus kyis sam lus
<p>99b.6</p>dang 'brel pas sam bzhon pas sho gam gzhal ba 'da' bar byed pa ltung bar mi 'gyur ro zhe na/ skyon du mi 'gyur te sa ni brgyud pas gzhi nyid du 'brel ba'i phyir ro/ /dud 'gro gang zhig sho gam gyi gnas su phyin pa las lam sgyur nas 'da' bar byed na de ni re zhig sa de las 'das pa yin
<p>99b.7</p>par the tshom med pa kho na yin no/ /slar log ste lam gzhan nas 'gro na ji ltar rtogs par bya zhe na/ 'jig rten gyi lugs kyi dbang gis rtogs par bya ste/ gal te sar phyin pa las slar log kyang ga zhal bar bya ba nyid yin na slar log pa'i rdzas de 'das pa yin no/ /gal te bskur
<p>100a</p>
<p>100a.1</p>bar bya ba nyid yin na de'i tshe 'das pa ma yin par rig par bya'o/ /sho gam gyi gnas kyis ni sa bye brag tu 'byed pa yin te/ sa gzhan las 'da' bar byed pa la ni ltung ba med par bstan pa'i phyir ro/ /dper na yul chos kyis sho gam gcod pa zhig yin la
<p>100a.2</p>yul der gtogs pa'i grong gi sa'i steng las 'das na ma yin pa lta bu'o/ /rnam par 'byed pa las sho gam gcod pa'i rdzas dang lam du 'jug par byed na 'gal tshabs can du 'gyur ro zhes gsungs pa de yang lam du 'jug par byed pa la bya'i brku ba la ni mi bya bas nyes pa med do/ /'dir
<p>100a.3</p>'jig rten pa'i lugs kyis rnam par gzhag pa yin pas 'dul ba las sho gam gyi mtshan nyid ma gsungs so/ /'jig rten na ni lugs kyis zong kho na sho gam gcod par rigs so zhes 'jog ste/ 'di ltar zong la ni nyi shu cha sho gam yin la rtswa dang shing la sogs pa dag ni drug cu cha
<p>100a.4</p>yin no/ /zong zhes bya ba ni rnyed pa'i ched du btsong bar bya ba la bya'o/ /de lta bas na zong ma yin pa de ni sho gam gcad pa ma yin no/ /de'i phyir sdom brtson rnams kyi 'tsho ba'i yo byad ni sho gam gcad par 'os pa ma yin par rig par bya'o/ /gal te sdom brtson rnams kyi 'tsho ba'i
<p>100a.5</p>yo byad kyang sho gam gcad par 'os pa yin na ni lam du de 'jug par byed pa kho nar yang mi 'gyur ba zhig na/ 'dir gzhung ni rnam par 'byed pa las/ sho gam gcad pa'i rdzas ni lam du 'jug par yang mi bya'o zhes bkag pa'i phyir la/ 'dir gzhung ni sman gyi gzhi las khyim bdag
<p>100a.6</p>lug skyes kyis gsol pa/ bcom ldan 'das shul gyi bsnyun rgyags kyi ched du kAr ShA paN da gcig bzhes par gsol/ bcom ldan 'das kyis bka' stsal pa/ bzhes par bya'o zhes 'byung ba dang yang 'gal lo/ /de'i phyir 'dir sho gam gcad par bya ba nyid yin
<p>100a.7</p>pa'i phyir de lam du zhugs par bya ba mi srid na ci'i phyir bcom ldan 'das kyis bsnyun rgyags bzhes par bka' stsal ba smra bar bya dgos so / /de lta bas na 'jig rten na ni btsong bar bya ba kho na sho gam du gcad par 'os par grub kyi gzhan ni ma yin no / /bcom ldan 'das
<p>100b</p>
<p>100b.1</p>kyis 'jig rten gyi lugs kyi dbang kho nas snam bu gcig rin thang chen po yin yang yo byad kyis gos nyid du byas te bskur bar bya zhes gsungs pa yin te/ sdom brtson rnams kyi 'tsho ba'i yo byad ni sho gam du gcad pa ma yin pa'i phyir ro/ /'o na ci'i phyir bcom ldan 'das kyis
<p>100b.2</p>sho gam las thar bar bya ba'i phyir chur smyugs nas sam kha tshar bcad nas bskur bar bya'o zhes gsungs she na/ de ni nyes pa med de sho gam pa rnams kyis yo byad mang po dag mthong na/ sho gam gcad par 'os pa nyid yin par the tshom zos nas kha mchu dag byed na mi rung ngo snyam
<p>100b.3</p>du dgongs pa'i phyir ro/ /gzhan dag na re 'di ni zong du gyur pa dag sho gam las thar bar bya ba'i phyir gsungs pa yin no zhes zer te/ 'di ni yul chos kyis bstan pa yin no/ /yul kha cig tu gser sho gam du mi gcod de / /kha cig tu kha tshar gcad pa mi gcod do/ /kha
<p>100b.4</p>cig tu chur smyugs pa mi gcod do/ /kha cig tu ni sho gam gcod de gang na kha tshar gcad pa kho na zong du byed pa dang / de bzhin du chur smyugs pa nyid la byed pa lta bu'o/ /rnam par 'byed pa las dkon mchog dag gam pha ma'i ched du khyer bar byed na de dag gi bsngags pa brjod par
<p>100b.5</p>bya ba 'am byin nas bskur bar bya'o zhes gsungs pa gang yin pa der yang sho gam byin nas zhes gsungs pa'i phyir de ni zong du gyur pa kho na la gsungs par khong du chud par bya ste/ bcom ldan 'das kyis kyang zong du bskur ro zhes gnang bas srid pa yin no/ /ci ste yang nge zong nyid ni ma yin
<p>100b.6</p>la de'i tshe gal gyis 'chu ba dag yod na sdom brtson rnams kyis rigs pa ni 'di kho na yin no zhes bya ba yin pas de nye bar mtshon pa yin te/ de nye bar mtshon pa sho gam byin nas zhes gsungs pa ni sbyin pa dang 'dra ba nyid yin pa'i phyir bstan par rigs par bya'o/ /'dir gzhung ni rtsa
<p>100b.7</p>ba'i bye brag tu bshad pa las kyang / 'di ni mchod rten gyi dkor ma yin/ 'di ni dge 'dun gyi dkor ma yin na de'i phyir mchod rten gyi phyir ram dge 'dun gyi phyir bskur bar bya ba gang yin pa de las ni sho gam sbyin par mi bya'o/ /ci'i phyir zhe na/ de ni nyo tshong bya ba'i rgyur mi khyer
<p>101a</p>
<p>101a.1</p>bas so/ /zong de las zong dang 'dra ba yang mi blang ngo / /'o na ji ltar zhe na/ mchod pa'i phyir bskur gyi rnyed pa'i phyir ni ma yin no/ /'di mkhan po'i yin/ 'di slob dpon gyi yin/ 'di ma'i yin/ 'di pha'i yin na/ mkhan po dang slob dpon dang pha ma'i phyir khyer ba gang yin
<p>101a.2</p>pa de las kyang sho gam sbyin par mi bya'o/ /ci'i phyir zhe na/ de ni nyo tshong bya ba'i rgyur mi khyer bas so/ /zong de las zong dang 'dra ba yang blang bar mi bya'o/ /'o na ji ltar zhe na/ de ni mchod pa'i phyir khyer gyi rnyed pa'i phyir ni ma yin no/ /'di skyes yin te/ dper na yul gzhan nam/ yul
<p>101a.3</p>gzhan du bskur bar bya ba zhig yin na de las sho gam sbyin par mi bya'o/ /de ci'i phyir zhe na/ snga ma bzhin du skyes kyi phyir bskur ba yin gyi rnyed pa'i phyir ma yin no zhes bya ba'i bar dang / 'di longs spyod kyi rdzas yin na longs spyod kyi phyir bskur ba gang yin pa de las kyang sho gam sbyin
<p>101a.4</p>par mi bya'o zhes bya ba nas snga ma bzhin du de longs spyod kyi phyir bskur ba yin gyi rnyed pa'i phyir ma yin no zhes bya ba la sogs pa'i bar du 'byung ba yin no/ /rgyal po'i bstan dag las kyang bag ma blang ba dang / gtang ba dang / mchod sbyin bya ba dang / btsas pa'i ltas mkhan dang / 
<p>101a.5</p>lha la mchod pa dang / gtsug phud 'dreg pa dang / ba lang sbyin pa dang / brtul zhugs dang / rab tu 'byung ba la sogs pa bya ba'i khyad par rnams kyi rdzas kyi sho gam mi bya ba yin no zhes bstan to/ /de'i phyir 'jig rten na zong las gzhan pa lam brgyags la sogs pa ni sho gam
<p>101a.6</p>gcad par 'os pa ma yin no/ /'o na gang na sho gam gcod pa dag thams cad 'phrog pa yin na der ji ltar bsgrub ce na/ rtsa ba'i bye brag tu bshad pa las/ de'i phyir sho gam 'di ci 'dra ba zhig gis dbang bar bya ba yin zhe na/ gang zhig chos bzhin du srung ba dang / skyob pa dang / 
<p>101a.7</p>sbed pa dang / kun 'ged par byed pa des sho gam dbang bar bya ba yin no/ /gang zhig chos bzhin du srung ba dang / skyob pa dang / sbed pa dang / kun 'ged par mi byed pa des ni sho gam dbang bar mi bya'o/ /gang zhig len par byed na de thams cad dngos gzhi'am byin par len pa'i kha
<p>101b</p>
<p>101b.1</p>na ma tho bas reg pa yin no zhes gsungs pa dang 'jig rten pa'i tshul las kyang rgyal pos bsrungs pa'i phyir skal ba sho gam yin no zhes 'byung ba dang / de'i phyir/ skye dgu nyon mongs srung ba'i phyir/ /rgyal po la ni sho gam 'jal/ /gal te de yang srung ba yis/ /nyon gla yin bu lon
<p>101b.2</p>min/ /zhes bstan to/ /de bas na chom rkun dag dang 'dra bar thams cad 'phrog pa dag las ni 'das na yang nyes pa med do/ /de bzhin du yang de srung ba'i chos can yin pa'i phyir ro zhes kyang 'byung ste de'i las ni zong srung ba yin te/ srung ba'i skal ba yin pas de la sho gam gzhal lo zhes
<p>101b.3</p>bya ba'i tha tshig go /de bas na 'phrog pa rnams ni srung ba'i skal ba mi dbang bar 'os pa yin no zhes bya bar rtogs par bya'o/ /sho gam gyis ni gru btsas kyang rnam par bshad pa yin te/ de yang 'jig rten kho na las yin pas so/ /ji skad du/ sbrum ma zla ba gnyis la sogs/ /rab
<p>101b.4</p>tu byung dang thub pa dang / /bram ze dang ni rtags can las/ /gru btsas blang bar mi bya'o/ /zhes 'byung ba yin no/ /de bas na rab tu byung ba rnams la ni gru btsas med do/ /skal ba thob phyir sdom brtson rkun po la/ /lam stsogs ston pas gal te grogs byed na/ /skal ba thob
<p>101b.5</p>na brtul zhugs nyams par 'dod/ /tshul min chad pas gcod pa chod na yin/ /gal te sdom brtson gyis skal ba thob par bya ba'i phyir chom rkun pa rnams la lam la sogs pa ston pa dag gis grogs byed na de'i tshe skal ba thob par gyur na brtul zhugs las nyams pa yin no/ /
<p>101b.6</p>de bzhin du gang gi tshe las byed pa rnams la ni rigs pas chad pas gcod na de'i tshe yang chad pas chod par gyur pa nyid na brtul zhugs las nyams pa yin no/ /lo tog dag la shog shig gzhan min zhes/ /gzhan gyi zhing la chu 'dren gcod byed la/ /rang gi lo tog
<p>101b.7</p>dag ni legs gyur cing / /gzhan gyi lo tog 'gribs 'dir dngos gzhir 'gyur/ /gal te bdag gi ni legs par shog shig /gzhan gyi ni nyes par gyur cig ces bya ba'i bsam pa 'dis pha rol gyi zhing la chu 'dren tam gcod par byed la/ pha rol gyi nyes shing rang gi lo tog
<p>102a</p>
<p>102a.1</p>legs na de'i tshe dngos gzhir 'gyur te/ pha rol gyi nyes pa'i tshad las lhag par gyur na'o zhes bya ba'i tha tshig go/ /dper na khal bcu gnyis byung ba las khal bzhi 'gribs la dge slong la ni khal bzhi lhag par gyur na de dag gi rin thang gis ltung ba yin no/ /
<p>102a.2</p>'dir chu 'dren pa dang gcod pa ni rgyun phyogs su 'bab pa las sam zhing 'gram du bab pa las yin par shes par bya'o/ /de bzhin du 'dir rku ba ni lo tog legs pa la brten pa yin gyi chu la ni ma yin te/ rang gi zhing la chu 'dor ba'am gcod pa ni rku ba mi bskyed par thal ba'i
<p>102a.3</p>phyir ro/ /gzhan gyi lo tog dag ni 'gribs zhes bya ba ci dgos she na/ gzhan gyi lo tog 'gribs par ma gyur na cung zad kyang brkus par mi 'gyur zhes bstan pa'i phyir ro/ /lo tog bdag la shog shig gzhan min zhes bya ba ci dgos she na/ rku ba'i bsam pa med na yang rku ba slong ba ma yin
<p>102a.4</p>la/ 'dir rku ba de yang lo tog gang zhig gzhan gyi lo tog nyes pas rang gi lo tog legs pa gang yin pa'o zhes rab tu bstan pa'i phyir ro/ /'dir yang sa'i yon tan la sogs pas gang dag lhag par grub pa ma gtogs par chu las gyur pa kho nas gang dag grub cing / gzhan gyi
<p>102a.5</p>lo tog 'gribs nas rang gi lo tog legs pa kho nas gang dag grub cing gzhan gyi nyes pa'i tshad pas rang gi lhag pa de kho na la rin thang brtsi bar bya'o/ /gal te rdzas la bshal te rku byed na/ /ngos gzhan gyis ni ngos gzhan sa mtshams thal/ /de tshe brkus yin bteg brkus sa
<p>102a.6</p>'phags yin/ /gal te rdzas bshal te rku bar byed na ngos gzhan gyis ngos gzhan phyi ma'i sa las thal te song na de'i tshe brkus pa yin par khong du chud par bya'o/ /'dir gzhung ni rnam par 'byed pa las/ dge slong gis yo byad lci bas shin tu thag ring por rku bar bgyid kyang mthar
<p>102a.7</p>mi 'gyur ba mchis lags sam/ yod de/ 'di lta ste/ dge slong gis yo byad lci ba phyogs gcig nas bzung ste shin tu thag ring por 'dren par byed kyang ngos cig shos gnas de nas ma thal na nyes pa sbom por 'gyur ro zhes bya ba la sogs pa 'byung ba yin no/ /gal te de ltar
<p>102b</p>
<p>102b.1</p>yin na rdzas kyis non pa'i ri mo la sogs pas mtshams la ji ltar rtogs par bya ste/ 'di ltar gal te sa de gas pa dang zhes bya ba la sogs pa bye brag ma phye bar gsungs kyi rdzas kyis khyab pa'i phyogs las phyi rol du gyur pa'i sa de gas pa dang zhes bya ba la sogs pa ma gsungs so zhe na/ 
<p>102b.2</p>'dir bshad pa/ rdzas rku bar bya ba des khyab pa'i phyogs gang yin pa der gtogs pa dag gas pa rnams la ni mtshams gzhan nyid yin par mi 'thad de / de ltar na ril gyis brkus par mi 'gyur gyi cha phyi ma la brkus par 'gyur ro/ /cha shas 'dres shing 'byar ba drang bar bya
<p>102b.3</p>ba la brten par byed pa dag ni 'dus pa'i ngo bo las logs shig tu rku bar mi rung ste/ 'dus pa'i ngo bo nyid du gnas pa'i phyir ro/ /bteg ste rku ba thams cad la ni sa las 'phags pa kho na brkus pa yin no/ /'dir sa ni rdzas kyi gzhi zung la sogs pa mtshon pa yin
<p>102b.4</p>par rig par bya'o/ /de ltar yang zhus pa las/ btsun pa dge slong gis zung dang bcas te brkus na cir 'gyur lags/ bka' stsal pa/ nyes pa sbom por 'gyur ro/ /gang gi tshe zung las bral ba de'i tshe mthar 'gyur ro zhes gsungs pa yin no/ /dbyug pa la sogs
<p>102b.5</p>brgyab pas shing tog rku/ /'og tu ltung na brkus pa yin par bstan/ /dbyug pa la sogs pa dag gis brgyab pas shing tog rnams brku na 'og tu ltung ba kho na na brkus pa yin par rig par bya'o/ /grogs mang dag dang 'grogs te rku byed na/ /skal ba thob na brkus yin sngar
<p>102b.6</p>min no/ /'dir gzhung ni zhus pa las/ mun khud du gos gzhag pa las dge slong bzhis rku na cir 'gyur lags/ nyes pa sbom por 'gyur ro/ /gang gi tshe mthar 'gyur lags/ gang gi tshe bzhi char gyis so so'i skal ba rang gir byas la gcig gi skal ba la dngos po tshang na
<p>102b.7</p>mthar 'gyur ro/ /ma tshang na nyes pa sbom por 'gyur ro zhes 'byung ba yin no/ /skye bo mang po'i rdzas rku gang gi tshe/ /re re'i skal bas rin thang tshang na brlag/ /skye bo mang pos gang tshe rku byed na/ /de tshe rang skal rin gyis rnam par gzhag /skye bo mang po la bdog pa rku bar byed na
<p>103a</p>
<p>103a.1</p>bdag po re re'i skal ba'i rin thang las ltung bar 'gyur ro/ /'dir gzhung ni zhus pa las / dge slong gis shin tu mang po brkus kyang mthar mi 'gyur ba mchis lags sam/ yod de/ skye bo mang po'i rku bar byed na nyes pa sbom por 'gyur ro zhes gsungs pa yin te/ 
<p>103a.2</p>'dir yang skye bo mang po ji snyed pa'i rin thang tshang bar ma gyur pa'i skye bo mang po de snyed la dgongs nas nyes pa sbom por 'gyur ro zhes bya ba ni rnam par gnas pa yin no/ /'dir 'phags pa nyer sbas kyi zhal nas ni gal te de la srung ma dag bzhag pa yin na de dag kho na las ma byin par len pa
<p>103a.3</p>yin te/ 'di ltar mchod rten la sogs pa dang / phyogs bzhi'i dge 'dun gyi rdzas dag las gang gi phyir srung ma dag gis gzhal dgos pa'i phyir ro zhes gsungs so/ /gzhan dag na re ni rdzas kyi bdag po kho na dag las ma byin par len pa yongs su rdzogs pa yin no zhes 'chad do/ /skye bo mang
<p>103a.4</p>po dang lhan cig pas gcig gi rdzas rku bar byed na rang rang gi skal ba'i rin thang kho na las ltung bar 'gyur ro/ /'dir gzhung ni zhus pa las/ de bzhin du skye bo mang po dang lhan cig tu rku bar byed na nyes pa sbom por 'gyur ro/ /ji ste re re'i skal ba las ma sha ka lnga byung na mthar 'gyur ro zhes
<p>103a.5</p>gsungs pa yin no/ /'o na gang na skye bo mang po'i rdzas yod pa la skye bo mang pos rku na der ji ltar rtogs par bya zhe na/ dbrog par bya ba gcig gi skal ba ji tsam yod pa de las 'phrog pa po gcig gi skal ba ci yod pa de'i rin thang gis de la ltung bar 'gyur bar rtogs par bya'o/ /dge 'dun
<p>103a.6</p>dag ni nor gcig spun 'dra bas/ /dge 'dun ched byas skal ba mi brtag ste/ /zhing bgo min phyir sdom brtson mang phyir ro/ /gzhan du lung las rin thang dpyad mi 'gyur/ / ji ltar spun nor gcig pa rnams ni so so nas nor thams cad la so so ba ma yin pa nyid kyis bdag gir
<p>103a.7</p>bya ba'i blo 'byung ngo / /de bzhin du dge slong rnams la yang dge 'dun gyi rdzas la so so ba ma yin pa nyid kyis bdag gir bya ba yod do/ /de lta bas na dge 'dun gyi ched du brkus pa la ma sha ka lnga tsam kho nas pham par 'gyur gyi dge slong re re'i skal bas ni ma yin no zhes bya bar rnam par
<p>103b</p>
<p>103b.1</p>gnas so/ /'dir gzhung ni 'dul byed las/ dge slong gnyug mar gnas pa zhig gis dge 'dun gyi zhing rmed par byed la de dang ha cang mi ring ba zhig na khyim bdag gi zhing zhig yod pas khyim bdag de 'ongs nas smras pa/ btsun pa ci bdag gi zhing rmed dam/ zhing 'di ni khyod kyi ma yin
<p>103b.2</p>gyi dge 'dun gyi yin no/ /des smras pa/ btsun pa mi ma yin pa'i che bzhi rnams kyis bstan par bya'o/ /zhes smras nas/ khyim bdag des sngon gyi mur phur pa btsugs pa dag des brkos te bstan pa dang / dge slong gis rmed pa bor ro/ /des khyim bdag de song ba dang phur pa de nang
<p>103b.3</p>du btsugs nas zhing rmed do/ /khyim bdag de yang 'ongs nas smras pa/ btsun pa khar rtsang bdag gis khyod pham par byas na ci da ltar yang zhing rmed dam/ de 'gyod pa skyes pa dang / bcom ldan 'das kyis bka' stsal pa/ gal te dngos po tshang na mthar 'gyur ro/ /dngos po ma
<p>103b.4</p>tshang na nyes pa sbom por 'gyur ro zhes 'byung ba yin no/ /'di snyam du gal te dngos po tshang na zhes gsungs pa las na/ de las de'i skal ba gang yod pa de kho na las ltung ba de 'byung bar dgongs pa yin te/ ma sha ka lnga la sogs pa las chung ba'i zhing ni mi 'thad pa'i phyir ro snyam du
<p>103b.5</p>sems na de ni mi rung ste/ ci'i phyir zhe na/ zhing bgo min phyir/ dge 'dun gyi zhing ni bgo bar bya ba ma yin pas skal ba rnam par gcad pa mi srid pa'i phyir ro/ /gzhan yang sdom brtson mang phyir ro/ /dge slong rnams ni dpag tu med pa yin pas til tsam gyi skal ba zhig srid pas
<p>103b.6</p>rin thang tshang ba nyid du mi 'thad pa'i phyir ro/ /de lta bas na lung gi gzhung las/ gal te dngos po tshang na zhe 'am 'on te ma tshang na zhes rin thang dpyad par 'di mi 'byung gi /'o na ci zhe na/ nyes pa sbom po kho nar 'gyur ro zhes gsungs par gyur pa zhig na/ bcom ldan 'das kyis rin
<p>103b.7</p>thang dpyad par yang mdzad do/ /de lta bas na 'di skad gsungs pa ni zhing ma bgos pa la bya bar mngon no/ /gzhan du na ni rin thang dpyad pa'i skabs med par 'gyur ro/ /gang zhig btus sam bsdus sam nags tshal la/ /rku na spags pa nyid na brkus pa yin/ /me tog dag ni btus
<p>104a</p>
<p>104a.1</p>nas gos dag ni bsdus nas spungs shing thum por bcings te rku na thum po gnas nas spags pa kho na nas brkus pa yin no/ /de bzhin du nags tshal yang gnas nas spags pa kho na nas brkus pa yin no/ /'o na rnam par 'byed pa las me tog dang ljon shing bton
<p>104a.2</p>nas rku bar byed na me tog dang ljon shing gi rin thang brtsi bar bya'o zhes bya ba la sogs pa gsungs pa ji lta bu yin/ 'di ltar 'di las bton nas zhes gsungs pa'i phyir sngar 'don par byed na phyis rku bar byed do/ /bar mngon na de ji ltar na spags pa nyid na brkus pa yin zhes bya zhe na/ bshad
<p>104a.3</p>pa las ni shing bton nas rku bar byed ces bya ba ni kha gdangs nas nyal lo zhes bya ba dang 'dra'o zhes 'byung ngo / /bshad pa zhes bya ba ni so sor thar pa'i rnam par 'byed pa yin no/ /'di ltar 'di las bton nas rku bar byed ces bya ba'i don 'di gnas pa'i phyir nas zhes bya ba ni dus
<p>104a.4</p>snga ma nyid la mi bya'i dus mnyam pa nyid kho na la bya bar mngon te/ dper na kha gdangs nas nyal zhes bya ba dang / mig btsums nas dgod ces bya ba dang / brten nas 'brel par 'byung ba zhes bya ba la nas zhes bya ba yod pa yin no/ /de bzhin du 'dir yang bton nas zhes bya ba nas ni dus
<p>104a.5</p>mnyam pa nyid la bya bar gsungs so zhes bya bar the tshom med do/ /nags tshal zhes bya ba yang 'dir mtshon pa tsam du zad kyi/ 'bras bu can ni nags tshal yin/ /me tog 'bras ldan ljon shing yin/ /'bras bu smin zad sman yin no/ /'khri shing gel ba nags ma yin/ /zhes
<p>104a.6</p>'byung ba lta bur ljon shing dang / nags ma dang sman rnams zhes bya ba'i rnam par dbye ba 'di la brten par mi bya'o/ /rgyan po dor byas rgyal na nyes par 'gyur/ /rgyan po dor byas pas rgyal na nyes par 'gyur ro/ /rgyan po la sogs grangs la dor byed dang / /mtshan ma bskyed
<p>104a.7</p>dang 'brid par byed pa dang / /gnas gzhan du ni 'jog dang 'dor byed dang / /tshoms gzhan du ni 'grang ngam snyon byed dang / /mi rigs pa yis thob pa sgrub byed dang / /gzhan la snyad btags la sogs tshul gyis rku/ /grub pa nyid na nyes pa yin par dgongs/ /rgyan po la
<p>104b</p>
<p>104b.1</p>sogs pa bgrang ba la dor byas pas rku na grub pa nyid na nyes pa yin no zhes bya bar sbyar ro/ /de bzhin du mtshan ma bskyed pa'am 'bri ba'am gnas gzhan du 'jog pa'am 'dor ba'am de bzhin du gang na tshogs su byas te/ rnyed pa 'bul bar byed pa'i tshogs gzhan der bdag nyid grangs su chud
<p>104b.2</p>par byed dam/ kho bo gzhan du ma grangs so zhes tshogs snga ma la snyon par byed pa'am/ de bzhin mi dbang bzhin du kho bo dbang ngo zhes sgrub par byed pa dang / de bzhin du khyim bdag gis byin cig ces smos so zhes bya ba la sogs pa gzhan la snyad btags pas rku na thams cad la yang don grub pa kho
<p>104b.3</p>na na brkus pa yin no/ /bskyis dang gtams dang brnyas pa rnams la ni/ /bsnyon pas thag bcad pa na nyes pa yin/ /bskyis pa zhes bya ba ni skyin po byas pa dang skyin por blangs pa'i tha tshig go/ /gtams zhes bya ba ni gzhag pa ste bgrangs nas gtams zhes bya ba'i tha tshig go/ /de la
<p>104b.4</p>bskyis pa dang brnyas pa dang gtams pa la bsnyon pa dag gis rku bar byed pa na thag bcad na brkus pa yin par rig par bya'o/ /thag bcad pa zhes bya ba ni gcig kho nar chad par byed pa ste/ gzhan gyi re thag bcad par byas pa zhes bya ba'i tha tshig go/ /'dir gzhung ni zhus pa las/ btsun pa dge
<p>104b.5</p>slong gis bskyis nas bsnyon par bgyid na cir 'gyur lags/ nyes pa sbom por 'gyur ro/ /brnyas pa las bsnyon nas rku na cir 'gyur lags/ nyes pa sbom por 'gyur ro/ /nam mthar 'gyur lags gang gi tshe thag bcad pa na'o/ /gzhan zhig gis dge slong la bzhag pa zhig gtams pa
<p>104b.6</p>la blangs pa na des bsnyon par bgyid na cir 'gyur lags/ nyes pa sbom por 'gyur ro/ /nam zhig mthar 'gyur lags/ gang gi tshe kun du thag bcad na'o/ /gtams pa ni gnyis te/ bgrangs nas gtams pa dang / rgyas btab ste gtams pa'o/ /de la gang zhig bgrangs
<p>104b.7</p>nas gtams pa ni gtams pa zhes bya ba 'dis bstan to/ /rgyas btab ste gtams pa ni bcol te bzhag pa'o zhes te/ gtad pa zhes bya ba'i tha tshig go/ /'di'i rab tu dbye ba ni/ bcol te gtams pa rku par byed pa la/ /thag bcad pa yi rab dbye rnam gsum ste/ /zhes rnam pa
<p>105a</p>
<p>105a.1</p>gsum du bstan to/ /bcol ba rku ba la thag bcad pa'i rab tu dbye ba gsum du 'gyur te/ gsum gang dag ce na/ bshad pa/ thag bcad pa dang spags mnyam spags pa yi/ /'og tu thag bcad pa las nyes par 'gyur/ /spags pa'i snga rol thag
<p>105a.2</p>bcad de bzhin bsnyon/ /sbyor ba'o 'dir ni spags pa dngos gzhi yin/ /spags pa dang thag bcad pa mgo mnyam pa ni dbye ba gcig go/ /spags pa ni snga la phyis thag bcad pa 'di ni gnyis pa'o/ /thag bcad pa ni snga la phyis spags pa ni gsum pa yin no/ /de la gal
<p>105a.3</p>te gnas nas spags pa dang lhan cig tu thag bcad pa dang / yang na gal te spags pa'i 'og tu thag bcad pa yin yang rung ste/ gnyi gar yang thag bcad pa nyid na brkus pa yin no/ /'on te thag bcad pa ni snga la/ phyi nas spags pa yin na de'i tshe thag bcad pa ni sbyor
<p>105a.4</p>ba yin par rig par bya'o/ /de bzhin du bsnyon pa yang sbyor ba kho na yin no zhes bya ba'i tha tshig go/ /'dir don gyis na thag bcad pas snga ba'i bsnyon pa ni sbyor ba nyid yin par khong du chud par bya la/ 'dir spags pa kho na ni pham pa yin no/ /'dir gzhung ni zhus pa
<p>105a.5</p>las/ gzhan zhig gis dge slong la gzhag pa gtams pa las blangs pa na des bsnyon par bgyid na cir 'gyur lags/ nyes pa sbom por 'gyur ro/ /nam zhig na mthar 'gyur lags/ gang gi tshe spags shing thag bcad pa na'o zhes bya ba
<p>105a.6</p>dang 'on te sngar gnas nas spags la/ phyis thag bcad na dngos po tshang na mthar 'gyur ro/ /ma tshang na nyes pa sbom por 'gyur ro zhes bya ba dang / gal te des sngar thag bcad la / phyis gnas nas spog par byed na nyes pa sbom por 'gyur ro zhes gzhung gi
<p>105a.7</p>dum bu gsum 'byung ngo / /'dir sngar thag bcad na thag bcad pa las sbom por 'gyur gyi/ mthar ni mi 'gyur ro zhes bya ba'i don 'dir khong du chud par bya ste/ gtsor thag bcad pa nyid kyi skabs yin pa'i phyir ro/ /'dir spags pa ni mthar 'gyur bar grub pa kho na yin par the tshom med do/ /gzhan du na tshig 'di
<p>105b</p>
<p>105b.1</p>mi rigs par 'gyur ro/ /'o na 'dul ba gcig nas 'phros pa las/ btsun pa rku ba du mchis/ nye ba 'khor drug ste/ mthus rku ba dang / 'drid pas rku ba dang / gtams pas rku ba dang / slar sbyin par bya ba rku ba dang / 'joms pas rku ba dang / chos rku ba dang drug go/ /btsun pa bcom ldan
<p>105b.2</p>'das kyis rku ba rnam pa drug po gang lags pa 'di dag las gsungs pa de dag las du zhig gis mthar 'gyur lags/ nye ba 'khor chos rku ba ma gtogs pa thams cad kyis mthar 'gyur ro zhes gang gsungs pa'i gzhung gi don 'di ci bstan nam/ smras pa de bzhin no/ /de la re zhig chos
<p>105b.3</p>rku ba'i don ni/ yid dge ba yis len na nyes pa med/ /ces bya ba'i tshig 'dis bstan pa yin no/ /'drid pas rku ba rnam pa gnyis te/ chom po dang / dor thabs kyis so/ /de la chom pos len pa ni rku ba'i sems kyis su zhes bya ba la sogs pas bstan pa yin no/ /dor thabs
<p>105b.4</p>kyis rku ba ni/ rgyan po dor byas rgyal na nyes par 'gyur/ /zhes bya ba 'dis bstan pa yin no/ /gtams pa rku ba yang rnam pa gnyis te/ bgrangs nas gtams pa dang / rgyas btab nas gtams pa'o/ /de la rgyas btab nas gtams pa ni bcol te gtams pa zhes bya ba 'dis bstan
<p>105b.5</p>pa yin no/ /bgrangs nas gtams pa rku ba dang / slar sbyin par bya ba rku ba ni brkus pa dang / bskyis pa dang gtams pa dang brnyas pa rnams la ni zhes bya ba 'dis don bstan pa yin no/ /mthus rku ba ni mngon sum 'phrog pa dang zhes bya ba 'dis bstan pa yin no/ /'joms pas rku ba ni sho
<p>105b.6</p>gam 'joms pa'o/ /de yang rnam pa gnyis te/ mthu dang 'jab bus so/ /de yang rku ba'i sems kyis su/ /zhes bya ba la sogs pa 'dis don bstan pa yin no/ /de ltar brku bya'i dbye bas rku dbye ba/ /'di ni 'dul ba'i rgya mtsho las btus bstan/ /de ltar na ni de ltar te/ brku bar
<p>105b.7</p>bya ba'i dbye bas rku ba'i rab tu dbye ba 'di 'dul ba'i rgya mtsho las phyung nas bshad pa yin no/ /rang gzhan bang chen brgyud la sogs pa yis/ /gang zhig rku na thams cad rkun ma yin/ /rang rku 'am/ gzhan dag gis sam/ bang chen btang bas sam/ bang chen brgyud pas rku
<p>106a</p>
<p>106a.1</p>yang rung ste/ de thams cad rkun ma nyid yin par rtogs par bya'o/ /'dir gzhung ni bdag nyid kyis rku bar byed pa dang / bdag nyid kyis rkur 'jug pa dang / bdag nyid kyis gnas nas gnas su spog par byed pa dang byin gyis brlabs nas rku bar byed pa dang / byin gyis
<p>106a.2</p>brlabs nas rkur 'jug pa dang / byin gyis brlabs nas gnas nas gnas su spog par byed pa dang / bang chen gyis rku bar byed pa dang bang chen gyis rkur 'jug pa dang / bang chen gyis gnas nas gnas su spog par byed na pham par 'gyur ro zhes bya ba la sogs pa 'byung ba yin no/ /
<p>106a.3</p>de la 'phags pa nyer sbas kyis rku bar byed pa ni sbyor bar byed do zhes bya bar rnam par bshad do/ /de'i phyir de'i rjes su 'brangs nas rku ba 'di dag rnam par bshad par bya'o/ /bdag nyid kyis rku bar byed ces bya ba ni rang gis sbyor bar byed pa'o/ /bdag nyid kyis rkur 'jug pa zhes bya
<p>106a.4</p>ba ni rang nyid kyis gzhan la bskor bar byed pa'o/ /gnas nas gnas su spog par byed ces bya ba ni gnas gang na rdzas gang yod pa de nas gzhan du sped par byed pa ste/ dper na gal te brtsad pas rku ba na 'og zur brtsad la der pha rol gyi re ba ma chad pa'i gnas su phyin par byed pa ni gnas nas
<p>106a.5</p>gnas gzhan du spog par byed pa dang / gal te bla'i grwar rtsod na der pha rol po ma pham pa'i gnas nas pham pa'i gnas su phyin par byed pa ni gnas nas gzhan du spog par byed pa zhes bya ba la sogs par sbyar ba lta bu'o/ /byin gyis brlabs nas rku bar byed pa zhes bya ba ni bdag nyid kyis te/ 
<p>106a.6</p>bdag nyid kho nas rdzas de byin gyis brlabs nas bzung nas bdag gir byas nas zhes bya ba'i tha tshig go/ /dper na rdzas bskyis pa dang / gtams pa dang brnyas pa de dag la thog ma nyid nas byin gyis brlabs shing snying la bsams nas dpyad par byas la/ phyis rku bar byed pa ste/ 
<p>106a.7</p>sbyor ba byed pa lta bu'o/ /sbyor ba de yang bsnyon cing khas mi len to zhes bya ba'i tha tshig go/ // bam po bzhi pa/ byin gyis brlabs nas rkur 'jug pa zhes bya ba yang snga ma bzhin te bdag gir byas nas de'i re ba chad pa'i thabs gzhan la byed du 'jug cing sbyor bar byed do/ /byin gyis
<p>106b</p>
<p>106b.1</p>brlabs nas gnas nas gnas su spog par byed pa zhes bya ba yang snga ma bzhin te/ rdzas byin gyis brlabs shing snying la bsams nas des pha rol po'i re ba'i gnas nas re ba chad pa'i gnas su phyin par byed pa ste/ re thag chad par byed do zhes bya ba'i tha tshig go/ /bang chen gyis rku bar
<p>106b.2</p>byed na zhes bya ba ni thag ring por bang chen btang nas so/ /bang chen gyis rkur 'jug pa zhes pa ni bang chen gyis bang chen la sogs pas so/ /bang chen gyis gnas nas gnas su spog par byed ces bya ba ni brku bar bya ba gang gnas gang na yod pa de nas gzhan du sped par byed pa'o/ /gnas
<p>106b.3</p>kyang snga ma bzhin te/ kha cig tu ni bsam pa ma btang ba'o/ /kha cig tu ni pham pa'o/ /kha cig tu ni mi snang ba'o/ /kha cig tu ni snang ba'o/ /kha cig tu ni re ba chad pa la sogs pa mtshan nyid ji lta ba bzhin du dpyad na brjod par bya'o/ /'phags pa zla ba'i nor bu'i zhal nas ni bdag nyid
<p>106b.4</p>kyis rku bar byed pa zhes bya ba ni rang gis 'phrog par byed/ bral bar byed ces bya ba'i tha tshig go/ /bdag nyid kyis rkur 'jug pa zhes bya ba ni pha rol po bskos nas 'phrog par byed pa'o/ /spog par byed pa zhes bya ba 'di ni rnam grangs kyi tshig yin te/ rdzas gang zhig gnas gang na yod pa de ni spog
<p>106b.5</p>par byed/ 'phrog par byed ces bya ba'i don 'di kho nar 'gyur ro zhes gsungs so/ /gal te rnam grangs kyi tshig yin na/ sangs rgyas bcom ldan 'das rnams ni zlos bu mnga' bar ston pa yin no zhes 'byung ba 'di dang 'gal lo zhe na/ btsun pa blos mi 'bebs kyi zhal nas gdul ba'i
<p>106b.6</p>dbang gi phyir ni zlos bur mi 'gyur ro zhes gsungs so/ /brgya la 'on gal te rkur 'jug pa zhes bya ba gzhan la bsgo ba yin no zhes bya ba'i don yin na de'i tshe lus kyis ma byin par blangs par ji ltar 'gyur zhe na/ tshig gis bsgo nas lus kyis 'bras bu rdzogs par byed pa'i phyir lus kyis zhes bya
<p>106b.7</p>bar 'gyur bas nyes pa med do/ /gzhi nas rgyun gyis rku bar byed pa nas/ /rkun du 'brel par 'byung la gcig nyid do/ /zhes bya ba de kun du 'brel ba'i rgyun ni gcig pa nyid yin no zhes bya ba'i tha tshig go/ /'dir gzhung ni zhus pa las/ btsun pa dge slong gis chu bo bkum nas chab rku
<p>107a</p>
<p>107a.1</p>bar byed na cir 'gyur lags/ bcom ldan 'das kyis bka' stsal pa/ chu'i phung po dang po nas chu'i mjug gi rin thang brtsi bar bya'o zhes bya ba la sogs pa 'byung ba yin no/ /de bzhin 'dir ni kha dog gcig gyur gnas/ /ri mo la sogs med sa steng mnyam gcig /de
<p>107a.2</p>bzhin du kha dog gcig par gyur pa'i gnas kyang gcig pa nyid yin te/ gal te sa gzhi kha dog gcig pa yin la/ ri mo la sogs pa yang med cing mnyam pa dang mtho dman med pa de yang gcig pa nyid du shes par bya'o/ /glang chen la sogs phyogs ni mi mngon dang / /dong na yod
<p>107a.3</p>pa'i 'bras chan kha dog mtshungs/ /rtswa rnams bkram pa'i 'byar ba mnyam pa'am/ /gzhan rnams la yang 'os pa nyid kyis dpyad/ /gal te glang po che de sha rgyas pa zhig yin na phyogs gcig yin no/ /gang zhig rtsi ba logs la sogs pa rus pa dag snang ba de dag ni phyogs tha dad pa
<p>107a.4</p>yin par blta bar bya'o/ /de bzhin du dong dag na yod pa'i 'bras kha dog gcig pa dang / rtswa bkram pa 'byar ba mnyam pa'i ngo bor gyur pa las yang gcig pa nyid kho na yin no/ /gzhan rnams la yang ji ltar 'os pa nyid kyis dpyad par bya'o/ /gser dngul rnam pa nyams byas rku byed na/ /
<p>107a.5</p>nyams byas ngo bo brku bar bya bar 'dod/ /gser ram dngul dag sman gyis nyams par byas nas rku bar byed pa na/ nyams par byas pa'i ngo bo kho na'i rin thang brtsi bar bya'i nyams par ma byas pa'i ma yin no/ /gsad pa nyid ni nam yang brkus min te/ /de ni rku ba'i sbyor ba yin
<p>107a.6</p>par bstan/ /lug la sogs pa bsad nas rku ba na de'i gnas skabs kyi rin thang brtsi bar bya'o/ /bsad pa ni rku ba'i sbyor ba kho na yin par bstan to/ /de ltar na/ brku bya gcig nyid dang ni gzhir gyur gcig /brku bya'i ngo bo ji ltar de ltar bshad/ /brku bar bya ba gcig pa nyid ni
<p>107a.7</p>gzhi nas rgyun gyis zhes bya ba la sogs pas bshad do/ /gzhir gyur pa gcig pa nyid ni/ de bzhin 'dir ni kha dog gcig gyur gnas/ /zhes bya ba la sogs pas bshad do/ /brku bar bya ba'i rang bzhin yang / /gser dngul rnam pa nyams byas zhes bya ba la sogs pas bshad do/ /
<p>107b</p>
<p>107b.1</p>da ni bdag po'i rab tu dbye ba bshad par bya'o/ /nor gyi bdag po mi 'am ri dgas zhes/ /nges pa med na dngos kyi dbang gis gzhag /bdag po rnams mi yin nam 'o na te mi ma yin zhes nges pa med na/ /yid gnyis gyur na nges dang 'dra bar gzhag /ces bya ba 'dis dngos po las rnam
<p>107b.2</p>par gzhag go / /rkun pos chos gos rdzas la sogs phrogs na/ /de la re ba med na bdag gi min/ /de phyir nan gyis de las len na mtha'/ /bsam pas ma btang ba la nyes pa med/ /rkun ma rnams kyis chos gos la sogs pa phrogs na/ gang zhig bsam pas btang ba de la bdag
<p>107b.3</p>nyid kyir bya ba med do/ /bsam pas ma btang ba la ni yod do/ /de ltar bas na nan gyis rkun ma las len par byed na/ bsam pas yongs su btang ba las mthar 'gyur ro/ /bsam pas ma btang ba la ni nyes pa med pa nyid yin te/ 'dod pa dang bcas pa nyid kyis bdag gir bya ba nyid
<p>107b.4</p>dang ma bral ba'i phyir ro/ /'o na phran tshegs las/ rang gi chos gos dang lhung bzed ngo shes nas dge slong rnams kyis ku co bton pa dang / chom rkun pa de rnams skrag nas bor te byer ro/ /dge slong rnams kyang rang rang gi chos gos dang lhung bzed byin gyis brlabs nas 'khod la/ ci
<p>107b.5</p>'di bdag cag la rung ngam 'on te mi rung snyam du mi shes pa las/ bcom ldan 'das kyis bka' stsal pa/ de dag skrag par mi bya ste/ de ni gang gis phrogs pa de'i yin no/ /zhes 'byung ba dang 'gal lo zhe na/ 'di la 'gal ba med de/ gzhung gi don ni nor gyi bdag po rnams kyi bsam
<p>107b.6</p>pas btang ba byas na/ de gang gis phrogs pa de'i yin no zhes bya ba yin pa'i phyir ro/ /'di ga las shes she na/ de srid du ltos pa med par mi bya'o zhes gsungs pa'i phyir ro/ /'di ni khungs ma yin te/ de ltar yang choms rkun rnams kyis gzhom par brtsams pa dang / dge slong rnams
<p>107b.7</p>kyis ltos pa med par chos gos dang lhung bzed bor ba dang / de rnams phongs par gyur pa na / bcom ldan 'das kyis bka' stsal pa/ ji srid du chom rkun rnams kyis bcom pa'i rdzas khyer nas sbyor ba'i rgyun ma chad pa de srid du ltos pa med par mi bya'o zhes gzhung las 'byung
<p>108a</p>
<p>108a.1</p>bas chom rkun mthong ba kho na las 'phral du ma btang ba zhes bya ba la dgongs pa'i phyir 'di ni khungs ma yin no zhes bya ba'i tha tshig go zhe na/ 'di'i don ni 'di yin te/ 'di ni byung ba tsam yin gyi/ chom rkun de srid du ltos pa med par mi bya'o zhes 'byung ba 'di ni
<p>108a.2</p>spyir gsungs pa yin no/ /gal te 'di spyir gsungs par mi 'gyur na de'i tshe chom rkun de dag bcom pa'i rdzas rnams khyer te mnyan yod du tshong bya bar brtsams pa dang / dge slong rnams kyis bcom pa'i rdzas ngo shes la/ bcom ldan 'das kyis kyang de srid du ltos pa med par mi bya'o
<p>108a.3</p>zhes gsungs pas/ dge slong de rnams kyis bcom pa'i rdzas de ngo shes nas chom rkun de rnams rgyal po'i pho brang 'khor du khrid pa dang / bcom ldan 'das kyis bka' stsal pa/ chom rkun pa rnams rgyal po'i pho brang 'khor du dbul bar mi bya'o/ /'on kyang chos bshad pas blang
<p>108a.4</p>bar bya'o/ /gal te mi ster na rin phyed kyis kyang blang bar bya'o/ /'on kyang mi ster na rin thang tshang bar byin te blang bar bya'o zhes bya ba la sogs pa'i bar du 'byung ba'i gzhung 'di mi rung ste/ 'dir de srid du ltos pa med par mi bya'o zhes bya ba'i tshig 'di mngon du byas nas dge slong rnams
<p>108a.5</p>'jug pa ni 'gal lo/ /gal te don de ltar mi sems na bcom ldan 'das kyis kyang ma byin par len pa la brten nas dgag pa bor te chom rkun dbul ba bkag pa mi rigs par 'gyur ro/ /de lta bas na bsam pas btang ba las bdag gir bya ba log pa yin no zhes bya bar
<p>108a.6</p>rtogs par bya'o/ /bsam pas ma btang na ni gzhan gyis bdag gir byas kyang rung ste/ bdag nyid kyir bya ba ma nyams pa yin no/ /de ltar yang 'dul ba mdo las/ phrogs pa la bsam pas ma btang ba nyid ni bdag po nyid dang ma bral ba yin pa nyid do zhes bya ba 'byung ba
<p>108a.7</p>yin no/ /rtsa ba'i bye brag tu bshad pa las kyang phrogs ma thag tu dngos po de chom rkun gyi yin par mi 'grub ste/ de ni bdag po kho na'i yin no zhes 'byung ngo / /'on ni chos bshad pas blang bar bya'o zhes bya ba 'di dang 'gal te/ rang gi rdzas blang ba la chos bshad pa
<p>108b</p>
<p>108b.1</p>dang 'brel ba ci yod ce na/ de ni bcom ldan 'das kyis thugs brtse ba lhur mdzad nas gsungs pas 'gal ba med do/ /gzhung gi don ni gal te lus la gnod pa med par blang bar nus na de lta na ni blang / /'on te ma yin na chos bshad pas blang bar bya ba 'am rin gyis kyang blang bar bya'i/ 
<p>108b.2</p>chom rkun rnams rgyal po'i pho brang 'khor du dbul bar mi bya ste/ des na de dag la gnod par 'gyur ro zhes bya bar gnang ste 'di ltar rin phyed kyis kyang zhes gsungs pas/ de ni de ltar gdon mi za ba yin no/ /de lta ma yin na rin phyed kyis ji ltar ltung bar mi 'gyur/ gal te zhes bya ba'i
<p>108b.3</p>gzhung las/ de dag bsgrag par mi bya ste de ni gang gis phrogs pa de'i yin no zhes gsungs pa yang de'i don 'di yin te/ 'di ni bdag gi yin no snyam du mngon par zhen pa'i phyir de de'i yin gyi/ rkun po ma yin par mi gzhan gyi ni ma yin no/ /mthus de'i re ba bcad na sdom brtson
<p>108b.4</p>dbyug pa spangs pa dgon pa dang bas mtha' na gnas pa la srog gi bar chad byed par 'gyur ro snyam nas bcom ldan 'das kyis bzlog pa mdzad de/ rang gi 'du shes kyis 'jug pas gzhan gyis ni ma yin pa'i phyir ro/ /gzhan gyi yin par 'du shes yod na ni kha na ma tho ba la sogs pa bskyed pa'i
<p>108b.5</p>phyir ro/ /gzhan gyis slob ma dbang byas de bdag min/ /gzhan gyis slob ma bsdus pa'am sbyin pa la sogs pas dbang du byas na bdag nyid kyi ma yin te/ de slar phrogs na mthar 'gyur ba yin no zhes dgongs pa'o/ /'dir gzhung ni 'dul byed las/ dge slong gi slob ma chom rkun rnams
<p>108b.6</p>kyis khrid pa dang / des de 'bros su bcug nas bkug pa las/ de 'gyod pa skyes pa dang / bcom ldan 'das kyis bka' stsal pa/ gal te de dag gi slob ma dbang du byas pa las 'gugs par byed pa na dngos po tshang na pham par 'gyur ro zhes 'byung ba yin no/ /'o na yang dge slong ma gang
<p>108b.7</p>gis khyim thab kyis ma gnang bar rab tu 'byin par byed na ltung byed do zhes gsungs pa ji lta bu yin/ 'di ni srog chags phal pa 'phrog pa'i rnam pa yin te/ ma gnad pa rab tu 'byin pas bdag nyid kyis sgrub par byed pa de'i phyir mthar 'gyur bar rigs so zhe na/ rku ba'i sems
<p>109a</p>
<p>109a.1</p>med pa'i phyir 'di 'phrog pa ma yin pas nyes pa med do/ /bdag nyid rku bas nam yang yod ma yin/ /zhes bya ba 'dir gzhung ni 'dul byed las/ chom rkun rnams kyis dge slong brkus pa dang / de de rnams las bros nas slar 'ongs nas/ bcom ldan 'das
<p>109a.2</p>kyis bka' stsal pa/ dge slong la bdag nyid rku ba med pas ltung ba med de zhes bya ba'i bar du 'byung ba yin no/ /dud 'gro'i nor la bdag dang dud 'gro dag /zas btang ba la bdag po dud 'gro yin/ /zhes bya ba 'di ni bya'i bdag po rnams kyi bu dang 'dra bar bya rnams la rgyan de
<p>109a.3</p>byin no/ /de lta bas na 'dir bya yang bdag po nyid yin pas gnyi ga bdag po nyid yin yang 'du shes kyi dbang gis ltung ba rnam par gzhag par rig par bya'o/ /'dir gzhung ni/ gal te 'di snyam du mi'i ni rku'i bya'i ni ma yin no snyam du sems na mi'i las rin thang brtsi bar bya'o/ /
<p>109a.4</p>gal te dngos po tshang na pham par 'gyur ro/ /'on te ma tshang na nyes pa sbom por 'gyur ro zhes bya ba la sogs pa 'byung ba yin no/ /mi bdag po nyid ma yin na ni der pham par 'gyur bar yang mi 'thad pas 'dir mi yang bdag po yin par rtogs par bya'o/ /zas btang ba la bdag po dud
<p>109a.5</p>'gro yin/ /zhes bya ba ni longs spyod pa'i phyir dud 'gro rnams la btung ba la sogs pa gang sbyin par bya ba de la 'di ni bdag gi yin no snyam du sbyin pa po la bsam pa med do/ /de ltar bas na btung ba la sogs pa la ni dud 'gro bdag po nyid yin par khong du chud par bya'o/ /de nyid kyi phyir
<p>109a.6</p>dgon pa'i lam du dud 'gro rnams la btung ba'i skal ba byin pa la 'du shes kyi dbang gis ltung ba rnam par gzhag par ma mdzad do/ /thob par bya phyir me sogs dkrogs pa yis/ /ri dgas la sogs bdag po brtson por bstan/ /bshad pa las na ri dgas mtshon phyir yin/ /de phyir
<p>109a.7</p>srog chags gzhan la'ang 'thad pa yin/ /rngon pa la sogs brtson par byed pa las/ /thob par bya phyir me la sogs pa dkrogs pa na ri dgas la sogs pa de'i bdag po ni brtson pa po kho na yin par bstan gyi gzhan ni ma yin no/ /thob par bya phyir zhes smos pa ni gnod par bya ba'i
<p>109b</p>
<p>109b.1</p>phyir me la sogs pas dkrogs pa la yang bdag po nyid yin par rab tu bstan pa'i phyir ro/ /bshad pa las so zhes bya ba ni so sor thar pa'i bshad pa ste/ rnam par 'byed pa las nye bar mtshon pa tsam yin par rtogs nas ri dgas la sogs zhes bya ba la sogs pa'i sgra sbyar ro/ /de lta bas na mi
<p>109b.2</p>dang ma he la sogs pa la yang de kho na bzhin du rig par bya'o/ /rngon pa rnams kyis ri dgas gtses pa zhig /gtsug lag khang du rgyug cing phyin pa na/ /skyabs su 'ongs pa de la bsrung bar bya/ /de ni shin de dag rnams la gtad/ /rngon pa rnams kyis ri dgas rnams gtses par gyur pa zhig gtsug
<p>109b.3</p>lag khang dag tu rgyug cing phyin na rgyug pa yang de yin la/ phyin pa yang yin pas na ri dgas gtsug lag khang du phyin pa de la bsrung bar bya'o/ /skyabs zhes bya ba ni gtsug lag khang la bya ste/ de ltar yang skyabs kyi steng du 'dzegs te zhes 'byung bas so/ /de ni mgon skyabs byed pa tsam yin te/ 
<p>109b.4</p>khyer ba yang med cing btang ba yang med pas 'dir phrogs pa'i nyes pa ni med do/ /'dir gzhung ni 'dul byed las/ rngon pa rnams kyis ri dgas rnams la gtses pa na gtsug lag khang du phyin pa dang / rngon pa de rnams kyis smras pa/ 'di gtses pa las gtsug lag khang du phyin pas
<p>109b.5</p>'di bdag cag la stsol cig /de dag gis gang gi tshe ma thob pa de'i tshe bor nas dong ba dang / dge slong de rnams 'gyod pa skyes pa dang / bcom ldan 'das kyis bka' stsal pa/ ltung ba med do zhes 'byung ba yin no/ /gal te yang shin de'i tshe de dag nyid la sbyin par bya'o/ /'dir gzhung
<p>109b.6</p>ni 'dul byed nyid las/ /rngon pa rnams kyis rnyong gis ri dgas snad par byas pa la gtsug lag khang du phyin pa dang / rngon pa de dag gis smras pa/ bdag cag gis ri dgas 'di rnying gis snad par byas pa yin te/ 'di gdon mi za bar 'chis thong shig /dge slong de dag gis ma btang nas/ 
<p>109b.7</p>gang gi tshe ma btang ba de'i tshe bor nas dong ngo / /de dag dong ba dang shi nas dge slong de dag gis de ltar bsgrub par bya ba mi shes pa las/ bcom ldan 'das kyis bka' stsal pa/ rngon pa de dag nyid la sbyin par bya'o zhes 'byung ba yin no/ /skye bo nye dus brtul zhugs can gang zhig /
<p>110a</p>
<p>110a.1</p>mthu yis khrid nas 'bad pas gzung bar bya/ /gal te rtags kyis de bsam skye bo gnyen/ /mthun par shes na gzung bar mi bya'o/ /gal te nye du rnams kyis brtul zhugs can khrid la rtags 'ga' zhig gis 'dug par 'dod par shes na bsgrims te gzung bar bya'o/ /
<p>110a.2</p>'on te 'gro bar 'dod na de'i tshe gzung bar mi bya'o/ /rtags kyang khyod kyi lag pa gang na gal te gang nye du rnams kyis bzung ba'o zhes zer na gzung bar bya'o/ / 'on te gang khyed cag gis gzung ba'o zhes zer na kye ma 'di 'gro bar 'dod pa yin no zhes gzung bar mi bya'o/ /dbyar gyi gnas su rnyed pa'i rnam
<p>110a.3</p>pa 'ongs/ /de bas mang du dbyar gnas pa yang dbang / /gang dag dam chos tshigs bcad 'ga' 'don pa/ /de yang chos kyi rnyed pa dbang ba yin/ /dbyar gyi gnas dang 'brel pa'i rnyed pa 'ongs pa gang yin pa de ni dbyar gnas pa dbang bas gang gis tha na zla ba gnyis shig dbyar gnas pa
<p>110a.4</p>yin na de yang dbang ba yin te/ de bas mang du dbyar gnas pa yin pa'i phyir ro/ /tha na shi ba dang babs pa rnams kyang dbang ngo / /chos kyi rnyed pa ni chos smra ba rnams kho na dbang ba yin pas/ /tha na tshig bzhi pa'i tshigs su bcad pa 'ga' tsam 'don pa gang yin pa de dag kyang chos smra ba
<p>110a.5</p>dag yin no/ /de ni rtsod pa'i gzhi las 'byung ngo / /'dir yang bye brag tu smra ba rnams kyis gal te mya ngan las 'das pa'i chos kyi yin na de'i tshe mchod rten gyi dkor dang 'dra bar spyad par bya ba ma yin no/ /'on te lung gi chos kyi yin na de'i tshe spyad pa yin no zhes rnam par bshad do/ /sing ga la'i
<p>110a.6</p>rgyal po'i bu mo mu tig gis kyang lung gi chos kho na la phul ba yin par rtogs par bya'o/ /gal te de ci'i phyir zhe na/ bcom ldan 'das kyis gsungs pa'i phyir ro/ /bcom ldan 'das kyis ni gang zhig gis tha na tshig bzhi pa'i tshigs su bcad pa/ 'ga' zhig 'don par byed na de la yang sbyin
<p>110a.7</p>par bya'o zhes gsungs kyi/ mya ngan las 'das pa la'o zhes ni ma gsungs so/ /ci ste 'o na chos la ni mu tig bre gang do zhes bu mo mu tig gis spyir smras na ji lta ji lta bur 'gyur zhe na/ shed ma bye ba ni brdar btags pa'i chos la 'du shes 'byung ba kho na yin pas nyes pa med do/ /gtsug
<p>110b</p>
<p>110b.1</p>lag khang mang gnas par khas blangs kyang / /rnyed pa gcig na len par dbang ba yin/ /gal te thams cad du na gtsug lag khang / /rnyed pa kun las cha gcig tsam zhig blang / /gtsug lag khang mang po dag tu dbyar gnas par khas blangs kyang gtsug lag khang gcig kho na nas
<p>110b.2</p>rnyed pa len par dbang ba yin no / /'on te thams cad nas len par 'dod na de'i tshe gtsug lag khang gi rnyed pa de dag thams cad las cha gcig tsam byung ba de tsam blang bar bya'i lhag par ni ma yin no/ /dge slong gcig gi nges par 'dra ba las/ /dge tshul sum cha gcig cig dbang bar
<p>110b.3</p>'gyur/ /bsnyen par rdzogs par 'dod na cha gnyis te/ /zas la sogs gtogs bgo ba ma gtogs so/ /dge tshul la ni dge slong gcig gi skal ba nges pa de dang mnyam pa'i rdzas las sum cha gcig sbyin par bya ste/ dper na gal te dge slong gis skal ba pa na gsum zhig
<p>110b.4</p>yod na de'i tshe dge tshul la ni pa na gcig /bsnyen par rdzogs par 'dod pa la ni pa na gnyis sbyin par bya ba lta bu yin no/ /'dir gzhung ni sil bu las/ mnyan yod na khyim pa zhig gis gtsug lag khang brtsigs nas des de zhal bsro ba na gnyi ga'i dge 'dun mchod ston gsol nas rnyed
<p>110b.5</p>pa mang po phul ba dang / bcom ldan 'das kyis bka' stsal pa/ dge slong dang dge slong ma la ni skal ba mnyam par sbyin no/ /dge tshul dang dge tshul ma la ni sum cha'o/ /bsnyen par rdzogs par 'dod pa dang dge slob ma la ni sum gnyis sbyin par bya'o zhes gsungs pa yin te/ mchod ston
<p>110b.6</p>la dge slong gtsor bya ba yin gyis kyang dge slong ma rnams kyis kyang zos pa las rnyed pa spyir sbyin pa'i tshul ni 'di kho na yin no/ /yang kha cig ni sum cha sbyin par bya'o zhes bya ba 'di la sum cha zhes bya ba dang / sum gnyis zhes bya ba 'di las yang skal ba mnyam par sbyin par bya'o zhes bya ba 'don te/ 
<p>110b.7</p>gzhung 'di nyid 'dul ba'i mdo las/ dge tshul dang dge tshul ma gnyis kyi rnyed pa ni sum cha dang bral ba nyid yin no/ /mid par bya ba ni mnyam pa nyid yin no/ /bsnyen par rdzogs par 'dod pa dang / dge slong ma'i yang ngo zhes bsdus so/ /mdo'i don ni dgrol na sum cha dang bral ba
<p>111a</p>
<p>111a.1</p>nyid ni sum cha ma yin pa'i cha nyid do zhes bya ba'i tha tshig go/ /mid par bya ba ni 'bras chan la sogs pa'o / /mnyam pa nyid ni dge tshul dang dge tshul ma gnyis skal ba mtshungs pa nyid do/ /bsnyen par rdzogs par 'dod pa dang dge slob ma'i yang mnyam pa nyid do zhes bya
<p>111a.2</p>bar sbyar ro/ /mid par bya bar ma zad do/ /de'i phyir mdo 'di spyir khong du chud par bya'o/ /gal te zhes bya ba las kyang gzhung de nyid rigs par bstan te/ cho ga de la ni nor ces pa'i phyir ro/ /de ltar yang gleng gzhi las dge tshul rnams la ni gtod g.yogs dang smad g.yogs su zad pas bdag
<p>111a.3</p>la ni chos gos gsum dgos so zhes bstan pa yin no/ /'dir zhus pa'i gzhung yang khungs yin te/ bcom ldan 'das kyis dge tshul dang / dge tshul ma la sogs pa'i rnyed pa sum cha ma yin pa sbyin par bya'o zhes bya ba dang / dge slob ma la ci tsam zhig stsal bar bgyi lags/ nye ba 
<p>111a.4</p>'khor mi che mi chung bar mnyam por ro zhes 'byung ba yin te/ 'di thams cad kyang yin na / 'on kyang gzhung de mi snang ba'i phyir slob dpon dag ni snga ma bzhed do/ / zas la sogs pa gtogs kyi bgo ba ma gtogs so zhes bya ba ni/ bza' ba dang bca' ba la sogs pa khar mid par bya ba gang yin
<p>111a.5</p>pa der gtogs pa bgo ba ni ma gtogs so zhes bya ba'i tha tshig go/ /'dir gzhung ni sil bu las/ dge 'dun la bu ram shing gi bca' ba dag cig grub pa nas tshe dang ldan pa sgra gcan zin la sdong bu'i sum cha zhig byin pa'i bar dang / bcom ldan 'das kyis bka' stsal pa/ dge slong
<p>111a.6</p>dag ngas gos kyi rnyed pa la dgongs nas dge tshul dag la sum cha bcas kyi zas kyi rnyed pa la ni ma yin no/ /de lta bas na zas kyi rnyed pa zhig byung na su la sa'i 'dab ma tsam yang mnyam par bgo bar bya'o/ /gzhan du dgod par mi byed na 'gal tshabs can du 'gyur ro zhes bya ba'i gzhung 'byung ba
<p>111a.7</p>yin no/ /zas la sogs pa zhes bya ba'i sgras ni shi ba'i gos kyi skal ba bsdus pa yin te/ dge tshul rnams la skal ba mnyam par sbyin par bya'o zhes gsungs pa yin no/ /de yang bsnyen par rdzogs pa dag dang mnyam pa yin no/ /de yang 'dul ba mdo 'di la bsnyen par ma rdzogs pa la ni
<p>111b</p>
<p>111b.1</p>thams cad 'os so zhes bya ba dang / dge 'dun gyi dbang gis so zhes gsungs pa yin no/ / gtsug lag khang ni gang na gcig gnas kyang / /de nyid gtsug lag khang de'i skal ba dbang / /zhes bya ba ni/ gtsug lag khang na brtul zhugs can gcig pu zhig gnas na yang de la gang zhig gtsug
<p>111b.2</p>lag khang de'i rnyed pa la de nyid bdag po yin gyi ji srid sdom brtson gzhan dag la ni ma yin no/ /'dir gzhung ni bram ze'i bu mo lta bu las/ nye ba 'khor gtsug lag khang gang na dge slong gcig pu zhig 'dug na dge slong des chos gos kyi rnyed pa zhig byung ba na gnas 'di na bdag gcig pu gnas la/ dge 'dun gyi
<p>111b.3</p>gos bgo bar bya ba dge 'dun la brten du rung ba 'di bdag gis thob pas bdag gis gos 'di bdag gir bya'o zhes bya ba nas bdag gir byas byin gyis brlabs so zhes bya ba'i bar du sems bskyed par bya zhing tshig tu yang brjod par bya'o/ /gal te de ltar byed na byin gyis brlabs pa yin par brjod par
<p>111b.4</p>bya ba yin pas gzhan dag 'ongs pa rnams la sbyin par mi bya'o/ /'on te de ltar mi byed na dge slong des gos de dag bdag gir mi bya'o/ /bdag gir byas na nyes byas su 'gyur te/ dge slong de dag dang yang skal ba mnyam pa yin no/ /'dir brgya la gal te de dag dang skal ba mnyam na gos de dag
<p>111b.5</p>las brkus pa yin na ji ltar nyes byas su 'gyur zhe na/ de'i don ni mi rigs par byed pa las nyes par 'gyur ba yin pa'i phyir ro/ /ltung ba ni mtshan nyid ji lta bu bzhin du rig par bya ba yin pas nyes pa med do/ /sdom brtson shi na bkur sti byas nas ni/ /de shi ba yi gos la sogs pa bgo/ /gdugs
<p>111b.6</p>dang me tog dang ba dan la sogs pa'i yo byad kyis sdom brtson shi ba dur khrod kyi gnas su bskyal te/ bkur sti bya zhing de nyid du rgyud gsum pa'i chos bsgrags par bya'o/ /de nas slar phyin nas shi ba'i gos la sogs pa bgo bar bya ste/ /go rims ni 'di yin no/ /'dir gzhung ni gos kyi gzhi
<p>111b.7</p>las/ de mi ma yin pa rnams su skyes nas dbyug pa thogs te langs nas ji srid du nga'i lus la mchod pa ma byas pa de'i bar du 'gyed dam zhes bya ba nas/ bcom ldan 'das kyis bka' stsal pa/ dge slong rnams kyis sngar de'i lus la mchod pa byas shing / phyis lhung bzed dang 
<p>112a</p>
<p>112a.1</p>chos gos bgo bar bya ste/ nyes dmigs de yang 'byung bar mi 'gyur ro zhes bya ba'i bar du 'gyur ba dang / dge slong nad pa zhig gnas khang du shi ba dang / mi ma yin pa rnams su skyes so/ /khog pa de ni dge slong rnams kyis bsreg pa'i gnas su khyer te mchod
<p>112a.2</p>pa byas nas bsregs so/ /de nas gtsug lag khang du phyin nas gos 'gyed pa dang / dbyug pa thogs nas langs te ji srid du nga'i ched du chos bsgrags pa ma byas pa de'i bar du gos 'gyed par byed dam zhes zer ba las/ bcom ldan 'das kyis bka' stsal pa/ de'i ched du chos
<p>112a.3</p>bsgrags pa bya zhing yon bsngo ba byas te phyis gos bgo bar bya'o zhes 'byung ba yin no/ /gang zhig shi ba'i yo byad gang dbang ba de bshad par bya ste/ nad pa'i nad g.yog 'gyur ba gang yin pa/ /sdom brtson de ni lhung bzed sogs drug dbang / /gang tshe nad g.yog mang ba nyid yin na/ /de dag
<p>112a.4</p>drug po de nyid spyir yin no/ /lhung bzed dang chos gos gsum dang / gding ba dang / chu tshags zhes bya ba drug po de ni nad g.yog sdom brtson dbang ba yin te/ de ni de'i yin no zhes bya ba'i tha tshig go/ /gang gi tshe nad g.yog mang bar 'gyur ba de'i tshe yang lhung bzed la sogs pa drug po de
<p>112a.5</p>nyid de rnams kyi spyir dbang bar zad de/ gzhan ni sbyin par mi bya'o zhes bya ba'i tha tshig go/ /'dir gzhung ni bram ze'i bu mo lta bu las/ yo byad de dag las kyang 'bring las sbyin par bya'o zhes gsungs pa dang / nad pa'i nad g.yog dge tshul lags na de la nad g.yog gis gos stsal
<p>112a.6</p>lags sam/ bka' stsal pa/ sbyin par bya'o/ /ji tsam zhig stsal lags/ thams cad mnyam par ro zhes 'byung ba yin no / /nad pa'i ched du gzhan du song ba las/ /sdom brtson nad pa shi yang drug po dbang / /sdom brtson rnams kyis gal te de bgos bsdus/ /myur bar nad
<p>112a.7</p>g.yog la ni sbyin par bya/ /gal te nad g.yog nad pa'i bya ba zhig la gzhan du song ste med pa las nad pa shi na de'i tshe yang yo byad drug po de dag dbang ngo / /'on te de bgos na de'i tshe bsdus nas kyang nad g.yog la sbyin par bya'o/ /'dir gzhung ni bram ze'i bu mo las/ btsun pa nad
<p>112b</p>
<p>112b.1</p>g.yog mtshams kyi slad rol du mchis pa las nad pa yang gum na de la nad g.yog gi gos stsal lags sam/ bka' stsal pa/ /gang zhig nad pa'i bya bas song ba yin na de la sbyin par bya'o/ /gang zhig bdag nyid kyi bya bas song na de la ni sbyin par mi bya'o zhes 'byung ba yin no/ /gal te nad
<p>112b.2</p>g.yog bud med mtshan ldan nam/ /khyim pa yin na de drug mi dbang ngo / /gal te sdom brtson bu lon blangs shin/ /de yi rdzas rnams las ni 'khor bar bya/ /bud med mtshan ldan zhes bya ba ni dge slong ma dang dge slob ma dang dge tshul ma rnams so/ /gal te nad g.yog khyim pa yin na yang
<p>112b.3</p>yo byad de drug mi dbang ngo / /'dir gzhung ni bram ze'i bu mo las/ btsun pa nad g.yog khyim pa zhig lags na de la nad pa'i gos stsal lags sam/ bka' stsal pa/ ci yang mi sbyin no/ /nad g.yog dge slong ma dang / dge slob ma dang dge tshul ma rnams la yang de bzhin du rgya cher 'byung
<p>112b.4</p>ngo / /de ltar yang 'dul ba mdo las/ de ni shi ba'i rdzas mi 'os pa la ma yin no zhes 'byung ngo / /'dir 'os pa ni mtshan 'dra ba yin no/ / gang na mtshan tha dad pa dag kho na yod na de ni dbang ba kho na yin no zhes bya bar don gyis khong du chud par bya'o/ /ji ste ngas bu lon blangs te shi na de'i tshe
<p>112b.5</p>de'i rdzas dag kho na las 'khor bar bya'i gzhan las ni ma yin no/ /lag gi bla yis dge 'dun ched blangs nas/ /yi ger bris brtags dge 'dun dag las gzhal/ /ji ste lag gi blas dge 'dun gyi ched du bu lon blangs nas de shi na yi ge bris pa la brtags te/ dge 'dun kho na las
<p>112b.6</p>gzhal bar bya'o/ /gsol dang dang po tha mar gang dag yod/ de dag de shi ba yi gos rnams dbang / /gsol ba bya ba dang / dang po dang / tha ma dag na sdom brtson gang dag nye bar 'khod pa de dag kho na shi ba'i rdzas de dag la dbang ba yin gyi sdom brtson gzhan dag ni ma yin no/ /'o na gos kyi gzhi
<p>112b.7</p>las chos gos kyi rnyed pa bgo ba la rgyu lnga dag ste/ lnga gang dag ce na/ gaN+DI dang / rgyud chags gsum pa dang / mchod rten la phyag bya ba dang / tshul shing 'brim pa dang / lnga pa gsol ba yin no zhes gsungs pa ji lta bu yin zhe na/ mjug na yod pa'i dbang du mdzad nas bstan pa yin pas nyes
<p>113a</p>
<p>113a.1</p>pa med do/ /yang na gsol dang zhes bya ba dang zhes bya bas bsdu ba byas pa'i phyir gaN+DI la sogs pa yang smon pa grub po/ /gal te de lta yin na gaN+DI la sogs pa yin na ni nye bar ma gyur la/ gsol ba na ni nye bar ma gyur kyang skal ba thob mod ce na/ 'dod pa nyid yin pa'i
<p>113a.2</p>phyir nyes pa med do zhes bshad do/ /dang po dang tha ma'i gzhung ni btsun pa gang na dge 'dun brel ba 'am gsol ba bgyid pa ma mchis pa der shi ba'i yo byad bgo bar bgyi lags sam/ nye ba 'khor dang po dang tha mar byas te bgo bar bya'o/ /dge slong rnams kyis dang po dang tha ma zhes bya ba ci yin
<p>113a.3</p>pa mi shes pa las/ bcom ldan 'das kyis bka' stsal pa/ yo byad cig btsongs nas de las chung shas shig dge 'dun gyi rgan po dang dge 'dun gyi gzhon nu la sbyin nas ji ltar 'dod pa bzhin du bgo bar bya ste/ 'di la 'gyod par mi bya'o/ /gsol ba ma byas sam dang po dang tha ma ma byas na ni
<p>113a.4</p>shi ba'i yo byad kyi rnyed pa sangs rgyas kyi slob ma thams cad dbang ba yin no zhes 'byung ba yin no/ /'o na dang po dang tha ma dang gsol ba ma byas par rdzas bgos na ji ltar bsgrub par bya zhe na/ dge slong gzhan dag lhags nas phyis yang bgo bar bya'o zhes bshad de/ gos kyi gzhi las mnyan yod
<p>113a.5</p>du nye dga' shi ba'i yo byad bgos pa dang / yul rang 'dus kyi dge slong rnams kyis thos nas ji tsam na bdag cag kyang btsun pa nye dga'i tshangs pa mtshungs par spyod pa yin pas bdag cag kyang dbang ngo zhes bya ba nas/ ci tsam na de dag dang lhan cig tu phyis bgos so zhes bya ba la sogs pa gsungs pa'i
<p>113a.6</p>phyir ro/ /yang gzhan dag na re phyis bgos so zhes bya ba 'di ni 'gyed pa mjug tu ma phyin pa la bya bar gsungs pa yin gyi/ mjug du phyin pa la ni ma yin no zhes zer na de ni mi rigs te/ khungs med pa'i phyir dang / bgo ba dngos su gsungs pa'i phyir dang / gsol ba dang dang po dang tha ma ma byas nas sangs
<p>113a.7</p>rgyas kyi slob ma thams cad dbang bar gsungs pa'i phyir ro/ /kho bo 'das nas sbyin zhes smras nas ni/ /gal te shi na de ni bgo bya ste/ /sdom brtson bu la sogs pa ltos bral phyir/ /ltos dang bcas pa'i sbyin pa sbyin pa min/ /kho bo shi na 'di la sbyin par bya'o zhes smras nas gal te sdom brtson shi na de
<p>113b</p>
<p>113b.1</p>sbyin par mi bya'i bgo bar bya ba kho na yin no/ /ji ste zhe na/ ltos pa dang bcas pa'i sbyin pa ni sbyin pa ma yin te/ sdom brtson rnams la ni bu la sogs pa ltos pa med pa'i phyir ro/ /'dir gzhung ni gos kyi gzhi las dge slong dag de gson pa na sbyin par mi byed na shi na sbyin par byed pa lta smos kyang ci dgos te/ kho bo
<p>113b.2</p>'das nas 'di la sbyin par bya'o zhes bya ba'i sbyin pa 'di ni med kyi / blangs nas bgo bar bya'o zhes 'byung ba yin no/ /phran tshegs las kyang / skyes bu blun po de gson par na sbyin par mi byed na/ shi na lta ci zhig sbyin par byed / 'di lta ste/ kho bo 'das nas zhes bya ba de lta bu'i sbyin pa ni med
<p>113b.3</p>do/ /sdom brtson smos pa ci dgos she na/ khyim pa rnams la ni bu la sogs pa ltos pa yod pa'i phyir ltos pa dang bcas pa'i sbyin pa yod do zhes rab tu bstan pa'i phyir ro/ /de ltar yang phran tshegs las dge slong dag khyim pa dag ni ltos pa dang bcas pa'i 'chi ba yin gyi/ rab tu byung ba rnams ni
<p>113b.4</p>ltos pa med pa yin pas khyim pa la ni kho bo 'das nas zhes bya ba'i sbyin pa de lta bu yod do/ /de lta bas na bu'i skal pa blang bar bya'o zhes bya ba la sogs pa gsungs pa yin no/ /nad pas sbyin par bya ba bskul ba las bya ba zhig gis shor nas ma byin na/ shi yang de yi tshig dang mthun par ni/ /de yi
<p>113b.5</p>rdzas las sdom brtson rnams kyis sbyin/ /'dul byed las/ gal te nad pa na re mchod pa byos shig ces bya ba la sogs pa zer na de bya'o/ /'on te bya ba zhig gi ched kyis de'i tshe ma bsgrubs na nad pa de shi yang de'i rdzas las des ji skad smras pa de bzhin du bya'o/ /'di ni 'chi ba'i snga rol gyi sbyin pa
<p>113b.6</p>yin gyi/ bdag 'das nas zhes bya ba ni ma yin no zhes gsungs pa yin no/ /de lta bas na 'di ni sbyin pa kho na yin no/ /nad g.yog las bskur te nyams pa las 'di skad gsungs pa ni gzhan las bskur te nyams pa la yang bye brag med pa'i phyir sbyin pa nyid du rtogs par bya'o/ /rang gi sde tshan
<p>113b.7</p>rdzas ni 'gyed pa las/ /gal te sdom brtson skal ba ma blangs shing / /skal ba de ni sde tshan de'i yin no/ /skal ba thob na shi ba'i skal ba yin no / /gang na sde tshan bcu la sogs pas rdzas bgos pa de la rang gi sde tshan dang rdzas 'gyed pa las gal te brtul zhugs can rang gi skal ba ma blangs pa
<p>114a</p>
<p>114a.1</p>kho nar shi na de'i tshe rnyed pa de gcig pu des ma tshang ba'i sde tshan de kho na'i yin par rig par bya'o/ /'on te rang gi skal ba blangs nas shi na de'i tshe rnyed pa de mtshams su mngon du gyur pa rnams kho na'i yin te/ shi ba'i rdzas yin pa'i phyir ro/ /'dir gzhung ni gleng gzhi las/ btsun
<p>114a.2</p>pa gal te bcu rnams las gcig gum na shi ba'i yo byad kyi rnyed pa su dbang lags/ bcom ldan 'das kyis bka' stsal pa/ nye ba 'khor gal te bgos nas shi na dge 'dun mthun pas bgo bar bya'o/ /'on te ma bgos par shi na dgu po rnams dbang ngo zhes gsungs pa yin no/ /khungs kyi tshig de ni spyi
<p>114a.3</p>mthun gyi rdzas zhes bya ba gzhan la yang brjod do/ /gzhan du gos la sogs pa bskur gyur na/ /de ni gang la bskur ba de'i yin no/ /gal te mi 'dod skur bar byed dbang ste/ /mi 'dod kyang de dbang ba kho na yin/ /gzhan du gos la sogs pa bskur la sdom brtson gang kho na la bskur ba des kyang ma
<p>114a.4</p>spangs na gos la sogs pa pe kho na'i yin par rig par bya'o/ /de shi na yang de kho na'i yin te/ de ni shi ba'i rdzas yin no zhes bya ba'i tha tshig go/ /'dir gzhung ni gos kyi gzhi las/ dge slong la gos dag bskur ba gang gis bskur ba de la yid gcugs pas longs spyod na nyes par longs spyad pa yin no/ /
<p>114a.5</p>gang la bskur ba de'i bsam pas shi ba'i yo byad du byin gyis rlob par byed na legs par byin gyis brlabs pa yin no zhes bya ba dang / dge slong gis dge slong la gos dag bskur ba de shi na gang la bskur ba de la yid gcugs pas longs spyod na legs par longs spyad pa yin no/ /gang gis bskur
<p>114a.6</p>ba de ni bsam pas shi ba'i yo byad du byin gyis rlob par byed na nyes par byin gyis brlabs pa yin no zhes bya ba dang dge slong gis dge slong la gos dag bskur ba / gang la bskur ba de yang shi la/ gang gis bskur ba de yang shi na/ gang la bskur ba de'i bsam pas shi ba'i yo byad du byin gyis rlob par
<p>114a.7</p>byed na/ legs par byin gyis brlabs pa yin no/ /gang gis bskur ba de'i bsam pas shi ba'i yo byad du byin gyis rlob par byed na/ nyes par byin gyis rlob pa yin no zhes 'dir gzhung gi dum bu gsum 'byung ba yin no/ /gal te mi 'dod skur ba byed dbang ste/ /zhes bya ba ni ji ste des mi 'dod
<p>114b</p>
<p>114b.1</p>na de'i tshe de skur bar byed pa kho na'i yin no/ /'dir gzhung ni dge slong gis dge slong la gos dag bskur ba las gang la bskur ba des spangs ba la gang gis bskur ba de la yid gcugs pas longs spyod par byed na legs par longs spyad pa yin no/ /gang la bskur ba de la yid gcugs pas longs spyod par
<p>114b.2</p>byed na nyes par longs spyad pa yin no zhes 'byung ba yin no/ /mi 'dod kyang de dbang ba kho na yin zhes bya ba ni 'on te skur par byed na yang mi 'dod na/ 'on kyang de skur bar byed pa kho na'i yin par rig par bya ste/ de ltar gyur du zin kyang phyag dar dang 'dra bar bdag gis por ro snyam du de lta bu'i blo mi 'byung bar rigs
<p>114b.3</p>pas na de'i kho na yin par rig par bya'o/ /'dir gzhung ni dge slong gis dge slong la chos gos dag bskur ba na des kyang spangs pa min zhing / gang la bskur ba des kyang spangs la/ gang la bskur ba de'i yin par byin gyis rlob par byed na byin gyis ma brlabs pa yin no/ /gang gis bskur ba de'i yin
<p>114b.4</p>par byin gyis rlob par byed na byin gyis brlabs pa yin no zhes 'byung ba yin no/ /mthun pa yod na shi ba'i nor rnams la/ /mtshan rnams tha dad pa ni mi dbang ngo / /sdom brtson gzhan gyi mngon sum bskrad pa dag /bskrad pa'i rdzas rnams la yang dbang ba min/ /mtshan rnams tha dad bzhes bya ba ni
<p>114b.5</p>dge slong dang dge tshul mtshan mi 'dra ba dag la ni dge slong ma la sogs pa dag mi dbang ba nyid yin no/ /de bzhin du dge slong ma la sogs pa la yang dge slong dang dge tshul dag mi dbang ba nyid yin no/ /dus thams cad du de rnam par gzhag pa yang ma yin pas mthun pa dag yod na zhes bya ba smos
<p>114b.6</p>pa yin te/ mtshan 'dra ba dag yod na zhes bya ba'i tha tshig go/ /med na ni dbang ba kho na yin no/ /'dir gzhung ni gleng gzhi las/ gang na dge slong med pa de na ni dge slong ma rnams kyis blang bar bya ste/ 'di la 'gyod par mi bya'o zhes bya ba la sogs pa gsungs pa yin no/ /de bzhin du bskrad pa
<p>114b.7</p>dag la yang than sdom brtson bskrad pa'i rdzas rnams la yang dbang ba med na/ sdom brtson ma bskrad pa'i rdzas la lta smos kyang ci dgos/ gang gi tshe zhe na/ sdom brtson gzhan gyi mngon sum zhes bya ba smos pa yin te/ ma bskrad pa'i mdun du zhes bya ba'i tha tshig go / /de dag med na ni dbang ba nyid
<p>115a</p>
<p>115a.1</p>yin pa la mi dgag go/ /gtsug lag khang gi mtshams gnyis par shi na/ de'i lus 'brel pa'i gos la sogs pa'i rdzas/ /gang du mgo bo gzhag pa dbang ba yin/ /gnyi gar gzhag na de phyir gnyi ga'i yin/ /gtsug lag khang gi mtshams gnyis kyi
<p>115a.2</p>par du gal te dge slong shi na de'i tshe de'i lus dang 'brel pa'i gos la sogs pa dag su dbang zhe na/ mtshams gang du mgo po gzhag pa'o/ /'on te mtshams gnyi gar non par mgo bo bzhag na gnyi ga dbang ngo / /'dir gzhung ni gleng gzhi las/ btsun pa re zhig mtshams kyi bar du dge slong
<p>115a.3</p>gum na de'i lhung bzed dang chos gos su dbang lags/ nye ba 'khor gang du mgo bo gzhag pa'o/ /btsun pa gal te gnyi gar mgo bo bzhag na su dbang lags/ nye ba 'khor gnyis ka'o zhes gsungs pa yin no/ /lus dang 'brel pa smos ci dgos she na/ dmigs kyis dbye ba 'og
<p>115a.4</p>nas 'byung ba rnams kyi yul rab tu bstan pa'i phyir ro/ /khyim gyi nang na yod pa'i shi ba'i gos/ /khyim pa de ni dad pas sbyin byed pa'o/ /khyim gyi nang na yod pa'i shi ba'i yo byad dag ni khyim pa mngon par dad pas gang la sbyin par byed pa de kho na dbang ba yin no/ /gang gi mtshams na shi ba'i
<p>115a.5</p>gos yod pa/ /de rnams de dag byin gyis rlob pa dbang / /dge slong gang dag gi gtsug lag khang gi mtshams kyi nang na shi pa'i yo byad rnams yod na gos la sogs pa de dag kho na byin gyis rlob pa dbang ba yin gyi gzhan dag ni ma yin no/ /gnas gzhan dag ni gos rnams yod gyur kyang / /rdzas
<p>115a.6</p>dang 'dra ba de bzhin byin gyis brlabs / /shi ba'i yo byad gnas gzhan na yod du zin kyang rdzas dang 'dra ba nye bar 'gyur pa la byin gyis brlab par bya'o/ /'dir gzhung ni gos kyi gzhi las/ btsun pa dge slong yang gzhan du bum/ lhung bzed dang chos gos kyang gzhan nam mchis/ rdzas dang
<p>115a.7</p>'dra ba yang gzhan nam chis na de'i lhung bzed dang chos gos su dbang lags/ nye ba 'khor dge slong ngam khyim pa gang na 'dug pa'o zhes gsungs pa yin no/ /rdzas dang 'dra ba ci zhig yin zhe na/ bshad pa/ gang la de yi rdzas rnams gtams gyur pa'i/ /mi de rdzas dang 'dra zhes bya ba
<p>115b</p>
<p>115b.1</p>yin/ /shi ba de'i rdzas rnams der sngar gang la gtams pa'i mi rab tu byung ba'am khyim pa de ni de'i rdzas dang 'dra ba zhes bya ste/ de ni de'i rdzas 'chang ba yin pa'i phyir de'i sbyin pa dang 'dra ba yin no zhes bya ba'i tha tshig go/ /'di ltar rdzas dang 'dra ba mtshams kyi nang na gnas na rdzas kyang
<p>115b.2</p>mtshams kyi nang du chud par rtogs par bya'o zhes bya bar dgongs pa yin no/ /grur zhugs lhung bzed la sogs 'di gzung ngam/ /btang zhes go par byas nas sbyin par bya/ /de ltar de skad smras nas de bor na/ /de tshe rin ni the tshom med par gzhal/ /gru la sogs par zhugs pa na zla bo
<p>115b.3</p>la go bar byas nas lhung bzed la sogs pa gtang bar bya'o/ /go bar bya ba de yang ci khyod kyis bzung ngam/ btang ngo zhes bya ba yin no/ /de skad ces smras pa las gal te de las lhung nas de'i lhung bzed la sogs ba chu bo la sogs par chud zos par gyur na de'i tshe len pa po la nges
<p>115b.4</p>par rin dbab par bya ste/ ma byin par len pa'i dogs pa med do/ /de ni sil bu las 'byung ngo / /'di kho nas ni rnyed pa blang par khas blangs nas ma blangs na yang dbab par bya'o zhes bya ba la sogs pa don du rtogs so/ /smad rims dag las gos la sogs pa de/ /blang par mi
<p>115b.5</p>bya de ni sbyin po min/ phongs na nad pas bdag las blang / /de yang slar sbyin 'dod pa nyid kyis so/ /gtso bo ma yin pa rnams las ni gos la sogs pa blang par mi bya ste/ de dag ni sbyin pa po ma yin pas so/ /phongs na nad pas ni bdag gi smad rims rnams las kyang
<p>115b.6</p>blang par bya'o/ /de yang slar sbyin par 'dod pa nyid kyis yin gyi gzhan du ni ma yin no/ /nor gyis phongs pas de bzhin gshegs pa yi/ /dkor gyis kyang ni sman gyi bya ba bya/ /sos pa nyid du gyur na bsab par bya/ /de la 'byor ba med na nyes pa med/ /nad pa nor gyis phongs pas
<p>115b.7</p>ni tha na sangs rgyas kyi rgyan la sogs pa'i rdzas kyis kyang sman gyi zong bya'o/ /gang gi tshe sos pa nyid du gyur ba de'i tshe rdzas de bsab par bya'o/ /'on te 'byor pa med na de'i tshe ci zhig bya zhe na/ bshad pa/ de la 'byor pa med na nyes pa med/ /'byor pa mi bdog na ma bsabs kyang lhung ba med
<p>116a</p>
<p>116a.1</p>pa'i phyir ro/ /'dir gzhung ni gos kyi gzhi las/ de lta bas na dge slong gis tshangs pa mtshungs par spyod pa na ba yal bar dor bar mi bya ste/ nad g.yog bsko bar bya'o/ /des kyang gal te de la sman med na dris te sbyin bdag rnams la yang dag par len du gzhug par bya'o/ /'on te ma
<p>116a.2</p>grub na dge 'dun gyi las sbyin par bya'o/ /'on kyang gal te ma grub na sangs rgyas kyi mi zad pa'i dkor las sbyin par bya'o/ /gal te 'on kyang mi 'grub na de bzhin gshegs pa'i mchod rten nam dri gtsang khang gi gdugs sam rgyal mtshan nam ba dan nam rgyan yang rung ste/ de dge 'dun gyis 
<p>116a.3</p>blangs nas sbyin par bya'o/ /nad g.yog gis kyang btsongs nas rim gro bya'o/ /ston pa la yang mchod par bya'o/ /sos par gyur pa dang sangs rgyas kyi 'dis khyod la mkho ba byas so zhes brjod par bya'o/ /gal te de la 'byor pa yod na des bsgrims nas bsab par bya'o/ /gal te
<p>116a.4</p>med na mkho ba byas pa legs par mkho ba byas pa yin te pa'i nor bu dbang ba yin pas 'di la 'gyod par mi bya'o zhes gsungs pa yin no// // bam po lnga pa/ yul chos chad pa sogs chos ldan pas bstan/ /rgyal po'i skal yin rgyal pos gnang ba blang / /de la rtsod pa dag
<p>116a.5</p>ni byung gyur na/ /sdom brtson bsko bar ston pa'i bka' las min/ /'dir gzhung ni de lta bas na rgyal po'i skal ba ni blang bar bya ste/ gnang ngo zhes bya ba la sogs pa 'byung ba yin no/ /yul chos kyi chad pa la sogs pa las byung ba chos dang ldan pas bstan pa ni rgyal po dbang ba yin te/ 
<p>116a.6</p>'bras dang dbyig la sogs pa ni rgyal po'i skal ba zhes bya'o/ /de'i phyir yul chos kyi chad pa pha tshan chos dang ldan pa rnams kyis bstan pa gang yin pa de ni chad par gyur pa de'i nor blang ba ni rgyal pos blang bar bya ba yin no/ /gru btsas dang sho gam la sogs pa las byung ba gang yin pa de dag
<p>116a.7</p>thams cad kyang rgyal pos blang bar bya ba yin no/ /der shags 'gyed pa lta bu byung na ni khyim pa bsko bar bya'o zhes bya bar gnas te/ sdom brtson bsko bar bya'o zhes ni ston pa'i bka' las mi 'byung bas so/ /gal te sdom brtson shags 'gyed par bskos na cir 'gyur zhe na/ mi
<p>116b</p>
<p>116b.1</p>'tsham pa spyod pa'i phyir don gyis na sdom pa ma yin pa dang ldan par 'gyur ro/ /de ltar yang rgyal po dang shags 'gyed pa dang chad pas gcod pa rnams don gyis na sdom pa ma yin pa dang ldan pa yin no zhes gsungs pa yin no/ /chad pa zhes bya ba ni gsod pa dang nyon mongs par byed pa yin no / /
<p>116b.2</p>chad pa des gcod par byed pa ni gcod pa zhes bya'o/ /khab la sogs pa'i rdzas dag ltung mthong na/ /de dag gtsug lag khang skyod dag la gtad/ /gri gu dang khab la sogs pa 'chags la sogs par ltung ba mthong na gtsug lag khang skyong la gtad par bya'o/ /des kyang tshogs rnams
<p>116b.3</p>nang du bstan pa ni/ /nyi ma gsum du de 'ong bsdad byas nas/ /gal te shes pa med na tshogs la dbul / /gtsug lag khang skyod des kyang tshogs kyi nang du bstan nas nyi ma gsum gyi bar du khab la sogs pa'i bdag po 'ong ba la bsdad nas gal te shes pa med na de'i tshe dge 'dun la ji ltar bde
<p>116b.4</p>bar dbul bar bya'o/ /dngul la sogs pa nyi ma brgyad bsdad nas/ /phyis nas zla ba drug tu mdzod du bzhag /phyi nas kyang ni snod rnams rab tu bya/ /dngul dang gser la sogs pa 'chags la sogs par ltung ba mthong na zhag brgyad du bsdad nas zla ba drug tu dge 'dun gyi mdzod du
<p>116b.5</p>gzhag par bya'o/ /gal te 'on kyang shes pa med na phyis snod gsha' mar byas te spyad par bya'o/ /de nas gal te de yongs slong byed na/ /'on kyang sbyin par bya ste skyed ni med/ de nas phyis snod byas pa na gal te nor gyi bdag po de 'ongs nas kha dog dang mtshan mas mtshon pas slong bar byed
<p>116b.6</p>na/ 'on kyang sbyin par bya ba nyid yin no/ /'on te skyed slong na skyed sbyin par mi bya'o/ /lag gi bla la mi mkho'i shing yod la/ /'thob na de yis gnang bas re blang bya/ /lag gi bla la mi mkho pa'i shing gang yod pa de gal te lag gi bla las 'thob na des gnang bas blangs na nyes pa med do/ /rnyed pa
<p>116b.7</p>ni brgyad de/ mtshams kyi bsgrubs pa ni khrims su bya bas bsgrubs pa dang / gnas kyi bsgrubs pa dang / dbyar gyi dang / dge 'dun la bstabs pa dang / gang zag la bstabs pa dang / mngon du gyur pa dang / brgyad pa so sor smos pa zhes gang gsungs pa de dag gi bdag po ni gsal 
<p>117a</p>
<p>117a.1</p>ba nyid yin pas mdor ma byas so/ /de la mtshams kyi bsgrubs pa'i rnyed pa ni dper na mtshams gcig na gnas mang po yod la/ de dag rnams las gnas gzhan zhig tu rnyed pa gang sgrub pa de ni mtshams de'i nang na gnas pa'i dge 'dun rnams bdag po nyid yin
<p>117a.2</p>pas de rnams dang lhan cig bgo bar bya ba lta bu'o/ /khrims su byas pas bsgrubs pa'i rnyed pa ni dper na khas blangs pa dang khas ma blangs pa rnams kyis khyim che ge mo zhig ni khyed kyi yin no/ /khyim che ge mo zhig ni nged kyi yin no/ /khyim che ge mo zhig ni spyi'i yin no zhes de ltar khrims su byas te
<p>117a.3</p>dbyar gnas par khas len cing de la gal te khas blangs pa'i gnas su khas blangs pa dang / khas ma blangs pa ston te/ khas blangs pa rnams la ni chu rnyed pa sbyin par byed khas ma blangs pa rnams la ni chu brims na de'i tshe khas blangs pa rnams dbang ngo / /yang na gal te khas ma blangs pa
<p>117a.4</p>rnams la rnyed pa ni sbyin par byed la/ khas blangs pa rnams la ni chu sbyin par byed pa'am/ yang rgan rims la chu sbyin par byed na rnam pa thams cad du khas blangs pa rnams kho na dbang ngo / /de bzhin du khas ma blangs pa rnams kyi gnas su khas ma blangs pa nyid dang / gnyi ga dag gi
<p>117a.5</p>gnas su gnyi ga dag dbang ngo zhes sbyar ba lta bu yin no/ /lha sbyin gyi lta ba khas blangs pa rnams kyi khas blangs pa rnams yin no/ /de las gzhan pa dag ni khas ma blangs pa zhes bya ba'o / /gnas kyi bsgrub pa'i rnyed pa ni dper na skye dgu gang la brten nas dbyar gnas par khas len par byed la/ 
<p>117a.6</p>der rnyed pa gang sgrub pa de ni de dbang ba yin gyi gnas pa dang mi gnas pa gzhan rnams ni ma yin pa lta bu'o/ /dbyar gyi rnyed pa ni dbyar gnas pa dbang ba yin gyi dbyar mi gnas pa ni ma yin no/ /dge 'dun la bstabs pa'i rnyed pa ni gang zhig nges pa dang ma phye ba'o/ /dge 'dun la bsdos pa'i
<p>117a.7</p>phyir nges pa zhes bya'o/ /'di ni dbyar gnas pa rnams la'o/ /'di ni mngon du gyur pa rnams la'o zhes bye brag ma phye ba'i phyir ma phye ba zhes bya'o/ /dge slong la bstabs pa'i rnyed pa ni gang zhig nges pa phye ba'o/ /mngon sum du gyur pa'i rnyed pa ni gang zhig mngon sum du gyur pa rnams la grub
<p>117b</p>
<p>117b.1</p>pa'o/ /so sor smos pa'i rnyed pa ni gtsug lag khang 'dir dbul bar bya'o zhes bya ba gang yin pa'o/ /de ltar bdag po tha dad/ de ltar bdag po'i rab tu dbye ba bstan pa yin no/ /de'i 'og tu nyes byas kyi rab tu dbye ba bshad par bya ste/ dper na ma pos zas za dang / /zhes bya ba ni mgron
<p>117b.2</p>du ma bos par zas za ba'o zhes 'dir rnyed pa ni rnam pa gnyis te/ 'dir ni kho bos mgron du ma bos so snyam du rig pa dang ma rig pa'o/ /snga ma shes la ni rku ba med de sbyor ba la ni nyes byas so/ /phyi ma shos la ni ngan ngon kha zas len pa'i phyir mngon par zhen pa shin tu zhan pa yin no/ /'jig rten
<p>117b.3</p>yang 'di la brkus pa'i blo mi 'byung ba'i phyir ni nyes byas kho na zhes gsungs so/ /rgya sogs zin pa'i sdug bsngal gzir ba yi/ /srog chags bsod nams bsam pas gtong byed dang / /rgya la sogs pas zin pa'i srog chags rnams bsod nams kyi bsam pas thar par byas
<p>117b.4</p>na nyes byas kyi kha na ma tho bar 'gyur ro/ /sangs rgyas ring bsrel rin thang med gyur kyang / /de la dad pas mchod phyir rku ba dang / /de bzhin snying rje'i dbang gis gdos btags pa/ /dgrol ba la sogs byas dang bshig pa dang / /sangs rgyas kyi ring bsrel rin po che nyid yin
<p>117b.5</p>gyis kyang 'di ni bdag gi ston pa'o snyam du de la dad pa'i dbang gi phyir mchod pa'i bsam pas rku na nyes byas so/ /snying rje'i bsam pas rnyi la sogs pa bshig kyang nyes byas kho na yin no/ /phug ron la sogs tshang 'jig las kyang yin/ /zhes bya ba ni byi'u dang phug ron la sogs pa'i tshang
<p>117b.6</p>bshig pa las kyang nyes byas su rig par bya'o/ /'dir gzhung ni 'dul byed las / dge slong gi 'chag sar shing skyes pa dang / de la byi khras tshad bcas pa nas/ bcom ldan 'das kyis bka' stsal pa/ dge slong gis byi khra'i tshang bshig par mi bya'o/ /bshig na nyes byas kyi ltung
<p>117b.7</p>bar 'gyur ro zhes bya ba'i bar du 'byung ba yin no/ /bya chun lag gi tshad la yang de bzhin du sbyar bar bya'o/ /byi khra dang bya chun lag gnyis ni nye bar mtshon pa tsam yin pas phug ron la sogs pa yang gzung ngo / /tshang ni bya rnams kyi khyim yin no/ / byi khra ni khra yin no/ /de las ltung
<p>118a</p>
<p>118a.1</p>ba med pa'ang bshad par bya / /zhes bya ba ni 'di man chad ltung ba med pa bshad par bya ste/ de nyon cig 'di lta ste/ yid gcugs byas nas gzhan la go byas te/ /yid dge ba yis len na nyes pa med/ yid gcugs pa'i 'du shes kyis gzhan la go bar
<p>118a.2</p>byas te sems dag pas len na nyes pa med pa yin no/ /yid gcugs pa'i yul bstan pa'i phyir bshad pa/ grogs po rab 'bring tha mar gyur pa la/ /yid gcugs bya ba rim pa bzhin du bsgrub/ /tha ma la ni tha ma'o/ /'bring la ni 'bring dang tha ma'o/ /dang po shos la ni mtha' dag
<p>118a.3</p>kho na'o/ /grogs po ni rnam pa gsum ste/ rab dang / 'bring dang / tha ma'o/ /yid gcugs pa la yang rnam pa gsum kho na ste / rab dang 'bring dang tha ma yin pas go rims bzhin du bsgrub par bya'o/ /de la go rims ni 'di yin te/ grogs po tha ma la ni yid gcugs par bya
<p>118a.4</p>ba tha ma bya'o/ /'bring la ni 'bring dang tha ma bya'o / /grogs po rab la ni yid gcugs pa chung ngu dang 'bring dang chen po thams cad bya'o/ /slob ma la sogs ra lug nor gyi rgyud/ /chom rkun gyis phrogs snying rje'i rjes mthun pas/ /rdzu 'phrul bstan nas shor byed nyes med do/ /pi lin
<p>118a.5</p>da pad sa la sogs bzhin no/ /slob ma la sogs pa dang / ra lug la sogs pa chom rkun rnams kyis phrogs par snying rjes rdzu 'phrul bstan pas shor bar byed na ltung ba med de/ dper na dgra bcom pa pi lin da bad sas rtse rgod rnams kyi rdzas shor bar byas pa dang / maud gal gyi bu
<p>118a.6</p>chen pos mgon med zas sbyin gyi bu shor bar byas pa na ltung ba med pa yin te/ gzhan dag la'ang de dang 'dra'o zhes bya ba'i tha tshig go/ /'dul byed las sngags kyis byas pa'i rdzu 'phrul sad par 'dod pa'i bsam pas byas na yang mtshungs so zhes gsungs te/ de lta bu'i rdzu
<p>118a.7</p>'phrul la ltung ba med pa ni 'di ltar sems kyis rigs nyid de dag yin par rig par bya'o/ /gal te gtsug lag khang gi khyams na tshad/ /sgo nga med na sdom brtson bsal bar bya/ /dpe tsam yin pas sdom gyi tshad yang yin/ /da ni ma byin phyogs mthun bshad par bya/ /gtsug
<p>118b</p>
<p>118b.1</p>lag khang gi khyams na byi'u la sogs pa'i gnas chang gang dag yod pa de dag sgo nga med pa yin na brtul zhugs can gyis bsal bar bya ste/ /gzhan dag ni ma yin no/ /de ni dper brjod pa tsam yin pas de bzhin du rgyal sogs pa la yang ltung ba med pa yin no/ /da ni ma byin len pa'i phyogs dang
<p>118b.2</p>mthun pa brjod par bya ba yin pas de bshad do/ /gang gis ba dan mal stan sogs byin nas/ /yid la gcags pa'i me ni 'bar byed na/ /bsdam bya las thar bya phyir de la ni/ /slar sbyin bum chus ma lus zhi bar bya/ /gang zhig gis ba dan la sogs pa byin nas yid la gcags pa'i
<p>118b.3</p>me 'bar bar byed na de'i yid la gcags pa'i me ma lus par zhi bar bya ste/ bsdam par bya ba'i kha na ma tho ba spang ba'i phyir ro/ /slar sbyin pa nyid bum pa'i chu ste de rnams kyis zhi bar bya'o/ /gzhan du na ni bsdam par bya ba'i nyes byas su 'gyur ro/ /gzhan yang / gnang ba med par
<p>118b.4</p>gzhan gyis gos spyod dang / /khyim du stan la ma bstabs 'dug pa dang / /brtul zhugs can la gos sogs byin nas khros/ /sdang dang ldan pa'i bsam pas 'phrog pa dang / /lhung bzed la sogs brkam pas nan gyis slong / /bzhad gad kyis ni lhung bzed la sogs sbed/ /
<p>118b.5</p>khros pas sdom brtson gtsug lag khang 'byin sogs/ /rkun pos skye bo med par bor len dang / /sdom brtson snga nas 'khod la phyis mnan nas/ /mal dang stan la spyod par byed pa dang / /rnyed pa dag kyang gzhan du sdo byed pa/ /gzhan gyi rdzas kyi phyogs mthun dpe yin no/ /gnang
<p>118b.6</p>ba med par pha rol gyi gos la spyod pa dang / khyim dag tu stan la ma bstabs par 'dug pa dang / gos la sogs pa byin pa las zhe sdang gi sems kyis 'phrog pa dang / chags pas nan gyis slong bar byed pa dang / bzhad gad kyi phyir lhung bzed la sogs pa sbed pa dang / khros
<p>118b.7</p>pas sdom brtson gtsug lag khang nas 'byin pa dang / chom rkun rnams kyis shing ta la dang bu ram shing gi sdong bu la sogs pa skye bo med pa'i sar bor ba dag len pa dang / sdom brtson snga na gnas pa rnams la zhe sdang gis mal la sogs pa spyod pa dang / gzhan du rnyed pa bsdos pa
<p>119a</p>
<p>119a.1</p>las sdo bar byed pa dang / 'di dag ni ma byin par len pa'i phyogs dang mthun pa'i dper brjod pa yin no/ /'di snyam du zhe sdang gis 'phrog pa ji ltar phyogs dang mthun pa yin snyam du sems na/ bshad pa/ rang gi yin par 'du shes pa dang ldan pa'i phyir ro/ /de
<p>119a.2</p>ltar yang 'dir rnam par 'byed pa las dga' bo khros nas smras pa dang / glen pa ci ngas khyod la chos rnams la chos dang ldan pas snam sbyar byin nam/ 'on kyang ngas ni lhan cig 'gro bar bya'o snyam nas yin gyi gal te mi 'gro na snam sbyar 'on cig 'byung ba lta bu ste/ de lta bas na rku
<p>119a.3</p>sems med na rang gis byin pa 'phrog pa la kha na ma tho ba 'di yin no/ /rku sems yod na ni ma byin par len par 'gyur bar rig par bya'o/ /de ltar yin na yang de ni phyogs dang mthun pa nyid yin par mi rigs te/ 'di ltar 'phrog pa'i spang ba'i ltung byed kyi gzhung las/ dge slong
<p>119a.4</p>ma dang dge tshul dang dge tshul ma las nyes byas su 'gyur ro zhes 'byung ba yin no zhe na/ de ni nyes pa med de/ yid kyis byas pa'i nyes byas kho na la nyes byas zhes gsungs pa yin pas so/ /sdang ba dang ldan pa'i bsam pas zhes bya ba ni phan par 'dod pas ni nyes pa med par bstan
<p>119a.5</p>pa'i phyir ro/ /de ltar yang 'dir gzhung ni don gzhan nyid dang 'dul ba'i rgyu nyid kyis na ltung ba med pa yin no zhes 'byung ba yin no/ /de la don gzhan nyid kyis ni dus ma yin par 'gro bas ma byin par len par byed pas khyer na mi rung ngo snyam pas so/ /'dul ba'i rgyu nyid kyis ni sdig
<p>119a.6</p>pa'i grogs po rnams dang lhan cig 'gro bas zhes bya ba la sogs pa yin no/ /rnyed pa dag kyang gzhan du sngo byed pa/ /zhes bya ba 'di ni gnas skabs rung bar byed pa la gsungs pa yin gyi/ de lta bu'i rkyen zhig yod nas nges pa bzhi ma gtogs pa gzhan du sgrub par byed pa la nyes pa
<p>119a.7</p>med do/ /'dir gzhung ni sil bu las/ dge slong dag bzhi po 'di dag ni nges pa'i rnyed pa yin te/ byang chub chen po la bsngos pa dang / chos kyi 'khor lo la bsngos pa dang / cho 'phrul chen po la bsngos pa dang / lha yul nas gshegs pa la bsdos pa ste/ de dag la brnag pa byas
<p>119b</p>
<p>119b.1</p>pa rnams ni gzhan du bsngo bar mi bya'o/ /gzhan dag la brnag pa byas pa ni de lta bu'i rkyen zhig byung na gzhan du bsngo bar bya ste 'di la 'gyod par mi bya'o zhes 'byung ba yin no/ /dge tshul gyi tshig le'ur byas pa'i 'grel pa las bslab pa'i gzhi gnyis pa'i 'grel pa rdzogs so// // 
<p>119b.2</p>gang zhig 'jigs med ngo tsha med chags phyir/ /yan lag cha kun gzung bar bzod pa yis/ /lam gyi gzhug tu rung dang ma nyams pa'i/ /pags pa sbu gu'i kha dang so las mthar / /nor bu nad med las rung drud nas ni/ /chags pas reg pa'i bde rnams myong ste nyams/ /
<p>119b.3</p>'dir yang tha mal rmi lam min bslab bcas / /zhes sbyar phyi ma la yang de bzhin no/ /dge tshul 'dod chags kyi me rab tu 'bar ba 'jigs pa med pa dang / ngo tsha mi shes pa gang zhig gis bud med yan lag thams cad la bzung du rung ba'i bug dang pags pa'i rim pa la sogs pa gzhug
<p>119b.4</p>tu rung ba ma nyams par nor bus pags pa'i rim pa la sogs pa phan chad du drud nas reg pa'i bde ba nyams su myong bar byed na de ni mthar 'gyur ba'i sbrul gdug pas dbang med par byas pas nges par nyams pa yin no/ /'dir yang tha mal pa nyid dang / rmi lam ma yin pa
<p>119b.5</p>nyid dang / bslab pa ma btang ba nyid ces bya ba'i yan lag rnams rjes su sbyar bar bya ba kho na yin te/ bslab pa'i gzhi 'og nas 'byung ba phyi ma rnams la yang de bzhin no/ /gzhan du na bslab pa bcas pa mi 'thad pa'i phyir ro/ /'jigs med ces bya ba ni 'dul byed
<p>119b.6</p>las/ klu'i bu mo zhig dge slong gi drung du 'ongs nas 'di skad ces btsun pa tshur spyon mi tshangs par spyod pa bgyi'o zhes smras pa dang / des de la khas blangs nas des gzhug par bya'o snyam ste rmar gnod par byas so/ /de yang ring por gyur pa dang dge slong de 'jigs pa skyes pa nas/ 
<p>119b.7</p>bcom ldan 'das kyis bka' stsal pa/ 'jigs pa la 'dod chags med pas pham pa'i ltung ba ni med de/ dman pa sbom por 'gyur ro zhes bya ba'i bar du 'byung ba yin no/ /slob dpon rnams na de rmar gnod pa byas zhes bya ba la gnod pa ni spying ba la bya ste/ rmar spying zhes
<p>120a</p>
<p>120a.1</p>bya ba'i tha tshig go/ /'di ga las shes she na/ re ldes chod pa na zo chun 'dren par byed pa la kun tu chags pas yan lag gi rnam pas yan lag gi rnam pa la reg ces gsungs pa'i phyir ro/ /der ni ma bcug par gyur pa'i reg pa las dgongs pa yin la/ 
<p>120a.2</p>'dir ni 'jigs pa la kun du chags pa med pas zhes rgyu gsungs pa'i phyir bcug par gyur pa'i gnod par ni ro myang ba med par bcug par gyur pa'i phyir sbom po yin no zhes 'chad do/ /ring por gyur pa zhes bya ba ni 'dir lnga tshan las/ klu sbrul gyi rang gi lus su mngon par 'grub pa la
<p>120a.3</p>rgyu lnga dag dang / rkyen lnga dag yod de/ lnga po gang dag ce na/ gang gi tshe skye ba dang gang gi tshe 'chi ba dang / gang gi tshe gnyid kyis log pa dang / gang gi tshe khros pa dang / gang gi tshe mi tshangs par spyod pa 'khrig pa'i chos sten par byed pa'o/ /de'i phyir 'khrig pa'i gnas skabs
<p>120a.4</p>na de ring por gyur pa yin no/ /ngo tsha med ces bya ba'i gzhung ni 'dir 'dul byed las/ dge slong 'dod chags kyis kun nas dkris pas gnod par gyur pa na de ma'i drung du song ste/ ma la 'dod chags kyis rkun nas dkris pas gnod par gyur to zhes smras pa dang / bu gang kho na nas
<p>120a.5</p>byung ba de nyid du sgrubs shig /re zhig na de kho na bzhin du des gzhug par bya'o snyam nas rmar gnod pa byas pa las de ngo tsha ba'i chos kyis non pa dang de 'gyod pa skyes nas/ bcom ldan 'das kyis bka' stsal pa/ dge slong ngo tsha shes pa las kun du chags pa med pas pham pa'i
<p>120a.6</p>ltung ba ni med de/ dman pa sbom por 'gyur ro zhes bya ba'i bar du 'byung ba yin no/ /'dir yang bcug par gyur pa'i gnod pa byas pa ni kun tu chags pa med pa'i phyir sbom por 'gyur bar rtogs par bya'o/ /yan lag cha kun gzung bar bzod pa yi / /zhes bya ba ni zhus pa las/ 
<p>120a.7</p>btsun pa skyes pas bud med ci 'dra ba dang lhan cig mi tshangs par spyad na mthar 'gyur lags/ gang zhig gis yan lag thams cad gzung bar rung ba'o/ /dud 'gro'i skye gnas su gyur pa la yang de bzhin du brjod par bya'o/ gal te yan lag thams cad gzung bar mi rung na nyes pa
<p>120b</p>
<p>120b.1</p>sbom por 'gyur ro zhes gsungs pa yin no/ /gal te de ltar yin na rked par chad pa la mthar mi 'gyur te/ de ni yan lag thams cad la gzung du mi rung bas so/ /de bzhin du rang gi rma la mtshan rings dang rgyab mnyen gnyis kyang logs shig na med pas yan lag thams cad
<p>120b.2</p>gzung bar mi srid pa'i phyir ro zhe na/ de ni ma yin te/ gang gi phyir yan lag ji snyed kyi 'khrig pa'i ro'i ltung ba 'byung ba de snyed la thams cad kyi sgras bsdus pa yin te/ dper na mtshan dang rked par dang sems can du bgrang ba'i 'jam pa dang ji ltar 'khyud kyang rung ste/ ro smad kyi bu ga
<p>120b.3</p>gsog ma yin pa'i ngo bor snang ba la sogs pa lta bu min par rig par bya'i/ phyi rol gyi yan lag lag pa la sogs pa ni ma yin te/ 'di ltar mtshan med na chung bar gsungs te/ mtshan bor nas byed na sbom po'o zhes gsungs pa yin no/ /rked pa la reg par byed na yang de dang 'dra
<p>120b.4</p>ste/ bud med kyi mtshan bcad nas 'jug par byed pa sbom po zhes 'byung ba yin no/ /sems can du bgrang ba'i 'jam pa med na yang chung ba yin te/ 'dul byed las dge slong gis shing las byas pa'i gzugs brnyan byad bzang ba/ blta na sdug pa/ mdzes pa zhig mthong ngo / /de
<p>120b.5</p>mthong ba dang chags pa'i chos skyes nas/ des de la gzhug go snyam nas rmar gnod pa byas pa dang / des kyang mdoms phye ba dang de 'gyod pa skyes nas/ bcom ldan 'das kyis bka' stsal pa/ gal te yan lag thams cad kyis reg par byed na pham par 'gyur ro/ /
<p>120b.6</p>'on te des dbang po 'byed par byed na dman pa sbom por 'gyur ro zhes gsungs pa yin no/ /dbang po tsam kho na zhig 'byed par byed kyi/ lhag ma ni sems can du bgrang ba'i 'jam pa dang bral ba kho na yin no zhes bya ba'i tha tshig go/ /ro smad kyi bu ga gsog gi rang bzhin la bsten
<p>120b.7</p>na yang chung ba yin te/ dper na mgo bo bcad pa'i khar yin na sbom po zhes 'byung ba lta bu'o/ /'dir gal te kha la sems can du 'grang ba'i 'jam pa yod kyang 'on kyang lus las logs shig tu byas pa'i phyir logs shig tu byas pa'i mo mtshan dang 'dra ba gsog nyid du
<p>121a</p>
<p>121a.1</p>yid la gnas pa'i phyir sbom por rnam par gzhag go/ /de lta bas na rked par chad pa la sogs pa'am/ rang gi rma la yang mthar mi 'gyur ba thal ba med do/ /gzhan dag na re ni yan lag thams cad kyis zhes bya ba ni lus kyi cha thams cad kyi yin no/ /
<p>121a.2</p>'dir khungs ni 'dul byed las/ bud med gcar bu zhig re ldes chod pa na zo chun 'dren par byed pa las/ dge slong gis de'i re ldes chod pa'i yan lag gi rnam pa mthong ngo / /des mthong nas kun tu chags par gyur te/ des yan lag gi rnam pas de'i yan lag gi
<p>121a.3</p>rnam pa la reg par byas pas de 'gyod pa skyes pa dang / bcom ldan 'das kyis bka' stsal pa/ pham pa'i ltung ba ni med de/ dman pa sbom por 'gyur ro zhes gsungs pa yin te/ 'di ltar 'dir ni yan lag thams cad la bzung ba med pas dman pa sbom po zhes bya bar
<p>121a.4</p>dgongs pa yin no/ /rked par chad pa la sogs pa ni ro'i khyad par yang yod la bsten par bya ba yang ma tshang ba med pa yin pas de nyid de'i zhes pa'i ngo bo yin no/ /mtshan rings dang rgyab mnyen gnyis la yang brten par bya ba dang / rten par byed pa gnyis su tha dad pa nyid yin te/ 
<p>121a.5</p>'di ltar rten par byed pa'i cha yang gzhan yin la/ brten par bya ba'i cha yang gzhan yin pas so zhes 'chad do/ /yang gzhan dag na re yan lag gi rnam pas yan lag gi rnam pa la reg par byas zhes bya ba 'di ni bcug pa'i reg pa kho na la gsungs par ni mi snang ngo / /'o na ci zhe na/ 
<p>121a.6</p>phyi rol du reg pa tsam nyid yin no/ /gzhan du na yan lag gi sbu gu la de tsam las phar 'das pa zhig lhur bya ba yin par ga la rtogs te/ re ldes chod pa la de lta bu'i phrad pa mi srid pa'i phyir ro/ /de'i phyir khungs ma yin no/ /rked par chad pa la sogs pa la ro'i khyad par nyid
<p>121a.7</p>'byung ngo zhes bya ba nyid kyang bsgrub par bya ba nyid yin no zhes 'chad do/ /yin ni 'di ltar yin te/ sems can du bgrang ba'i 'jam pa yang yod do / /ro smad kyi bu ga gsog ma yin par snang ba yang yod na/ brten par bya ba gang du yan lag gi sbu bu bcug pa na steng dang 'og la
<p>121b</p>
<p>121b.1</p>thug par gyur pa'i rma'i cha ji snyed pa dag dang phrad pa las bde ba 'byung bar 'gyur ba'i rma'i cha de dag nyid 'dir yan lag dag tu rig par bya'i/ phyi rol gyi yan lag lag pa la sogs pa nyid ma yin no zhes bya bar bstan par bya ba yin no/ /zhal la 'ongs pa rdzogs s+ho // //gzhug
<p>121b.2</p>tu rung zhes bya ba ni lam skabs dbye bar bzod pa zhes bya ba'i tha tshig go/ /'dir gzhung ni 'dul byed las/ dge slong gcig pu zhig dgon pa na 'dug pa las/ de dang ha cang thag mi ring ba zhig tu glang po che mo zhig btsas te/ de las glang po che phru gu mo zhig byung ngo / /de'i
<p>121b.3</p>ma spyod yul la song ba dang / dge slong de'i gan du 'ongs so/ /des kyang de la rtswa dag byin/ chu dag blud do/ /des de nyal ba dang yan lag gi rnam pa kha bye ba mthong ngo / /des de mthong nas chags par gyur te/ de der bcug pa las gzhug tu ma rung ba dang / de 'gyod pa
<p>121b.4</p>skyes pa nas/ bcom ldan 'das kyis bka' stsal pa/ gang du gzhug tu mi rung na dman pa sbom por 'gyur ro zhes 'byung ba yin no/ /gzhug pa de spyad du mi rung ba ni lam chung ba nyid kyi phyir ro zhes bya ba'i tha tshig go/ /don 'di nyid zhus pa las kyang / ma ning la 'jug par
<p>121b.5</p>byed pa las gang la skabs med pa dang / nyes pa sbom por 'gyur ro zhes gsungs pa yin te/ yan lag gi sbu gu chud par mi byed pa ni bu ga chung ba'i phyir ro zhes bya ba'i tha tshig go/ /ma nyams pa'i zhes bya ba ni lam zhes bya ba dang sbyar ro/ /'o na rnam par 'byed pa las/ bud
<p>121b.6</p>med ma nyams pa zhes 'byung ba ma yin nam/ /gzhung 'dis ni ma nyams pa zhes bya ba bud med kyi khyad par yin par sbyar ba yin no zhe na/ bden te 'on kyang don 'di la rma'i sgor gtogs pa'i ma nyams pa las gzhan pa'i ma nyams pa nyid na dgos pa med pa ste/ 'di ni cha shas kyi
<p>121b.7</p>sgo nas spyi la gdags pa yin te/ zhar ba dang lag rdum zhes gdags pa dang 'dra ba yin no zhes khong du chud par bya ste/ lam gyi khyad par yin par bshad pa yin / 'dir khungs kyang zhus pa las/ gang gi rma'i sgo zos pa dang rul ba zhes bya ba la sogs pa 'byung ba yin no/ /
<p>122a</p>
<p>122a.1</p>ci ste ci'i phyir rnam par 'byed pa las/ cha shas kyi sgo nas spyi la gdags par mdzad ce na/ lus las tha dad par ma gyur pa'i rma la yin na mthar 'gyur ro zhes bstan pa'i phyir ro/ /de ltar yang zhus pa las/ mo mtshan chad par 'jug par
<p>122a.2</p>bgyid na cir 'gyur lags/ bka' stsal pa/ nyes pa sbom por 'gyur ro/ /de bzhin du mgo bo chad pa'i bud med dang lhan cig tu rnam par nyams par bgyid na cir 'gyur lags zhes bya ba nas kha'i sgo rnam par nyams par byed na nyes pa sbom por 'gyur ro zhes bya
<p>122a.3</p>ba'i bar du rgya cher gsungs pa yin no/ /'o na de lus las tha dad par ma gyur pa zhes smos par bya mod ce na mi bya ste/ yan lag cha kun gzung bar bzod pa yi/ /zhes bya ba 'di kho nas 'grub pa'i phyir ro/ /'o na lus su gtogs pa'i nyams pa yang
<p>122a.4</p>ci'i phyir mi gzung khungs kyang yod de/ 'dul byed las bsregs pa spu med pa dang lhan cig rnam par nyams par byed na dman pa sbom por 'gyur ro zhes 'byung ba yin no zhe na/ de ni khungs ma yin te/ de las ni lus kyi sgo nas cha shas nyams pa bstan pa yin
<p>122a.5</p>no/ /ji ste 'di ga las shes she na/ bud med phyed shags su gshags pa ni gang gi phyir de'i rmar gtogs pa'i rnam par nyams pa kho na yin par gsungs pas so/ /gzhan yang gal te 'dir lus la reg par 'dod na ni de'i tshe 'dul byed kyi gzhung las/ dge slong ma ci khyod
<p>122a.6</p>kyis reg pa bdag gir byas sam/ gsol pa/ btsun pa bdag gis reg pa ci'i slad du bdag gir bgyis te/ dper na thong lcags bsregs pa dang 'dra lags so zhes 'byung ba yang mi rung bar 'gyur ro/ /'dir thong lcags ni pho mtshan gyi dper bya ba yin no/ /de ni rma la reg
<p>122a.7</p>pa'i dpe yin no/ /de lta bas na rmas pa yang rmar gtogs pa nyid yin par mngon te/ lus su gtogs pa ni ma yin no/ /pags pa sbu bu'i kha dang so las phar/ zhes bya ba ni/ 'dul byed las dge slong gis bshang ba'i lam du sbu bu'i kha la nor bu 'da' bar byed na pham par
<p>122b</p>
<p>122b.1</p>'gyur ro/ /kha'i lam du so las nor bu 'da' bar byed na pham par 'gyur ro/ /gci ba'i lam du pags pa las nor bu 'da' bar byed na pham par 'gyur ro zhes 'byung ba yin te/ thams cad la yang mthar 'gyur ba'i yan lag rnams tshang ba'o zhes bya bar khong du chud par bya'o/ /
<p>122b.2</p>par 'jug par byed na mthar 'gyur ro zhes gsungs pa'i phyir tshun chad du 'jug par byed na chung ba yin par rtogs par bya'o/ /rnam par 'byed pa las kyang / dge slong gis gci ba'am/ khar ram/ bshang ba'i lam du gci bar byed pa 'jug par byed na bcug ma thag tu pham
<p>122b.3</p>par 'gyur ro zhes gsungs pa yin no/ /'dir yang pags pa dang sbu bu'i kha dang so las phar nor bu 'jug par rig par bya'o/ /pags pa dang sbu bu'i kha dang so las zhes bya ba ci dgos she na gzhan yang ltung ba chung bar rab tu bstan pa'i phyir ro/ /de ltar yang zhus pa las/ lus
<p>122b.4</p>la bu ga btod de rang gi yan lag gi rnam pa 'jug par byed na nyes pa sbom por 'gyur ro zhes 'byung ba yin no/ /nor bu zhes bya ba ni bkug ste 'jug par byed na chung ba yin par bstan to/ /'dir gzhung ni zhus pa las/ bkug ste 'jug par byed na nyes pa sbom por 'gyur ro zhes 'byung
<p>122b.5</p>ba yin no/ /nad med las rung zhes bya ba la/ nad med pa smos pa ni nyams na ltung ba chung bar rab tu bstan pa'i phyir ro/ /'dir 'dul byed kyi glegs bam kha cig las/ btsun pa dge slong gis yan lag gi rnam pa gas pa 'jug par bgyid na cir 'gyur lags/ nyes pa sbom por
<p>122b.6</p>'gyur ro zhes bya ba 'byung ngo / /gang dag mi 'dod pa de dag gis kyang don gyis khong du chud par bya ste/ pho'i dbang po nyams pa dang mo'i dbang po nyams par ro/ /nyams su myong ba med par mtshungs pa'i phyir ro/ /khyad par yod pa ma yin no/ /gang dag mi 'dod pa de dag gis
<p>122b.7</p>kyang don gyis khong du chud par bya ste/ ro mi myang bar mtshungs pa yin te/ 'jug pa nyams pa'i phyir dang / /mo mtshan nyams pa'i phyir khyad par med do/ /gal te de lta yin na 'dul byed las dge slong zhig po'i nad kyis sdug bsngal ba las des 'tsho byed las/ pho'i nad byung bar
<p>123a</p>
<p>123a.1</p>gyur pa las des bud med kyi khar bcug pa dang / de nad de las thar ro zhes thos nas de 'di snyam du bdag la ltung bar yang mi 'gyur bas bud med kyi khar gzhug par bya'o snyam du sems pa na / bcom ldan 'das kyis bka' stsal pa/ bcug ma thag
<p>123a.2</p>tu pham par 'gyur ro zhes bya ba'i bar ji ltar drang zhe na/ 'dir bshad pa/ nyams pa zhes bya ba ni 'khrig pa'i ro myang du mi rung ba gang yin pa'o/ /'dir ni de lta bur nyams pa ma yin pa las zhes de ltar drang ngo / /'dir zhus pa las/ gang gis rma'i sgo rul ba dang zhigs pa
<p>123a.3</p>dang zhes 'byung ba la sogs pa'i rnam grangs dag gis ro myang du mi rung ba nyid yin par ston to/ /las rung zhes bya ba ni las su mi rung ba zhig yin na rung ba yin no zhes rab tu bstan pa'i phyir ro/ /'dir gzhung ni 'dul byed las/ dge slong gi yan lag gi rnam pa rang bzhin
<p>123a.4</p>gyis las su mi rung ba yin pas de 'di snyam du gang zhig las su rung ba 'jug par byed na de la ni pham par 'gyur gyi/ bdag gi ni las su mi rung ba bcug kyang ltung ba med do snyam du sems nas des las su mi rung ba bcug pa las/ bcom ldan 'das kyis bka' stsal pa/ pham
<p>123a.5</p>pa'i ltung ba ni med de/ dman pa sbom par 'gyur ro zhes 'byung ba yin no/ /drud nas zhes bya ba ci dgos she na/ bskyod nam thar 'gyur ba nyid yin par bstan pa'i phyir ro/ /'dir gzhung ni 'dul byed las/ dge slong gis bud med nyal ba mnan pa las de 'gyod pa skyes pa
<p>123a.6</p>dang / bcom ldan 'das kyis bka' stsal pa/ gal te lag pas lag pa la dang / rkang pas rkang pa la dang / tshigs kyis tshigs su dang / mdoms kyis mdoms su rtsol bar byed na pham par 'gyur ro/ /'on te rtsol bar mi byed na dman pa sbom por 'gyur ro/ /gnyid
<p>123a.7</p>kyis log pa la ji lta ba bzhin du ra ro ba dang tshor bas gzir ba la yang de bzhin no zhes 'byung ba yin no/ /ji ste tshigs las phar nor bu 'das bzhin du tshigs las rtsol bar mi byed pa ji lta bu zhe na/ srid pa'i phyir bstan pa yin pas nyes pa med do / /'di ltar dper na kha cig gis
<p>123b</p>
<p>123b.1</p>bug phye nas ma reg par nor bu bcug ste/ ma drud pa kho nar bu ga'i tshigs kyis reg pa nyams su myong bar byed cing 'byin pa yang phye nas bu ga las ma reg pa kho nar 'byin par byed pas de srid pa yin no/ /ci ste 'o na bcug ma thag tu mthar 'gyur ro zhes gsungs pa ji lta bu yin zhe na/ 
<p>123b.2</p>mthar 'gyur ba'i yan lag rnams tshang bar yod na 'drud pa dang ldan pa'i 'jug pa yin no zhes dgongs pas nyes pa med do/ /'byin pa'i dge 'dun lhag ma las gang zhig rtsol bar byed na zhes gsungs pa'i bka' de ni spyir yin par rjes su dpag pas mthong ste/ de lta bu thams
<p>123b.3</p>cad la ni reg pa nyams su myong ba yin pas so zhes bstan to/ /rtsol ba ni bskyod pa la bya ste/ bskyod pa med na sbom por gsungs pa'i phyir ro/ /'o na re zhig tshigs kyis tshigs su zhes bya ba ni rma'i tshigs de nyid du bya ba yin pa'i phyir rigs na lag pa la sogs pas rtsol ba ci
<p>123b.4</p>dgos she na/ 'di ni tshigs su rtsol ba'i rim pa yin par bstan pa'i phyir ro/ /slob dpon yon tan 'od kyi zhal nas ni yan lag gi cha thams cad gzung du med par rab tu bstan pa kho na'i phyir lag pa la sogs pa mi rtsol ba gsungs pa yin no zhes 'chad de/ kun nas bskyod pa med
<p>123b.5</p>par yang bcug pa'i reg pa bdag gir byed pa las/ mthar 'gyur bar dgongs shing rked par chad pa la sogs pa yang ro'i khyad par gyis mthar 'gyur ba'i rgyu yin no zhes nges gal te zhes pa'i gzhung du bris so/ /'di la yang brjod par bya ba mangs par 'gyur bas de ni gzhag go/ /
<p>123b.6</p>chags pas reg pa'i bde rnams myong / /zhes bya ba ni reg pa'i bde ba bdag gir byed ces bya ba'i tha tshig ste/ chags pas zhes bya ba ni bdag gir byed pa bstan pa yin no/ /'dir gzhung ni 'dul byed las/ dge slong bsam gtan pa mdzes pa zhes bya ba gcig pu dgon pa na
<p>123b.7</p>gnas pa bram ze zhig gis mgron du bos te/ des nang par zan gyi zhal ta byas nas/ bu mo chung ngu gcer bur bang chen du mngags so/ /des de'i yan lag gi rnam pa mthong ngo / /des mthong nas chags par gyur te/ des de mnan pa las de'i yan lag gi rnam pa gas so/ /de'i
<p>124a</p>
<p>124a.1</p>yan lag gi rnam pa gas pa na/ bcom ldan 'das kyis bka' stsal pa/ gal te mi tshangs par spyod pa'i ro nyams su myong na pham pa'i mthar 'gyur ro/ /'on te ma myong na nyes pa sbom por 'gyur ro zhes bya ba'i bar du 'byung ba yin no/ /reg pa'i bde rnams zhes mang ba
<p>124a.2</p>skad du smos pa ni rked bar chad pa la sogs pa dag la yang mthar 'gyur bar mtshungs par bstan pa'i phyir ro/ /chags pa kho nas reg pa'i bde ba nyams su myong na mthar 'gyur ro zhes bstan pa'i phyir chags pa ste/ dga' ba dang / 'dod pa dang / bdag gir byed 'dod pa zhes bya
<p>124a.3</p>ba ni don gzhan ma yin no/ /nyams su myong ba ni reg bya'i rnam par shes pas myong ba tsam la bya ba yin pas khyad par yod do/ /'dir gzhung ni rnam par 'byed pa las/ thog ma dang / bar dang / tha mar ni kun du shes so/ /shes nas kyang kun du bdag gir byed do zhes bya ba
<p>124a.4</p>dang / de bzhin du bsten par gzhol ba'i sems kyis zhes bya ba la sogs pa 'byung ba yin no/ /de ltar byas na rnam par 'byed pa las kyang / 'dod pa'i 'dod chags dang bral ba zhig li thun ma zhig gis mnan te reg pa nyams su myong ba yang chags pa spangs pa'i phyir bdag gir bya
<p>124a.5</p>ba ma byung na ltung ba med par gsungs pa yin no/ /'dul byed las kyang / dge slong gnyid kyis log pa las bud med kyis mnan pa las de 'gyod pa skyes pa dang / bcom ldan 'das kyis bka' stsal pa/ dge slong khyed kyis ci ro kun du shes sam/ kun du ma 'tshal lo/ /
<p>124a.6</p>'on kyang bdag gis 'gul bar ni gyur to/ /bcom ldan 'das kyis bka' stsal pa/ 'gul ba yod kyang pham pa'i ltung ba ni med de/ dman pa sbom por 'gyur ro zhes gsungs pa yin no/ /ro dang rjes su chags pa dang / 'dod pa zhes bya ba ni don gcig pa yin no/ /de'i phyir ro
<p>124a.7</p>kun du shes sam zhes bya ba ni ci 'dod pa nyams su myong ba dran nam zhes bya ba'i don du gnas so/ /'gul ba ni cung zad 'gyur ba'i bdag nyid bde ba myong ba'i ngo bo yin par rig par bya'o/ /cung zad 'gyur ba yang lus kyi 'gyur ba shin tu gsal ba mi byed pa'i phyir te/ bdag nyid mi
<p>124b</p>
<p>124b.1</p>'gul bar gnas pa'i phyir ro/ /yid kyis kyang 'gyur ba gsal ba mi spyod pa'i phyir te/ bsten par gzhol ba'i sems ma skyes pa'i phyir zhes bya bar rig par bya'o/ /zhus pa las kyang / ji tsam gyis na ro myang ba zhes brjod par bgyi/ bdag gir bgyid pa de ni ci zhig
<p>124b.2</p>lags/ bka' stsal pa/ 'dir bdag gir byed pa zhes bstan pa ni gal te lus kyis sam sems kyis 'gyur bar byed pa yin te/ de ltar na de la ltung bar 'gyur ro zhes 'byung ba yin no/ /'dir ro myang ba yang lus kyi 'gyur ba spyod pa'o/ /bdag gir byed pa ni bsten par
<p>124b.3</p>gzhol ba'i sems bskyed pa'i phyir ro zhes bya bar rig par bya'o/ /de'i phyir bcom ldan 'das kyis bka' stsal pa/ gal te lus kyis sam sems kyis g.yo bar byed na de ltar na de la ltung bar 'gyur ro zhes 'gyur ba yin no/ /ni zhes bya ba ni de ma thag pa la bya ba ste/ de lta bu'i reg
<p>124b.4</p>pa'i bde ba nyams su myong ma thag tu de nyams par 'gyur ro zhes bya ba'i tha tshig go/ /kha cig na re 'dir yang 'chab pa'i sems nyid kyang yin no zhes bya bar yan lag gzhan kha bskang bar bya'o/ /'dir gzhung ni 'dul byed las kyang / dge slong dag khyed kyis dge slong gang byed gang
<p>124b.5</p>'chab pa'i sems skad cig kyang ma skyes pa la ji srid 'tsho'i bar du bslab pa byin cig ces bya ba nas/ gang gi tshe des zag pa zad par bya ba de'i tshe gral rims ji lta ba bzhin du 'dug par bya zhing bslab pa byin pa'i tshul khrims thams cad kyang rgyun gcad par bya'o/ /de lta bas na rang bzhin
<p>124b.6</p>bzang po gzhan gang yod pa de la yang bslab pa sbyin par bya'o zhes bya bar gnang ngo zhes bya ba'i bar du rgya cher 'byung ba yin no/ /'di ltar gal te 'chab pa'i sems med kyang mthar 'gyur ba yin na ni mthar 'gyur ba des kyang dge slong gi dngos po las nyams par 'gyur ro/ /de lta
<p>124b.7</p>na ni gang gi tshe zag pa zad par byas pa de'i tshe gral rims bzhin du 'dug par bya'o zhes gsungs pa dang 'gal te/ dge slong gi dngos po nyams na de la gral ga la yod/ ji ste 'o na bslab pa ji ltar sbyin zhe na/ bslab pa de ni chad pa'i las yin gyi/ sdom pa'i bslab pa ni ma yin pas
<p>125a</p>
<p>125a.1</p>nyes pa med do/ /chad pa'i las las slong ba yang zag pa zad pa la thug pa yin pas sngon gyi gral du 'dug pa dang / chad pa'i las rgyun gcad par gnang ba yin no/ /de lta bas na 'chab pa'i sems nyid ni gdon mi za bar brjod par bya'o/ /gzhi'i bye brag tu
<p>125a.2</p>smra ba rnams na re ni de lta ma yin te/ 'di ltar yan lag ces bya ba ni gcig tu cig car phrad pa la bya ba yin na/ /'dod chags kyis gzir bas dbang med par gyur pa'i ro myang ba'i sems la ni 'chab pa dang mi 'chab pa gnyis kyi skabs med de/ de bas dus phyi ma nyid yin pa'i phyir
<p>125a.3</p>ro/ /de bas na yan lag ma yin no/ /de ltar yang bsam gtan pa dga' byed dga' ba'i yongs su gdung ba dang bral bar gyur nas/ /phyis yid la gcags pa skyes te bdag ni nyams pa yin no zhes sgrogs shing bcom ldan 'das kyi spyan sngar 'ongs kyi gzhan ni ma yin no/ /de lta
<p>125a.4</p>bas na de ni mthar 'gyur ba yin no / /chad pa'i las dang kun shes pa thob pas ni mthar 'gyur ba bcom pa yin te/ dge 'dun gyi lhag ma dang 'dra'o/ /de lta bas na des sngon gyi gral 'thob bo/ /snga rabs pa dag na re de ni sdom pa zhig pas mthar 'gyur ba yin pas de lta bas
<p>125a.5</p>na kha bskang bar mi bya'o zhes 'chad de/ de lta bas na zhus pa las/ btsun pa bsnyen par ma rdzogs pa la dge 'dun gyi lhag ma 'byung bar 'gyur lags sam/ bka' stsal pa/ de bzhin te/ bslab pa byin pa la 'gyur ro zhes gsungs pa yin no/ /de bzhin du phran tshegs las kyang / /
<p>125a.6</p>bslab pa byin pa'i bslab pa ni dge slong dang 'dra ba yin no zhes gsungs so/ /gal te sdom pa ma zhig pa yin na ji ltar na bsnyen par ma rdzogs pa yin/ ji ltar na bslab pa dge slong dang 'dra ba yin no zhes rtsis mgo bsgre bar 'gyur/ ji ste mthar 'gyur bas sdom pa zhig pa yin na ji ltar
<p>125a.7</p>na bslab pa dge slong dang 'dra ba yin zhe na/ bsam pa phun sum tshogs pas yang bslab pa mnod pa'i phyir ro/ /'dra ba smos pa ni dge slong rnams dang bslabs pa mthun par gyur pa dang 'dra bas so/ /ji ste 'o na bsnyen par rdzogs pa thams cad kyi 'og tu 'dug tu gzhug pa dang / de dag
<p>125b</p>
<p>125b.1</p>rnams la 'drim par byed pa ji lta bu zhe na/ de ni chad pa'i las su bskos pa'i phyir ro/ /ji ste zag pa zad pa thob par gyur na sngon gyi gral du 'dug par bya ba ni ji lta bu zhe na/ de ni bcom ldan 'das kyis yang dag par gzengs bstod pa'i go 'phang yin pas nyes pa med do/ /gzhan yang
<p>125b.2</p>ma mo las/ pham pa byung ba bslab pa byin pa gang zhe na/ gal te mi tshangs par spyod pa byas nas tha na se gol gtogs pa tsam yang 'chad pa'i sems mi bskyed pa yin te/ dge slong dag gis de la tshe dang ldan pa dga' byed dang 'dra bar gsol ba dang bzhi'i las kyis bslab pa byin cig ces bya
<p>125b.3</p>ba nas/ dge slong pham pa byung ba bslab pa byin pas bslab pa la bslab par bya'o zhes bya ba'i bar du gsungs pa yin no/ /gal te pham pa byung nas bslab pa'i gzhi byin par mi 'gyur ba ni 'dir pham pa byung ba bslab pa'i gzhi byin par tha snyad gdags par yang ji ltar rung / 'dir gal
<p>125b.4</p>te mi tshangs par spyod pa byas nas zhes bya ba dus snga ma nyid kyang ji ltar rung / chad pa'i las chen pos pham pa las ldang bar 'byung ba yang ji ltar rung ste/ de'i phyir mthar gyur pa kho na bslab pa byin pa zhes bya bar nges so/ /gal te mthar gyur pa nyid las ldang ba yod na de'i tshe de'i dge sbyong
<p>125b.5</p>gi tshul nyams pa dang / bcom pa dang / ltung ba dang / drang du med pa yin no zhes bya ba'i gzhung 'di 'gal lo zhe na/ gal te mthar 'gyur ba byung la 'chab pa'i sems skyes na de'i tshe dge slong gi tshul nyams pa dang / drang du med pa nyid yin no zhes bya bar dgongs pa'i phyir 'gal ba
<p>125b.6</p>med do/ /slob dpon rnams kyi zhal nas/ dge slong gi tshul dri ma med pa'i lam dang sdom pa ni nyams pa med pa yin no zhes 'chad do/ /bye brag tu smra ba rnams na re 'di ltar phyogs gcig 'khrugs pas sdom pa mtha' dag gtong bar rigs pa ma yin te/ de bas na mthar 'gyur bas
<p>125b.7</p>sdom pa zhig pa med do zhes 'chad do/ /ji ste 'o na dge slong ma yin zhes bya ba ji lta bu yin zhe na/ ma yin zhes bya ba'i dgag pa 'di ni smad pa la bya bar bstan pa yin te/ smad pa yin no zhes bya ba'i tha tshig go/ /yang na don dam pa'i dge slong gi dngos po las nyams pa yin te/ ma
<p>126a</p>
<p>126a.1</p>thob pa las yongs su nyams pa yin no zhes bya ba'i tha tshig go/ /gzhan yang gal te mthar 'gyur bas sdom pa zhig par gyur na rnam par 'byed pa las/ gang zag ma dag pa la skur pa 'debs par byed na nyes pa'i gzhi bcu gcig tu 'gyur ro zhes 'byung
<p>126a.2</p>ba ji ltar drang / ji ste 'dir ma dag pa ni mtha' 'gyur ba kho nas yin par 'dod de/ /de bas na mthar 'gyur bas sdom pa zhig par 'gyur ro zhe na/ de la skur pa btab na dge 'dun gyi lhag mar gsungs pa dang 'gal te/ 'di ltar khyim pa la skur pa btab na dge 'dun gyi
<p>126a.3</p>lhag mar mi 'gyur bas so/ /dge slong gi cha byad yod pa'i phyir ro zhes kyang bya ba ma yin te/ sngar ltung ba byung ba la nyes byas su gsungs pa'i phyir ro// // bam po drug pa/ ji ste 'dir gal te mthar 'gyur bas ma dag pa yin par dgongs na ni de'i tshe so sor thar pa'i
<p>126a.4</p>mdo las dge slong dag pa ltung ba med pa la zhes 'byung ba dang 'gal lo zhe na/ de ni ma yin te/ rnam par 'byed pa las ltung ba ma byung ba zhes bya ba ni de'i gzhi nyid do zhes gsungs pa'i phyir ro/ /de ltar byas na mi tshangs par spyod pa la sogs pa gang gis gleng bar bya ba des ni dag
<p>126a.5</p>pa yin la gzhan gyis ni ma dag pa yin par 'gal ba med do/ /de ltar yang zhus pa las/ dge slong gis rang nyid na re bdag gis mi tshangs par spyod pa byas so zhes zer la de la dge slong zhig gis gsum po gzhan dag gis skur pa 'debs par byed na dge 'dun gyi lhag ma'o
<p>126a.6</p>zhes gsungs pa yin no/ /dge slong ma la gdams pa las kyang tshul khrims 'chal pa zhig dge slong ma la 'doms par byed na ltung byed do zhes gsungs pa yin te/ sdom pa dang bral ba la ni ltung bar yang ji ltar 'gyur bas pham pa kho nas tshul khrims 'chal par 'gyur bar
<p>126a.7</p>nges te/ de la tshul khrims dang ldan pa zhes bya ba ni ltung ba bzhi po rnams las ltung ba gang yang rung ba ma byung ba yin no zhes gsungs pa'i phyir ro/ /de lta bas na mthar 'gyur bar byung ba la yang skur pa 'debs na dge 'dun gyi lhag mar gsungs pa'i phyir dang / dge slong ma la 'doms
<p>126b</p>
<p>126b.1</p>par byed na tshul khrims 'chal pa la ltung byed do zhes gsungs pa'i phyir mthar 'gyur bas sdom pa zhig pa med do/ /snga rabs rnams ni de mi 'dod de/ dag pa zhes bya ba de ni spyi la bya bar gsungs pa yin te/ 'dir pham pa thams cad kyis dag pa yin par rtogs pas so/ /gal te
<p>126b.2</p>rnam par 'byed pa las/ de'i gzhi nyid do zhes gsungs na yang pham pa'i gzhi nyid do zhes bya bar bshad par bya'o/ /zhus pa'i gzhung dang yang mi 'gal te/ 'di ltar gzhung gi don ni de mtshan nyid mi shes pas nyams pa la sogs pa dag tu log par zhugs nas bdag gis mi
<p>126b.3</p>tshangs par spyod pa byas so zhes smras la/ gang la smras pa de ni mtshan nyid shes pa zhig yin nas zhe sdang gis gsum po gzhan dag gis skur pa 'debs par byed na de la dge 'dun gyi lhag ma'o zhes bya ba yin pa'i phyir ro/ /gang zag ma dag pa la skur pa 'debs par byed na ltung ba'i
<p>126b.4</p>gzhi bcu gcig tu 'gyur ro zhes gang gsungs pa de yang phyogs 'di nyid kyis na dman pa sbom po la sogs pas ni ma dag pa yin la pham pa rnams kyis ni dag pa yin no zhes bya bar khong du chud par bya'o/ /tshul khrims 'chal pa la ltung byed do zhes gsungs pa de ni nyes byas su bshad
<p>126b.5</p>pa yin te/ 'di ltar 'di ni ltung bar byed pas na ltung byed do zhes bya ba'i sgra yin gyi ming du chags pa'i sgra ma yin pas nyes byas kho na la ltung byed do zhes gsungs pa yin no/ /mthar 'gyur ba byung ba la ni thams cad las 'das na yang nyes byas su bstan to/ / de ltar yang 'dul
<p>126b.6</p>ba mdo las/ nyams pa dang ma skyes pa dag na ltung ba la sbyor ba ni nyes byas so zhes 'byung ngo / /ji ste 'o na zhus pa las/ gcig la mthar 'gyur ba bzhi yang 'byung ngo zhes gsungs pa ji lta bu yin zhe na/ de ni las kyi lam rnams cig car rdzogs pa la dgongs nas yin te/ 
<p>126b.7</p>rim gyis na ni nyes byas kho na yin pas nges pa med do/ /de ltar na 'dul ba ni rtogs par dka' ba yin no/ /de nyid kyi phyir gnas mal gyi gzhi las 'dul ba ni zab mo/ /zab par snang ba/ mthong bar dka' ba/ khong du chud par dka' ba/ /dgongs pa mang ba/ 'jig rten
<p>127a</p>
<p>127a.1</p>gyi tshig 'bru dang ldan pa yin no zhes gsungs so/ /'o na ci dge tshul la bslab pa byin pa yod dam zhe na yod do zhes bshad do / /phran tshegs las/ dge slong dag de lta bu gzhan la yang bslab pa byin cig ces gsungs pa'i phyir ro/ /zhus pa las/ dge
<p>127a.2</p>slong la bslab pa byin pa zhes gsungs pa'i phyir bsam gtan pa dga' byed ni mtshon pa yin par rtogs so/ /btsun pa phyir mi 'ong ba glos mi 'bebs pa ni 'di ltar des 'dul ba las dge tshul 'khrul pa ni bsnyil bar bya'o zhes 'byung ba'i tshig de lan cig ma yin par 'khrul pa
<p>127a.3</p>bsnyil bar bya ba yin gyi lan cig 'khrul par ni ma yin no zhes sgro btags nas 'chad de/ 'phags pa'i chos 'dul ba la ni tshig dor gyi tha snyad gdags pa med de/ 'phags pa'i gang zag rnams kyang 'khrig pa'i 'dod chags kyis g.yo na so so'i skye bo'i byis pa lta smos kyang ci
<p>127a.4</p>dgos/ de nyid kyi phyir 'khrig pa kho na las bslab pa byin pa rnam par gzhag pa yin no zhes bya ba la sogs pas dge tshul lan cig 'khrul pa bsnyen par ma rdzogs pa dag bsnyen par rdzogs par bya bar yang bzhed do/ /de ni mi 'dod de/ sgro btags pa byas nas gang la yang mi
<p>127a.5</p>'jug pa med de/ 'dod pa tsam gyis 'jug pa'i phyir ro/ /zhar la 'ongs pa rdzogs s+ho// //'o na spyad du bzod pa zhes bya ba 'di brjod par bya ste/ rnam par 'byed pa las/ spyad mi bzod pa zhig yin na sbom po zhes gsungs pa'i phyir ro zhe na/ brjod par
<p>127a.6</p>mi bya ste/ yan lag cha kun gzung bar bzod pa yi/ /zhes bya ba 'di kho nas don rtogs pa'i phyir ro/ /nga ni mtshan nyid lhag ma rnams bshad par bya ste/ rang gi rmar yang gzhan gyi 'am rang nyid kyi/ /sbu bur nan la sogs pa'i sbyor ba yis/ /drud pa bdag gir
<p>127a.7</p>byed na'ang rnam kun du/ /dngos gzhi rdo rjes mngon par bcom pa 'thob / /bdag nyid kyi rma dag tu yang bdag gi bsam pas sam/ gzhan gyi bsam pas sam/ nan la sogs pa'i thabs kyis rang gi yan lag gi sbu bu 'am/ gzhan gyi yan lag gi sbu bus drud pa'i
<p>127b</p>
<p>127b.1</p>reg pa gal te brtul zhugs can gyis bdag gir byed na de'i tshe yang rnam pa thams cad du mthar 'gyur ba'i rdo rjes bcom pa 'thob bo/ /de la rang gi rmar rang gi yan lag gi sbu bu 'drud pa'i dper brjod pa ni rgyab mnyen dang mtshan rings gnyis lta bu'o/ /gzhan gyi yan lag gi sbu bus drud
<p>127b.2</p>pa'i dper brjod pa ni dgon pa sdig pa can gyis dge tshul mnan pa lta bu'o/ /da ni dngos gzhi'i yan lag rnams kyi spros pa bshad par bya'o/ /bud med la sogs rma rnams 'gro rigs dbye/ /shi dang g.yogs dang rked phyed chad na yang / /khyad par med de dum bur sbyar ba las/ /mtshams
<p>127b.3</p>mngon min pa'i bu ga'ang dngos gzhir 'gyur/ /bud med dang skyes pa dang ma ning rnams kyi rma'i sgo gang dag yin pa ni/ kha dang bshang dang gci ba'i bu ga rnams so/ /de rnams ni mi dang dud 'gro'i 'gro ba'i dbye ba 'am/ bram ze dang gdol pa la sogs pa'i rigs kyi dbye ba'i khyad
<p>127b.4</p>par med do/ /de bzhin du gson pa dang shi bar gyur pa dang / gos kyis g.yogs pa dang / ma g.yogs par gyur kyang khyad par med pa kho na yin te/ thams cad la mthar 'gyur ba mtshungs pa yin no zhes bya ba'i tha tshig go /ci'i phyir 'di smos she na/ bud med kyi ro gang
<p>127b.5</p>yin pa de nyid las skyes pa las pham par 'gyur ba rigs pa yin gyi/ dud 'gro rnams kyi ni ma yin no / /de bzhin du bram ze mo rnams kho na'i bram ze la 'gyur gyi gdol pa mo rnams kyi ni ma yin no/ /gson pa rnams kho na'i yin gyi shi ba rnams kyi ni ma yin no zhes bya ba la sogs pa
<p>127b.6</p>gang zhig sems pa de'i dogs pa bzlog pa'i phyir ro/ /gzhan yang rked pa'i phyed du chad pa la yang khyad par med pa kho na yin no zhes bya bar sbyar te/ lus kyi rked du chad par gyur kyang mthar 'gyur ba kho na yin no zhes bya ba'i tha tshig go/ /de bzhin du bud med chu shags su gshags 
<p>127b.7</p>pa'i dum bu sbyar ba las bu ga de la mtshams mi mngon na de'i tshe yang dngos gzhir 'gyur ro/ /'on bu gar sbyar ba'i mtshams mngon pa de la ji ltar 'gyur zhe na/ bshad pa/ sbyar ba'i mtshams ni mngon par gyur pa dang / /phag la sogs pa bsregs pa sbu med rma/ /de
<p>128a</p>
<p>128a.1</p>bzhin mgo bo bcad pa'i kha la yang / /kun du bshags par bya ba'i chung bar 'gyur/ /gang la sbyar ba'i mtshams mngon pa'i bu ga de la ni bshags par bya ba'i ltung ba chud par 'gyur ro/ /de bzhin du phag la sogs pa bsregs pa sbu med pa dag gi lam dang / 
<p>128a.2</p>mgo bo bcad pa'i kha dang / yang zhes bya bas lus kyi bu ga gnas ma dang bcos ma gzhan la log par zhugs na yang ltung ba chung ngu kho nar 'gyur ro zhes ston to/ /gos kyis dkris dang dgug pa byas pa dang / /lam la ma reg par yang chud par 'gyur/ /yan lag gi sbu gu
<p>128a.3</p>gos kyis dkris pa dang /de bzhin du bkug pa dang / lam la ma reg par yang rung ste/ 'jug pas ltung ba chung bar 'gyur ro/ /'dir gzhung ni/ gos sam gro ga 'am pags pa'i rim pas sam/ 'od ma'i sbu bur bcug nas sam yan lag gi rnam pa bkug nas sam
<p>128a.4</p>lam la ma reg par 'jug na thams cad la sbom por 'gyur ro zhes 'byung ba yin no/ /'o na rnam par 'byed pa las/ bar chad dang bcas pas bar chad dang bcas pa la zhes bya ba dang / pham par 'gyur ro zhes gsungs pa ji lta bu yin zhe na/ bshad pa/ gos stug dag gis 
<p>128a.5</p>yin na chung bar 'dod/ /srab mo dngos gzhi yin pas de 'gal med/ /'dir gzhung ni zhus pa las/ chud par gsungs pa yin te/ gos la sogs pa stug pos bar du chod na rnam pa thams cad du reg pa'i bde ba med pa'i phyir ro/ /rnam par 'byed pa las ni srab mos
<p>128a.6</p>bar du chod na reg pa'i bde ba 'byung ba'i phyir mthar 'gyur bar gsungs pas gzhung 'gal ba med do/ /da ni ltung ba'i rnam par dbye ba bshad par bya ste/ sems byung yid kyis bya yin so la sogs/ /reg pa'i gzhi yi bar du sbyor ba yin/ /so sogs mtshams las phar
<p>128a.7</p>ni dngos gzhi yin/ /'khrig pa la ni 'du shes gtsor bya med/ /bsten pa'i phyir sems skyes nas bsdam par bya ba'i kha na ma tho bar 'gyur ro/ /so dang pags pa dang sbu bu'i kha la reg pa'i bar gyi bar mdo der ni sbyor ba'i ltung ba'i nyes byas kho nar 'gyur ro/ /so la sogs
<p>128b</p>
<p>128b.1</p>pa'i mtshams las phar 'da' bar byed la/ dngos gzhi'i yan lag rnams kyang phrad na dngos gzhi'i las kyi lam skyes pa yin te/ dngos gzhi'i ltung bar rig par bya'o/ /so dang pags pa dang sbu bu'i bar yin par nges pa'i phyir 'dir 'khrig pa la ni med par rig par bya'o/ /de
<p>128b.2</p>ltar yang gzhung ni 'dul byed las/ dge slong gis lam du lam ma yin pa'i 'du shes kyis mi tshangs par spyod pa 'khrig pa'i chos bsten pa na/ bcom ldan 'das kyis bka' stsal pa/ lam du lam ma yin pa'i 'du shes dang ldan pa la pham pa la sogs pa'i bar du 'byung ba yin
<p>128b.3</p>no/ /'du shes gtso bor bya ba rnams la ni de lta bu med de/ 'di ltar srog chags dang bcas pa'i chu la srog chags med par 'du shes dang ldan pa la ltung ba yod par mi 'dod pas so/ /da ni phyogs dang mthun pa brjod pa yin pas/ bshad pa/ mi tshangs spyod phyogs ngo bo
<p>128b.4</p>bstan pa ni/ /dper na bsams bzhin khu ba 'byin byed dang / /'dod chags kyis ni 'khyud dang zur steg dang / /'khrig pa'i tshig rnams sgrogs par byed pa dang / /mi tshangs par spyod pa dang 'dra ba dag gi rang bzhin bstan pa ni/ 'di lta ste/ bsams bzhin du khu ba
<p>128b.5</p>'byin pa dang / 'dod chags kyis 'khyud pa dang / zur steg byed pa dang ste/ 'khrig pa'i 'dod chags kyis bskyod pa dang / 'khrig pa'i tshig ste sgra rnams sgrogs pa dang / /nyal shom khyim du ltad mo blta phyir dang / /rgod pas gnas pa nyid dang smyan byed dang / /
<p>128b.6</p>khyim dag tu ni mtshan mo 'phyan cing rgyu/ /mig zur g.yo ba dang steg par byed pa yin/ /zhes bya ba ni rgod pas skyes pa dang / bud med dag gi spyod pa lta ba'i phyir gnas pa'o/ /khyim gang du bud med la nyal po byas pa de ni nyal po shom pa'i khyim zhes bya ste/ dper na bud med ni skyes
<p>128b.7</p>pas nyal bar bya ba yin no zhes bstan pa lta bu yin no/ /smyan byed ces bya ba ni skyes pa dang bud med sprod par byed pa'o/ /khyim dag tu mtshan mo 'gro ba dang / de bzhin du mig zur dang g.yob pa dang / steg pa yang yin te/ de la mig zur ni bzur te blta ba'o/ g.yob pa ni
<p>129a</p>
<p>129a.1</p>yan lag gis g.yob pa'o/ /'dod chags kyi gdon gyis gzir bar byas pa'i ngag gi 'gyur ba na steg pa yin te/ steg par byed pa'o zhes bya ba'i tha tshig go/ /yang dang yang du bud med gdong mi blta/ /reg pa'i dug la nam yang reg mi bya/ /gal
<p>129a.2</p>te chu dang mes 'chi de yi tshe/ /des pa'i 'du shes byas te reg par bya/ /yang dang yang du bud med rnams kyi gdong du blta bar mi bya'o/ /de ltar yang gzhung ni/ bcom ldan 'das bud med dag la ji ltar bsgrub par bgyi/ kun dga' bo mi lta bar ro zhes gsungs pa yin
<p>129a.3</p>no/ /de lta bu'i dgos pa zhig byung na yang lan cig blta bar bya'o/ /yang dang yang du bud med kyi gdong du bltas nas mtshan mar 'dzin par 'gyur zhing de las kyang 'dod chags kyi me 'bar bar 'gyur ro snyam du dgongs pa yin no/ /kun du chags pas lta ba ni rnam pa thams cad du 
<p>129a.4</p>bkag pa kho na'o/ /ji skad du/ rab tu byung ba'i gzhi las/ bud med kyi yul la mig gtad de blta bar mi bya'o zhes gsungs pa yin no/ /'khrig pa'i kun du sbyor ba bdun gyi mdo las kyang / /bram ze 'di na kha cig bdag nyid tshangs par spyod pa yin par khas 'che zhing de bud med
<p>129a.5</p>dang lhan cig gnyis kyis gnyis sprod par ni mi byed do/ /'on kyang bud med la mig gtad nas lta bar byed cing des de'i ro myong bar byed do zhes bya ba las / tshangs par spyod pa ma chub par spyod cing ral ba dang / skyon can dang / 'dren ma dang / thun tshags can yin te/ skye ba dang / rga ba
<p>129a.6</p>dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa dag las yongs su mi 'grol zhing sdug bsngal las yongs su mi grol ba yin no zhes smra'o/ /'di ni 'khrig pa'i chos kun du sbyor ba dang po
<p>129a.7</p>yin no zhes bya ba'i bar dang / de bzhin du bud med dang lhan cig steg par byed/ rtse bar byed/ ga zha 'don par byed ces bya ba ni gnyis pa yin no/ /bud med kyis bsku ba dang / khrus bya ba dang / mnye ba bdag gir byed pa zhes bya ba ni gsum pa yin no/ /bud med
<p>129b</p>
<p>129b.1</p>rtsig pa'i phag na 'dug pa'am/ ras bcos bu'i phag na 'dug pa'i gos dag gam rgyan dag gi sgra nyan cing des de'i ro myong bar byed pa zhes bya ba ni bzhi pa yin no/ /gzhan dag la 'dod pa'i yon tan lnga dag dang ldan zhing rtse bar byed pa la lta bar byed pa nas/ des de'i ro myong bar byed pa
<p>129b.2</p>zhes bya ba'i bar ni lnga pa yin no / /bdag tshul khrims sam brtul zhugs sam tshangs par spyod pa 'dis lha'am mi'i gtso bor shog shig ces smon lam btab nas tshangs par spyad pa spyod par byed pa zhes bya ba ni drug pa yin no/ /sngon bgad pa dang dga' ba dang rtse ba dang kun du spyad pa
<p>129b.3</p>dran par byed cing dran par byed du 'jug pa zhes bya ba 'di ni 'khrig pa'i kun du sbyor ba bdun pa yin no zhes bya ba la sogs pa gsungs pa yin no/ /reg par mi bya'o zhes bya ba'i gzhung ni 'dir bud med ni reg pa'i dug yin no zhes 'byung ba yin no/ /gal te bud med chu'am me dag
<p>129b.4</p>gis 'chi na de'i tshe de bskyab pa'i phyir sa'i 'du shes bskyed nas reg par bya'o/ /mo yis brtul zhugs can la'am sdom brtson gyis/ /de mthong chags na der ni gnas mi bya/ /rdo sogs yan lag 'khri shing mi brdung ste/ /'dod chags me ni mi sdug chus zhi 'gyur/ /gang na
<p>129b.5</p>bud med kyi brtul zhugs can la mthong nas chags par byed dam/ gang na brtul zhugs can gyis bud med la mthong nas chags par byed na der yang yun ring du gnas par mi bya ste/ /myur ba kho nar de nas 'gro bar bya'o/ /de bzhin du rdo ba la sogs pas yan lag gi 'khri
<p>129b.6</p>shing brdung bar mi bya ste/ 'dir gzhung ni dge slong 'dod chags kyis gzir ba zhig gis rdo bas yan lag gi rnam pa bcom pa dang / de nas bcom ldan 'das kyis ji ltar na brdung bar bya ba gzhan yin na/ gzhan rung bar byed de/ 'on kyang 'dod chags la ni mi sdug
<p>129b.7</p>pa'o rta / zhe sdang la ni byams pa'o/ /gti mug la ni rten cing 'brel par 'byung ba'o zhes bya ba la sogs pa gsungs pa yin no/ /bud med gnam bltas 'thung la rang gis ni/ /chu ni rgyun mi 'chad par sbyin mi bya/ /rang lag gcer bu mo la bras la sogs/ /mi sbyin khur ba sbyin
<p>130a</p>
<p>130a.1</p>bzhin gyur mi rung / /bud med kha gyen du bltas te chu 'thung ba dag la rgyun mi 'chad par sbyin par mi bya'o/ /de bzhin du rang gi lag nas gcer bu mo dag la zas la sogs pa sbyin par mi bya ste/ 'di ltar 'phags pa kun dga' bos lhung bzed gyi lhag ma sbyin par mdzad
<p>130a.2</p>pa na ma brtags par gcer bu mo gzhon nu mal khur ba gnyis byin/ rgan mo la ni khur ba gcig byin pa dang / rgan mos smras ba/ phu nu mo shA kya'i bu kun dga' bos 'dod par 'gyur ro zhes de lta bu'i skur ba 'debs par gyur na mi rung bas so/ /bud med rnams dang lhan cig tu 'grogs pa dang smra ba dang / lta ba
<p>130a.3</p>bkag nas dmigs kyis dbye ba bshad par bya ste/ ma chags mig gis bud med chos bstan bya'i/ /mig tshugs su ni bzhin la blta mi bya/ /bud med rnams dang nyal 'dug 'gro la sogs/ /spang bya skyes pa yod na nyes pa med/ /'on te bud med rnams la chos ston pa zhig
<p>130a.4</p>byung na/ de'i tshe ma chags pa'i mig gis skabs skabs su lta ba'am/ mig gi rgyu ba 'dzums pas chos bshad par bya'i/ /mig tshugs su bzhin la blta bas ni ma yin no/ /bud med kyi bzhin la yang dang yang du bltas nas byis pa la mtshan mar 'dzin pa'i rtsa ba zug par 'gyur
<p>130a.5</p>bas bzlog pa yin no/ /de bzhin du bud med rnams dang lhan cig tu khyim na nyal ba dang / lhan cig tu 'dug pa dang / lhan cig tu lam du 'gro ba dang / 'bel ba'i gtam bya ba la sogs pa zhi thag ring zhing shin tu ring bar spang bar bya'o/ /de lta bu'i rkyen zhig byung la gal te de na
<p>130a.6</p>skyes pa yod na de'i tshe nyes pa med do/ /dge tshul gyi tshig le'ur byas pa'i 'grel pa las/ bslab pa'i gzhi gsum pa rdzogs s+ho// // gang zhig bla ma brjod blos mi chos las/ /bla ma zhes bya de bdag la yod ces/ /mi la brdzun zer gzhan gyis go na ni / /
<p>130a.7</p>mngon pa'i nga rgyal ma gtogs de bsnyil bya/ /zhes bya ba la/ gang zhig ces bya ba ni dge tshul lo/ /bla ma brjod blos zhes bya ba ni mi'i chos las bla ma bsnyad par bya'o snyam pa'i bsam pas so/ /mi'i chos las bla ma zhes bya ni mi'i chos las bla ma zhes bya'o/ /de zhes
<p>130b</p>
<p>130b.1</p>bya ba ni mi'i chos las bla ma de nyid ces nges par gzung bas 'khrul pas ni ma yin no zhes bstan to / /'di ltar gal te rgyun du zhugs pa'i 'bras bu la sogs pa'i lung bstan par bya'o snyam du zhugs pa yin par de kho na lung ston par byed na de'i tshe mthar 'gyur ro/ /'on te 'khrul
<p>130b.2</p>pas gzhan lung bstan par bya'o snyam pa las gzhan zhig lung ston par byed na de'i tshe chung ba yin no zhes bya ba'i tha tshig go/ /'dir gzhung ni zhus pa las/ btsun pa dge slong gis rgyun du zhugs pa'i 'bras bur lung bstan par bya'o snyam pa las/ lan cig phyir 'ong
<p>130b.3</p>ba'i 'bras bur lung bstan par bgyid/ phyir mi 'ong ba'i 'bras bur lung bstan par bya'o snyam pa las/ dgra bcom pa'i 'bras bur lung ston par bgyid na cir 'gyur lags/ bka' stsal pa/ nyes pa sbom por 'gyur ro zhes 'byung ba yin no/ /zer zhes
<p>130b.4</p>bya ba'i smra ba la'o/ /'di skad zer zhe na/ bdag la yod ces bya ba smos te/ 'dir gzhung ni bsam gtan dang po la sogs pa ma thob par bdag gis thob bo zhes bya ba la sogs pa 'byung ba yin no/ /mi la zhes bya ba ni mi'i 'gro ba la mngon sum du'o/ /'dir gzhung ni
<p>130b.5</p>'dul byed las/ dge slong gis mi'i 'gro ba la mir 'du shes dang ldan pas med cing mi bdog pa'i mi'i chos bla ma smras nas de 'gyod pa skyes pa dang / bcom ldan 'das kyis bka' stsal pa/ mi la mi'i 'du shes dang ldan na pham par 'gyur ro/ /mi la yid gnyis
<p>130b.6</p>dang ldan na pham par 'gyur ro/ /mi ma yin pa la mir 'du shes dang ldan pa dang mi ma yin pa la yid gnyis dang ldan na dman pa sbom por 'gyur ro zhes gsungs pa yin no/ /brdzun zhes bya ba ni don gyis stong pa yin no zhes bya ba'i tha tshig go/ /gzhan gyis go na ni zhes
<p>130b.7</p>bya ba ni gal te mi gzhan des tshig gi don khong du chud pa yin te/ gzhan des go bar gyur na zhes bya ba'i tha tshig go/ /'dir gzhung ni 'dul byed las/ dge slong gis khyim pa la med cing mi bdog pa'i mi'i chos bla ma smras pa las/ des de ma bsams pas de ci zer
<p>131a</p>
<p>131a.1</p>zhes smras pa dang / de tsam du zad ces smras nas de 'gyod pa skyes pa dang / bcom ldan 'das kyis bka' stsal pa/ pham pa'i ltung ba ni med de/ dman pa sbom por 'gyur ro zhes bya ba'i bar du 'byung ba yin no/ /mngon pa'i nga rgyal ma gtogs zhes bya
<p>131a.2</p>ba ni ma thob pa thob pa'i 'du shes dang ldan pa nyid ni mngon pa'i nga rgyal yin te/ thob pa'i 'du shes dang ldan pa ma gtogs pa zhes bya ba'i tha tshig go/ /'dir gzhung ni 'du shes sbas nas zhes 'byung ba yin no/ /de zhes bya ba ni dge tshul lo/ /bsnyil zhes bya ba ni dgar bar
<p>131a.3</p>bya ba yin no zhes bya ba'i tha tshig go/ /mi'i chos bla ma de yang gang zhe na/ bshad pa/ bsam gtan la sogs mngon shes 'bras bcas pa'i/ /yon tan rnams 'dir mi chos bla mar bstan/ /de yi rjod par byed pa rnam mang dag /da ni bshad par bya yis mnyan par
<p>131a.4</p>gyis / /bsam gtan rnams dang / gzugs med pa rnams dang / mngon par shes pa lha'i rna ba la sogs pa rnams dang / yon tan 'bras bu dang bcas pa rnams yin no/ /de la 'bras bu zhes bya ba ni dge sbyong gi tshul gyi 'bras bu bzhi po dag yin no/ /yon tan rnams
<p>131a.5</p>ni so so yang dag par rig pa dang / zil gyis non pa'i skye mched dang / zad par gyi skye mched la sogs pa rnams so/ /mi'i chos las bla mar gyur pa de kho na yin par khong du chud par bya'o/ /mi'i chos kyang chos 'dul ba 'di las sgrib pa lnga gsungs pa dag yin no/ /
<p>131a.6</p>bsam gtan la sogs pa dag ni de dag las bla mar gyur pa yin te sgrib pa lnga spangs pas thob pa'i phyir ro/ /mi'i chos bla ma 'di rjod par byed pa du ma ste/ 'di ltar kha cig ni 'bras bu las ston par byed do/ /kha cig ni dngos su'o/ /kha cig ni de'i chos kyis
<p>131a.7</p>so/ /kha cig ni yongs su nyams pa brjod pas so/ /kha cig ni gzhan la snyad btags pas so/ /kha cig ni don mthun pa ston pas so/ /kha cig ni zur gyis gleng bas so/ /kha cig ni phyi ma yang dag pas so/ /kha cig ni cang mi smra bar dang du len par byed
<p>131b</p>
<p>131b.1</p>pas so zhes bya ba la sogs pa yin no/ /de dag gi dper brjod pa tsam zhig rab tu bstan gyi nyon cig /de la re zhig 'bras bu las ni/ lha la sogs mthong ba dag la sogs lta byed/ /ces bya ba ni lha la sogs pa mthong ngo / /lha la sogs pa yang bdag la lta bar byed
<p>131b.2</p>do zhes bya ba yin te/ 'dig ni 'bras bu las bdag bsam gtan la sogs pa thob pa nyid du brjod pa yin te/ bsam gtan la sogs pa mi srid pa ni lha la sogs pa lta ba dang / bsnyen bkur byed pa mi srid pa'i phyir ro/ /sdug bsngal nyid la sogs shes so/ /zhes 
<p>131b.3</p>bya ba 'dis ni dngos su rjod par byed pa bstan to/ /'dir gzhung ni/ sdug bsngal dang kun 'byung dang 'gog pa dang lam shes so zhes bya ba la sogs pa 'byung ba yin te/ tshig 'di ni rtogs pa'i rang bzhin yin gyi/ lung ni ma yin no/ /de'i chos nyid kyang / zag pa
<p>131b.4</p>zad pa'i khyad par nges rnams dang / /bdag nyid ldan par rjod par byed pa yin/ /zhes bya bas bstan te/ zag pa zad pa rnams kyi khyad par des pa de dag dang bdag nyid ldan pa nyid du rjod par byed pa yin no/ /de yang dper brjod na/ der dgra bcom gang yin stan
<p>131b.5</p>bkra la sogs dbang / /der ni kho bo 'ang dbang ngo gzhan ma yin/ /zhes bya ba yin te/ 'dir gzhung ni dge slong rab tu mang po dag khyim dag tu mgron du bos nas zas za bar byed cing / der stan khra bo dang chung zad bkra ba dag kyang bting ste/ de na dge slong gang zhes bya ba nas/ 
<p>131b.6</p>dgra bcom pa ma yin pa de stan khra bo dang cung zad bkra ba dbang ngo / /kho bo yang der mgron du bos te zas za'o/ /kho bo yang der stan khra bo dang cung zad bkra ba dbang ngo zhe na/ pham par 'gyur ro zhes bya ba'i bar du 'byung ba yin no / /yongs su nyams pa'i dbang du byas nas/ khyad par thob las 
<p>131b.7</p>yongs su nyams smra yin/ /zhes bya bas bstan pa yin no/ /yongs su nyams pa ni rnam pa gnyis te/ thob pa las yongs su nyams pa dang / ma thob pa las yongs su nyams pa'o/ /de la ma thob pa las yongs su nyams pa las ni chung ba nyid du 'og nas 'byung ngo / /de'i phyir
<p>132a</p>
<p>132a.1</p>khyad par thob pa las zhes khyad par du dbye'o/ /de'i dper brjod pa ni/ bdag ni dge sbyong tshul gyi lam nyams yin/ /zhes bya ba yin te/ bdag ni zag pa med pa'i lam las yongs su nyams pa yin no zhes bya ba la sogs pa yin no/ /de ltar bla ma brjod tshig
<p>132a.2</p>sbyor ba las/ /dngos gzhis bcom zhing sems can dmyal myong 'gyur/ /de ltar na mi'i chos bla ma ston pa'i tshig gi sbyor ba las mthar 'gyur ba'i ltung bas nges par bcom zhing sems can dmyal ba nyams su myong bar 'gyur ro/ /phyag dar khrod kyi 'dre dang rgyu mtshan ni/ /rang gi mtshan nyid
<p>132a.3</p>'dzin la ltung ba chung / /'dre phal ba dag ni ltung ba chung ba yin no/ / zhi gnas kyi rgyu mtshan rang gi mtshan nyid 'dzin pa la yang 'dir sems rtse gcig pa la phyogs pa tsam yin gyi yongs su rdzogs pa ni ma yin no/ /gzhan la snyad btags nas brjod pa'i dbang du byas nas/ dper na brtul zhugs
<p>132a.4</p>can gang lha sgra thos/ /yod ces gzhan la snyad btags zer ba'ang yin/ /nga yin tshig ma tshang bas de chung la/ /nga yin tshig 'byung bas ni dngos gzhir 'gyur/ /rang la bsams nas dper na dge slong gang zhig lha rnams kyi sgra thos pa de yod do zhes bya ba la sogs pa lta bur gzhan la snyad btags nas
<p>132a.5</p>zer ba / de ni nga yin no zhes de skad mi zer na de'i tshe chung ba yin no/ /nga yin no zhes zer na ni pham pa kho na yin no/ /gal te 'dir gang la bsams pa yod du zin kyang 'on kyang gzhan la snyad btags pa'i phyir chung ba yin no/ /tshig gi rang bzhin gyis rang dang gzhan la snyad btags pa las ni rnam par gzhag 
<p>132a.6</p>pa yin gyi/ bsams pa las ni ma yin no/ /de ltar yang 'dir gzhung ni nga yin no zhes de skad mi zer na nyes pa sbom por 'gyur ro zhes 'byung ba yin no/ /gzhan la snyad btags pa'i rnam pa gzhan dag la yang de bzhin du khong du chud par bya ste/ dper na zhus pa las btsun pa dge slong gis rang nyid kyi yi ger
<p>132a.7</p>bris nas/ 'di skad ces yi ger bris pa 'di las ni khyod ni rgyun du zhugs pa yin no zhes zer ro zhes mchi na cir 'gyur lags/ nyes pa sbom por 'gyur ro zhes bya ba la sogs pa 'byung ba lta bu'o/ /don mthun pa ston pa'i dbang du mdzad nas/ sgra mthun brjod pa las kyang yin te dper/ /kun du
<p>132b</p>
<p>132b.1</p>spyod pas bsams nas bdag slob pa 'am/ /lam du 'dug nas bdag ni lam gnas zhes/ /zer ba la sogs pa dag la 'ang de dang 'dra'o/ /zhes bya bas bstan to/ /don gang dag la sgra mthun pa yod pa'i don de dag ni sgra mthun pa dag yin no/ /don gyi sgra mthun pa de dag gis rang las bsams
<p>132b.2</p>nas zer na snga ma bzhin du ltung ba chung bar rig par bya'o/ /'dir dper brjod pa ni bdag ni slob pa yin zhes bya ba la sogs pa yin te/ so sor thar pa'i sdom pa la sogs pa la slob par byed pa'i bsam pas bdag ni slob pa yin no zhes zer na ltung ba chung ba yin no/ /kun du spyod pa ni slob par
<p>132b.3</p>byed pa yin no/ /bsam pa ni mnos pa yin no/ /de bzhin du lam du 'dug nas bdag ni lam la gnas pa yin no zhes zer ba dang / rgyun la 'dug nas bdag ni rgyun du zhugs pa yin no zhes bya ba la sogs zer na de dang 'dra ba yin no/ /'dir gzhung ni zhus pa las/ bdag ni slob pa yin no zhes mchi na
<p>132b.4</p>cir 'gyur lags/ gal te so sor thar pa'i sdom pa las bsams nas zer na nyes pa sbom por 'gyur ro/ /'on te med bzhin du slob pa'i chos lung ston par byed na mthar 'gyur ro zhes bya ba la sogs pa dang de bzhin du btsun pa dge slong gis 'di skad ces bdag ni kun tu sbyor ba dang / 'ching ba dang / 
<p>132b.5</p>phra rgyas dang / nye ba'i nyon mongs pa rnams las grol ba yin no zhes mchi na cir 'gyur lags/ /gal te kun du sbyor ba dang / 'ching ba dang / phra rgyas dang / nye ba'i nyon mongs pa dang / kun nas dkris pa/ 'das pa/ zad pa/ 'gags pa/ bral ba rnam par gyur pa gang dag yin pa de las 
<p>132b.6</p>bsams nas bdag ni de dag las grol ba yin no zhes de skad ces zer na dman pa sbom por 'gyur ro/ /'on te kun du sbyor ba la sogs pa med pa las bsams nas lung ston par byed na mthar 'gyur ro/ /zhes gsungs pa yin no/ /zur gyis gleng pa'i dbang du byas nas/ ma la kye ma khyod
<p>132b.7</p>kyang nga 'dra na/ /'o na phyir mi 'ong ba'i 'bras ldan yin/ /da ltar nga ni de ltar 'phags min zhes/ /zur gyis gleng bas brjod pa las ni chung / /zur gyis gleng ba brjod pa las kyang chung ba yin no / /'dir gzhung ni/ ma la kye ma khyod kyang ci 'dra ba de 'dra bar gyur na nga dang khyod kyang 'dra
<p>133a</p>
<p>133a.1</p>ba yin pas de ltar na bdag cag rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa yin pa zhig na nga ni rgyun du zhugs pa nas dgra bcom pa'i bar du yang ma yin na rgyun du zhugs pa dang / lan cig phyir 'ong ba dang / phyir mi 'ong ba dang / 
<p>133a.2</p>dgra bcom pa yin no zhes de skad zer ba su yin zhes 'byung ba yin no/ /gzhan yang / kho bos deng 'dir bsam gtan snyoms ma zhugs/ /de bzhin khar sang min de las phar min/ /zhes bya ba yang yin te/ 'dir gzhung ni/ btsun pa dge slong gis 'di skad ces bdag gis de ring
<p>133a.3</p>'jig rten pa'i bsam gtan la snyoms par ma zhugs shing khar sang yang ma yin/ de phan chad kyang nam yang ma yin no zhes mchi na cir 'gyur lags/ nyes pa sbom por 'gyur ro zhes 'byung ba yin no/ /phyi ma yang dag pa la dper brjod pa ni/ khyim 'di gang gi yin pa de chags bral/ /de
<p>133a.4</p>nyid nga'i yin nga ni chags bral min/ /zhes bya bas bstan te/ 'dir gzhung ni zhus pa las/ btsun pa dge slong gis 'di skad ces khyim ga ge mo zhig dge slong gang gi yin pa de ni rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa yin no/ /khyim de ni nga'i
<p>133a.5</p>yang yin te/ da ni rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa yang ma yin no zhes mchi na cir 'gyur lags / bka' stsal pa/ nyes pa sbom por 'gyur ro zhes 'byung ba yin no/ /'dir ni khyim 'di gang gi yin pa de ni rgyun du zhugs pa yin zhes
<p>133a.6</p>bya ba la sogs pa tshig sngar smos pa las/ nga ni 'dod chags dang bral ba yang ma yin no zhes bya ba la sogs pa tshig phyi ma yang dag pa bden pa yin na de'i snga ma sbyor ba las kyang chung ba kho na yin no zhes bya ba'i tha tshig go/ /'di ltar tshig skyon can dang skyon med pa 'brel ba las ni skyon can ma
<p>133a.7</p>yin par mi 'gyur te/ dug dang 'dres pa'i chu bzhin no/ /cang mi smra bas dang du len pa'i dbang du byas nas/ btsun pa gal te dgra bcom bdag gi zas/ /bzhes shig zer des de bzhin mi smra len/ /gzhan gyi zag pa zad dam zhes dris na/ /mi smra'i rnam pas dang du len byed yin/ /zhes
<p>133b</p>
<p>133b.1</p>bya bas bstan to/ /'dul byed las/ btsun pa gal te dgra bcom pa zhig na bdag gi bsod snyoms bzhes shig ces zer ba las cang mi smra bas dang du len par byed na dman pa sbom por 'gyur ro zhes gsungs pa yin no / /shes ldan zag pa zad dam zhes dris pa las cang mi smra bas dang du len par
<p>133b.2</p>byed pa yang yin no/ /dang du len pa yang 'dir yid la 'jog pa yin no/ /'dir gzhung ni/ btsun pa dgra bcom pa ni gos dang bsod snyoms dang mal stan dang nad kyi gsos sman dang yo byad kyi phud dbang ngo zhes zer ba la cang mi smra bas dang du len par byed na nyes pa sbom por 'gyur ro zhes bya ba la sogs pa
<p>133b.3</p>'byung ba yin no/ /cang mi smra ba zhes bya ba ni 'dir rnam par rig byed kyi rnam pa nyid du grub pa yin no/ /de lta bas na ltung ba chung zhes bya'o/ /'dir thams cad du yang pha rol la go na chung bar blta bar bya'o/ /gzhan du na chung ba pas kyang chung bar 'gyur ro/ /de ltar bla ma brjod blos brdzun pa bstan/ /da ni
<p>133b.4</p>brdzun du smra ba gzhan nyon cig /de ltar mi'i chos bla ma brjod pa'i 'dun pas brdzun du smra ba sdom pa gcod par byed pa bstan to/ /'dir ni bshags par 'gyur ba'i brdzun du smra ba gzhan nyon cig dang bshad par bya'o/ /gang las gzhan pa'i 'du shes nyid sgra'i don/ /go ba'i mi la smras pa de brdzun 
<p>133b.5</p>yin/ /zhes bya ba ni gal te don gang zhig smra bar bya ba de las gzhan pa'i 'du shes dang ldan pa yin zhing skyes bu gang gi ched du byas nas smra bar bya ba de yang gal te don de go bar nus pa zhig yin la de la de smras na brdzun du smra ba yin no/ /go bar mi nus na cir 'gyur zhe na/ ltung ba chung ngur 'gyur ro/ /nyid
<p>133b.6</p>ces bya ba nges par gzung ba ni gal te don gang smra bar bya ba de las gzhan du 'du shes dang ldan pas smras pa yin na de brdzun du smra ba yin gyi/ 'khrul pas gzhan smra bar bya'o snyam pa las gzhan smras na ni ma yin no zhes nye bar bstan pa'i phyir ro/ /ji ste 'o na brdzun zhes bya bar rnam par gzhag pa de tshig yin
<p>133b.7</p>na de'i phyir lus kyis gzhan du don go bar byed na ltung ba med par 'gyur ro zhe na mi 'gyur te/ 'di ltar/ brdzun zhes bya ba'i tshul de tshig yin yang / /ngag gi go 'gyur gal te lus kyis kyang / /go byed nyes byas nyid de 'on kyang chung / /'di ltar 'dir ni tshig 'jug med pas so/ /gal te brdzun zhes bya bar
<p>134a</p>
<p>134a.1</p>rnam par gzhag pa de tshig yin yang 'on kyang tshig gis go bar 'gyur ba'i don lus kyis go bar byed pa'i phyir nyes byas kyi ltung ba nyid yin no/ /'on kyang de ni chung ba yin te/ 'di ltar 'dir ni ngag 'jug pa med pas so/ /brdzun gyi ltung ba'i rten ni tshig yin par rnam par gzhag 
<p>134a.2</p>pa yin no/ /'dir gzhung ni zhus pa las/ dge slong gis mthong ba las thos so zhes zer na ltung byed du 'gyur ro/ /lus kyis don de go bar byed cing ngag gis mi smra na nyes byas so zhes 'byung ba yin no/ /de lta bas na mthong ba dang / thos pa dang / dogs pa dag la yang de bzhin du smra bar bya'o/ /de dag
<p>134a.3</p>gi mtshan nyid kyang ci zhig yin zhe na/ /rang gis rig pa gang yin mthong ba yin/ /yid ches las thos gang yin thos pa yin/ /rtags ma nges par 'dzin pa dogs pa yin/ /gzhi 'di dag gis smra na nyes pa med/ /de la rang gi gzhi gang zhig mngon sum mam rjes su dpag pas yongs su shes pa de ni
<p>134a.4</p>mthong ba zhes bya'o/ /yid ches pa ste mi slu ba las rtogs pa gang yin pa de ni thos pa yin no/ /rtags ma nges pa mthong ba ni dogs pa yin te/ 'di ltar nags thibs po der bud med zhugs pa yin pa 'am chang yang 'grib pa nas dge slong yang de las byung ba la sogs pa'i bar ni dogs pa yin par
<p>134a.5</p>bstan to/ /de lta bas na gsum po 'di dag ni 'dul ba las tha snyad gdags pa'i gzhi yin no/ /gzhi med par dngos po smra bar byed na brdzun gyi ltung bar 'gyur ro/ /de las yang skur pa 'debs pa'i ngo bo ni kha na ma tho ba chen por 'gyur ro/ /de ltar yang 'dul ba gcig nas 'phros pa
<p>134a.6</p>las gang zag las kun du 'byung ba'i ltung ba gcig ni thams cad las kha na ma tho ba chen po yin te/ yang dag pa ma yin pas skur pa 'debs pa zhes 'byung ba yin no / /gzhan yang / gzhan gyis gang dris de nyid brjod par bya'i/ /gtse bar 'dod pas gzhan dang gzhan ma yin/ /gal te
<p>134a.7</p>gshed mas gsad bya bros pa na/ /'dri na de tshe de la 'di skad brjod/ /gzhan gyis gang kho na dris pa de kho na brjod par bya'i/ mtho btsams pa'i bsams pas gzhan dang gzhan du 'phros par mi bya'o/ /'on te gshed ma dag gis gsad par bya ba bros pa na mi zhig lam 'di nas song ngam
<p>134b</p>
<p>134b.1</p>ma song zhes 'dri na de la 'di skad ces brjod bar bya'o/ /tshur shog sen mo'am gnam mthong yang dag tu/ /khyod kyi lus can dag ni ma mthong ngo / /gnod par gyur pa rnams la yongs srung phyir/ /de sogs brnag pas smra na nyes pa med / /de lta bu la sogs pa'i shan bstan pa dag gis
<p>134b.2</p>gnod par 'gyur ba rnams las yongs su bskyab pa'i phyir gzhan dang gzhan du 'phros par byed na nyes pa med do/ /brdzun smrar gtogs pa'i rab tu dbye ba bsten / /da ni brdzun smra'i phyogs dang mthun pa brjod/ /de ltar brdzun du smra bar gtogs pa'i dbye ba bstan to/ /da ni brdzun du smra ba'i
<p>134b.3</p>phyogs dang mthun pa brjod par bya ste / de dag kyang lan mi 'debs pa la sogs pa yin par blta bar bya'o/ /de'i phyir/ dris na chos dang ldan pas lan gdab bya'i/ /gtse phyir mi smra bar ni 'dug mi bya/ /dris na chos bzhin lan gdab par bya'i/ tho 'tshams pa'i phyir mi smra bar 'dug par mi
<p>134b.4</p>bya'o/ / bla ma mkhan po mi yi dbang phyug dang / /sangs rgyas dge 'dun gnas brtan dag gi bka'/ /brtags nas rig pa nyid don tshig bzhin bya/ /gal te chos bzhin min na brda sprad bya/ /bla ma ni slob dpon yin no/ /mkhan po ni rang gi sgras bstan pa'i phyir te/ rgyal po dang / ston
<p>134b.5</p>pa dang / dge 'dun gyi gnas brtan dang / lnga po de dag gi bka' chos dang ldan pa la mi mthun par mi bya'o/ /gal te chos dang ldan pa ma yin na de'i tshe bdag la mi rung ngo zhes bya ba la sogs pa chos dang ldan pa'i brda sprad par bya'o/ /rigs pa nyid na bya ba'i nyid ces bya ba cir dgos she na/ gal
<p>134b.6</p>te mkhan po dang slob dpon gyi bka' bsgo ba chos dang ldan pa ma yin pa nod par mi byed na de'i tshe bka' las 'das na yang nyes pa med do zhes bstan pa'i phyir ro/ /ji skad du 'dul ba gcig nas 'phros pa las gang zhig mkhan po dang slob dpon gyis chos kyis sdud par byed pa la zang zing gis ma yin na
<p>134b.7</p>de lta bu dag la so sor brtags nas gnas par bya'o/ /gang zhig zang zing gis ni sdud par byed la chos kyis ni ma yin na de lta bu la so sor brtags nas 'gro bar bya'o/ /gang zhig mkhan po dang slob dpon gyis chos dang zang zing gis sdud par byed na de la ji srid 'tsho'i bar du bskrad kyang 'dug par
<p>135a</p>
<p>135a.1</p>bya'o/ /gang zhig chos kyis kyang ma yin la zang zing gis kyang sdud par mi byed na de lta bu la bzlog tu zin kyang lta yang mi lta bar 'gro bar bya'o zhes gsungs pa lta bu yin no/ /rang ngam gzhan nam gnyis kas skye bo la/ /'dre skad mi snyan pa dag mi bya'o/ /mi sdug ma che
<p>135a.2</p>pa gtsigs pa'i skad dag gis/ /gal te phan phyir byed na nyes pa med/ /bdag nyid dam gzhan gyis srog chags rnams la 'dre la sogs pa'i skad mi snyan pa dag gis 'jigs pa dag bskyed par mi bya'o/ /gal te phan pa'i phyir bzhin mi sdug pa mche ba gtsigs pa bsdigs par byed pa la za
<p>135a.3</p>bar byed do zhes bya ba la sogs pas bsdigs pa de'i tshe nyes pa med do/ /'di bsad pa'i phyogs dang mthun pa yin yang tshig dang 'brel ba'i phyir 'dir bkod do/ /yal gzugs 'cha' dang mna' dang mi smrar bcas/ /de bkag yin pas lam du 'gro ba na/ /mi smra nyid dam chos kyi gtam
<p>135a.4</p>bya yi/ /bud med sogs gtam tshul mi mthun mi bya/ /yal gzugs 'cha' ba dang mna' dang cang mi smra ba mi bya'o/ /lam du 'gro ba na cang mi smra bas lam du 'jug par bya ba 'am/ 'khor ba las skyo ba dang mthun pa'i gtam dag bya'i/ bud med kyi gtam dang dmag gi gtam la sogs pa ni mi bya'o/ /
<p>135a.5</p>bud med kyi gtam 'dod chags dang bral ba dang mthun pa'i chos kyi gtam du gtogs pa nyid yin pas de'i phyir tshul dang mi mthun zhes bye brag tu phye ba yin te/ 'dir byung ba ni gnod sbyin 'phya ba yin no/ /ngal sos gus pas sangs rgyas tshigs bcad gdon/ /mtshan mo 'dug na rgyud gsum pa yin no/ /
<p>135a.6</p>'on te gzhan gyi lha yi gnas dag mthong / /der ni se gol gtogs te tshigs bcad gdon/ /sdom brtson 'gron lam gyi nang du ngal bsos nas gus pas sangs rgyas kyi tshigs bcad gdon to/ /gang du mtshan mo gnas 'cha' bar byed na der rgyud gsum pa gdon to/ /phran tshegs las gang la
<p>135a.7</p>rgyud gsum pa med pa des ni gtsug lag khang gi tshigs su bcad pa bton nas 'gro bar bya'o zhes 'byung ba yin no/ /de ni phongs na bya ba yin pas mdor ma byas so/ /'on te yang lam gyi bar du mu stegs can gyi lha'i gnas dag mthong na der se gol gtogs te/ bde bar gshegs pa'i tshigs su
<p>135b</p>
<p>135b.1</p>bcad pa gdon to/ /gzhan yang / mdza' bo dbye dang rtsub pa'i tshig dang ni/ /skyon nas smra ba la sogs spang bar bya/ /phra ma dang tshig rtsub mo dang / mi'i skyon nas smra ba la sogs pa thams cad yongs su spang bar bya'o/ /gal te mdza' bo dbye bar 'gyur ba phyogs dang mthun pa yin na 'o na ji ltar dge
<p>135b.2</p>tshul la phra ma byed na nyes byas kyi ltung bar 'gyur ro zhes gsungs she na/ /bshad pa/ 'dul bar dben 'di nyes byas gang gsungs pa/ /de ni yid kyis nyes byas yin gzhan min/ /nyes byas de ni yid kyi bya ba nyid las dgongs pa'i phyir nyes pa med do zhes bya ba'i tha tshig go/ /ji ste 'di ga las
<p>135b.3</p>she na/ dge tshul gyi sdom pa ni spong ba bzhi'i mtshan nyid yin pa'i phyir ro/ /de nyid du phra ma dang tshig rtsub po dang tshig 'khyal pa gsum bcug nas dge slong gi sdom pa spong ba bdun gyi mtshan nyid yin pas so/ /dge tshul gyi tshig le'ur byas pa'i 'grel pa las bslab pa'i gzhi bzhi ba rdzogs s+ho// //
<p>135b.4</p>'bras bu la sogs khu ba bcos pa ni/ /bcos chang rgun chang bu ram shing 'drar bstan/ /chan btags mnan pa byas pa sbyar ba'i chang / /myos 'gyur rtswa mchog gis kyang mi btung ngo / /de la bcos chang zhes bya ba 'di lta ste/ rgun 'bru'i khu ba las byas pa'i rgun chang dang / bu ram
<p>135b.5</p>shing gi khu ba las byas pa bu ram chang ngo / /'dra ba smos pa ni na li ke ra dang me tog la sogs pa'i chad bsdu ba'i phyir ro/ /sbyar ba'i chang ni 'bru btags pa mnan pa byas pa yin par rtogs par bya'o/ /de bas na myos par gyur pa 'di gnyis ni rtswa mchog gis kyang btung bar mi bya'o zhes
<p>135b.6</p>bka' stsal to/ /'o na sbyar ba'i chang dang bcos pa'i chang myos par 'gyur ba'i khu ba bag med pa'i gnas spong ngo zhes bya ba 'di la sbyar ba'i chang dang bcos pa'i chang smos pa ci dgos she na/ sbyar ba'i chang dang bcos chang gnyis 'dir bstan/ /de go tra ba la sogs bzlog phyir ro/ /myos
<p>135b.7</p>'gyur smos pa ma red nyams pa yin/ /bag med myos ba spong ba'i rgyu yin no/ /zhes bya ba la dang ni bsdu ba yin te/ sbyar ba'i chang dang bcos pa'i chang zhes bya ba'i tha tshig go/ /ko tra ba la sogs pa bzlog phyir ro/ /zhes bya ba ni ji skad du chos mngon pa mdzod las gla gor zho sha dang
<p>136a</p>
<p>136a.1</p>ko tra ba la sogs pa yang myos bar byed pa yin pas bcos pa'i chang dang sbyar ba'i chang zhes bya ba smos pa yin no zhes bstan pa lta bu'o/ /gal te de lta yin na myos par 'gyur ba gla gor zho sha dang ko tra ba la sogs pa spyad par rung mod ce na/ mi rung ste/ de dag ni kha
<p>136a.2</p>zas mi 'phrod pa nyid yin pas blangs pa'i phyogs dang mthun pa nyid yin no zhes bkag pa'i phyir ro/ /'dir myos par 'gyur ba las ldog pa ni sems 'khrul pa'i rgyu dag kho na dgag par bya ba yin pa'i phyir ro/ /'dis ni mi 'phrod pa kho na ni ma bkag go/ /de ltar yang myos par
<p>136a.3</p>'gyur ba zhes bya ba ni gang zhig spyad na bya ba dang / mi bya ba mi shes pa'o zhes gsungs pa yin no/ /gla gor zho sha dang go tra ba ni de lta yang ma yin te/ sems 'khrul par byed pa dang bral ba'i phyir ro/ /gal te de lta na myos par 'gyur ba tshod zin par 'thung ba yang sems 'khrul pa dang bral ba'i
<p>136a.4</p>phyir nyes pa med par 'gyur mod ce na/ de ni ma yin te/ myos par 'gyur ba'i tshod yongs su mi shes pa'i phyir dang / ha cang thal bar 'gyur ba'i phyir dang / de'i rigs dang ldan pa nyid yin pas yongs su spang bar bya ba yin pa'i phyir ro/ /de'i phyir rnam pa thams cad du bkag pa yin te/ 
<p>136a.5</p>bcom ldan 'das kyis dge slong dag ston pa nga la lung nod pa rnams kyis myos par 'gyur ba'i khu ba tha na rtswa mchog gis kyang mi sbyin zhing mi btung ngo zhes gsungs pa yin no/ /myos par 'gyur ba'i khu ba smos pa ci dgos she na myos 'gyur smos pa ma red nyams pa bzlog pa'i phyir yin
<p>136a.6</p>no zhes bya bar sbyar ro/ /de bas na sbyar ba'i chang dang bcos pa'i chang ji srid du myos par 'gyur ba'i dngos por ma red pa'am red nas kyang gang gi tshe skyur por red pa de'i tshe btung bar bya ba nyid yin te/ de yang btung ba'i tshig le'ur byas pa gzhan las ston par 'gyur ro/ /bag med
<p>136a.7</p>pa'i gnas spong ba ci dgos she na/ bshad pa bag med smos pa spong ba'i rgyu yin no zhes bya ba ni gang gi phyir bag med pa'i gnas myos par 'gyur ba'i khu ba 'thung ba de'i phyir spang bar byas yin no zhes bstan pa'i phyir ro zhes bya ba'i tha tshig go// // bam po bdun pa/ de ni
<p>136b</p>
<p>136b.1</p>ltung ba'i rnam par dbye ba bshad par bya ste/ gang zhig myos 'du shes pas myos 'thung ba/ /'thungs la myos na nyes byas nyid yin no/ /nur rtsi dang ni sbang ma za ba las/ /de dang 'dra bar nyes byas rdo rjes 'joms/ /dge tshul gang zhig myos par 'gyur ba'i 'du shes dang ldan pas myos
<p>136b.2</p>par 'gyur ba'i khu ba 'thungs la de myos par gyur na nyes byas kyi kha na ma tho bar 'gyur ba yin no zhes bya ba'i tshig go/ /de bzhin du nur rtsi za ba dang sbang ma za ba las kyang nyes byas kyi rdo rjes 'joms pa kho nar 'gyur ro/ /bcos pa'i chang gi snyigs ma ni nur rtsi yin la sbyar ba'i chang gi
<p>136b.3</p>snyigs ma ni sbang ma yin no/ /gzhan dag na re snyigs ma ni nur rtsi yin la de'i khu ba phyung ba ni sbang ma yin no zhes 'chad do/ /de ltar yang / sbang ma khu ba phyung ba'i phyir/ /rtug skam 'debs dang skyon 'khrug byed/ /ces bstan pa yin no / /phabs kyi rdo gu 'am rtsa sogs myos byed gang / /
<p>136b.4</p>gal te za na chung ba nyid du 'gyur/ /gang la myos 'gyur khu ba'i ro dri yod/ /myos 'gyur khu ba min yang btung bya min/ /zhes bya ba la/ phabs zhes bya ba ni myos par 'gyur ba'i khu ba'i don du sa bon gang zhig sbyar ba ste/ phabs kyi rdo gu 'am rtsa ba la sogs pa myos par 'gyur ba za na
<p>136b.5</p>nyes byas chud ngur 'gyur ro/ /myos par 'gyur ba ma yin du zin gyis kyang gang zhig myos par 'gyur ba'i khu ba'i ro dang / myos par 'gyur ba'i dri yod na de btung bar mi bya ste/ de la yang nyes byas kho nar 'gyur bas so/ /lus la skud dang mkhur bar blugs pa ni/ /na ba ma
<p>136b.6</p>gtogs myos khus mi bya'o/ /na ba ma gtogs pa gzhan gyi tshe lus la bsku ba'am mkhur bar blugs pa myos par 'gyur ba'i khu bas mi bya'o/ /lus la byugs na ba spu'i khung bu nas der 'jug pa'i phyir nyes pa yin no/ /mkhur bar blugs pa ni mid par mi 'dod pa'i phyir nyes
<p>136b.7</p>pa med do snyam du de ltar sems pa bzlog pa'i phyir ro/ /gal te bskol dang de yi kha dog tsam/ /mthun pa'am myos par 'gyur ba'i khu ba yi/ /dngos por ma red nyams 'thung nyes med de/ /'di ltar 'dir ni myos rgyu spang bya yin/ /gal te myos par 'gyur ba'i khu ba bskol
<p>137a</p>
<p>137a.1</p>ba 'thungs na ltung ba med pa yin no/ /gal te myos par 'gyur ba'i khu ba dang kha dog mthun pa'am/ yang na myos par 'gyur ba'i khu ba'i dngos por ma red pa'am/ nyams pa 'thung na de'i tshe yang nyes pa med pa yin te/ gang gi phyir 'dir myos pa'i rgyu kho na spad par
<p>137a.2</p>bya ba yin gyi gzhan ni ma yin pas so/ /myos par 'gyur ba'i phyogs mthun dper bya na/ /breg btsong ke'u dang sgog skya yin par bshad/ /sgog skya la sogs pa ni bye brag tu bshad pa las dus ma yin pa'i zas kyi phyogs dang mthun par bstan pa yin te/ de ltar yang 'thung na 
<p>137a.3</p>ltung ba dang chos mthun pas 'dir bshad do/ /gzhan yang ji ltar chang 'thung ba bcas pa'i kha na ma tho ba dang bcas pa yin yang shin tu smad par bya ba de bzhin du sgog skya la sogs pa yang shin tu smad par bya ba dang chos mthun pa'i phyir de myos par 'gyur ba'i phyogs dang mthun pa nyid
<p>137a.4</p>yin no/ /myos par 'gyur ba'i khu ba dang bcas pa'i kha na ma tho ba dang bcas pa yin zhes bya ba 'di'i khungs ni nad pa rnams kyi lus bsku ba dang mkhur bar rngub par gnang ba'i phyir la/ rang bzhin gyis kha na ma thob dang bcas pa ni srog la bab kyang rung ma gnang ba'i phyir ro/ /
<p>137a.5</p>'phags pa nyer sbas kyis ni myos par 'gyur ba'i khu ba bcas pa'i kha na ma tho ba dang bcas pa yin yang shin tu smad pa yin te/ rang bzhin gyis kha na ma tho ba dang bcas pa'i rgyu yin pa'i phyir dang / mtshams med pa bzhi po dag dang ltung ba ris lnga dag la rab tu 'jug par byed pa yin pa'i
<p>137a.6</p>phyir dang / nyes pa thams cad kyi 'byung gnas yin pa'i phyir ro zhes gsungs so/ /de yang nad la mkhas pas lung phog pas/ /gnang ngo dang med mi yi mngon su ma min/ /zhes bya ba la/ de yang zhes bya ba ni breg btsong dang / ke'u dang sgog skya ste sman pas lung phog pa'i phyir bcom
<p>137a.7</p>ldan 'das kyis gnang bas/ gtsug lag khang gi phyi rol dben phyogs su/ /khang pa byas nas bya ba'i ched du 'jug /gtsug lag khang gi phyi rol phyogs shin tu dben par khang pa byas te der bya ba'i phyir 'jug par bya'o/ /der ma dad pa rnams 'jug tu mi gzhug go/ /gzhan yang / 
<p>137b</p>
<p>137b.1</p>de dag dge 'dun mal stan rnams la ni/ /nam yang longs mi spyad par bka' stsal to/ /lus la dri nga nyid dang bral 'og tu/ /rang bzhin gnas phyir gtsug lag khang 'jug bya/ /bcom ldan 'das kyis de ni dge 'dun gyi mal stan dag gi steng du longs spyad par mi bya'o zhes
<p>137b.2</p>bkag ste/ bya ba zin du zin kyang de ltar tha mal par ma gyur par gtsug lag khang du 'jug par mi bya'o/ /dri nga ba nyid dang bral bar gyur nas phyis rang bzhin du gnas nas gtsug lag khang du 'jug par bya'i gzhan du ni ma yin no/ /dge tshul gyi tshig le'ur byas pa'i 'grel
<p>137b.3</p>pa las myos par 'gyur ba spong ba ste lnga pa rdzogs s+ho // //bro gar glu dang rol mo'i sgra yang rung / /brtul zhugs can gyis rang ngam gzhan bya min/ /'di 'dir 'khor ba la chags rgyu yin no/ /'on kyang gal te byed na nyes byas 'gyur/ /dge tshul gyis bro gar dang / 
<p>137b.4</p>glu dang rol mo'i sgra gang rang ngam gzhan gyis kyang mi bya ste / gang gi phyir 'dir ni 'khor ba la chags pa'i rgyu yin pas so/ /'on kyang gal te byed na nyes byas su 'gyur ro/ /mchod pa'i ched du 'ang rol mo'i sgra dang ni/ /glu byos zhes ni mi brjod 'on kyang ni/ /lha dang lha min
<p>137b.5</p>dbang pos zhabs rdul gtugs/ /sangs rgyas la ni mchod pa byos zhes brjod/ /cher na ston pa la mchod pa'i phyir yang brtul zhugs can gyis bro gar dang / glu dang / rol mo'i sgra byos shig ces brjod par mi bya'o/ /'o na ci lta zhe na/ lha dang lha ma yin rnams kyis zhabs
<p>137b.6</p>kyi rdul la gtugs pa'i bcom ldan 'das la mchod pa byos shig ces brjod par bya'o/ /'dir gzhung ni/ bzhin bzangs dag bcom ldan 'das la rang gi bzos mchod pa byos shig ces 'byung ba yin no/ /dmigs kyis bsal ba ni/ chos sgrogs byed pa'i glu ni nyes pa
<p>137b.7</p>med/ /ston pa'i yon tan sgrogs pa'ang de bzhin no/ /dam chos ched du glu ni mi shes na/ /dben par song ste rab tu bslab par bya/ /zhes bstan pa yin te/ chos sgrogs pa dang ston pa la stod par byed pa na glu bya'o/ /gang zhig glu mi shes na brtul zhugs can des dben par song
<p>138a</p>
<p>138a.1</p>ste/ dam pa'i chos brjod pa'i ched kho nar glu bslab par bya'o/ /chu 'bud la sogs gar sogs phyogs dang mthun/ /byi'u zul dang ni ring du 'gro byed dang / /steng du 'byung dang mchong dang rgyug la sogs/ /rtsed mo'i rgyu yin pas na de bkag go / /chu la
<p>138a.2</p>'bud pa dang chu la rdob pa dang chu la 'jol ba la sogs pa ni chu la rtse ba'i rnam pa dag yin no/ /de bzhin du byi'u zul te chu'i gting du 'jug pa dang thag ring du 'gro ba dang de bzhin du steng du 'byung ba dang mchong ba dang rgyug pa la sogs pa yang rtsed mo'i rgyu yin pas mi bya'o/ /gzhan yang / 
<p>138a.3</p>'phags pa rnams kyis dgod na so phyung ste 'am / /de bzhin sgra dag chen por mi bya'o/ /lag pa 'am chos gos kyi ni tha ma yis/ /kha dag rab tu bkab ste glal bar bya/ /mchu bgrad de so phyung nas ha ha zhes skad chen po dang 'brel ba'i bgad pa mi bya'o/ /cung zad dgod pa la
<p>138a.4</p>ni nyes pa med de/ bzhin gyi mdog gsal ba dang bzhin 'dzum par bya'o zhes gsungs pa'i phyir ro/ /kha gdangs par yang mi bya'o/ /'on te gla la byung na de'i tshe lag pa'am gos kyi tha mas kha bkab ste glal bar bya'o/ /chu la 'phyo ba'i dmigs kyis dbye ba bshad par bya
<p>138a.5</p>ste/ sman pas lung phog pas sam bslab pa'i phyir/ dben pa'i phyogs su rkyal na nyes med do/ /gal te sman pas lung phog pas sam yang na bslab pa'i phyir dben par 'phyo bar byed na de'i tshe nyes pa med do/ /'dir ni nges pa yin te/ gang na bud med dmag mi khrus
<p>138a.6</p>byed pa'i/ /'jug ngogs de ni ring por spang bar bya/ /zhes bya ba 'di ni nges pa yin no/ /'jug ngogs gang du bud med dang dmag mi dag khrus byed pa'i 'jug ngogs de ni thag ring du spang bar bya'o/ /der ni sman pas lung phog kyang rung / bslab pa'i phyir yang rung ste/ 'jug par
<p>138a.7</p>mi bya'o/ /dge tshul gyi tshig le'ur byas pa'i 'grel pa las gar la sogs pa spong ba ste drug pa rdzogs so// //gang zhig spos byug me tog phreng ba 'am/ /de bzhin lus mdog kha dog bya ba dag /mi gtsang snod kyi lus la 'chang byed na/ /rmongs pa de ni nyes byas
<p>138b</p>
<p>138b.1</p>nyid kyis gzir/ /brtul zhugs can gang zhig spos kyis byugs pa dang me tog gi phreng ba dang lus kyi mdog gi kha dog bya ba dag mi gtsang ba'i 'byung khungs lus la 'chang bar byed na rmongs pa de nyes byas kyi ltung bas gzir bar 'gyur ro/ /gzhan yang / 'dag chal bsung dang gos la
<p>138b.2</p>'dug byed dang / sen mo byi dor mig sman mchu sgyur dang / /g.yan pa ma gtogs so phag long bu las/ /yan chad 'drud la sogs pa nyes byas yin/ /'dag pa'i chal dri zhim po dang / gos la 'dug par byed pa dang / sen mo byi dor byed pa dang / mig sman dang / 
<p>138b.3</p>mchu kha dog bsgyur ba dang / g.yan pa la sogs pa'i nad med par long bu yan chad du so phag gis lus la 'drud pa la sogs pa ni nyes byas kho nar 'gyur ro/ /dmigs kyis bsal ba bshad par bya ste/ nad pas dben par 'dug nas bsku bya ste/ 'jig rten ma dad
<p>138b.4</p>'gyur ba bzlog phyir ro/ /dad ldan dag gis rkang pa spos byugs na/ /sbyin bdag gi ni lkog tu bkru bar bya/ /nad pa dag gis ni sman pas lung phog pas rims la sogs pa zhi bar bya ba'i phyir dben par 'dug nas spos byug par bya ste/ 'jig rten ma dad par gyur na mi rung
<p>138b.5</p>bas so/ /de bzhin du dad pa can dag gis rkang pa la spos kyi ri mo dag byugs na bdag gir byas nas phyis sbyin bdag gi lkog tu bkru bar bya'o/ /gzhan yang / 'phags pas me tog dri ni zhim po dag /mig phan snyam bsnam 'dod chags blos ma yin/ /me tog dag rnyed 
<p>138b.6</p>na dri zhim po thams cad mig la phan no snyam du rnam par bya'i 'dod chags kyi bsam pas ni ma yin no/ /da ni spos sogs phyogs mthun skabs yin pas/ /chu la sogs par bzhin la blta mi bya/ /da ni spos la sogs pa'i phyogs dang mthun pa'i skabs yin pas
<p>138b.7</p>de bshad par bya ste/ me long ngam chu la sogs par bzhin la blta bar mi bya'o/ /dmigs kyis bsal ba bshad par bya ste/ de ni lus kyi snga phyi'i gnas skabs dang / /rma la blta na ltung ba med par 'gyur/ /gal te lus kyi snga phyi'i gnas skabs sam rma la lta bar byed na/ /
<p>139a</p>
<p>139a.1</p>de'i tshe ltung ba med do / /mchod phyir thogs byugs ris shis skud la sogs/ /lhab lhub dag ni thams cad spang bar bya/ /mchod phyir thogs pa ni skud pa se ral kha'o/ /byugs ris ni ri mor bris pa'o/ /shis skud ni mkhrig ma la gdags pa'i bkra shis
<p>139a.2</p>kyi tshon skud sna lnga'o/ /de lta bu la sogs pa'i lhab lhub rnams ni bcang bar mi bya'o/ /'di'i dmigs kyis bsal ba ni/ rims sogs zhi bar bya phyir dpung g.yon la/ /sngags la sogs pa'i skud pa la sogs bcad/ /rims dang bral nas skud pa bkrol nas ni/ /bu ga
<p>139a.3</p>gtsang ma'i phyogs su gzhag par bya/ /rims la sogs pa zhi bar bya ba'i phyir ni gsang sngags kyi skud pa 'am/ rig sngags kyi skud pa la sogs pa bcang bar bya'o/ /gang gi tshe rims dang bral bar gyur pa de'i tshe gsang sngags la sogs pa'i skud pa de ka ba'i bu ga 'am/ /rtsig pa'i bu
<p>139a.4</p>ga gtsang ma'i phyogs su gzhag par bya'o/ /sdom brtson dag gis gdugs bkra bcang mi bya/ /grong du de bsgreng ba yang bkag pa yin/ /lo ma las ni byas pa 'am sbyig ma'i gdugs/ /yu ba'ang gdugs kyi tshad du bshad pa yin/ /brtul zhugs can gyis gdugs khra bo bcang bar mi
<p>139a.5</p>bya'o/ /khra bo ma yin na yang grong gi nang du bsgreng ba ni bkag pa yin no/ /gdugs ni rnam pa gnyis snang ste/ lo ma las byas pa dang / smyig ma las byas pa'o/ /lo ma zhes bya ba ni 'dab ma ste/ de las byas pa ni lo ma las byas pa'o/ /smyig ma las byas pa ni smyig ma las
<p>139a.6</p>byas pa'o/ /gdugs kyi yu ba yang gdugs kyi khog pa'i tshad dam khru do bar gnang ngo / /dge tshul gyi tshig le'ur byas pa'i 'grel pa las spos la sogs pa spong ba ste bdun pa rdzogs s+ho // //mal chen mthon po dag la nyal byed pa/ /nyes byas bkra mi shis pas nges
<p>139a.7</p>par gzir/ /khru gang las lhag tshad ni mthon po yin/ /rin chen la sogs rkang pa spras chen yin/ /dge tshul mal chen po dang mal mthon po la nyal na nyes byas bkra mi shis pas nges par brlag par 'gyur ro/ /nyes byas nyid bkra mi shis pa yin te/ shis pa ma yin pas nyes byas
<p>139b</p>
<p>139b.1</p>bkra mi shis pa des nges par bcom par 'gyur ro/ /de lta bas na mal de lta bu la nyal bar ma gnang ngo / /de gnyis kyi mtshan nyid kyang ci zhig ce na/ bshad pa/ khru gang las lhag tshad ni mthon po yin/ /rin chen la sogs rkang pa spras chen yin/ /khru gang las lhag pa'i tshad ni mal mthon po
<p>139b.2</p>yin la/ gser dang ba so la sogs pa'i rkang pa dang rin po ches spras pa ni mal chen po yin par shes par bya'o/ /dmigs kyis bsal ba bshad par bya ste/ stan mtho rin chen 'od kyis mdzes pa la/ /'du byed 'jig pa'i ngang can 'dir bsams te/ /'dzegs nas chos bsgrags
<p>139b.3</p>pa ni sbyin bya ste/ /bde gshegs chos ni mchod bya yin pas so/ /'du byed rnams 'jig pa'i ngang can yin par rjes su bsams te/ seng ge'i khri ni nor bu sna tshogs kyi 'od zer gyis spras pa/ shin tu mtho ba/ bla re dang bcas pa/ 'phyang 'phrul dang bcas pa/ rkang rten dang bcas pa
<p>139b.4</p>la 'dzegs nas chos bsgrags pa sbyin par bya ste/ 'di ltar bcom ldan 'das kyi chos ni mchod par bya ba yin pas so/ /gzhan yang / khyim pas rin chen 'od 'bar byas byin na'ang / /mi rtag nyid du bsgom pas 'dug par bya/ /gnod sbyin gnas dang lha khyim klu gnas su/ /sdom brtson
<p>139b.5</p>'dug na'ang nyes pa med pa yin/ /khyim pa dag gis rin po che'i 'od zer dag gis spa bar byas pa'i stan dag byin na/ mi rtag pa nyid kyi yid la byed pas zil gyis mnan nas 'dug par bya'o/ /de bzhin du lha dang klu dang gnod sbyin dag gi gnas su 'dug na yang sdom brtson la nyes pa med de/ de
<p>139b.6</p>ni de dag gi bsod nams las skyes pa yin pas so/ /bslab pa'i gzhi 'di ni dngos po gtso bor bya ba yin te/ gang gi phyir gtam gyi gzhi las lus kyi ltung ba 'ba' zhig go zhes gsungs pas de'i phyir 'dir 'du shes gtso bor bya ba spyir btang ba'i skabs med do/ /mthon po la
<p>139b.7</p>sogs phyogs mthun nyid nyal yin/ /gnyid kyi nang du gyur na yud tsam gnang / /na dang de yi nad g.yog ma gtogs pa/ /brtul zhugs can ni mar me nyal ba bkag /mal stan mthon po'i phyogs dang mthun pa ni nyin par nyal ba yin par rtogs par bya'o/ /gang zhig gnyid kyi nad
<p>140a</p>
<p>140a.1</p>du gyur pa de dag ni gnyid sangs nas dge ba'i phyogs la mi nyal bar bya'o snyam pa'i bsam pas yud tsam gyi tshad tsam cig nyin par nyal bar gnang ngo / /de bzhin du mar me la nyal ba yang bkag go/ /'dir nyal ba ni gnyid kyis non pa la bya'i/ spyod
<p>140a.2</p>lam bzhi pa bkag pa ni ma yin no/ /dmigs kyis bsal ba ni nad pa dang nad g.yog ni ma yin no / /'dir mar me smos pa ni longs 'chos pa'i snang ba'i mtshon pa yin no/ /de'i phyir zla ba dang nyi ma'i snang bdag la nyal ba ni ltung ba med par shes par bya ste/ de nyid ni spang bar bya ba ma yin pa'i
<p>140a.3</p>phyir ro/ /'dir ni gleng gzhi gtso bor bya ba ma yin te/ bslab pa de ni dbang du bya ba ma tshang ba'i phyir ro/ /gding ba med par nyal ba'i rigs ma yin/ /yul gyi dbus su mal stan ko lpags min/ /khyim dag tu ni stan tsam kho na dbang / /yul gyi mtha' 'khob dag tu gnyis ka'ang 
<p>140a.4</p>gnang / /gding ba med par mal stan la 'dug pa ni rigs pa ma yin no/ /de bzhin du yul gyi dbus su mal stan ko lpags mi gnang ngo / /khyim gyi nang du ni stan tsam kho na zhig dbang gi mal ni ma yin no/ /yul mtha' 'khob dag tu ni mal dang stan gnyi ga yang ko lpags dag
<p>140a.5</p>las gnang ngo / /yul gyi dbus sam mtha' 'khob ces bya ba yang gang zhe na/ /ko lpags kyi gzhi las/ nye ba 'khor shar du na li kha ra shing 'phel zhes bya ba'i grong khyer yod do/ /de'i pha rol na li kha ra'i shing thibs po zhes bya ba'i tshal yod de de ni mtha' yin no/ /de'i pha rol ni
<p>140a.6</p>mtha' 'khob yin no/ /lhor ni 'dam bu mda' rgyu zhes bya ba'i chu klung yod de de ni mtha' yin no/ /de'i pha rol ni mtha' 'khob yin no/ /nub tu ni bram ze'i grong khyer ka ba dang nye ba'i ka ba gnyis yod de/ de ni mtha' yin no/ /de'i pha rol ni mtha' 'khob yin no/ /byang du ni u
<p>140a.7</p>shi ra'i ri yod de/ de ni mtha' yin no/ /de'i pha rol ni mtha' 'khob yin no zhes gsungs pa yin no/ /glang chen rta dang stag dang seng ge dang / /spre'u dang byi la'i pags pa rung ma yin/ /mchil lham bal ba dza dang mun dza'i 'jag /rtswa la sogs las byas pa'ang bcang mi
<p>140b</p>
<p>140b.1</p>bya/ /glang po che dang / rta dang / stag dang / seng ge dang / spre'u dang / byi la dag gi pags pa ni rnam pa thams cad du rung ba ma yin no/ /nad pa rnams la ni dom gyi pags pa gnang ngo / /gzhan dag la ni de lta bu'i mche ba can dang sen mo can dag gi pags pa rung ba ma yin par rig
<p>140b.2</p>par bya'o/ /gzhan yang mchil lham rtswa bal ba dza dang mun dza'i dang 'dzag ma las byas pa dang / rtswa dang ste smyig ma dang ba la sha dag dang sog ma dag las byas pa bcang bar mi bya'o/ /gtsug lag khang ste gnas khang khyams rnams su/ /shing las byas lham rtag tu mi gnang ngo / /
<p>140b.3</p>bshang dang gci ba'i khang pa'i phyogs dang ni/ /khyim nang bcas ma bstar bar nyes pa med/ /shing las byas pa'i mchil lham ni/ bla gab med pa dang / gnas khang dang khyams dag tu rnam pa thams cad du mi gnang ngo / /bla gab med pa ni gtsug lag khang gi steng la bya'o/ /
<p>140b.4</p>bshang ba dang gci ba'i khang pa'i phyogs dang / /khyim gyi nang dang bcas par ni nyes pa med de/ der yang ma bstar na'o/ /bstar bdag tu ni nyes par 'gyur ro/ /kha cig na re ni/ gtsug lag khang du yang ma bstar ba na nyes pa med do zhes 'chad do/ /mdze can gyis ni dge 'dun khri
<p>140b.5</p>sogs spang / /dge 'dun rnams dang 'du sogs de bzhin no/ /dge 'dun skye bo med par de bzhag ste/ /sman gyi sbyor ba dag gis bskyang bar bya/ /mdze can gyis ni dge 'dun gyi khri dang khri'u la sogs pa thams cad yongs su spang bar bya'o/ /dge 'dun dang 'du ba la sogs pa yang de
<p>140b.6</p>bzhin no/ /dge 'dun gyis kyang mdze can de phyogs dben par gzhag ste/ sman dang nad g.yog nye bar bsgrubs pas yongs su bskyang bar bya'o/ /nad g.yog gis kyang nad pa thams cad la/ /gson pa rnyed par dka' bar rtogs byas te/ /rang bzhin kha na ma tho ma gtogs
<p>140b.7</p>bsgrim / /bcas pa'i kha na ma tho bas kyang bskyang / /nad g.yog gis nad pa thams cad la sangs rgyas kyi bstan pa la gnas pa'i gang zag ni/ /nyi ma gcig tsam gson pa yang rnyed par dka' ba yin no snyam du rtogs par bya ste/ rang bzhin gyi kha na ma tho ba dang bcas pa ma gtogs
<p>141a</p>
<p>141a.1</p>pa / bcas pa'i kha na ma tho ba dang bcas pas kyang rim gro bya'o/ /'dir gzhung ni phran tshegs las/ btsun pa bcom ldan 'das kyis nad pa la rim gro bya'o zhes gsungs pa de yo byad ci 'dra ba zhig gis bgyi/ nye ba 'khor rang bzhin gyi kha na ma tho ba dang bcas
<p>141a.2</p>pa ma gtogs pa'i yo byad gzhan rnams kyis bya'o zhes gsungs pa yin no/ /dge tshul gyi tshig le'ur byas pa'i 'grel pa las/ mal mthon po la sogs pa spong ba ste bslab pa'i gzhi brgyad pa rdzogs so// //rang gling skya rengs dang po sogs bzung nas/ /nyi ma phyed bar
<p>141a.3</p>'di ni dus yin te/ /de yol gang zhig dus rung za byed de/ /nyes byas lcags kyi gong bu'i zas rnams za/ /rang gi gling gi skya rengs dang po la sogs pa nas bzung nas nyi ma phyed kyi bar 'di ni dus yin no/ /rang gi gling gi sgras skya rengs la yang sbyar bar bya ste/ rang gi gling gi
<p>141a.4</p>skya rangs nas bzung nas/ rang gi gling gi nyi ma phyed kyi bar zhes bya ba'i dus de yol nas/ dge tshul gang zhig bza' ba dus su rung ba za ba ste/ mid pa de nyes byas kyi lcags kyi gong bu rnams za ba yin no/ /nyes byas nyid lcags kyi gong bu'i zas rnams yin no zhes tshig sbyar
<p>141a.5</p>ro/ /rnams zhes mang por smos pa ni kham re re la nyes byas yin no zhes bstan pa'i phyir ro/ /rnam par 'byed pa las/ dus ma yin pa rnam pa gnyis te/ skya rengs ma shar ba nas nyi ma phyed yol ba'o zhes gsungs pa ni bye brag ma phyed par gsungs pa'i phyir 'dir skya rengs
<p>141a.6</p>spyir smos pa yin no/ /sgo gtan gyi bslab pa'i gzhi las ni/ skya rengs bye brag tu dgongs pa yin pas dbye ba rnam pa gsum du mdzad pa yin te/ skya rengs ni gsum ste/ skya rengs dang po ni sngon por snang ba'o/ /skya rengs bar pa ni ser por snang ba'o/ /skya rengs tha ma ni dmar
<p>141a.7</p>por snang ba'o zhes rgya cher gsungs nas/ don 'di la ni skya rengs tha ma yin par dgongs so zhes de skad gsungs pas de'i phyir 'dis ni sgo gtan las gzhan du ni skya rengs dang po kho nar bzhed pa yin pas skya rengs dang po smos pa yin no/ /'o na skya rengs 'char ba'i dus gang yin zhe na/ re zhig
<p>141b</p>
<p>141b.1</p>gso sbyong bzhag pa'i gzhi las/ btsun pa mtshan mo'i thun tha ma la bab ste/ rnga brdung du nye ba'i mtshan mo skya rengs 'char ba'i dus kyi tshod la bab pas da ni ring por mi thogs par skya rengs 'char lags na/ bcom ldan 'das so sor thar pa'i mdo gdon du gsol zhes gsungs pa
<p>141b.2</p>yin no/ /thun tha ma ni nam gyi cha gsum pa yin no/ /bab ste ni thug ste'o/ /tha ma de la skya rengs 'char ba'i dus yin par khong du chud par bya'o/ /dus de ni bcom ldan 'das kyis mtshan mo dper bstan pas nges par gsungs pa yin te/ rnam par 'byed pa las/ skya rengs dang po shar
<p>141b.3</p>na nam mkha' sngon por snang ngo / /skya rengs bar ma shar na ser por snang ngo / /skya rengs tha ma shar na dmar por snang ngo zhes gsungs pa'i phyir ro/ /chu tshod la sogs pas mtshon par ma mdzad pa ni thams cad du chu tshod la sogs pa rnyed par dka' ba'i phyir ro/ /ji ste 'o na
<p>141b.4</p>nyi ma ma shar kyang skya rengs 'char na/ nyin mor tha snyad gdags sam zhe na/ bshad pa/ snang ba yod pa'i phyir ro/ /'di ltar mtshan mo zad par gyur pa'i ngo bo ni nyin mo yin la/ nyin mo'i ngo bo ni snang ba yin zhing snang ba yang skya rengs dang po la sogs pa yin no/ /de nyid kyi phyir
<p>141b.5</p>zhag bcu gcig pa'i skya rengs 'char ba na zhes gsungs pa yin no/ /gzhan du na zhag bcu gcig pa'i skya rengs shar ba'i dus zhes bya bar ji ltar 'gyur/ de ltar yang bstan bcos las snang ba'i gnas skabs ni nyin mo yin la/ mun pa'i gnas skabs ni mtshan mo yin
<p>141b.6</p>no zhes 'byung ba dang yang mi 'gal te skya rengs shar ba dang po la sogs pa ni snang ba brtson pa'i phyir ro/ /gzhung lugs dang skar ma'i bstan bcos las mtshan mo'i brgyad cha lus pa'i thun la rnga brdung bar bya'o zhes rnam par gzhag pas/ de'i phyir rnga brdung du nye ba'i mtshan
<p>141b.7</p>mo zhes bya ba ni thun tshod phyed lus pa'i mtshan mo yin te/ 'di kho na la skya rengs 'char ba yin no zhes bya ba'i don du gnas so/ /thun tshod phyed pas lhag pa dang bcas pa la skya rengs 'char ro zhes bya bar khong du chud par bya ste/ 'dir gzhung ni/ dge slong ma'i rnam par 'byed pa
<p>142a</p>
<p>142a.1</p>las/ thun tha ma'i thun dang po'i phyed na rnga brdung du nye ba'i mtshan mo skya rengs 'char ba'i dus yin no zhes gsungs pa'i phyir ro/ /gal te skya rengs dang po la sogs pa las nyin zhag du rnam par gzhag pa yin na/ de'i tshe chu'i bslab pa'i gzhi las/ 
<p>142a.2</p>nyin zhag gi rung ba gsungs pa ji ltar rtogs par bya ste/ deng brtags pa'i chu ni skya rengs shar gyi bar du rung gi de phan chad mi mthong ba'i lam las 'das pa'i phyir brtag pa mi srid na/ chu spyad pa yang mi srid pas nyams pa cher 'gyur ro zhe na/ de ni nyes pa med de/ phran tshegs
<p>142a.3</p>las/ nyin mo brtag par bya zhing ji srid du skya rengs kyi dus kyi tshad de srid du yongs su spyad par bya'o zhes gsungs pa'i phyir ro/ /skya rengs kyi dus kyi tshod ces bya ba ni skya rengs sum char spyir gzung ba yin no/ /de ltar yang 'dul ba mdo las nam nyi ma shar ka tshun chad brtags pa
<p>142a.4</p>nyid kyi rjes su 'jug par bya zhes 'byung ba yin te/ nam zhes bya ba 'di ni khyab pa la bya ba yin pas/ nyin mo skya rengs rnams dang bcas pa bzung ba yin par rig par bya'o/ /sde ba gzhan dag na re ni/ thun tshod bzhi cha'i lhag dang bcas pa ni mtshan mo'i thun tha ma ma yin zhing / 
<p>142a.5</p>thun tshod thun tshod la rnga brdung bar bya'o zhes 'chad de/ de dag la yang rnam par gzhag pa yod do/ /de bas na btsun pa mtshan mo thun tha ma la bab ste/ rnga brdung du nye ba'i mtshan mo skya rengs 'char ba'i dus kyi tshod la bab pas/ da ni ring por mi thogs par skya rengs 'char lags
<p>142a.6</p>na zhes gsungs pa'i phyir/ mtshan mo'i lnga cha lus pa na skya rengs 'char ro zhe na/ de skad smras pa ni nges pa med pa'i phyir ro/ /ji ste nges par byed pa ni bye brag tu bshad pa'i tshig yin no zhe na/ de yin zin kyang bcom ldan 'das kyi gsung rnam par bshad pa ni/ bye brag
<p>142a.7</p>tu bshad pa'o zhes bya'o zhes de skad gsungs la/ 'di gang gis rnam par bshad pa yin pa las ni mtshan mo'i lnga cha lus pa na skya rengs dang po yin no zhes de skad kyang mi 'byung ngo / /yang na de yin yang rung ste/ gal te skya rengs 'char ba'i mtshan nyid nam mkha' la snang ba
<p>142b</p>
<p>142b.1</p>de'i tshe brtsad du med pa kho na yin te/ ji skad du skar ma'i bstan bcos nas/ skya rengs dang po shar na ni/ /shar phyogs su ni sngor snang zhing / skar ma'i gdong gi 'od nyams la/ /nam mkha' sngo skyar 'gyur ba yin/ /skya rengs bar ma shar na ni/ /des na shar phyogs skya zhing dmar/ /
<p>142b.2</p>rgyu skar 'od ni chung ba dang / /nam mkha' ser skyar 'gyur ba yin/ /skya rengs tha ma shar ba ni/ /rgyu skar 'od ni med pa dang / /skya rengs tha ma'o zir bshad/ /'o zi 'ang nyi ma shar bar du'o/ /zhes bstan pa lta bu yin no/ /zhar la 'ongs pas chog go/ /'o na rang gi gling smos pa
<p>142b.3</p>ci dgos she na/ 'dzam bu'i gling la sogs pa gnas gang na 'dug pa de ni rang gi gling zhes bya la/ de las gzhan pa ni rnam pa gzhan du yin no zhes rab tu bstan pa'i phyir ro/ /'dir gzhung ni zhus pa las/ btsun pa dge slong gis dus ma lags par bza' ba dang bca' ba
<p>142b.4</p>'tshal lam/ 'cha' na ltung bar mi 'gyur ba mchis sam/ bshad pa de bzhin te/ 'dzam bu'i gling pa'i dus kyis gling gsum po dag tu zos na ltung ba med do zhes 'byung ba yin te/ de skad gsungs pa yang 'dzam bu'i gling na gnas pa la mtshon pa yin no/ /gtam gyi gzhi las/ 
<p>142b.5</p>btsun pa re zhig dge slong gis shar gyi lus 'phags gling du 'tshal na des dus gang gis 'tshal bar bgyi/ de rnams kyi dus gang yin pas so zhes bya ba la sogs pa gsungs pa de ni/ shar gyi lus 'phags gling la sogs par gnas pa la gsungs pa yin no/ /gnas pa'i dus
<p>142b.6</p>kyis ni 'dir dus dang dus ma yin par rgyu ba dag dang / bsod snyoms la 'gro ba la sogs pa'i rnam par gzhag pa yin gyi/ gang du 'gro bar byed pa de ni de'i dus kyis ma yin par shes par bya'o/ /sgregs pa zas can byung na dor byas nas/ /'bad pa dag gis kha ni bkru bar
<p>142b.7</p>bya/ /las kyi dbang gis mid pa gnyis yod na/ /ba lang bdag bzhin ci dgar mid par bya/ /gal te sgregs pa zas can byung na de bor te legs par kha bkru bar bya'o/ /gang zhig sngon gyi las kyi dbang gis ba lang bdag dang 'dra bar med pa gnyis yod na/ des ba
<p>143a</p>
<p>143a.1</p>lang bdag bzhin du ci dgar mid par bya'o/ /'dir gzhung ni phran tshegs las/ tshe dang ldan pa ba lang bdag mid pa gcig nas ni sgregs pa zas can 'byung la/ gcig nas ni mid par byed pa las/ gang gi tshe bcom ldan 'das kyis dus ma yin pa'i
<p>143a.2</p>zas bkag pa de'i tshe/ tshe dang ldan pa ba lang bdag gis sgregs pa byung zhing / byung ba bor ba dang de rid par gyur nas/ bcom ldan 'das kyis bka' stsal pa/ kun dga' bo de'i phyir gang la sngon gyi las kyis mid pa gnyis skyes pa des lan gnyis sam/ lan gsum bor te kha
<p>143a.3</p>bkrus nas/ lhag ma mid par bya bar gnang gi de la 'gyod par mi bya'o zhes bya ba'i bar du 'byung ba yin no/ /gzhan yang / gal te 'di la brtul zhugs gnas pa'i tshe/ /nyi ma gcig kyang 'dod yin de yi phyir/ /nad pa la ni mkhas pa'i lung nyid dus/ /phongs pa la ni dus
<p>143a.4</p>min med pa yin/ /gang gi phyir bde bar gshegs pa'i bstan pa la ni sdom pa la gnas pa'i tshe nyin gcig kyang gson pa shin tu rnyed par dka' ba yin pa de'i phyir nad pa la ni sman pa'i lung nyid dus yin no/ /'dir gzhung ni gleng gzhi las/ 'phags pa dus ma yin par bshos
<p>143a.5</p>gsol ba dang sos par 'gyur ro zhes bya ba nas/ bcom ldan 'das kyis bka' stsal pa/ gal te sman pa zer na lde gu'i zan dag sbyin par bya zhing de bzhin du gong bu'i zan dang bra bru'i zan dang thams cad sbyin par bya ste/ 'di la 'gyod par mi bya'o zhes bya ba'i bar dang / de bzhin du
<p>143a.6</p>dus ma yin par sha khu dag 'thungs shig dang sos par 'ong ngo zhes bya ba nas/ bcom ldan 'das kyis bka' stsal pa/ gal te sman pa zer na sbyin par bya'o zhes bya ba'i bar dang / de bzhin du rdo sha'i sha dang tshod ma mngar bag tu byas pa skam po yang sbyin par bya ste/ 'di la
<p>143a.7</p>'gyod par mi bya'o zhes gsungs pa yin no/ /phongs pa ste lo nyes sam dgon pa dag tu bab na de lta bu'i gnas skabs shes par bya'i/ zos pa la nyes pa med de gang gi tshe rnyed pa de'i tshe de nyid dus yin no zhes bya ba'i tha tshig go/ /'dir gzhung ni sel bu las/ phongs pa
<p>143b</p>
<p>143b.1</p>lo nyes byung ba dang dgon par bab pas rang gis kyang g.yos nas sam/ ljon shing la 'dzegs te 'bras bu btogs nas sam/ bsgul nas sam byang gi sgra mi snyan pa'i lugs la brten nas spyad par bya'o/ /de bzhin du rtsa ba la sogs pa yang rang gis sa las bton nas/ dus
<p>143b.2</p>dang dus ma yin par yang rung spyad par bya ste/ 'di la 'gyod par mi bya'o zhes 'byung ba yin no/ /glegs bam kha cig las dus ma yin par yang rung zhes bya ba mi 'byung ste/ 'on kyang dgon pa la sogs par bab pa na ni nad pa dang 'dra bar mtshungs pa yin pas don gyis rtogs par bya'o/ /
<p>143b.3</p>ya rabs rnams kyis sha dang nya gnang gang / /gnod dang brtse med ro sogs la chags dang / /yongs su btsal ba'i sems dag spangs nas ni/ /lhung bzed 'ongs pa de la brtags te bza'/ /'jig rten na ya rabs te rigs kyi chos dang ldan par byed pa rnams kyis/ sha'am nya sha
<p>143b.4</p>bza' bar grags shing gnang ba gang yin pa lhung bzed du 'ongs pa de la brtags te bza' bar bya'o/ /brtags nas zhes bya ba ci dgos she na/ mi dang sbrul dang glang po che dang / spre'u la sogs pa'i sha bkag pa rnams yongs su spang ba'i phyir ro/ /ya rabs rnams kyis
<p>143b.5</p>gnang zhes bya ba 'di ci'i phyir zhe na/ skye bo ya rabs kyis smad pa kho na dag la bcom ldan 'das kyis kyang bkag pa'i phyir te/ de ltar mdor byas pa yin no/ /gnod ces bya ba la sogs pa ni ji ltar bza' bar bya ba de ston to/ /gnod pa dang / brtse ba med pa dang ro la
<p>143b.6</p>sogs pa la chags pa dang / yongs su btsal ba'i zhes bya ba dang yod par byas nas/ gnod pa dang brtse ba med pa dang ro la sogs pa la chags pa dang / yongs su btsal ba'i rnam pa'i sems dag ces bya ste/ bar gyi tshig mi mngon par byas pa yin no/ /de la gnod
<p>143b.7</p>pa ni gzhan la 'khu ba'o/ /brtse med ni snying mi brtse ba'o/ /ro sogs la chags pa ni dri dang ro dang reg bya dag la zhen pa yin no/ /yongs su btsal ba ni rang gis byed pa'o/ /de'i phyir de dag la ma zhen par bya ste/ lus gzung ba'i phyir sman dang 'dra bar bza' bar bya'o/ /
<p>144a</p>
<p>144a.1</p>sman gyi gzhi las kun dga' bo de bas na de'i phyir dge slong rnams kyis sman rnam pa bzhi po dus su rung ba dang / thun tshod du rung ba dang / zhag bdun pa dang / 'tsho ba'i bar du bcang ba rnams bsten par bya bar gnang ngo zhes gsungs pa de la dus su rung ba'i
<p>144a.2</p>dbang du byas nas/ bshad pa/ nas chan snum khur 'bras chan nya dang sha /'di dag srog gnas bya phyir bza' bar gsungs/ /sdong bu 'bras bu ut+pal la sogs rtsa / /de dag bca' ba dus su rung ba yin/ /bcom ldan 'das kyis nas chan dang / 'bras chan dang / sha
<p>144a.3</p>dang nya sha dang snum khur ni bza' ba yin par gsungs la/ bca' ba yang sdong bu'i bca' ba ni bu ram shing la sogs pa'o/ /'bras bu'i bca' ba ni chu shing gi 'bras bu la sogs pa'o/ /rtsa ba'i bca' ba ni ut+pal la sogs pa'i rtsa ba dag dang / do ba la sogs pa ste/ 'di
<p>144a.4</p>ni dus su rung ba yin par khong du chud par bya'o/ /dus min rung ba chu shing 'bras bu la / /sogs pa'i ltung ba tshags btsags rung chus bslad/ /dar ba dang rtsa bas chur khu sbyar ba'i tsha / /bu ram shing khu dang ba 'bru tsha yin/ /dus ma yin par rung ba ni dus min rung ba yin te/ 
<p>144a.5</p>thun tshod du rung ba dang / zhag bdun dang / ji srid du 'tsho ba'o/ /de la thun tshod du rung ba ni chu shing gi 'bras bu la sogs pa btung ba yin te/ de yang rung chus btab pa dang tshags kyis btsags pa nyid yin no/ /phran tshegs las/ btsun pa dus su rung ba'i btung ba ni gang
<p>144a.6</p>lags/ dus ma lags par rung ba ni gang lags/ bka' stsal pa/ nye ba 'khor ma btsags pa ni dus su rung ba'o/ /tshags kyis yongs su btsags shing / chus gtor ba ni dus ma yin par rung ba'o zhes gsungs pa yin no/ /de'i phyir btung ba tshags kyis
<p>144a.7</p>btsags pa rung ba'i chus bslad pa zhes bya bas bye brag tu 'byed do/ /sman gyi gzhi las/ chu shing 'bras bu ku shu go la dang / /a shwad tha dad u dum bA ra dang / /pa ru sha ka dang ni rgun 'brum dang / /brgyad pa 'bra go dag ni yin par bshad/ /ces sdom gyi
<p>144b</p>
<p>144b.1</p>tshigs su bcad pa gsungs pa de ni nye bar mtshon pa yin pas/ a mra la sogs pa'i btung ba rnams 'dir khong du chud par bya'o/ /dar ba dang zhes bya ba ni shin tu dang ba'o/ /chur khu dang sbyar ba'i tsha ni sbyar ba'i tsha yin te/ rtsa ba mo dang chur khu dang sbyar ba'i tsha zhes re re la yang dang
<p>144b.2</p>ba yod par sbyar ro/ /gleng gzhi las/ dge slong dag lnga po 'di dag ni rtsa ba mo skyur po dag yin te/ lnga po gang dag ce na/ 'di lta ste/ sbyar ba'i tsha dang / 'bru'i chang dang / phrum khu dang / zho ga chu dang / lnga pa rtsa ba mo zhes gsung pa yin no/ /de la sbyar ba'i tsha ni/ 
<p>144b.3</p>gang zhig rdzas sbyar ba las skyur por gyur cing nyams pa'o/ /zho ga chu ni chur khu'o/ /phrum khu ni chur khu dang 'dra'o/ /rtsabs ni rtsa ba mo nyid do/ /'di dag tshags kyis btsags te/ chus bslad pa shin tu dang ba 'dam bu mda' rgyu'i kha dog 'dra bar gyur pa dag ni/ dge slong gis
<p>144b.4</p>dus kyang rung dus ma yin pa yang rung / na yang rung mi na yang rung / yongs su spyad par bya ste 'di la 'gyod par mi bya'o zhes 'byung ba yin no/ /bu ram shing gi khu ba ni thun tshod du rung ba yin no/ /dang ba zhes bya ba 'dis ni phye ma dang 'dres par dang ba rnams ni dus su rung ba nyid yin par ston
<p>144b.5</p>pa yin no/ /'dir gzhung ni zhus pa las/ nye ba 'khor bu ram shing ni dus su rung ba yin/ khu ba ni thun tshod du rung ba yin zhes bya ba la sogs pa gsungs pa yin no/ /thun tshod du rung ba bshad zin to/ /zhag bdun pa bshad pa/ bu ram dang ni 'bru mar sbrang rtsi mar/ /hwags dang
<p>144b.6</p>zhag dang kha rar bcas nyid yin/ /sman gyi gzhi las/ zhag bdun pa ni mar dang de bzhin du 'bru mar dang bu ram dang sbrang rtsi dang kha ra'o zhes gsungs pa la/ bu ram ni bu ram kho na yin te/ bu ram smos pa kho na'i phyir bu ram gyi rnam pa dag kyang smos pa yin pas hwags zhes
<p>144b.7</p>smos so/ /'dir gzhung ni/ nye ba 'khor gang zag lnga po dag gis bu ram spyad par bya ste/ lam du zhugs pa dang / zan chad pa dang / nad pa dang / dge skos dang / lag gi blas zhes 'byung ba yin no/ /sbrang rtsi zhes bya ba ni sbrang ma dang bung ba'i 'o/ /khar zhes bya ba ni
<p>145a</p>
<p>145a.1</p>sbrang rtsi'i kha ra dang hwags kyi kha ra'o/ /zhag ces bya ba la/ 'dir gzhung ni zhag lnga dag ste/ nya'i zhag dang / shu shu ka'i zhag dang / chu srin byis pa gsod pa'i zhag dang / dred mo'i zhag dang / phag gi zhag go/ /de ltar zhag lnga po 'di dag ni zhag
<p>145a.2</p>bdun gyi bar du bzhus pa'i khu ba yongs su spyad pas/ yongs su spyad par bya'o zhes 'byung ba yin no/ /ji srid 'tsho'i bar du bcang ba'i dbang du byas nas bshad pa/ yung dang sge'u gsher gla sgang la sogs rtswa/ /sle te sa tsan dan dmar po sogs sdong bu/ /nim pa pa to la sogs
<p>145a.3</p>lo mar bshad/ /me tog da ta ki dang ba sha ka /'bras bu skyu ru na le sham pa ru/ a ru ka kol sug smel pi pi ling / /de la rtsa ba'i sman ni yung dang sge'u gsher dang gla sgang la sogs pa yin no/ /sdong bu'i sman ni sle tres dang / tsan dan dmar po la sogs pa yin no/ /lo
<p>145a.4</p>ma'i sman ni nim pa'i lo ma dang / pa to la'i lo ma la sogs pa yin par bshad do/ /me tog gi sman ni dper na ba sha ka'i me tog dang / da ta ka'i me tog la sogs pa yin no/ /'bras bu'i sman ni skyu ru zhes bya ba/ skyu ru ra dang ba ru ra dang / a ru ra zhes dang yod par byas
<p>145a.5</p>nas/ na le sham dang / ba ru ra dang / a ru ra zhes re re la yang yod par sbyar ro/ /ba ru ra zhes bya ba ni ba ru ra'i 'bras bu yin no/ /a ru ra zhes bya ba ni/ a ru ra'i 'bras bu yin no/ /ka ko la ni ka ko la'i 'bras bu zhes bya ba dang / sug smel gyi 'bras bu dang / pi pi ling
<p>145a.6</p>yin no/ sman gyi gzhi las/ ji srid 'tsho'i bar du bcang ba ni/ rtsa ba'i sman dang / sdong bu'i sman dang / lo ma'i sman dang / me tog gi sman dang / 'bras bu'i sman zhes rgya cher 'byung zhing / de la rtsa ba'i sman ni gla sgang dang / shu dag dang / yung ba dang / sge'u gsher dang / 
<p>145a.7</p>bong nga zhes bya ba dang / gzhan yang gang zhig rtsa ba'i sman gyi don du gsal zhing / kha zas kyi don du ma yin pa'o/ /sdong bu'i sman ni tsan dan dang / spyi mo dang / shug pa dang / sgron shing dang / sle tres dang / skyer pa'o/ /lo ma'i sman ni/ pa to la'i lo ma dang / ba sha
<p>145b</p>
<p>145b.1</p>ka'i lo ma dang / nim pa'i lo ma dang / ko sha ta ki'i lo ma dang / sab+ta p+r+Na'i lo ma la sogs pa yin no/ /me tog gi sman ni/ ba sha ka'i me tog dang / nim pa'i me tog dang / da ta ka'i me tog dang / klu shing gi me tog dang / pad ma'i ze ba yin no/ /'bras bu'i sman ni/ 
<p>145b.2</p>a ru ra dang / skyu ru ra dang / ba ru ra dang / na le sham dang / pi pi ling dang / gzhan yang 'bras bu'i sman gyi don du gsal zhing / kha zas kyi don du ma yin no zhes rgya cher 'byung ba yin no/ /gzhan yang zhes bya ba'i tshig gis 'phangs pa'i phyir sug smel dang / ka ko la
<p>145b.3</p>dag smos pa byas pas so/ /til sogs 'gyur byed dang ni tsha lnga dang / /thang chu rgya skyegs sra rtsi shing kun dang / /spra tshil bkres pa bsal phyir bza' min gang / /de dag ma shi bar bcang sman du gsungs/ /'gyur byed lnga ni til tshig 'khus pa'i thal ba dang / nas tshig
<p>145b.4</p>'khus pa'i thal ba dang / nas kyi gra ma 'khus pa'i thal ba dang / dar tshur dang / ba sha ka'i 'gyur byed do/ /tsha lnga zhes bya ba ni rgya ma tsha dang / rtsab ru tsha dang / kha ru tsha dang / lan tshwa dang / rgya mtsho'i tsha zhes bya ba dang lnga yin no/ /sra rtsi dang spra tshil dang / rgyu skyegs
<p>145b.5</p>dang / thang chu dang zhes re re la yang dang yod par sbyar ro/ /sra rtsi zhes bya ba ni shing sa rdza'i zho yin no/ /spra tshil ni spra tshil nyid yin no/ /'dir gzhung ni/ spyi byed ni lnga ste/ shing kun dang / sra rtsi dang / rgya skyegs dang / spra tshil dang / thang chu'o zhes 'byung ngo / /de
<p>145b.6</p>la shing kun ni shing kun gyi shing gi zho'o/ /rgya skyegs ni rgya skyegs so/ /spra tshil ni spra tshil lo/ /thang chu ni de las gzhan pa'i thang chu'o/ /de ltar na dus ma yin par rung ba smos pa ni dge tshul rnams kyi thun tshod du rung ba la sogs pa dang / 'tsho ba'i bar du bcang ba de dag nyid
<p>145b.7</p>bstan pa yin no/ /mdor na bkres pa zhi bar bya ba'i phyir/ bza' bar bya ba ma yin pa gang yin pa de ni 'tsho ba'i bar du bcang ba'i sman yin par bstan to/ /dus min rung dang dus su rung bsres gang / /de ni dus su rung ba'i dbang gis spyad/ /gang gi tshe dus ma yin par rung ba
<p>146a</p>
<p>146a.1</p>dang / dus su rung ba bsres pa ni/ dus su rung ba'i dbang nyid kyis spyad par bya'o/ /'dir gzhung ni sman gyi gzhi las/ maud gal gyi bu de la thun tshod du rung ba gang yin pa dang / zhag bdun pa gang yin pa dang / 'tsho ba'i bar du bcang ba gang yin pa de gal
<p>146a.2</p>te dus su rung ba dang bsres na/ dus su rung bar spyad par bya'o/ /dus las 'das na spyad par mi bya'o zhes rgya cher 'byung ba dang / gzhan yang / dge slong dag kha zas des kha zas kyi bya ba byar mi rung ste/ bu ram gang 'bras kyi nang du bcug pa de ni bsal nas spyad par bya'o/ /gang
<p>146a.3</p>zhig phye'i nang du bcug pa ni chus bshal nas spyad par bya'o/ /gzhan yang zhu na de'i smyig ma'i tshal pas bzhar nas chus bshal bar bya'o/ /'on kyang gal te kha zas med par bya bar ma nus na legs par dag par byas te/ khu bar byas nas skom du bya zhing / tshags kyis btsags nas
<p>146a.4</p>spyad par bya'o/ /'di la 'gyod par mi bya'o zhes 'byung ba yin no/ /'di ni sman gyi dmigs kyis dbye ba yin no/ /dus min phyogs mthun snod gzhan yod pa dang / 'jigs med phyogs su snod gcig nas za yin/ /dus ma yin par za ba'i phyogs dang mthun pa bshad par bya ste/ 
<p>146a.5</p>'di lta ste/ snod gcig nas za zhes bya ba ni/ snod tha mi dad pa nas za ba yin te/ snod tha mi dad pa nas za ba de yang / snod gzhan dag yod na nyes par 'gyur gyi/ med na ni ma yin la/ 'jigs pa dang bcas par yang nyes pa med pa nyid yin no/ /dmigs kyis dbye ba ni/ pha ma dang ni gcig tu bza' 
<p>146a.6</p>ba la/ /de phyir skye bo med par nyes pa med/ /ces smos pa yin te/ gal te pha dang ma gnyis na re/ bu yun ring mo zhig nas bsams pa yin gyi / lhan cig bza' bar bya'o zhes zer na/ de'i tshe de dag gi ngor skye bo med par zhugs te/ lhan cig zos na nyes pa med do/ /gtsug
<p>146a.7</p>lag kha cig las ni nye du rnams kyis zhes 'byung ste/ de'i tshe pha ma gnyis kyis zhes bya ba ni nye bar mtshon pa yin par shes par bya'o/ /dga' bo la sogs mdo las gsungs tshul dang / /legs dang tshod dang ldan pas zas bza' bya/ /dga' bo dang mig sman bsku
<p>146b</p>
<p>146b.1</p>ba'i thur ma la sogs pa'i mdo las/ tshul gang gsungs pa'i tshul des so sor brtags nas kha zas bza' bar bya'o/ /gzhan yang legs pa ste spyod lam mdzes pa dang / tshod dang ldan pa ste ha cang nyung ba yang ma yin te / ha cang mang ba yang ma yin par sman snyam du bza' bar bya'o/ /kham
<p>146b.2</p>chung ba'am che ba rigs min la/ /kha kham bcas pas nam yang smra mi bya/ /mi snyan mi bya gtor bar bya ma yin/ /mchod rten 'dra ba bcom ste bza' mi bya/ /yi ga 'chus pa bzhin du kham chung ngur bza' bar mi bya'o/ /sprang po bzhin du kham chen por 'gram pa gnyis bkang
<p>146b.3</p>nas bza' bar mi bya'o/ /dwa phrug la sogs pa bzhin du kha kham dang bcas pas tshig smra bar mi bya'o/ /smod pa dang bcas pa bzhin du mi snyan par zer zhing bza' bar mi bya'o/ /dris nas ni sbyin bdag gis sbyin no/ /len pa pos spyad do/ /'byung ba chen po rnams tshim par byas
<p>146b.4</p>so/ /nyin zhag gcig gi lam brgyags blangs so zhes smra bar bya'o/ /'on te kha zas de bsod pa nyid yin na de'i tshe gya nom pa zos so/ /zas dang skom zhim mo/ /dge slong dag legs par tshim par byas so zhes bya ba la sogs pa smra bar mi bya'o/ /gzhan yang bya gag bzhin
<p>146b.5</p>du gtor nas bza' bar mi bya'o/ /mchod rten dang 'dra bar byas te bshig nas bca' bar mi bya'o/ /stag gis zos pa'i god kyi sha rnams dang / /ched du byas pa dag ni bza' mi bya/ /khwa rnams kyis ni lhag mar byas pa'i zas/ /gang yin de mchu'i than 'khor bor te bza'/ /
<p>146b.6</p>stag gis zos pa'i god kyi sha dag bza' bar mi bya'o/ /'dir gzhung ni phran tshegs las/ drug sde rnams kyis thibs po'i tshal nas stag gis sbas pa'i god kyi sha blangs te/ rgyal bu rgyal byed kyi tshal du dong ba dang / stag de yang phyi bzhin du rings par 'ong ngo / /de dag rgyal
<p>146b.7</p>bu rgyal byed kyi tshal du phyin pa dang / stag rgyal bu rgyal byed kyi tshal gyi sgo nas zugs shing 'dug pa nas/ bcom ldan 'das kyis tshe dang ldan pa kun dga' bo la bka' stsal pa kun dga' bo ci'i phyir na/ rgyal bu rgyal byed kyi sgo na stag zugs/ btsun pa des gong sbas pa
<p>147a</p>
<p>147a.1</p>drug sde rnams kyis blangs so/ /kun dga' bo stag gi god za'am/ 'tshal lags so/ /kun dga' bos ri dgas kyi rgyal po seng ge ni ri dgas bzang po dag bsad nas sha bzang po dag zos/ khrag bzang po dag 'thungs nas ltos pa med par song ba dang / 
<p>147a.2</p>de las gzhan pa'i ri dgas phra mo rnams god za bar byed do/ /de lta bas na dge slong gis stag gi god spyad par mi bya'o/ /spyod na nyes pa sbom por 'gyur ro zhes 'byung ba yin no/ /'dir yang sgra bzhin du byas na re zhig 'di ni ma byin par len pa bkag pa yin par snang ngo zhe na/ btsun pa
<p>147a.3</p>chos dga'i zhal nas/ gal te dgag pa 'di ma byin par len par gtogs pa yin na/ ci'i phyir bcom ldan 'das kyis stag gi god spyad par mi bya'o zhes bka' stsal gyi/ ma byin par len pa dgag pa ma mdzad/ ci'i phyir na gal te dngos po tshang na zhes ma gsungs par nyes pa sbom
<p>147a.4</p>por 'gyur ro zhes bka' stsal/ de lta bas na 'di ma byin par len pa yin du zin gyis kyang sngar bkag pa'i phyir 'gog par mi mdzad do/ /byung ba 'dis stag gi god za ba bkag go/ /de'i phyir sbom po 'di ni mi'i sha za ba sbom po yin pa dang 'dra bar gzhan kho na yin par rig par bya'o
<p>147a.5</p>zhes 'chad pas de'i dgongs pas dus ma yin par za ba'i phyogs dang mthun pa yin par bstan pas nyes pa med do/ /ched du byas pa dag ni zhes bya ba ni ched du byas pa'i sha dang nya sha dag bza' bar mi bya'o/ /gal te de byas pa dang byed du bcug pa dang / rjes su yi rang ba'i
<p>147a.6</p>'khor gsum yongs su dag pa yin du zin kyang / 'on kyang ched du byas pa rnams las snying brtse ba med pa'i sems skye ba'i phyir dang / cha ma yin pa'i phyir bkag go/ /de las gzhan pa ni ma bkag go/ /'di ltar gzhung ni gleng gzhi las/ btsun pa bcom ldan 'das kyis dge
<p>147a.7</p>slong bye ma skyes bro 'tshal ba la sha rjen pa sbyin par bya'o zhes gang bka' stsal pa/ btsun pa de gang nas blang bar bgyi/ bcom ldan 'das kyis bka' stsal pa/ nye ba 'khor sha 'tshong gi gnas chen po lnga dag nas so/ /lnga po gang dag nas she na/ shan pa dang / bya gag 'tshong ba
<p>147b</p>
<p>147b.1</p>dang / bya ba dang / phag 'tshong dang / ri dgas kyi rngon pa'i sha 'tshong ba'i gnas dag nas so/ /btsun pa sus blang bar bgyi zhing stobs su stsal bar bgyi/ nye 'khor dge bsnyen dad pa can gyis so zhes gsungs pa yin te/ dge bsnyen dad pa can smos pa ni ched du gson pa'i dogs pa
<p>147b.2</p>med par ston pa yin no/ /'dir yang srog gcod pa'i phyogs dang mthun pa yin yang / kha zas kyi skabs yin pa'i phyir 'dir bstan to/ /bya rog rnams kyis lhag mar byas pa'i zas ni mchu'i than kor bor te spyad par bya'o/ /'di ni sil bu las 'byung ngo / /lhung bzed gzhi las rkang
<p>147b.3</p>phyogs mnan nas min/ /mchil lham gyon bzhin min gos gcig pus min/ /sman pas bsgo na nad pas mchil lham ste / /rkang pa gzhag ste ji ltar 'dod par bza'/ /lhung bzed kyi rten ni lhung bzed kyi gzhi yin no/ /rkang phyogs zhes bya ba rdog pa'i phyogs kyis mnan nas
<p>147b.4</p>bza' bar mi bya'o/ /mchil lham gyon pas kyang ma yin la/ gos gcig gon pas kyang bza' bar mi bya'o/ /nad pas ni sman pas lung phog pa bzhin du mchil lham gyi steng du rkang pa bzhag nas/ ji ltar 'dod par bza' bar bya'o/ /de'i bdag po 'am 'drim par byed pa la/ 'di 'am
<p>147b.5</p>'di las byin zhes brjod mi bya/ /'phags pa rnams kyis rim gyis 'thob pa bza'/ /'dir ni nad pa rnams la bkag pa min/ /bza' ba'am bca' ba 'drim par byed pa ni/ /sbyin bdag gam 'drim par byed pa dag la 'di byin cig gam 'di las byin cig ces brjod par mi
<p>147b.6</p>bya'o/ /'on kyang 'phags pa chos kyi rjes su 'brang ba rnams kyis ni rim gyis 'thob pa kho na bza' bar bya'o/ /'dir nad pa rnams la ni bkag pa med do/ /zos pa'i lhag ma las ni chang gcig bzhag /ched du mi bya bkag pa'i rgyu 'dir khA/ /'dag pa'i rdzas rung ba yi chu rnams
<p>147b.7</p>kyis/ /zos na kha yang kha zas med par bya'o/ /kha zas zos pa'i lhag ma las chang bu gcig gzhag par bya'o/ /'dir gzhung ni phran tshegs las/ dge slong zhig zas kyi bya ba byed pa na de la khyi zhig 'phags pas/ bdag la cung zad cig 'dor bar byed do snyam du skru zhing 'dug
<p>148a</p>
<p>148a.1</p>pa las ji tsam na des ma lus par zos pa dang / de re thag chad nas shi zhing dus las 'das pa nas/ bcom ldan 'das kyis bka' stsal pa/ de lta bas na dud 'gro la chang bu gcig gzhag par gnang ngo zhes bya ba'i bar du 'byung ba yin no/ /de la yang
<p>148a.2</p>khwa 'am khyi'i ched du ni mi bya'o/ /'dir ched du gzhag par dgag pa'i rgyu ni khra yin no/ /'dir gzhung ni/ phran tshegs nyid las/ dge slong dgon pa pa zhig gis dud 'gro'i chang bu wa la byin zhing khwa rnams bzlog pa dang / khA rnams khros pa nas de dag gis chom rkun gyi sde dpon la/ 
<p>148a.3</p>sde dpon dge slong 'di la dong tse rab tu mang po dag yod do zhes smras pa dang / chom rkun gyi sde dpon de khA skad mkhas pas der song ste/ dge slong de bzung nas des de brdeg par brtsams pa la sogs pa'i bar du 'byung ba yin no/ /de lta bas na ci bder zhes bya ste/ dud 'gro la chang
<p>148a.4</p>bu gcig sbyin par bya'o/ /zas zos nas kyang 'dag pa'i rdzas sam/ ba lang gi lci ba gtsang ma dang / chu rung bas kha kha zas med par bya'o/ /'dir gzhung ni sil bu las/ btsun pa ci tsam gyis dbyar kha byi dor bgyis par brjod par bgyi/ bcom ldan 'das kyis bka' stsal
<p>148a.5</p>pa/ nye ba 'khor rma'i sgo kha ni rtag tu 'dzag pa yin pas kha zas med par bya bar mi nus te / 'on kyang mkhur bar chu btung bas lan gnyis lan gsum du bkrus shing bshal nas bor na/ byi dor byas par brjod par bya'o zhes 'byung ba yin no/ /zas zos nas sbyin pa'i tshigs su bcad
<p>148a.6</p>pa gdon par bya'o zhes mdor ma byas pa ni chu blangs nas tshigs su bcad pa gdon par bya'o zhes bya ba de kho nar 'grub pa'i phyir ro/ /dge tshul gyi tshig le'ur byas pa'i 'grel pa las/ dus ma yin pa'i zas spong ba ste dgu pa rdzogs so// //dngul dang gser gyi rnam pa
<p>148a.7</p>len byed na/ /nyes byas 'gyur ro gos dang rgyags phyir dang / /lus kyi phyir ram de bzhin sman phyir ram/ chos dang ldan pa'i phyir ni ltung ba med/ /dngul dang gser len na dge tshul la nyes byas su 'gyur ro/ /'dir ni bdag gir byed pa la len pa zhes bya bar dgongs pa
<p>148b</p>
<p>148b.1</p>yin gyi/ reg pa ni ma yin no/ /'di ga las she na/ sman gyi gzhi las/ dge slong rnams kyi lam brgyags kyi rgyu kAR+ShA pa Na rnams ni/ dge tshul rnams kyis bskur bar bya'o zhes gsungs pa'i phyir ro/ /ji ste 'di ni dmigs kyis bsal ba yin no zhe na/ de ni ma yin te
<p>148b.2</p>gang gi phyir sman gyi gzhi nyid las/ btsun pa bcom ldan 'das kyis dngul dang gser len par byed pa/ dge tshul gyi bslab pa'i gzhi bcu pa yin no zhes gang gsungs pa dang / bcom ldan 'das kyis dge tshul rnams kyis bskur bar bya'o zhes gsungs pa de ji lta bu lags/ 
<p>148b.3</p>bcom ldan 'das kyis bka' stsal pa/ nye ba 'khor len pa ni ngas dgongs nas gsungs pa yin gyi/ bskur ba ni ma yin no / /de lta bas na dge tshul gyis bskur bar bya'i/ len pa ste bdag gir ni mi bya'o zhes gsungs pa yin no/ /de lta bas na de ni the tshom med par len pa
<p>148b.4</p>bkag pa yin no/ /dmigs kyis bsal ba ni/ gos dang rgyags phyir dang zhes bya ba la sogs pa smos pa yin te/ gos kyi phyir gal te len par byed na nyes pa med do/ /de bzhin du rgyags phyir ni lam brgyags kyi phyir ro zhes bya ba'i tha tshig go/ /lus kyi phyir zhes bya ba ni
<p>148b.5</p>khar bza' ba'i ched du'o/ /sman phyir zhes bya ba ni nad zhi bar bya ba'i phyir ro/ /chos dang ldan pa'i phyir zhes bya ba la chos dang ma bral ba ni chos dang ldan pa ste/ bcom ldan 'das la mchod pa 'am/ sdom brtson rnams la phan gdags pa'i phyir ro zhes bya ba'i tha tshig go/ /
<p>148b.6</p>len pa'i rjes su mthun pa dper bya na/ chos gos la sogs yod bzhin gos sogs slong / /khab ral ba so rus pa las byas pa'am/ /gser gyis spras pa bya ba ma yin no/ /len pa'i phyogs dang mthun pa bshad par bya ste/ 'di lta ste/ chos gos dag yod bzhin du gos
<p>148b.7</p>la sogs pa slong ba dang / de bzhin du khab ral gyi rgyu rwa la sogs pa las byas pa yang de bzhin te/ de lta bas na khab ral rwa las byas pa dang / ba so las byas pa dang / rus pa las byas pa'am/ yang na gser gyis spras pa dag mi bya'o/ /rnyed 'dod nyo dang btsong la
<p>149a</p>
<p>149a.1</p>sogs mi bya/ /dgos pa'i 'brel pa yod na nyes pa med/ /gal te gos dag nyo bar 'dod na ni/ /khyim pa la bcol nyo bya rang gis min/ /gal te nyo byed sgrin po 'ga' med na/ /tshig ni gsum gyi bar du brjod par bya/ /rnyed pa'i bsam pas nyo ba'am
<p>149a.2</p>btsong bar mi bya'o/ /dgos pa de lta bu zhig yod na bya ste/ de la nyes pa med do/ /gal te gos la sogs pa nyo bar 'dod na de'i tshe khyim pa la bcol nas nyo bar bya'i/ rang gis ni mi bya'o/ /'on te nyo bar byed pa'i khyim pa sgrin po med na de'i tshe rang gis nyo bar bya'o/ /der yang
<p>149a.3</p>tshig gnyis sam gsum nges par brjod par bya'i/ ka ka ni dang 'gron bu la sogs pas tshong la brtseg par mi bya'o/ /rgas pas 'khogs dang nad pa ma gtogs par/ /sdom brtson gzhan gyis pus 'khyud bcang mi bya/ /nad pa dang rgas pas nyam chung ba ma gtogs pa/ 
<p>149a.4</p>sdom brtson gzhan gyis pus 'khyud bcang bar mi bya'o/ /gzhan yang tshul 'chos pa dang / kha gsag dang / gzhogs slong dang / thob kyis 'jal ba dang / rnyed pas rnyed par byed 'dod par mi bya'o/ /de dag gi mtshan nyid kyang ci yin zhe na/ bshad pa/ rnyed phyir spyod lam
<p>149a.5</p>tshul 'chos yin par bstan/ /chags pas gzhan la smod pas thob kyis 'jal/ /chung ngu byin nas mang po tshol byed dang / /gzhan gyi bsngags pa byed pa gzhogs slong yin/ /rnyed pa'i phyir ni gcam dang snyan par smra/ /thams cad kha gsag yin par 'phags pas bshad/ /
<p>149a.6</p>de dag dpe tsam gzhan yang log sgrub pas/ /'tsho bar byed pa nyid ni rtag tu spang / /rnyed pa'i phyir spyod lam 'chos pa gang yin pa de ni tshul 'chos pa yin no/ /chags pas gzhan la smod pa ni thob kyis 'jal ba zhes bya ste/ gzhan la mtshang nas 'drub la sogs pas phyir btags pa
<p>149a.7</p>dang 'dra bar byas nas rnyed pa sgrub pa'i phyir ro/ /chung ngu byin nas zas mang po sgrub par byed pa ni rnyed pas rnyed par byed 'dod pa yin no/ /chags pas gzhan gyi bsngags pa byed pa gang yin pa de ni gzhogs slong byed pa yin te/ rnyed pa'i phyir bsngags pa byed pa'i phyir
<p>149b</p>
<p>149b.1</p>ro/ /rnyed pa'i phyir ni gcam dang snyan par smra ba ni kha gsag yin no/ /de ltar na de thams cad dang gzhan yang log pa'i sgrub pas 'tsho bar byed pa nyid rtag tu spang bar bya ste/ de dag ni 'phags pa rnams kyis dpe tsam du gsungs pa yin no/ /dge tshul gyi tshig
<p>149b.2</p>le'ur byas pa'i 'grel pa las/ gser dngul len pa spong ba ste bcu pa rdzogs so// // bam po brgyad pa ste tha ma/ khyim pa'i rtags ni spang bar smras pas na/ de nyams phyogs mthun yongs su spang bya ste/ / khyim pa 'dra bar sham thabs mi bgo zhing / 
<p>149b.3</p>kha dog gcig pa'am kha tshar can dkar min/ /rab tu 'byung ba'i sngags las khyim pa'i rtags yongs su spang bar bgyi'o zhes bya ba 'dis/ khyim na gnas pa'i rtags rnam par spang ba'i phyir de nyams pa'i phyogs dang mthun pa yongs su spang bar bya ba yin no/ /de
<p>149b.4</p>yang khyim pa 'dra bar sham thabs mi bgo zhing zhes bya ba la sogs pa ni dper brjod pa yin no/ /ji ltar khyim pa sham thabs kyi glor lcam gyis byas shing mdoms dkris te gyon pa de ltar mi bya'o/ /kha dog gcig pa yang min zhes bya ba ni sham thabs stod g.yogs dang / 
<p>149b.5</p>kha dog mthun pa bgo bar mi bya'o zhes bya ba'i tha tshig go/ /'dir gzhung ni gos kyi gzhi las/ btsun pa bdag chos gos thams cad sngo ba bcang bar 'tshal lags sam/ bcom ldan 'das kyis bka' stsal pa/ khyim pa dag ni de ltar 'chang bar byed
<p>149b.6</p>pas/ de lta bas na dge slong gis chos gos thams cad sngo ba bcang bar mi bya'o zhes bya ba nas 'gal tshabs can du 'gyur ro/ /thams cad dmar ba dang ser ba yang de bzhin te/ dkar po ni mi rung ba kho na yin no zhes bya ba'i bar du 'byung ba yin no/ /de lta bas na 'dir ni
<p>149b.7</p>sham thabs dang stod g.yogs gnyi ga kha dog gcig pa bkag pa yin no snyam du shes par byas nas/ kha dog gcig pa yang min zhes mdor byas so/ /kha tshar can dang sham thabs dkar po mi bgo'o zhes bya bar sbyar ro/ /phyi rol dag tu tshon can gos g.yogs na/ /dkar
<p>150a</p>
<p>150a.1</p>po 'ang nyin par bgo bar gnang ba yin/ /dge 'dun khri dang khri'u dang be'u ras la/ /gding ba bting nas spyod na'ang de bzhin no/ /gal te gos dkar po bgo bar 'dod na/ de'i tshe phyi rol nas gos tshon can gyis g.yogs nas bgo bar bya'o/ /dge
<p>150a.2</p>'dun gyi khri 'am/ khri'u 'am/ be'u ras la sogs pa la yang gding ba bting nas spyod par byed na'ang de bzhin no zhes bya ba ni dbang ngo zhes bya ba'i tha tshig go/ /gos rnams kha dog bsgyur phyir tshon rtsi gsum/ /ngur smrig rtsi dang sngon po'i mdog dang btsag /tshon rtsi gsum po
<p>150a.3</p>'di dag ni bcom ldan 'das kyis gos kha dog bsgyur ba'i phyir gsungs pa yin no/ /ngur smrig rtsi zhes bya ba ni shun pa dang / lo ma dang / me tog dang 'bras bu ngur smrig gi rtsi rnams gzung ngo / /sngon po zhes bya ba ni sngon po thams cad gzung ngo / /de nyid kyi phyir mdog ces smos
<p>150a.4</p>pa yin no / /rams 'ba' zhig smos par gyur na mi rung bas so/ /zhus pa kha cig las/ chu tshags kha dog bsgyur bar bya'o zhes 'byung ngo / /slob dpon dag gi zhal nas de ni mi rung ste/ kha dog bsgyur bas chu yang kha dog can du 'gyur ro/ /de lta bas na de ni yo byad kyi gos bzhin du
<p>150a.5</p>kha dog bsgyur bar mi bya'o zhes 'chad do/ /mtshal dang de bzhin rgya skyegs btsod rnams dang / /gur gum dag dang thing shing li khri dang / /rma shing le brgan rtsi rnams mi rung ste/ /brgyad po tshon chen yin pas bkag phyir ro/ /mtshal dang / rgya skyegs dang / btsod dang / gur gum
<p>150a.6</p>dang / thing shing dang / li khri dang / rma shing dang / le brgan rtsi mi rung ste/ gang gi phyir brgyad po de dag ni tshon chen po yin pas bkag pa'i phyir ro/ /'o na ci'i phyir tshon chen po rnams bkag ce na/ sdom brtson rnams la ni kha dog gsal pa nyid cha ma yin pa'i phyir ro/ /de nyid
<p>150a.7</p>kyi phyir rgya skyegs la sogs pa dang kha dog mthun par sbyar ba las byung ba yang dgag par bstan to/ /'o na gur gum gyi mdog dang mthun pa me tog she ba li ka ji ltar gnang / kha cig na re mi gnang ba kho na yin no zhes zer ro/ /de ni rigs pa ma yin te/ bcom ldan 'das kyis ser
<p>150b</p>
<p>150b.1</p>po kha dog bzang po longs spyod pa'i phyir dang / ngur smrig rtsi zhes spyir bstan pa'i phyir dang / /tshon chen po brgyad po de nye bar dmigs kyis bsal ba'i phyir ro/ /'o na tshon chen po brgyad po nye bar mtshon par mi 'gyur ro zhe na 'o na de ltar yin na ni bcom ldan 'das kyis longs spyod pa'i phyir
<p>150b.2</p>me tog she ba li ka ni gur gum gyi kha dog ma yin pas nyes pa med pa yin no zhe na/ bcom ldan 'das kyis longs spyad pa ni gtan tshigs su mi rung ste/ de ni 'dul ba'i dbang gis zhugs pa'i phyir ro/ /sen mo ste'u dang spu gri so 'dra ba/ /breg bya de las gzhan gyi rnam par min / 
<p>150b.3</p>sen mo ni ste'u'i so 'dra ba dang / /spu gri'i so 'dra bar breg par bya'i/ de las gzhan pa'i rnam pa khab la sogs pa'i rnam pa ni ma yin no zhes bya ba'i tha tshig go/ /dgon par gnas pa'i skra dang kha spu dag /sor gnyis las ni lhag par gzhag mi bya/ /grong mtha' de bas
<p>150b.4</p>chung lhag de bzhin no/ /skra ni ba lang spu 'dra'i byi byad spang / /brtul zhugs can dgon pa pas skra dang kha spu sor phyed dang gnyis las lhag par gzhag par mi bya'o/ /de bzhin du grong mtha' bas skra dang kha spu sor phyed dang gnyis las lhag par gzhag par mi bya'o/ /'dir gzhung ni phran
<p>150b.5</p>tshegs las/ dge slong dgon pa bas skra'i srid sor gnyis las lhag par gzhag par mi bya'o/ /grong mtha' bas ni sor gnyis pas chung ba las lhag par gzhag par mi bya'o zhes 'byung ba yin no/ /de ni 'dir srid kho na yin no/ / de'i phyir tshad nyid las srid dang ring thung zhes bya
<p>150b.6</p>thar bsgre'o / /sor gnyis kyi tshad kyi srid ces bya ba'i bar gyi tshig mi mngon par bsdus pa yin te/ srid kyi tshad sor gnyis zhes bya bar bar gyi tshig phyi ma can gyis bsdu ba yin te/ ldam ldum gyi rgyal po la sogs pa dang 'dra bar grangs ma tshang ba'i phyir ro/ /gang dag srid ces bya ba
<p>150b.7</p>'khyil pa'i don du 'chad pa de dag gis kyang / sor gnyis kyi tshad kyi srid ces bya bar khong du chud par bya'i/ skra 'khyil par gyur ba nyid las sor gnyis su byas pa ma yin no/ /'o na sor gnyis 'khyil pa zhes bya ba de ltar ci'i phyir mi 'dod ce na/ de ltar gyur na tshad sor lngar 'gyur
<p>151a</p>
<p>151a.1</p>bas so/ /de'i phyir gleng gzhi de nyid kyi nyes par 'gyur bas mi 'dod do/ /skra ni ba lang spu 'dra'i byi byad spong ste/ skra bshad pa de spang bar bya'o/ /gzhan yang / byin pa mig dang mchan khung rked smin ma / /breg par bya ba shin tu thag ring spang / /skra rnams
<p>151a.2</p>bregs pa byas nas khrus dag bya/ /yang na yan lag lnga po bkru bar bya/ /byin pa'i spu breg pa dang / mig gi rdzi ma dang / mchan khung gi spu dang / rked pa'i spu dang / smin ma breg pa ni shin tu thag ring po kho nar spang bar bya'o/ /skra dag bregs nas khrus bya'o/ /de lta bu'i rkyen zhig
<p>151a.3</p>byung na yan lag lnga khrus bya'o/ /yan lag lnga ni mgo dang / lag pa gnyis dang / rkang pa gnyis so/ /dang por kha 'am mgo ni ci 'dod bya/ /de yi 'og tu sna yi nang bya zhing / /lag pa rkang pa'i sen mo rim pas bya/ /de ltar 'di ni 'breg mkhan las yin no/ /'breg mkhan
<p>151a.4</p>gyi las kyi go rims ni 'di yin te/ thog mar mgo 'breg par bya/ yang na kha ste 'dir ci dgar zhugs nas bya'o/ /lhag ma lnga ni nges te/ de'i 'og tu sna'i nang ngo / /de'i 'og tu lag pa'i sen mo'o/ /de'i 'og tu rkang pa'i sen mo ste/ go rims 'dis 'brag mkhan gyi las
<p>151a.5</p>de bya'o/ /skas la 'dzeg dang de bzhin nyin nyal dang / /sham thabs tha ma mdud pa dor bar bya/ /sdom brtson gyis ni khur lci bskur mi bya/ /yang yang phrag pa mgo bo rked pas min/ /skas la 'dzeg par 'dod pas sham thabs kyi tha ma mdud pa dor bar bya'o/ /nyin par nyal
<p>151a.6</p>ba na yang de bzhin du bya ste / 'dir don ni gsang ba bsdams pa yin no/ /sdom brtson gyis khur lci ba bskur bar mi bya'o/ /khur yang du zin kyang phrag pa 'am mgo bo dang rked pas bskur bar mi bya'o/ /rkub tshos dang 'brel pa'i phyir rked pa kho na la rked pa zhes bya'o/ /dgug dang phral dang
<p>151a.7</p>mdoms snang byas pa dang / /de bzhin tsog tsog por ni 'dug mi bya/ /bstan bcos las gsungs spyod lam lta bur ni/ /bya yin 'dir ni 'di dag dpe tsam yin/ /rkang pa mi dgug pa dang / rkang pa mi gdangs pa dang / mdoms mi snang bar 'dug par bya'o/ /mdoms 
<p>151b</p>
<p>151b.1</p>snang ba zhes bya ba ming du chags pa'i tshig 'di ni 'tshig pa dang yan lag gi sbu gu 'dra bar 'dug pa ste/ ci nas kyang 'tshig pa dang / yan lag gi sbu gu gnyis ril ril po gos kyis dkris pa thum po ltar mi mngon pa de ltar 'dug par bya'o zhes bya ba'i tha tshig go/ /gzhan dag na re gcer
<p>151b.2</p>ba'i don la bya ste/ ci nas kyang gcer ba mi mngon pa de lta bur 'dug par bya'o zhes bya ba'i tha tshig go zhes 'chad do/ /slob dpon gyi zhal nas ni/ bshad pa gnyis ka ltar yang sham thabs kyi tha ma gnyis bsdus nas 'dug par bya'o zhes bya ba'i don du gnas so zhes gsungs so/ /de
<p>151b.3</p>bzhin du tsog tsog por 'dug par mi bya'o/ /mang du smos kyang ci dgos pas 'dul ba'i bstan bcos las gsungs pa kho na'i spyod lam lta bur bya ba yin te/ 'di dag ni dper brjod pa bstan pa yin no/ /dge tshul gyi tshig le'ur byas pa'i 'grel pa las/ khyim pa'i rtags spong ba'i
<p>151b.4</p>phyogs dang mthun pa ste bcu gcig pa rdzogs so// //sdom brtson rtags ni khas blangs brjod pas na / /der rtogs nyams pa'i phyogs mthun spang bya ste/ /dper na mu stegs rtags ni thogs pa dang / /gcer bu skra 'bal lag par za ba dang / /rab tu byung ba'i sngags
<p>151b.5</p>las rab tu 'byung ba'i rtags yang dag par len to zhes 'byung ba'i phyir rab tu byung ba nyams pa'i phyogs dang mthun pa spang bar bya ba yin te/ dper na mu stegs can gyi rtags keng rus la sogs pa thogs pa dang / gcer bu nyid dang skra 'bal ba dang lag par zan za ba la sogs pa'o/ /gzhan
<p>151b.6</p>yang / ri la mchong dang nyi ma lta byed dang / /me lnga bsten pa la sogs spang bar bya/ /ri ka nas mchong ba dang nyi ma la lta ba dang me lnga bsten pa la sogs pa rnam pa thams cad du spang bar bya'o/ /mchil ma la sogs se gol gtogs byas te/ /de nas gnang ba'i sa phyogs
<p>151b.7</p>dag tu dor/ /mchil ma la sogs dor ba na se gol brdabs te de nas gnang ba'i sa phyogs su dor bar bya'o/ /bshang ba'i sa dang gci ba'i nye 'khor du/ /sna tshogs gtam gyis yun rings gnas mi bya/ /kha dog bco blag la sogs der mi bya/ /skad dag phyung ste brtags nas 'jug
<p>152a</p>
<p>152a.1</p>par bya/ /bshang ba'i sa'i nye 'khor ram gci ba'i sa'i nye 'khor du gtam sna tshogs smra ba la sogs dag gis shin tu yun ring bar gnas par mi bya'o/ /kha don nam btso blag la sogs pa der mi bya'o/ /snam phyi sar 'jug pa na skad dag phyung ste 'jug par bya'o/ /
<p>152a.2</p>bshang ba'i sa dang gci ba'i sa dag kyang / /so sor tha dad yin te der mi brjod/ /gci dang bshang ba de bzhin rlung dag ni/ /'byung bar gyur na dal bus gtang bar bya/ /bshang ba'i sa yang logs shig gci ba'i sa yang logs shig tu bya'o/ /der zhugs na brjod par mi bya'o/ /bshang
<p>152a.3</p>ba la sogs pa gang 'byung bar gyur pa de ni bshad pa 'am gci ba 'am rlung 'byung bar 'gyur ba ste/ dal gyis dal gyis gtang bar bya'o/ /'byung ba dgag par nam yang 'dod ma yin/ /gci ba la sogs pa de dag 'byung ba dgag par mi bya'o/ /gtsang sbra'i rim pa yang bshad par
<p>152a.4</p>bya ste/ rma la sngar ni 'jam pos phyis nas kyang / /chu nang dag dang sa yis bkrus byas te/ /lag pa g.yon par sa ni lan bdun blugs/ /de yi 'og tu lag pa gnyis kar bdun/ /sa de dag kyang so sor rim bzhin gzhag /de bzhin chu mang lag pa gnyis bkrus nas/ /des 'bad
<p>152a.5</p>lag ngar byin pa legs phyis te/ /phyis kyang lag pa gnyis ka bkru bya zhing / /phyis nas ril bas rkang pa gnyis ka yin/ /sems ni dag na gtsang ba yin par bshad/ /dri dang gos pa dag dang bral tsam yin/ /rma nyid la ni re zhig sngar bong ba la sogs pa 'ga' zhig gis phyi bar
<p>152a.6</p>bya'o/ /de'i 'og tu chu mang po dang sas bkru bar bya ste/ ji tsam gyis dri dang / gos pa med par 'gyur ba de tsam gyis blang bar bya'o/ /de ltar bkrus nas phyis lag pa g.yon par sa lan bdun blang bar bya'o/ /de nas lag pa gnyi gas kyang bdun kho na ste / sa de dag kyang so sor
<p>152a.7</p>rim par gzhag par bya'o/ /de ltar chu mang pos lag pa gnyis bkrus te brtul zhugs can des lag ngar dang byin pa legs par phyi bar bya ste/ byid par bya'o zhes bya ba'i tha tshig go/ /lag ngar dang byin pa phyis nas phyis yang lag pa gnyis ka bkru bar bya'o/ /de nas ril ba'o/ /
<p>152b</p>
<p>152b.1</p>de nas rkang pa gnyig bkru bar bya ste/ rim pa ni 'di yin no/ /sems dag par gyur pa tsam la gtsang ba yin par bshad par bya ste/ de yang dri dang gos pa bsal ba tsam yin no/ /tha snyad pa'i gtsang bar ston pa de lta bu yin no/ /bcom ldan nang gi gtsang sbra gsungs pa ni/ /lus la
<p>152b.2</p>sogs pa'i sdig spang gang yin pa'o/ /brtul zhugs can gyis bshang dang gci ba dang / /so yi dri bsal phyogs ni dben par bya/ /gzhan yang bcom ldan 'das kyis don dam par nang gi gtsang sbra dag gsungs te/ de yang lus dang ngag dang yid rnams kyis rnam pa thams cad du sdig pa mi
<p>152b.3</p>bya ba yin par rig par bya'o/ /brtul zhugs can gyis bshang ba dang gci ba dang / so shing dor ba dag ni phyogs dben pa dag tu bya'o/ /so shing dag ni chu yis bkrus byas nas / /dor bar bya'o chu dag med na yang / /lce yi dri mas shi bzhin 'dir gyur na/ /mi rung bsgrims te sa la phyis 
<p>152b.4</p>nas so/ /so shing zos nas chus bkrus te dor bar bya'o/ /'on te chu med na de'i tshe rnam pa thams cad dus la phyis nas kyang dor bar bya'o/ /ci'i phyir zhe na/ bshad pa/ lce'i dri mas shi bzhin 'dir gyur na mi rung ngo / /'dir gzhung ni phran tshegs las/ dge slong gis so shing
<p>152b.5</p>zos te lce bzhar nas ma bkrus te bor ba dang / de las sbrang bus gzhi bas pas dus las 'das so/ /sbrang bu'i ro'i rgyus srog chags ha ro li ka 'ongs te des sbrang bu bzung ngo / /srog chags cin ti kas ha ro li ka bzung nas de yang dus byas so/ /byi las cin ti ka bzung ba dang de yang
<p>152b.6</p>shi nas srog chags rnams tshang du dus byas pa nas bcom ldan 'das kyis bka' stsal pa/ dge slong dag skyes bu so gdug pa dag yod pas/ de'i phyir so shing chus bkru bar bya'o/ /chu ma rnyed nas sa phyis nas dor bar bya'o zhes bya ba'i bar du 'byung ba yin no/ /lhung bzed gnyis te
<p>152b.7</p>sas byas lcags las byas/ /lhung bzed gzhan min chung che skya bo min/ /khar gsil sgra dang ldan pa bcang bya ste/ /de ni go byed khyi skrod yin pas so/ /lhung bzed sa las byas pa dang / lcags las byas pa dag gnang ba yin gyi/ lhung bzed zangs la sogs pa gzhan las
<p>153a</p>
<p>153a.1</p>byas pa yang ma yin no/ /lhung bzed chung ba yang ma yin no/ /lhung bzed skya bo yang ma yin no/ /lhung bzed chen po la sogs pa yang ma yin no/ /khar gsil sgra dang ldan pa bcang bar bya ste/ gang gi phyir khar gsil de ni skye bo dag la go bar byed pa dang / 
<p>153a.2</p>bsod snyoms la zhugs pa la sogs pa'i tshe khyi dag skrod par byed pa de'i phyir bcang bar bya'o/ /dge tshul gyi tshig le'ur byas pa'i 'grel pa las/ rab tu byung ba nyams pa'i phyogs dang mthun pa ste/ bcu gnyis pa rdzogs so// //bla mar gsol btab bla ma nyams
<p>153a.3</p>phyogs mthun/ /rang gi bla ma ma gus de yin pas/ /bdag nyid 'dod pas pa ltar rab sdug dang / /gus par byas nas bla ma'i rim gro bya/ /mkhan por gsol ba gdab pa'i sngags las btsun pa bdag gi mkhan po mdzad du gsol zhes gang zhig gsol ba gdab pa sngon du btang nas
<p>153a.4</p>khas len pa ste/ de yongs su gtong ba ni nyams pa zhes bya'o/ /de nyams pa'i phyogs dang mthun pa yang rang gi bla ma la ma gus pa la sogs pa gang yin pa de yin no/ /de lta bas na bdag nyid shes pas ni/ mkhan po la pa ltar shin tu sdug pas bsnyen bkur byas nas rim gro bya'o/ /
<p>153a.5</p>bshang dang gci dang so ni dag bya dang / /mtshams kyi nang du rgyal la phyag bya dang / /chu dag btung bar bya ba ma gtogs pa/ /thams cad dris nas bya ba yin par gsungs/ bla ma la thams cad dris nas bya ba yin par bstan ces bya bar sbyar te/ bla ma la ma dris par ci yang mi bya'o zhes bya ba'i tha
<p>153a.6</p>tshig go/ /spyir btang ba dmigs kyis bsal ba ni bshang ba dang gci ba dang so bkru ba dang mtshams kyi nang du mchod rten la phyag bya ba dang chu btung ba dang lnga ma gtogs pa yin no/ /bla ma bas sngar nang par langs nas ni/ gdong dag bkrus nas bde gshegs phyag 'tshal te/ /de nas
<p>153a.7</p>bla ma gus bcas phyag byas nas/ /btud de sku la mnyam mam zhes ni dri / /bya ba nyid kyi lung mnos de'i 'og tu/ /de yi gnas khang nye 'khor phyag dar bya/ /de nas rgyal la dkyil 'khor byas nas ni/ /dad pas btud bzhin du ni bskor bya zhing / /bla ma bas ches nang par sngar
<p>153b</p>
<p>153b.1</p>langs nas gdong bkru bar bya'o/ /de nas bcom ldan 'das la phyag bya'o/ /de nas bla ma la gus pa dang bcas pas phyag bya zhing de'i 'og tu de'i khams mnyam mam zhes dris nas/ kun du sbyar ba rung ba dag bgyi'o zhes bya ba 'di nyid kyi lung mnod par bya'o/ /lung thob pas thog mar bla ma
<p>153b.2</p>de'i gnas khang gi nye 'khor gyi phyag dar bya'o/ /de nas sangs rgyas bcom ldan 'das la dkyil 'khor byas te/ dad pas btud bzhin du bskor bar bya'o/ /de'i 'og tu/ nye ba'i sdom brtson rgan la phyag byas nas/ /dge bas lus la snying po blang bar bya/ /nye 'khor na nye bar
<p>153b.3</p>gnas pa'i brtul zhugs can rgan po dag la phyag byas nas/ de'i 'og tu bsam gtan nam klog pas rang gi lus las snying po blang bar bya'o/ /bla ma dag la bsnyen bkur byed pas ni/ /zas skom la sogs zhim po kun kyang dbul/ /bla ma la bsnyen bkur byed par 'dod pas
<p>153b.4</p>mkhan po 'di las gang bzhed pa de bzhes su gsol zhes zas sam skom zhim po gang ci yang rung ba de thams cad bla ma la dbul bar bya'o/ /phyag bya'i lam du phyin na'ang phyag bya ste/ /brtul zhugs can dang mi mthun bkol mi bya/ /'jig rten gsum gyi ston pa'i gsung dbang gis/ /des
<p>153b.5</p>kyang a rog gya zhes brjod par bya/ /nye 'khor du phyin pa na phyag bya bar bya'o zhes bstan to/ /de la gal te phyag bya ba'i nye 'khor du phyin pa dang mi mthun pa zhig yin na de'i tshe des phyag bya ba kho na yin gyi de bkol te/ gzhan la ni phyag mi bya'o zhes bka' stsal pa yin no/ /brtul
<p>153b.6</p>zhugs can mi mthun pa des kyang khams gsum gyi mgon po'i bka' mdun du byas te/ a rog gya zhes brjod par bya'o/ /gzhan du na gnyi ga la yang bka' las 'das par 'gyur ro/ /rgan zhugs shin tu rgan po sbrid byung dang / /khyim pa sbrid pa byung na'ang sos zhes brjod/ /
<p>153b.7</p>gzhon nu sbrid byung a rog gya zhes bya/ /rgan la byung la tshig gis phyag bya'o/ /rgan zhugs shin tu rgan po dag gi sbrid pa byung na sos shig ces brjod par bya'o/ /khyim pa la byung na yang sos zhes brjod par bya'o/ /de yang dge slong dag de rnams ni gson par dga' ba yin no zhes
<p>154a</p>
<p>154a.1</p>gsungs pas so/ /gzhon nu dag gi sbrid pa byung na a rog gya zhes brjod par bya'o/ /shin tu rgan pa las gzhan pa'i rgan rabs sbrid pa byung na tshig gis phyag bya bar bya'o/ /'di la bkur stes phyag byas rnam gnyis te/ /yan lag lnga dang sgyid bzung
<p>154a.2</p>rang bzhin no/ /mun khung bla ma spyi bos sar gtugs pa'i/ /phyag dag mi bya tshig gis phyag bya'o/ /bstan pa 'di la bkur stis phyag bya ba ni gnyis su gsungs te/ gcig ni yan lag lngas phyag bya ba yin no/ /gnyis pa ni sgyid pa nas 'khyud pa'i rang bzhin no/ /mun
<p>154a.3</p>khung du bla ma la spyi bo sa la gtugs te phyag mi bya'o/ /bla ma smos pa ni mtshon pa tsam du zad de/ gzhan la yang phyag mi bya ba kho na yin no/ /tshig gis ni phyag bya ste 'dir gzhung ni tshangs pa'i gdung ba bya'o zhes 'byung ba yin no/ /sdom brtson bca' ba 'ga' zhig 'cha' byed na/ /
<p>154a.4</p>phyag dag mi bya des kyang phyag mi bya/ /mi gtsang lam gyi phyogs ma bkrus pa'ang min/ gos gcig ma yin zas bcas kha ma yin/ /mdun du zas drangs spo ba spyod pa dang / /khyim gnas tshul khrims 'chal dang gcer bu dang / /gzhan yang phyag bya min yang rtag par ni/ /
<p>154a.5</p>phyag bya gnyis te bde gshegs rgan po yin/ /gzhan dag ji dag mur pa la phyag dag mi bya'o/ /gzhan gyis kyang de dag la phyag dag mi bya'o/ /mi gtsang ba'i lam la bkrus pa la yang mi bya'o/ /gos gcig la yang mi bya'o/ /kha zas dang bcas pa la yang mi bya'o/ /de bzhin du
<p>154a.6</p>mdun du zas drungs pa dang / spo ba spyod pa dang khyim pa dang tshul khrims 'chal ba dang gcer bu dang / gzhan yang de lta bu'i phyag bya ba ma yin pa dag mang bas/ mdor na phyag bya ba ni gnyis kho na ste/ bcom ldan 'das bde bar gshegs pa dang / sdom pa rgan pa'i sdom
<p>154a.7</p>brtson can no/ /gang phyir de dag sdom pas rgan min pas/ /gsang sngags la yang lha gzhan phyag mi bya/ /dkon mchog gsum la btud pas phyag byas nas/ /gzhan gyis byas pa'i gsang sngags brjod par bya/ /gsang sngags dag brjod pa na yang lha gzhan dag la
<p>154b</p>
<p>154b.1</p>phyag mi bya zhing / gang gi phyir de dag ni sdom pas rgan pa ma yin pas so/ /'o na des byas pa'i gsang sngags dag ji ltar brjod par bya zhe na/ bshad pa/ dper na/ na mo rad+na tra yA ya ku ru kul+le zhes bya ba lta bur dkon mchog gsum la 'dud pas mchod nas/ lha gzhan dag gis 
<p>154b.2</p>byas pa'i gsang sngags brjod par bya'o/ /gang zhig sangs rgyas skyabs 'os dag la skyabs / /song nas gzhan la gus pas phyag byed pa/ de ni shAkya'i rigs kyi rtags dag la/ /co 'dri yul 'khor zas ni 'bar bar za/ /gang zhig sangs rgyas la skyabs su song nas/ lha
<p>154b.3</p>gzhan dag la snying nas phyag 'tshal ba'i brtul zhugs can de lta bu de ni/ shAkya'i rigs 'phags pa rnams kyi cha byad la co 'dri zhing / yul 'khor gyi zas mdag ma 'bar ba dang 'dra ba za ba yin te/ spyod pa ni gzhan du yin la/ bsam pa ni gzhan du sems pa'i phyir ro/ /dge
<p>154b.4</p>tshul gyi tshig le'ur byas pa'i 'grel pa las/ bla mar gsol ba btab pa las nyams pa'i phyogs dang mthun pa ste bcu gsum pa rdzogs so// //de nas sdom pa nyams phyogs mthun 'byung ste/ /dkon mchog gsum la ma gus de bzhin du/ /nyi ma lnga las lhag
<p>154b.5</p>par mi gnas pa'am/ /dgag dbye dang ni gso sbyong nyams pa ste/ 'di man chad ni/ sdom pa mtha' dag nyams pa'i phyogs dang mthun pa 'byung ba ste/ 'di lta ste/ dkon mchog gsum la ma gus pa nyid dang / de bzhin du nyi ma lnga las lhag par mi gnas pa nyid de/ 
<p>154b.6</p>'dir yang gal te gnas tshol ba la zhugs na/ de'i tshe mi gnas pa la nyi ma lnga'i rnyed pa dag dbang ngo / /'on te mi tshol na de'i tshe nyi ma thog ma nyid las mi dbang ngo / /'am zhes bya ba'i sgra'i don ni tha dad pa'i don la bya'o/ /'dir gzhung ni gleng gzhi las/ yun ji srid cig
<p>154b.7</p>tu mi gnas pa la rnyed pa brtsam par bgyi/ nye ba 'khor zhag lnga kho na ste/ de yang gnas tshol ba'i sbyor ba ma btang na'o zhes 'byung ba yin no/ /gzhan yang dgag dbye'i las nyams pa yang / sdom pa nyams pa'i phyogs dang mthun pa yin no/ /de bzhin du gso sbyong gi las
<p>155a</p>
<p>155a.1</p>nyams pa yang yin no/ /ji ste de ni bcom ldan 'das kyis ma gsungs pa'i phyir nyes pa med do zhe na/ bshad pa/ gal te mngon sum gsungs pa med gyur kyang / /dgag dbye gsungs phyir 'dir ni gso sbyong yod/ /dgag dbye dag par go bar bya
<p>155a.2</p>phyir te/ /de las gso sbyong don ni tha dad min/ /'phags pa zla ba'i nor bu la sogs pa'i zhal nas dge tshul dag gis gso sbyong bya'o zhes dngos sum gsungs kyang 'on kyang dgag dbye gsungs pa kho na'i phyir gso sbyong gsungs par rjes su dpag par bya ste/ dgag dbye ni dag
<p>155a.3</p>par go bar byed pa yin la/ gso sbyong gis kyang de nyid yin pas so/ /gzhan yang tshul khrims phun sum tshogs pa nyid du sgrub pa'i phyir dgag dbye sgrub pa dang gso sbyong sgrub pa yin pas gso sbyong dang dgag dbye gnyis kyi don ni gcig pa nyid yin no/ /de ltar bas na dgag dbye las
<p>155a.4</p>gso sbyong tha dad pa ma yin te/ dgag dbye gnang ba kho na gso sbyong yang gnang ba khong du chud par bya'o zhes 'chad do/ /yang smras pa dgag dbye byas pas gso sbyong byas pa yin no zhes bya ba dang / sdig pa'i sman gyi gso sbyong ni/ /dgag dbye byas nas yang mi bya/ /gso sbyong gsungs pa dag
<p>155a.5</p>phyir te/ /dgag dbye byas phyir de yang dag /phan tshun gdams pa'i don du ni/ /dgag dbye rjes su gnang ba yin/ /sdig pa yongs su dag bya'i phyir/ /gso sbyong gnyen pa'i phyogs yin no/ / 'dir dgra bcom pa de dag gis sngags kyi cho ga mdzad pa yang 'di yin te/ btsun pa
<p>155a.6</p>dgongs su gsol/ deng dge 'dun gyi gso sbyong bco lnga pa lags la/ bdag dge tshul ming 'di zhes bgyi ba'i gso sbyong yang bco lnga pa lags te/ bdag dge tshul ming 'di zhes bgyi ba bdag gi bar chad kyi chos rnams yongs su dag go zhes bdag nyid mchi'o zhes 'byung ba yin
<p>155a.7</p>no/ /'di nyid/ kye tshig bdag la btsun pa dgongs su gsol/ /deng 'dir 'phags pa'i dge 'dun gso sbyong lags/ /de ni dge tshul bdag gi'ang lags te bdag /yang dag par mchi zhes bya sngags yin no / /zhes bya ba'i tshigs su bcad pas bsdus so/ /gso sbyong yang
<p>155b</p>
<p>155b.1</p>dge slong kho na la bya bar 'chad do/ /mchod rten khyams rnams ci nus byi dor bya/ /bdug pa me tog bkram pa dgram byas te/ /rang gi rgyud brtags thog mar sdom brtson gyi / /mdun du ltung bdag ni bshags par bya/ /gso sbyong bya ba'i go rims ni 'di yin te/ re zhig thog mar
<p>155b.2</p>mchod rten gyi khyams dag ni ci nus kyis byi dor bya zhing / bdug pas bdugs pa dang / me tog bkram pa'i dgram pa dag bya'o/ /de'i 'og tu ci bdag gis thal lam/ 'on te ma yin zhes rang gi rgyud la so sor brtag par bya'o/ /de nas sdom brtson yongs su dag pa lta ba mthun pa la
<p>155b.3</p>ltung ba bshags par bya'o/ /de nas gso sbyong bya'o/ /'dir gzhung ni zhus pa las/ btsun pa ji tsam gyis na dge slong yongs su dag pa dang lta ba mthun pa lags/ nye ba 'khor 'di ltar gzhi de la lta ba mthun pa yin no zhes 'byung ba yin no/ /pham pa'i gzhi de la pham pa'i
<p>155b.4</p>gzhi yin no zhes de ltar bsam pa mthun pa gang la yod pa de lta ba mthun pa yin no/ /gang dag mer mer po blugs par byas pa la sogs pa pham pa'i gzhi la nyes byas kyi gzhir lta ba de dag ni/ lta ba tha dad pa yin no zhes bya ba'i tha tshig go/ /gzhan dag na re ni gzhi de las zhes
<p>155b.5</p>bya ba bslab pa'i bar du gcod pa la sogs pa gzhi las lta ba mthun pa gang dag la yod pa de ni lta ba mthun pa yin no/ /de'i phyir 'chi ltas la sogs pa dag ni lta ba mthun pa ma yin par rig par bya ste/ de dag ni bcom ldan 'das kyis 'dod pa gang dag bar du gcod par gsungs
<p>155b.6</p>pa de dag bsten kyang / bar du gcod par mi 'gyur ro zhes bya ba de yin no zhes 'chad do/ /yongs su dag pa ni mthong ba dang thos pa dang dogs pas so zhes 'og nas bshad par bya'o/ /gnas zhes gang dag bstan pa de'i rang bzhin bshad pa/ tshul khrims ldan dang 'dul ba'i
<p>155b.7</p>chog shes/ /nad pa snying brtse 'khor ni dag pa dang / /chos dang zang zing phan 'dogs brtson pa dang / /dus su 'doms pa de ltar bla mar bsngags/ /tshul khrims 'chal pa ni ro langs dang 'dra bar gnod par 'gyur bas/ gal te gnas kyi slob dpon de tshul khrims dang ldan
<p>156a</p>
<p>156a.1</p>pa yin pa dang / cho ga mi shes pas nyon mongs kyi ci zhig lung bstan du yod pas 'dul ba'i cho ga shes pa dang / nad pa snying brtse ba zhes bya ba ni na ba la phan 'dogs pa zhes bya ba'i tha tshig go/ /gzhan du na seng ge snying rje med pas lta ci zhig byed par
<p>156a.2</p>'gyur bas so/ /'khor ni dag pa zhes bya ba ni 'khor lhan cig gnas pa la sogs pa gal te rigs par byed pa yin no / /bde bar mi byed pas ni ci zhig byed par 'gyur te/ tsan dan gyi shing sbrul gdug pas dkris pa dang 'dra bar 'jigs pa mang du 'gyur bas so/ /chos dang zang
<p>156a.3</p>zing gis gal te phan 'dogs pa la brtson pa yin te/ gzhan du na shing skom po 'bras bu med pa dang 'dra bas ci zhig byed par 'gyur bas so/ /dus dang 'tsham par rjes su ston pa yin gyi/ gzhan du na skyo bar byed pas ci zhig byed par 'gyur bas so/ /tshul de lta bu'i cho ga bsngags
<p>156a.4</p>pa'i bla ma la brten na/ mtsho chen po'i chu'i pad ma bzhin du chos dge ba rnams 'phel bar 'gyur ro/ /mtshan nyid de dag ma tshang ba la gnas pa ni zhing tsha sgo can la sa bon btab pa dang 'dra bar gnod pa la brten par 'gyur ro/ /gnas pa'i rang bzhin bshad pa/ slob dpon la
<p>156a.5</p>gus tshul khrims yongs dag dang / /bsam gtan dang ni 'don la rtag brtson dang / /grims shing dus la bzod dang ldan pa ni/ /sdom brtson gnas pa'i chos ldan shes par bya/ /gnas pa yang bla ma la gus pa dang / tshul khrims phun sum tshogs pa dang / bsam gtan
<p>156a.6</p>nam 'don pa la 'grus pa dang / grims pa ni le lo med pa ste/ slob dpon gyi bya ba thams cad la thog 'dren pa dang / dul ba ste rgod pa med pa dang / bzod pa phun sum tshogs pa ni gnas pa'i chos dang ldan par rig par bya'o/ /de lta bu'i gnas pa dang phrad na klu'i gnas mtsho chen po dang
<p>156a.7</p>'dra bar gnas pa spa 'gong bar mi 'gyur ro/ /yon tan dang bral ba'i gnas ni tsha snod bzhin du rmas pa kho nar 'gyur ro/ /cho ga yang ma mo las gnas su gzung bar 'dod pas chos gos phrag pa gcig tu gzar te/ lag pa gnyis kyis rkang pa gnyis bzung bzhin du 'di skad ces
<p>156b</p>
<p>156b.1</p>brjod par bya'o/ /btsun pa bdag ming 'di zhes bgyi ba'i gnas su gsol na/ btsun pa bdag gi gnas mdzad du gsol/ btsun pa la gnas nas mchis par bgyi'o zhes lan gsum du brjod par bya'o/ /des legs so zhes brjod par bya'o/ /gnas kyis
<p>156b.2</p>thabs yin no zhes brjod par bya'o zhes gsungs pa yin no/ /grong la sogs pa'i ming smos rim pa yis/ /dbyar dus dbyar gnas dam ni bca' bar bya/ /gal te de ni gzhan du 'gro 'gyur na/ zhag bdun byin gyis brlabs nas 'gro bar bya'o/ /sbyin bdag dang spyod
<p>156b.3</p>yul dang grong dang zhal ta ba dang nad g.yog rnams kyi ming smos pa'i rim pas dbyar dag tu dbyar gnas par dam bca' bar bya'o/ /'dir gzhung ni gleng gzhi las/ btsun pa bcom ldan 'das kyis dbyar gnas par dam bca' bar bya'o zhes gang gsungs pa sus gnas par
<p>156b.4</p>dam bca' bar bgyi lags/ nye ba 'khor rigs lnga dag gis te/ dge slong rnams dang / dge slong ma rnams dang / dge slong ma rnams dang / dge tshul rnams dang / dge tshul ma rnams kyis so zhes bya ba la sogs pa 'byung ba yin no/ /gal te de ni gzhan du 'gro bar
<p>156b.5</p>gyur na de'i tshe zhag bdun byin gyis brlabs nas 'gro bar bya'o/ /tshul khrims nyams la bkur sti mi bya zhing / /de dang 'grogs dang longs spyod mi bya'o/ /pha ma bla ma dag dang nad pa dag /tshul khrims nyams su zin kyang bsnyen bkur bya/ /tshul khrims 'chal ba la bsnyen bkur mi
<p>156b.6</p>bya ste/ 'dir gzhung ni gleng gzhi las/ dge slong dag de lta bas na wa dang 'dra ba la seng ge dang 'dra bas bsnyen bkur mi bya'o/ /byed na 'gal tshabs can du 'gyur ro zhes gsungs pa yin no/ /tshul khrims 'chal ba dang lhan cig 'grogs par mi bya/ chos kyi longs spyod mi bya/ zang
<p>156b.7</p>zing gi longs spyod mi bya'o/ /'dir gzhung ni zhus pa bram ze'i bu mo lta bu las/ dge slong tshul khrims dang ldan pas shes bzhin du tshul khrims 'chal pa la so shing stobs par byed na/ de'i las kyi rnam par smin pas dge slong tshul khrims dang ldan pa lo stong phrag du mar sems
<p>157a</p>
<p>157a.1</p>can dmyal bar 'gyur ba'i las bsags pa yin no/ /de bzhin du 'dag rdzas stobs pa dang / kha ton byed pa dang / gnas byed pa dang / tshul khrims 'chal ba la gnas su 'dzin pa dang / tshul khrims 'chal ba dang lhan cig nyal bar byed na/ ji
<p>157a.2</p>srid du skya rengs ma shar ba de'i bar du lo stong phrag dgu bcur sems can dmyal bar 'gyur ba'i las bsgrubs pa yin no/ /skya rengs shar na lo bye ba phrag bcu bzhi dang / lo stong phrag bzhi bcur sems can dmyal bar 'gyur ba'i las bsgrubs pa yin no zhes 'byung ba yin no/ /dmigs
<p>157a.3</p>kyis bsal ba ni/ pha ma zhes bya ba/ pha dang ma dang / bla ma dag ces bya ba mkhan po dang / slob dpon dang / nad pa ni shin tu tshul khrims 'chal ba yin du zin gyis kyang bsnyen bkur bya'o zhes bshad pa yin no/ /'dir gzhung ni gleng gzhi las/ dge slong dag 'o na de'i phyir lnga po 'di 
<p>157a.4</p>dag ni shin tu tshul khrims 'chal ba yin du zin gyis kyang bsnyen bkur bya'o/ /lnga po gang dag ce na/ pha dang / ma dang / mkhan po dang / slob dpon dang / nad pa'o zhes 'byung ba yin no/ /tshul khrims 'chal ba de yang ji ltar shes par bya zhe na/ mthong ba dang thos pa dang / dogs
<p>157a.5</p>pa rnams kyis so zhes bshad do/ /gsum po 'di dag ni 'dul ba las 'byung ba'i tha snyad kyi rgyu yin no/ /de ltar yang gzhung ni gso sbyong gzhag pa'i gzhi las/ lha'i mig dang lha'i rna ba dag gis tha snyad du bya ba bkag pa yin te/ dge slong dag lha'i mig ni tha snyad du bya ba ma yin pas
<p>157a.6</p>lha'i mig gis bltas nas dge slong la gleng zhing bskul bar mi bya'o/ /lha'i mig gis bltas nas dge slong la gleng zhing skul bar byed na 'gal tshabs can du 'gyur ro/ /lha'i mig gis ji lta ba bzhin du lha'i rna bas kyang de bzhin no zhes 'byung ba yin no/ /gal te dpyad pa don dam par
<p>157a.7</p>dgongs pa yin na ni lha'i mig dang lha'i rna ba gnyis 'dir bkag par mi 'gyur te/ gzhan gyis gtan la dbab par yang mi nus pa'i phyir ro/ /gang gi phyir rang bzhin gyis kha na ma tho ba dang bcas pa dag la yang tha mal pa'i mig gis 'jug par bya bar gsungs pas de ni de ltar gdon
<p>157b</p>
<p>157b.1</p>mi za ba yin te/ 'di ltar phran tshegs las/ 'phags pa ma 'gags pa'i dbang du mdzad nas lha'i mig gis chu la brtag par mi bya'o/ /'on kyang tha mal pa'i mig gis so zhes 'byung ba yin no/ /kha cig na re 'o na gal te 'dul ba thams cad las 'byung ba'i dpyad pa tha snyad pa yin
<p>157b.2</p>na ni zhus pa'i gzhung las 'byung ba dang 'gal bar 'gyur te/ gzhung ni/ nye ba 'khor mkhan po tshul khrims 'chal bas bsnyen par rdzogs par byed na gal te gang zag gis mi shes na bsnyen par rdzogs pa yin no zhes rgya cher gsungs nas/ 'di skad du/ nye ba 'khor las byed pa tshul
<p>157b.3</p>khrims 'chal bas bsnyen par rdzogs par byed na/ bsnyen par ma rdzogs pa yin no zhes gsungs pa yin pas/ gal te 'dir las byed pa'i dpyad pa tha snyad pa yin par bzhed na ni de'i tshe gal te gang zag gis mi shes na'o zhes mdzad par 'gyur ba zhig na mdzad pa yang med pas/ de
<p>157b.4</p>lta bas na dngos nyid du bzhed pa yin no zhe na/ de ni ma yin te/ mkhan po dang 'brel ba'i tshig las ni gal te gang zag gis mi shes na zhes bya ba'i khyad par 'di tsam zhig las byed pa'i tshig la rjes su sbyar bar bya'o/ /dbang du bya ba'i rjes su 'jug pa ni bzhed pa nyid yin te/ dge slong
<p>157b.5</p>rnams dang bslab pa mthun par 'gyur ba zhes bya ba la sogs pa ni phyi ma dag gi rjes su 'jug par mthong ba'i phyir ro/ /yang gal te dpyad pa dngos su ba yin par gyur na cir 'gyur zhe na/ bsgrub par mi nus pa nyid kyi phyir bcom ldan 'das kyis bstan pa don med par 'gyur te/ 
<p>157b.6</p>'di ltar lha'i mig dang rna bas dpyad pa ni ma yin te bkag pa'i phyir ro / /tha snyad pas ni gzhan gyi sems kyis 'jug pa spyod yul ma yin pa'i phyir ro/ /mdo las tshe la dbang ba bcom ldan 'das kyis chos bstan pa ni nges par 'byung ba dang bcas pa dang bsgrub par nus pa yin no zhes bya
<p>157b.7</p>ba la sogs pa dang yang 'gal bar 'gyur te/ gal te dpyad pa tha snyad pa ma yin na bstan pa bsgrub par nus par mi 'gyur ro/ /de lta bas na mthong ba dang dogs pa dag kho na 'dir tha snyad kyi rgyu yin no zhar la 'ongs pa rdzogs so// //nyes rtsom byed dang khyim sun 'byin pa
<p>158a</p>
<p>158a.1</p>dang / /'dir ni gsum pa tshul khrims nyams pa dag /thab mos spangs te gaN+DI brdung byas nas/ /shi zhing rul pa bzhin du nges bskrad bya/ /'thab krol byed pa ni nyes rtsom byed pa yin no/ /khyim sun 'byin pa ni gang zhig bslab pa las 'das nas
<p>158a.2</p>khyim pa ma dad par byed pa'o/ /gsum pa tshul khrims 'chal ba gang yin pa de ni pham pa byung ba yin no/ /'di gsum char yang gaN+DI brdungs nas bskrad par bya ste 'di dag ni shi zhing rul pa dang 'dra bar 'grogs par bya ba ma yin pas so/ /thab mo spangs te zhes bya ba ni gal te de dag
<p>158a.3</p>bskrad pa na dge 'dun dag la ku co dag byed na/ de'i tshe re zhig mi dbyung bar bya'o zhes bya ba'i tha tshig go/ /skrod pa na las kyi gaN+DI brdung bar bya'o zhes 'chad do/ /gso sbyong gi gzhi las gaN+DI de ni lnga dag ste/ dge 'dun thams cad kyi gaN+DI dang / las kyi gaN+DI dang / shi ba'i
<p>158a.4</p>gaN+DI dang / spong ba'i gaN+DI dang / gnod pa 'byung ba'i gaN+DI'o zhes gsungs pa de la/ dge 'dun thams cad kyi gaN+DI zhes bya ba ni rgyud gsum dang tog gsum mo/ /las kyi gaN+DI zhes bya ba ni rgyud gsum dang tog gnyis so / /shi ba'i gaN+DI zhes bya ba ni gaN+DI yu bo yin no/ /spong ba'i
<p>158a.5</p>gaN+DI zhes bya ba ni khar gsil dkrol bar bya ba yin no/ /gnod pa byung ba'i gaN+DI zhes bya ba ni yid ches par gyur gyi bar du'o/ /'dir yang dge 'dun thams cad ces bya ba ni 'du ba zhes bya'o / /shi ba'i gaN+DI zhes bya ba ni ro dbyung ba'i gaN+DI'o / /yu bo zhes bya ba ni gang la rgyud
<p>158a.6</p>gcig dang tog gcig yod pa de lta bu de la bya'o/ /ka bar gyur pa mdo sde 'dzin gang dang / /de bzhin gzhan yang cho ga bzhin dpyad bskrad/ /dpung byed btang na slar yang gzhug bya ste/ /gal te min na de skal rin gyis ltung / /'phags pa'i chos 'dul ba 'di la mdo sde dang
<p>158a.7</p>'dul ba dang ma mo 'dzin pa dag ni ka ba dang 'dra ba'i phyir/ ka bar gyur ba zhes bya ste/ gal te de dag 'thab krol byed pa la sogs pa bskrad par bya ba rnams kyi dpung byed na/ de dag kyang cho ga ji lta ba bzhin du yang dag par dpyad nas bskrad par bya'o/ /gang gi tshe ka ba dang 'dra
<p>158b</p>
<p>158b.1</p>ba de dag gis 'thab krol byed pa la sogs pa de dag btang na de'i tshe slar gzhug par bya'o/ /'on te dge 'dun gyis 'jug par mi byed na/ de'i tshe de'i gtsug lag khang gi rnyed pa'i skal ba'i rin thang gis dge 'dun la ltung bar 'gyur ro/ /'dir gzhung ni zhus pa bram ze'i bu mo lta bu
<p>158b.2</p>las/ bcom ldan 'das gal te dge 'dun gyis ka ba dang 'dra ba 'am sgo skyes dang 'dra ba skrod par bgyid la de yang slar 'chos par bgyid na/ dge 'dun la bsod nams ma lags pa ji snyed cig skye bar 'gyur lags/ gang nas bzung ste gang zag de slar bcos par 'os pa de nas bzung
<p>158b.3</p>ste/ gtsug lag khang gi rnyed pa'i rin thang brtsi bar bya'o/ /gal te dngos po ma tshang na dge 'dun la sbom por 'gyur ro/ /dngos po tshang na dge 'dun la pham par 'gyur ro zhes 'byung ba yin no/ /gang dag grangs can la sogs bden blos 'don/ /de dag la ni kha zas dug tu 'gyur/ 
<p>158b.4</p>sangs rgyas gsung ni ji skad bstan bton nas/ /nges pa dpyad par bya phyir gzhan dag klag /dge tshul gang dag grangs can dang ser skya la sogs pa'i bstan bcos la/ de kho na nyid yin pa'i blos 'don par byed pa de dag la ni yul 'khor gyi bsod snyoms dug nyid du 'gyur bas/ 
<p>158b.5</p>sangs rgyas kyi gsungs rab ji skad bstan pa bton nas/ phyis rigs pa dang rigs pa ma yin par dpyad pa'i phyir mu stegs can gyi bstan bcos dag klag par bya'o/ /sangs rgyas de yi yon tan smos pas brjod/ /slob dpon slob dpon tshig dang ldan pas so/ /don sogs
<p>158b.6</p>smos pas nye ba'i tshig byas te/ /bdud bcas mkhan por gyur pa'i ming dag brjod/ /sangs rgyas bcom ldan 'das dag ni yon tan smos pa dag gis brjod par bya ste/ dper na de bzhin gshegs pa dgra bcom pa yang dag par rdzogs pa'i sangs rgyas bcom ldan 'das zhes
<p>158b.7</p>bya ba la sogs pa lta bu dag gis so/ /slob dpon ni slob dpon gyi nye ba'i tshig dang ldan pa dag gis brjod par bya ste/ dper na slob dpon sangs rgyas 'tsho zhes bya ba la sogs pa lta bu dag gis so/ /don sogs smos pas nye ba'i tshig byas te/ /zhes bya ba ni don gyi slad du mkhan
<p>159a</p>
<p>159a.1</p>po'i mtshan nas smos te zhes bya ba de dag smos pa'i nye ba'i tshig byas te/ 'dud pa dang bcas bzhin du mkhan po'i ming brjod par bya'i/ gzhan du ni ma yin no/ /rgan la btsun pa'i nye ba'i tshig gis brjod/ /gzhon la'ang tshe dang ldan pa'i nye tshig gis/ /
<p>159a.2</p>de bzhin gnas brtan zhes bya'i nye tshig brjod/ /de ltar 'di ni ming smos rim pa yin/ /rgan pa la ni btsun pa'i nye ba'i tshig gis brjod par bya'o/ /gzhon pa la yang tshe dang ldan pa zhes nye ba'i tshig gis brjod par bya'o/ /yang gi sgras ni rgan pa la yang bya'o/ /de bzhin du rgan
<p>159a.3</p>pa la yang rung gzhon pa la yang rung ste/ gnas brtan zhes bya ba'i nye ba'i tshig gis brjod par bya'o/ /'di skad du rgan pa la ni btsun pa zhes nye ba'i tshig gis brjod par bya'o/ /rgan pa la yang rung ba gzhon pa la yang rung ba ni gnas brtan dang tshe dang ldan pa zhes nye ba'i tshig gnyis
<p>159a.4</p>kyis brjod par bya'o zhes bstan pa yin no/ /de ltar na bcom ldan 'das kyis ming smos pa'i rim pa bka' stsal pa yin no/ /dge tshul gyi tshig le'ur byas pa'i 'grel pa las sdom pa mtha' dag nyams pa'i phyogs dang mthun pa ste bcu bzhi pa rdzogs so// //de ltar
<p>159a.5</p>yongs su rdzogs par byas nas 'dul ba mdor bsdus pa bshad pa/ gang zhig gnang med de bzhin bkag med pa/ /de ni gsungs pa'i rjes mthun brtags te gzung / /'dul ba mdor bsdus zhes bya sgron ma dang / /'dra ba gzhan 'di bde bar gshegs pas gsungs/ /gang
<p>159a.6</p>zhig gnang ba yang med la bkag pa yang med pa de ni gzhung bla ma'i rjes su 'brangs nas/ gal te rung ba dang nye ba yin na ni de'i tshe gzung bar bya/ 'on te mi rung ba dang nye ba yin na ni de'i tshe gzung bar mi bya ste/ dper na tam bu la bza' ba gal te sman nam kha bshal bar bya ba'i phyir
<p>159a.7</p>yin na ni rung ba yin no/ /gal te sgeg pa'i phyir yin na ni mi rung ba yin no/ /'dul ba mdor bsdus pa zhes bya ba sgron ma dang 'dra ba 'dul ba gzhan gnyis pa 'di yang bcom ldan 'das kyis gsungs pa yin no/ /'dir gzhung ni phran tshegs las/ de nas bcom ldan 'das
<p>159b</p>
<p>159b.1</p>kyis yongs su mya ngan las 'da' ba'i dus de'i tshe nyid na/ dge slong rnams la bka' stsal pa/ dge slong dag ngas khyed la 'dul ba rgya cher ni bstan na mdor bsdus te ma yin no/ /'on te mdor bsdus pa yang nyon cig /dge slong dag ngas khyed la gang zhig thog ma nyid nas gnang ba yang
<p>159b.2</p>med bkag pa yang med la/ gal te rung ba dang nye ba yin zhing mi rung ba zlog par byed pa yin na ni rung ba yin pas gzung bar bya'o/ /gal te mi rung ba dang nye ba yin zhing rung ba zlog par byed pa yin na mi rung ba yin pas kun du sbyar bar mi bya'o zhes 'byung ba yin no/ /dge tshul rnams
<p>159b.3</p>kyi chos lugs bsdus byung ba'i/ /bsod nams bdag las skyes des 'jig rten 'di/ /shAkya'i 'od bstan lam nas rdzogs pa yis/ /byang chub dpal ldan gnas su 'gro bar shog /dge tshul rnams kyi chos lugs zhes bya ba'i cho ga de bsdus zhes bya ba kun nas btus pa
<p>159b.4</p>'di las skyes pas na byung ba ste rgyu zhes bya'o/ /dge tshul gyi cho ga bsdus pa las byung ba ste/ de'i rgyus bsod nams skyes pa gang la yod pa de ni/ dge tshul rnams kyi chos lugs bsdus byung ba'i/ /bsod nams skyes pa zhes bya ste/ de lta bu'i bsod nams bdag la
<p>159b.5</p>skyes pa gang yin pa des/ 'jig rten 'di rdzogs pa'i byang chub dpal dang ldan pa'i gnas sangs rgyas kyi sar 'gro bar shog shig /shAkya'i 'od bstan lam nas zhes bya ba ni shAkya'i rigs su 'khrungs pa'i phyir shAkya ni sangs rgyas bcom ldan 'das so/ /de'i gsung rab ni 'od
<p>159b.6</p>dang 'dra bas 'od yin te/ mnyam pa dang mi mnyam pa gsal bar ston pa'i phyir ro/ /gsung rab des bstan pa'i lam gang yin pa'i lam de nas so/ / yang na dge slong shAkya'i 'od kyis bstan pa'i lam nas 'jig rten 'di sangs rgyas kyi sar 'gro bar shog shig ces sdud pa pos
<p>159b.7</p>bsod nams yongs su sngo bar byed pa yin no/ /shAkya'i bshes gnyen dor ni bde bar gshegs pas gsungs pa'i bslab pa yi/ /rin chen 'bar ba dag ni 'dul ba'i rgya mtsho'i nang nas rab btus te/ /dbang po'i rdo rjes phug nas de gzhi thams cad yod par smra ba yi/ /so
<p>160a</p>
<p>160a.1</p>sor nges pa'i dbye ba dag gis phreng ba mthun par bsdebs pa yin/ /zhes bya ba la/ shAkya'i bshes gnyen ngor ni zhes bya ba'i shAkya ni sangs rgyas bcom ldan 'das so/ /de'i bshes gnyen ni grogs yin te/ de zag pa med pa'i lam yin te/ 
<p>160a.2</p>de'i stobs kyis sangs rgyas nyid du 'grub pa'i phyir ro/ /de'i ngor ni zhes bya ba ni de la ltos nas zhes bya ba'i tha tshig go/ /yang na gnas brtan shAkya'i bshes gnyen gyis bcol bas zhes bya ba'i tha tshig go/ /bde bar gshegs pas gsungs pa'i bslab pa de nyid rin po che yin pas
<p>160a.3</p>bde bar gshegs pas gsungs pa'i bslab pa'i rin chen yin no/ /'bar ba zhes bya ba ni 'od gsal ba yin te/ bslab pa rin po che gces gang yin pa/ /zhes bya ba'i tha tshig go/ /'dul ba nyid rgya mtsho yin te gzhung lugs kyi rgya mtsho 'dzin khri du ma'i gnas su gyur pa nyid
<p>160a.4</p>kyis rtogs par dka' ba'i phyir ro/ /de nas yang dag par rab tu bsdus te dbang po'i rdo rjes phug nas zhes bya ba ni ji ltar dbang po'i rdo rje 'od ces bya bas rin po che phug nas phreng bar byed pa de bzhin du/ 'dul ba las bslab pa'i gzhi btus nas tshigs bcad sdeb sbyor
<p>160a.5</p>dbang po'i rdo rje zhes bya bas nges par phye zhing phug nas bslab pa'i gzhi rin po che'i phreng bar bsdebs so zhes bya ba'i tha tshig go/ /ji ltar bsdebs she na/ bshad pa gzhi thams cad yod par smra ba'i so sor nges pa'i dbye ba dag gis so/ /bcom ldan 'das kyis nyan thos gang dag
<p>160a.6</p>las dang 'bras bu la sogs pa thams cad yod par smra ba de dag ni/ thams cad yod par smra ba dag yin te/ de dag gi bslab pa so sor nges pa gang yin pa dag dbye ba ste/ dgod pa de dag gi phreng bar bsdebs pa yin no zhes bya bar sbyar ro/ /thams cad yod par smra ba de
<p>160a.7</p>dag ni gzhi dang 'dra ba yin te/ legs par sbyar ba'i skad du tha snyad brjod pa'i phyir ro/ /'di ltar ya rabs dag ni legs par sbyar ba'i skad du tha snyad brjod pa yin no zhes zer bar sgra'i mtshan nyid la brtson par byed pa 'di yang ya rabs su shes par bya ba'i phyir ro/ /ya rabs ni
<p>160b</p>
<p>160b.1</p>'jig rten na gzhi dang 'dra ba yin te/ de las 'jig rten gyi chos lugs 'byung ba'i phyir ro/ /de lta bas na thams cad yod par smra ba ni gzhi zhes bya'i/ sde pa gzhan dag ni ma yin te/ tha mal pa dang / zur chag pa dang / 'bring du 'don pa'i tshig gi tha snyad brjod pa'i
<p>160b.2</p>phyir ro/ /'di skad du sngon ni thams cad yod par smra ba 'di gcig pu yod pa las/ bcom ldan 'das yongs su mya ngan las 'das pa dang de la brten nas sde pa gzhan dag byung bas de dag gi gzhir gyur pa'i phyir gzhi thams cad yod par smra ba zhes bya'o zhes bya bar
<p>160b.3</p>bstan pa yin no/ /bcom ldan 'das yongs su mya ngan las 'das nas ring po ma lon par/ dgra bcom pa lnga brgya rgyal po'i khab tu 'dus nas sde snod gsum bsdus so/ /de nas yongs su mya ngan las 'das nas lo brgya rtsa bcu lon pa dang / 'phags pa thams cad 'dod
<p>160b.4</p>la sogs pa nas sgur po dang zhi ldan la thug pa dgra bcom pa bdun brgyas yangs pa can du 'dus nas bsdu ba gnyis pa mdzad de/ hu lu hu lu ka'i cho ga la sogs pa bcu bsal te/ rgya cher ni phran tshegs las 'byung ngo / /de nas rgyal po d+harma a sho ka shi ba dang / dgra
<p>160b.5</p>bcom pa rnams kyis tha mal pa dang / zur chag pa dang / bar mar 'don pa'i tshig la mngon par zhen pa'i 'dul ba'i dbang gi phyir rim gyis gzhung gzhan dang gzhan du sbyar te/ rgya chen po'i skad du sbyar ba'i mdo sde la sogs pa lta bu ste/ bstan pa rnam pa bco brgyad kyi bar
<p>160b.6</p>du gyur pa yin no/ /de'i phyir gzhi zhes bya'o zhes 'chad do/ /gzhan dag na re bstan pa ni yan lag brgyad dang ldan pa legs par sbyar ba gcig kho na yin la/ de nyid bcom ldan 'das kyi byin gyi rlabs las gdul ba'i dbang gis tha dad du snang bar gyur pa yin te/ cig
<p>160b.7</p>car du rgyal po chen po bzhi la bden pa bstan pa dang 'dra'o/ /de ltar yang / gsung ni gcig cig gsung mdzad la/ /du ma nyid du rig 'gyur te/ /de ni bdag gi ched du'o zhes/ /thams cad kyis ni rtogs phyir ro/ /zhes bstan pa lta bu'o zhes 'chad do/ /'o na nag po
<p>161a</p>
<p>161a.1</p>bstan pa dang / chen po bstan pa ji ltar drang / de las ni 'di na dge slong kha cig 'ongs nas chos 'di ni bdag gis bcom ldan 'das las yang dag par gzung ba yin no zhes bya ba nas/ rgya cher mdo sde la ni mi 'jug /'dul ba la mi snang / chos nyid
<p>161a.2</p>dang mi mthun pa de ni sangs rgyas kyi gsung ma yin pa'i phyir thag ring du dor bar bya'o zhes bya ba 'di ni nag po bstan pa yin no/ /mdo sde la 'jug /'dul ba la snang / chos nyid dang mi mthun pa med pa de ni sangs rgyas kyi gsung yin pa'i phyir blang bar bya'o zhes bya ba 'di ni chen po
<p>161a.3</p>bstan pa yin no zhes bya ba'i bar du gsungs pa yin no/ /nag po bstan pa dang chen po bstan pa'i don yang ji lta bu zhig yin zhe na/ 'dul ba ma mo las chen po bstan pa bshad pa/ 'di dag ni chos ma yin pa tshar gcod pa'i phyir dang / chos ltar bcos pa la gnod pa byed pa'i
<p>161a.4</p>phyir dang / nga'i nyan thos rnams chos ma yin pa tshar bcad pa la mi 'jug par 'gyur bas/ de'i phyir chen po bstan pa zhes bya'o/ /nag po nyid du bstan pa dag ni nag po bstan pa ste/ dam pa'i chos ltar bcos pa la gnod pa byed pa'i phyir dang / nga'i nyan thos rnams bshad pa la
<p>161a.5</p>'di ni sangs rgyas kyi gsung yin/ 'di ni sangs rgyas kyi gsung ma yin no zhes mi 'jigs par 'gyur bas/ des na nag po bstan pa zhes bya'o zhes gsungs pa yin no/ /gyis pa rnam pa bcu bdun ni sde snod gsum po de la mi snang ba yin te/ sdom gyis ma bsdus pa'i phyir ro/ /
<p>161a.6</p>mi 'jug pa yin te/ don phan tshun 'gal bar bshad pa'i phyir ro/ /tshig gi don gzhan du bstan pa'i phyir chos nyid dang yang mi mthun pa yin na de dag kyang sangs rgyas kyi gsung du ji ltar brjod par bya zhe na/ de'i phyir bshad pa/ bslab pa ni gsum dag ste/ lhag pa'i tshul
<p>161a.7</p>khrims dang / lhag pa'i sems dang / lhag pa'i shes rab bo/ /de la lhag pa'i tshul khrims ni 'dul ba yin no/ /lhag pa'i shes rab ni zag pa med pa'i shes rab kyi rang bzhin chos mngon pa yin no/ /lhag pa'i sems ni bsam gtan dang gzugs med pa yin no/ /de ston
<p>161b</p>
<p>161b.1</p>par byed pa'i gzhung la yang btags nas de skad ce sa bya'o/ /gyes pa rnam pa bcu bdun po de dag kyang bslab pa gsum po de dag nyid ston par byed pa yin pas/ mdo sde la 'jug pa yang yin/ 'dul ba la snang ba yang yin/ chos nyid dang mthun pa yang yin te/ mya ngan las 'das pa
<p>161b.2</p>dang mthun pa'i phyir ro/ /chos nyid ces bya ba 'di ci yin zhe na/ chos rnams kyi ngang tshul can yin te/ dper na gzugs su rung ba'i mtshan nyid ni gzugs yin no zhes bya ba la sogs pa lta bu yin no/ /de bzhin du chos kyi phyag rgya yang yin te/ de yang chos thams cad ni bdag
<p>161b.3</p>med pa yin/ 'dus byas thams cad ni skad cig ma yin/ mya ngan las 'das pa ni zhi ba yin pas/ chos rnams thams cad bdag med de/ /'dus byas thams cad skad cig ma/ /mya ngan 'das zhi de dag ni/ /chos kyi phyag rgya mtshan nyid gsum/ / zhes gsungs pa
<p>161b.4</p>yin te/ de ni chos kyi phyag rgya'i mtshan nyid gsum yin no/ /mang du smos kyang ci dgos pas/ mdo sde la sogs pa gang zhig phyag rgya gsum gyi phyag rgyas btab pa yin la/ bslab pa gsum ston par byed pa de ni sangs rgyas kyi gsung yin par shes par bya'o/ /yang
<p>161b.5</p>bshad pa/ phyag rgya gsum dang yang dag ldan/ /bslab pa gsum ni rab ston cing / /thog ma bar dang mthar dge ba/ /sangs rgyas gsung du mkhas pas rtogs / /de las gzhan pa ni sangs rgyas kyi gsung ma yin par shes par bya ste/ dper na bcom ldan 'das
<p>161b.6</p>yongs su mya ngan las 'das nas lo brgya rtsa bcu lon pa na rung ba ma yin pa'i gzhi bcu byung ba lta bu ste/ de dag ni lhag pa'i tshul khrims ston par byed pa ma yin pas 'dul ba la mi 'jug pa yin/ lhag pa'i sems ston par byed pa ma yin pas mdo sde la mi snang ba yin/ lhag
<p>161b.7</p>pa'i shes rab ston par byed pa ma yin la/ de dang rjes su mthun pa yang ma yin pas chos nyid dang mi mthun pa yin no/ /de'i phyir sdud pa po gnyis pas bor ba yin no/ /de lta bas na sde pa gzhan 'don pa dag kyang sangs rgyas nyid kyi gsung nyid yin par the tshom med pa yin no/ /
<p>162a</p>
<p>162a.1</p>gzhan yang gtsor na don kho na sangs rgyas kyi gsung nyid du bzhed pa'i phyir dang / dgra bcom pa rnams kyis rnam par dbye bar mdzad pa'i phyir dang / sangs rgyas kyi byin gyi rlabs las byung ba'i phyir dang / rgyal po kri kI'i rmi lam sad pa'i mdo las/ yang
<p>162a.2</p>dag par rdzogs pa'i sangs rgyas 'od srungs kyis rgyal po kri kI la bka' stsal pa/ rgyal po chen po khyod kyi rmi lam du mi bco brgyad kyis ras yug gcig 'dren par mthong ba de ni shAkya thub pa'i bstan pa rnam pa bco brgyad du gyes par 'gyur la/ de'i rnam par grol ba'i ras ni gyes par mi
<p>162a.3</p>'gyur ro/ /zhes 'byung ba yin pa'i phyir de dag kyang sangs rgyas nyid kyi gsung nyid du mi 'gal lo/ /zhar la 'ongs pa rdzogs so// //gang gi man ngag dbang gis 'di ltar phye/ /bsod nams bdag las skyes des 'gro ba rnams/ /myur du blta ba'i rnam bsal shAkya yi/ /
<p>162a.4</p>'od bstan dngos po'i de nyid mthong gyur cig /gzhan yang / 'dir bshad pa ni/ sngon chad ma byung ba dag 'ga' yang ma bris 'on kyang ni/ /bdag gi mkhan po sa ma ta tar gnas pa'i rgyan du gyur pa grags pa thob/ /bsod nams grags pa las ni bdag gis mnyan nas rang gi 'dul
<p>162a.5</p>ba'i cho ga yi/ /rnam par bshad pa 'di ni gsum rig rnams kyi bzhed pa'i phyogs kyi gzhi tsam bstan pa yin/ /de nyid ma mthong rang gi blo yis dgongs pa dag /tha dad pa yi 'dul ba rnam par dbye mi rung / /su zhig bdag nyid sdig pa'i sngags kyis dregs pa yin/ /lag pa 'jigs
<p>162a.6</p>pa'i sbrul gyi bu gar 'jug par byed/ /de phyir chos 'dul zab mo gtan la dbab pa 'di/ /bye brag bshad pa dag la brten nas byas yin te/ /mig dang ldan pa zer ba'i gom rjes 'brangs na ni/ /bgrod dka' dag tu'ang long ba bde bar 'gro bar byed/ /gzhan yang bla ma dag ni ring
<p>162a.7</p>na bzhugs pa grags pas rnam par khyab pa zhi ba'i 'od kyis bdag /dran pas dgongs pa mdzad par gyur cig snyam nas bdag gis 'grel pa don gsal byas pa yin/ /bstan bcos sna tshogs mkhas pa'i blo 'byor gyur pa grags pa dag gi rgyal mtshan mtho ldan pa/ /de nyid don ni gtan
<p>162b</p>
<p>162b.1</p>la 'bebs pa rnams kyis na len dra yi bdar la bdar ba yin/ /dge tshul gang dag 'dul ba dag la mngon brtson zhing / /bslab pa dag la lhod pa med pa'i blo rgyu ba/ /de dag rtag tu nad med pa yi 'od ldan 'di/ /ston par byed pas gzhan dag la ni grags gyur cig /'phags pa gzhi thams
<p>162b.2</p>cad yod par smra ba'i dge tshul gyi tshig le'ur byas pa'i 'grel ba 'od ldan zhes bya ba mang du thos pa'i slob dpon chen po shAkya 'od kyis mdzad pa rdzogs so// //rgya gar gyi mkhan po sarba dz+nyA de ba dang / zhu chen gyi lo tsA ba ban+de gtsang de ben+d+ra rak+Shi tas bsgyur cing zhus te gtan la phab pa / /
<p>162b.3\] ]@#/ /rgya gar skad du/ tring sha ta kA tikA byA khyAn/ bod skad du/ tshig le'ur byas pa sum brgya ba'i rnam par bshad pa/ byang chub sems dpa' 'jam dpal gzhon nur gyur pa la phyag 'tshal lo/ /bde gshegs bslab pa tshad med yon tan dpag tu med ldan pa dag blangs
<p>162b.4</p>nas skyong byed cing / /bstan bcos rnam pa sna tshogs pa la mngon par sbyor bas blo gros ngan pa rab spangs pa/ /sgra rnams nyes pa ma lus bsal zhing dga' ba'i tshig mchog legs par sbyar ba don mchog dang / /mdo sde chos mngon bstan bcos rigs mang 'dul bas thams cad yod
<p>162b.5</p>smra rtsa bar gyur pa rgyal gyur cig /'gro gzhan ma lus pa yi don mdzad nas/ /thams cad mkhyen pa'i grub mchog brnyes gyur pa'i/ /bde gshegs de la spyi bos phyag 'tshal lo/ /dge tshul tshig le'ur byas pa rnam dbye bya/ /ji ste tshig le'ur byas bshad gzhag mdzad kyang / /
<p>162b.6</p>de ni dge tshul dag la mchog min pas/ /don 'di rnam par dpyad nas bdag gis ni/ /slob ma la phan rgyas bshad byas pa yin/ /de la gzhi thams cad yod par smra ba'i slob dpon gyis mngon par 'dod pa'i rgyu mtshan bcom ldan 'das la phyag 'tshal ba sngon du 'gro ba can gyi spyod pa yang
<p>162b.7</p>dag par bsdu bar bzhed nas/ dpal 'byor gnas dang zhes bya ba la sogs pas tshig le'ur byas pa brtsams pa yin te/ de la nges par 'byung ba'i tshul khrims bshad par bya zhes bya ba'i bshad pa 'di sbyar bar bya'o/ /de la 'gro bas byung ba ste byung ba zhes bya ba dngos po sgrub par byed
<p>163a</p>
<p>163a.1</p>pa gzung gi 'dis 'gro bar byed pas na zhes bya bar ni ma yin te/ byung ba ni 'dir thob pa la bya'i 'gro bar byed pa la ni ma yin no/ /ci'i phyir zhe na/ lam dang 'gro bar byed pa de dag ni gtso bo ma yin pa nyid kyi phyir ro/ /lhag ma ma lus par byung ba ni nges par 'byung ba ste/ 
<p>163a.2</p>yang phyir mi ldog pa dang khams gsum pa las shin tu 'das pa'i mtshan nyid yin pas zhes bya ba'i bar du'o/ /de bas na 'dis ni phung po lhag ma med pa'i mya ngan las 'das pa'i dbyings yang dag par thob par bstan pa yin no/ /de'i don nam de'i rgyu mtshan nam de thob par byed pa'i tshul khrims ni
<p>163a.3</p>nges 'byung tshul te/ phung po lhag ma med pa'i mya ngan las 'das pa'i dbyings thob par byed pa zhes bya ba'i bar du ste/ /de ni don bshad pa yin no/ /bsdu ba nyid ni nges par 'byung ba 'am/ nges par 'byung ba'i tshul khrims ni nges par 'byung ba'i tshul te/ tshul khrims des bya ba de ni de'i don
<p>163a.4</p>kho na yin pa'i phyir ro/ /tshul khrims kyang 'dir dge sbyong gi bslab pa'i gzhi la bya'o/ /ci zhig byas nas bshad par bya zhe na/ sangs rgyas la ni mgos gtugs zhes bya ba smos te/ /dngos po ma lus pa thugs su chud pa'i phyir sangs rgyas sam mi shes pa'i gnyid las sad pa'i phyir
<p>163a.5</p>sangs rgyas te/ /skyes bu gnyid sad pa bzhin no/ /de bas na sangs rgyas bcom ldan 'das de la phyag btsal nas so/ /cis she na/ mgos zhes smos te spyi bos so/ /'di skad du de bzhin gshegs pa la yan lag gi mchog mgo bos mngon par gtugs te nges par 'byung ba'i tshul khrims
<p>163a.6</p>bshad par bya'o zhes bstan pa yin no/ /khyad par ji lta bu dang ldan pa'i nges par 'byung ba'i tshul khrims zhe na dpal 'byor gnas dang zhes bya ba smos te dpal gyi 'byor pa ni dpal 'byor te/ 'byor ba ni phun sum tshogs pa ston par byed pa yin no/ /de'i gzhi dang rten dang rgyu dang gnas yin
<p>163a.7</p>pas sa dang 'dra bar gnas yin no zhes bya ba de'i phyir de bshad par bya'o zhes bya bar sbyar ro/ /'dis ni 'dir tshangs pa la sogs pa mngon par mtho ba'i mtshan nyid kyi chos kyi rgyu yin no zhes bstan par 'gyur ro/ /tshul khrims kyis de dag thob pa yin no zhes byas nas yang tshul khrims de khyad par du
<p>163b</p>
<p>163b.1</p>byed do/ /tshul khrims gang gis phung po lnga'i bdag nyid kyi sdug bsngal spangs shing bsal te bor ba de ni sdug bsngal spong 'gyur ro/ /phung po lnga yang 'dir gzugs kyi phung po dang / /tshor ba'i phung po dang / 'du shes kyi phung po dang / 'du byed kyi phung po dang / rnam par shes pa'i phung po
<p>163b.2</p>zhes bya'o/ /de dag nyid sdug bsngal yin te/ sdug bsngal gsum nyid dang 'brel ba'i phyir ro/ /ci 'dis ni phung po lhag ma med pa'i mya ngan las 'das pa'i rgyu yin no zhes bshad pa yin no/ /tshul khrims de khyad par ci lta bu zhe na/ 'jig tshogs lta ba zhes bya ba smos te/ 'jig par
<p>163b.3</p>byed/ nyams par byed/ zad par byed pas na 'jig pa'o/ /tshogs ni phung po yin no/ /'jig pa yang de yin la tshogs kyang de yin pas 'jig tshogs te/ don gcig gi sgo nas khyad par du byed pa zhes bya ba'i bsdu ba yin no/ /'jig tshogs su lta ba ni 'jig tshogs lta ba'o/ /lta
<p>163b.4</p>ba ni phyogs te shes rab kyi khyad par yin/ /ji ltar yang spyi nyid kyi sgo nas de skad du bshad pa de lta na yang bdag dang bdag gi rnam par rab tu 'jug pa'i shes rab kho na 'jig tshogs su lta bar bshad pa yin te/ bka' las kyang gsungs pa'i phyir ro/ /gdon ni sha za la sogs pa ste gdon
<p>163b.5</p>dang 'dra bas gdon te/ gso dka' ba nyid yin pa'i phyir ro/ /'jig tshogs la lta ba yang de yin la gdon yang de yin pas na 'jig tshogs lta la zhen pa'i gdon no/ /rtsa ba ni rgyu la bya ste 'jig tshogs lta la zhen pa'i gdon yang yin la rtsa ba yang yin pa'i phyir 'khor ba'i 'jig tshogs
<p>163b.6</p>lta la zhen pa'i gdon gyi rtsa ba'o/ /de bas na tshul khrims de ni de 'joms par byed pa'i phyir 'jig tshogs lta la zhen pa'i gdon gyi rtsa ba 'joms pa'o/ /'dis kyang 'di skad du tshul khrims de ni phung po lhag ma dang bcas pa'i mya ngan las 'das pa'i dbyings kyi rgyu yin no zhes bstan pa yin te/ 
<p>163b.7</p>gang gi phyir 'jig tshogs su lta ba las nyon mongs pa rab tu skye ba de'i phyir de spangs pas nyon mongs pa thams cad spang bar 'gyur ro/ /yang na de spangs ma thag tu gzhan 'dod chags la sogs pa 'ga' zhig ni dus mnyam du 'ga' zhig ni rim gyis phyis spong bar 'gyur ba de bas na
<p>164a</p>
<p>164a.1</p>gdon mi za bar mya ngan las 'das pa'i rgyu yin no/ /gang gi phyir bdag med par bstan pas ni thob pa yin na dge sbyong gi tshul khrims kyis ji ltar thar pa thob par 'gyur zhe na/ de la nyes pa med de/ gang gi phyir tshul khrims la gnas nas thos pa dang bsam pa dang ldan pa
<p>164a.2</p>bsgom pa la rab tu sbyor ba de las rim gyis ye shes skye bar 'gyur ba'i phyir brgyud pas mya ngan las 'das pa gnyis kyi rgyur 'gyur te/ phung po'i bdud las rgyal ba dang / gnyis pas nyon mongs pa'i bdud las rgyal ba bstan pa yin no/ /gzhan yang me tog mda' 'joms zhes bya ba la sogs
<p>164a.3</p>pas nges par 'byung ba'i tshul khrims khyad par du byed de/ /me tog dang 'dra ba'i mda' gang la yod pa de ni me tog mda' can te 'dod pa'i lha yin la/ de bcom pa ni pham pa yin no/ /de'i rgyu nyid yin pa'i phyir tshul khrims de ni me tog mda' 'joms so/ /gang gi phyir de la gnas nas lha'i
<p>164a.4</p>bu'i bdud kyi yul yongs su spangs pa'i phyir de pham par byed par 'gyur te/ 'dis kyang lha'i bu'i bdud las rgyal ba'i rgyu nyid yin par bstan to/ /yang na khyad par de dag bcom ldan 'das nyid kyi yin gyi nges par 'byung ba'i tshul khrims kyi ni ma yin te/ de la sangs rgyas la ni mgos
<p>164a.5</p>gtugs nas/ nges par 'byung ba'i tshul khrims bshad par bya'o zhes bya bar sbyar ro/ /khyad par ji lta bu dang ldan pa'i sangs rgyas bcom ldan 'das she na/ dpal 'byor gnas dang zhes bya ba smos te/ dpal gyis 'byor ba ni dpal 'byor yin la/ de yang rnam pa gnyis te/ bsod nams
<p>164a.6</p>kyi tshogs kyi mtshan nyid dang / ye shes kyi tshogs kyi mtshan nyid do/ /de'i gnas ni gzhi ste/ sangs rgyas bcom ldan 'das bsod nams dang ye shes kyi tshogs dang yang dag par ldan pa nyid kyi phyir ro/ yang na bcom ldan 'das ni 'jig rten pa dang 'jig rten las 'das pa'i dpal 'byor ba'i
<p>164a.7</p>gnas te/ 'byung ba'i gnas yin no/ /gang gi phyir bcom ldan 'das bsod nams kyi zhing bla na med pa la brtsams nas sbyin pa dang mchod pa la sogs pas de dag thob par 'gyur ba de nyid kyi phyir bcom ldan 'das rkang gnyis kyi mchog bsod nams kyi zhing zhes bya'o/ /gzhan yang sdug bsngal
<p>164b</p>
<p>164b.1</p>spong 'gyur zhes bya bas khyad par du byed de/ bcom ldan 'das gang gis 'khor ba'i sdug bsngal spangs shing bsal ba de ni sdug bsngal spong 'gyur te/ gang gi phyir bcom ldan 'das ni bsod nams kyi tshogs dang ldan pa nyid kyi phyir sku'i bde ba mnga' la/ ye shes kyi tshogs dang yang dag par ldan
<p>164b.2</p>pa nyid kyi phyir thugs kyi bde ba mnga' ba de'i phyir sdug bsngal spangs par gyur pa yin no/ /yang na bcom ldan 'das gang gis phung po lnga'i bdag nyid kyi sdug bsngal spangs pa de ni sdug bsngal spong 'gyur ro/ /'dis kyang phung po lhag ma med pa'i mya ngan las 'das pa'i dbyings thob par bstan
<p>164b.3</p>pas bcom ldan 'das la bstod par 'gyur la/ snga mas ni bsod nams dang ye shes kyi tshogs dang yang dag par ldan pa'i sgo nas bstod pa yin no/ /gzhan yang 'jig tshogs lta la zhes bya ba la sogs pas bcom ldan 'das khyad par du byed de/ sems can rnams kyi 'jig tshogs su
<p>164b.4</p>lta ba'i gdon gyi rtsa ba 'joms par mdzad pa'i phyir 'jig tshogs lta la zhen pa'i gdon gyi rtsa ba 'joms pa ste/ bdag nyid kyi 'jig tshogs su lta ba spangs pa med par 'jig rten gyis mi nus pa'i phyir shugs kyis bcom ldan 'das ni 'jig tshogs su lta ba spangs par bstan par 'gyur ro zhes de
<p>164b.5</p>dag ma lus pa ni tshig gcig po 'dis bshad pa yin no/ /gzhan yang me tog mda' 'joms zhes bya bas khyad par du byed de/ lha'i bu gang la me tog gi mda' yod pa de 'joms pa'i rgyu nyid yin pa'i phyir na/ bcom ldan 'das ni me tog mnga' 'joms te/ bcom ldan 'das kyis
<p>164b.6</p>lha'i bu'i bdud 'khor du ma can byams pas pham par mdzad pa'i phyir ro/ /lhag ma ni snga ma bzhin no/ /da ni gang zhig srog gcod ces bya ba la sogs pas bshad ma thag pa'i nges par 'byung ba'i tshul khrims kyi rang gi ngo bo 'chad par byed de/ ldog par byed pas na ldog pa ste so sor ldog
<p>164b.7</p>pa zhes bya ba'i bar du'o/ /so sor 'jug pas na nges par 'byung ba'i tshul khrims te srog gcod pa la sogs pa las ldog pa gang yin pa de ni tshul khrims yin no zhes bya bar sbyar ro/ /da ni gang dag las ldog pa de bshad par bya ste/ srog ces bya ba ni 'tsho ba'i mtshan nyid can gyi chos yin la/ 
<p>165a</p>
<p>165a.1</p>de gang la yod pa de ni srog chags so/ /de gcod pa ni 'gog par byed pa yin te/ rten nyams par byed pa de ni srog gcod pa yin pas de las so/ /gzhan gyi nor ni gzhan gyi gter te gzhan gyi rdzas zhes bya'o/ /de 'phrog par byed pas na 'phrog pa ste de las
<p>165a.2</p>so/ /tshangs pa'i sgra ni mya ngan las 'das pa yin la/ de'i ched du spyod pa ni tshangs par spyod pa ste bsdu ba ni nges par 'byung ba'i tshul khrims dang 'dra'o/ /tshangs par spyod pa ma yin pa ni mi tshangs par spyod pa ste/ de las bzlog pa'o/ /ji ltar yang srog gcod pa la sogs pa spyir gzung bar bya
<p>165a.3</p>ba yin pa de lta na yang grags pas 'khrig pa'i chos kho na la gzung bar bya'i gzhan la ni ma yin no/ /de nyid kyi phyir bcom ldan 'das kyis so sor thar pa las mi tshangs par spyod pa zhes gsungs pa de bas na de las so/ /brdzun ma yin pa ni bden pa yin la bden pa ma yin pa ni brdzun pa
<p>165a.4</p>ste de las so/ /bcos chang ni myos par byed pa'i khyad par yin te/ de dang por byas pa'i sbyar ba'i chang la sogs pa gang yin pa de ni bcos chang la sogs pa ste de las so/ /gang dang por byas pa'i glu la sogs pa gang yin pa de ni gar sogs so/ /phreng ba dang por byas pa'i kha dog 'chang
<p>165a.5</p>ba la sogs pa gang yin pa de ni phreng sogs so/ /chen po yang de nyid yin la mthon po yang de nyid yin pas na che mtho'o/ /che mtho yar yin la mal stan yang yin pas na mal stan che mtho'o/ /mal stan gyi sgra ni khyad par gyi gzhi yin la che mtho'i sgra ni khyad par yin te/ khyad par gyi gzhi
<p>165a.6</p>de yang spyir mal stan dang chen po dang / mthon po la yang 'jug pa de bas na khyad par dang khyad par gyi gzhi gzhi gcig pa yin no/ /de'i phyir yang mal stan chen po dang / mal stan mthon po zhes bya ba'i don du 'gyur ro/ /dus ma yin pa'i zas ni phyi dro'i zas so/ /de la 'di ltar gar la
<p>165a.7</p>sogs pa dang / phreng ba la sogs pa dang / mal stan che mtho dang / phyi dro'i zas zhes gang du bya ste zlas dbye ba'i don la tshogs pa gtso bor gyur pa la gcig bzhin du 'gyur ba dang ma ning gi rtags su 'gyur ro/ /dngul las byung bas na dngul ni rin po che gzhan gyis nye bar mtshon pa yin no/ /
<p>165b</p>
<p>165b.1</p>de bas na bslab pa'i gzhi bcu po de dag las ldog pa gang yin pa de ni nges par 'byung ba'i tshul khrims yin no zhes bya ba'i don 'dir 'gyur ro/ /da ni/ de ni dge tshul brtul zhugs chu lon brtsigs/ /zhes bya ba la sogs pas ldog pa'i khyad par du byed de/ dge tshul gyi brtul zhugs ni dge tshul
<p>165b.2</p>gyi brtul zhugs so/ /de gang zhe na khyim pa'i rtags yongs su spong ba sngon du 'gro ba can gyi rab tu byung ba'i rtags yang dag par len pa'o/ /chu lon brtsigs pa dang 'dra bas na de'i chu lon brtsigs pa'o/ /de gang zhe na ldog pa yin te/ ji ltar chu la mi 'gro bar bya ba'i phyir chu lon brtsigs pa de ltar
<p>165b.3</p>brtul zhugs rjes su bsrung bar bya ba'i phyir sdom pa yin no/ /de khyad par ji lta bu dang ldan zhe na/ smras pa/ mthar byed pa ni srog gtong ba'i mtshan nyid kyi 'chi ba yin pa'i phyir mthar byed pa'o/ /de'i 'chi ba ni so so'i khyad par yin no/ /de dbyung bar bya ba'i ched kyi thabs ni dbyung ba'i
<p>165b.4</p>thabs te/ de nyid ldog pa yin te/ 'dis kyang 'chi bdag gi bdud pham par byed pa'i thabs su 'gyur ba yin no zhes bstan par 'gyur ro/ /gang gi phyir sdom pa la gnas na rim gyis thar pa thob pas 'chi bdag gi bdud pham par 'gyur ro/ /gzhan yang rdzogs pa'i byang chub ces
<p>165b.5</p>bya ba la sogs pas de nyid khyad par du byed pa yin te/ rdzogs pa'i byang chub ni yang dag par rdzogs pa'i byang chub ste/ de nyid dpal yin la de mnod pa ste/ thob pa'i phyir dbang bskur ba dang / dbang gtod par byed ces bya ba'i bar du'o/ /gang gi phyir dge tshul la sdom pa sbyin pas
<p>165b.6</p>sangs rgyas nyid kyi ched du dbang bskur ba yin no/ /byang chub rnam pa gsum gyi phyir dbang bskur ba ma yin nam/ de ci ltar na rdzogs pa'i byang chub dpal zhes bya ba la sogs pa smos she na/ de la nyes pa med de/ gang gi phyir gtso bo'i rgyu nyid du bstan pas byang chub gzhan dag gi rgyu nyid
<p>165b.7</p>du yang bshad par 'gyur ro/ /de lta bur gyur pa'i ldog pa de ci'i phyir bcom ldan 'das ston par mdzad ce na/ nyon mongs dgra'i g.yul las zhes bya ba la sogs pa smos te/ nyon mongs pa ni 'dod chags la sogs pa'o/ /dgra ni dgra bo ste/ de nyon mongs pa'i dgra'o/ /de'i
<p>166a</p>
<p>166a.1</p>g.yul ni g.yul 'gyed pa ste de las rgyal bar byed pa yin no/ /de'i phyir bcom ldan 'das kyis nyon mongs pa'i dgra'i g.yul las rgyal bar byed par bstan pa yin no zhes bya ba ni tshig gi lhag ma'o/ /gang gi phyir sdom pa la gnas na rim gyis nyon mongs pa
<p>166a.2</p>spar bar 'gyur ba'i phyir nyon mongs pa'i dgra'i g.yul las rgyal byed de/ 'dis ni sdom pa'i dgos pa bstan pa yin no/ /da ni nges par 'byung ba'i tshul khrims bshad par bzhed nas dang por spyir btang ba/ 'du shes gtso la ji bzhin don gyur na/ /zhes bya ba la sogs pas ston par
<p>166a.3</p>byed do/ /bslab pa'i gzhi ni rnam pa gnyis te/ 'du shes gtso bor gyur pa dang / dngos po gtso bor gyur pa'o/ /de la dngos po gtso bor gyur pa gang yin pa de ni dngos po gtso bor gyur pa ste/ dngos po'i sgras nan tan du bya ba la sogs pa yod pa tsam la bya ste/ dper na mi tshangs
<p>166a.4</p>par spyod pa lta bu'o/ /gang gi phyir 'du shes ma gtogs pa de dngos po tsam la kun du spyod pa yin pa'i phyir ro/ /cig shos kyang bslab pa'i gzhi gang dag 'du shes gtso bor gyur pa de ni 'du shes gtso bor gyur pa ste/ de yang srog gcod pa la sogs pa yin no/ /bslab pa'i gzhi de dag
<p>166a.5</p>las 'das na cir 'gyur zhe na/ ji bzhin don 'gyur na zhes bya ba la sogs pa smos pa yin te/ 'du shes ji lta ba bzhin du don de bzhin du yod par gyur pa'i phyir/ ji bzhin don 'gyur te de'i dngos po ni don ji lta ba bzhin du gyur pa nyid do/ /de'i phyir 'du shes ji lta ba bzhin du gyur na nyes pa rdzogs
<p>166a.6</p>par 'gyur ro/ /nyes pa'i sgras nyes byas rjod par byed de/ dper na srog chags dang bcas pa'i chu la srog chags dang bcas par 'du shes pas srog chags bsad par gyur na nyes byas sbom por 'gyur ba lta bu'o/ /ji bzhin don min chung bar 'gyur/ /zhes bya ba ni nyes pa chung ba ste/ /
<p>166a.7</p>dman par 'gyur ro/ /gang gi tshe zhe na smras pa/ don ji lta ba bzhin ma yin pa ni ji bzhin min te/ 'du shes las don gzhan du gyur pa'o/ /de'i dngos po ni don ji lta ba bzhin ma yin pa nyid do/ /don ji lta ba bzhin ma yin pa nyid de la chung bar 'gyur ro/ /dper na srog chags med pa
<p>166b</p>
<p>166b.1</p>la srog chags dang bcas par 'du shes pas de nye bar longs spyod pa la sogs pa byas na nyes byas kyi ltung ba chung bar 'gyur ba lta bu'o/ /des ni nges par nyes par 'gyur ba bstan pa yin no/ /da ni/ yid gnyis dang ni 'du shes 'dra bar gzhag /ces bya bas yid gnyis kyi nyes pa
<p>166b.2</p>ston par byed pa yin te/ yid gnyis ni the tshom du gyur pa'o/ /'du shes par byed pas na 'du shes te de dang 'dra bar gzhag pa ni nyes par rnam par gzhag pa'o/ /de la 'dir srog chags dang bcas pa'i tshul nges pas de nye bar spyod pa la sogs pa byas pa las nyes par 'gyur ba de
<p>166b.3</p>bzhin du yid gnyis la yang 'gyur ro/ /'di ltar srog chags med pa'i chu la nges pas nyes pa chung ngur 'gyur ba ji lta ba de bzhin du yid gnyis la yang 'gyur ro zhes bya ba'i tha tshig go/ /da ni bslab pa'i gzhi thams cad kyi phyogs su gtogs pa'i spyi'i yid kyi nyes par 'gyur ba
<p>166b.4</p>bshad par bya ste/ blangs pa ni yang dag par bzung ba'o/ /de dag gang zhe na/ srog gcod pa la sogs pa bslab pa'i gzhi bcu po dag yin no/ /gang gi phyir de dag ni des rab tu byung ba'i dus su blangs pa dag go/ /de dag gi phyogs su gtogs pa ni de dang cha 'dra ba yin te
<p>166b.5</p>'brum bu ma smin pa la sogs pa'i rang bzhin de las byung ba'i nyes pa 'das pa'i mtshan nyid de ni blangs par gtogs pa yin no/ /gang gi gang phyogs dang mthun pa yin pa de ni de nyid du ston par 'gyur ro/ /de bas na de dag yid kyi nyes par 'gyur ba yin pas yid kyir 'gyur ba ste/ 
<p>166b.6</p>sems kho nas phyir bslang bar bya ba gang yin pa de nyid kyi nyes par 'gyur ba yin no zhes bya ba'i don to/ /'di man chad bslab pa'i gzhi 'chad pa yin te/ de la nyes pa yang rnam pa gsum ste mthar 'gyur ba dang / nyes byas dang / yid kyir 'gyur ba'o/ /de la mthar 'gyur ba ni gang
<p>166b.7</p>gis rnam pa thams cad du rab tu byung ba las nyams par byed cing slar yang gso ba'i skal ba med par 'gyur ba'o/ /nyes byas ni bshags pas 'dag par 'gyur ba'o/ /yid kyir 'gyur ba ni bstan pa yin no/ /de la mthar 'gyur ba ni mi gzhan zhes bya ba la sogs pas 'chad
<p>167a</p>
<p>167a.1</p>par byed de/ gang gis zhes bya bas ni dge tshul gyi skabs nyid yin pa'i phyir de dang sbyar ro/ /de bas na 'di ltar dge tshul gang gis mi gzhan la brgyab ste shi bar gyur na brlag par 'gyur ro zhes bshad pa yin no/ /brlag pa ni nyams par gyur pa ste/ rtsa ba'i nyes byas
<p>167a.2</p>'thob par 'gyur ro zhes bya ba'i don to/ /mi zhes smos pa ni dud 'gro la sogs pa rnam par bcad pa'i phyir ro/ /gzhan zhes smos pa ni bdag nyid rnam par gcad pa'i phyir ro/ /ci ji ltar yang rung bas sam zhe na/ 'du shes zhes bya ba smos pa yin te mi nyid du 'du shes pa ni mir 'du shes pa ste/ 
<p>167a.3</p>de kho nas yin gyi gzhan du ma yin no zhes bya ba'i tha tshig go/ /de 'dir smras pa/ gang gi tshe mi dud 'gro'i gzugs su rnam par gnas pa la dud 'gro'i 'du shes kyis bsad par gyur na nyes pa chung ngur 'gyur te mir 'du shes pa med pa'i phyir ro/ /de bzhin du dud 'gro mi'i gzugs su rnam par gnas
<p>167a.4</p>pa la mir 'du shes pas bsad par gyur na yang nyes pa chung ba kho nar 'gyur te/ dngos su mi ma yin pa'i phyir ro/ /de nyid kyi phyir slob dpon yon tan 'od kyis don de nyid gzigs nas rgyud gzhan gyi rnam pa bsten pa bsad na zhes bshad pa mdzad pa yin no/ /de 'dir gzhan du gyur pas rang gi
<p>167a.5</p>rgyud ma yin pa ma yin no zhes bya bas rang gi rgyud ma yin pa ma yin pa nyid ces bya ba rjes su 'jug par 'gyur bas rgyu gcig la gzhan pa'i rgyud ni rgyud gzhan yin la/ de'i rnam pa ni gzugs yin no/ /de bstan pa ni nyams su myong ba ste rang gi rgyud ma yin pa nyid yin no zhes bshad pa yin no/ /
<p>167a.6</p>des cir 'gyur zhe na/ rang gi rgyud kho na yin te/ gang zhig rgyud gang gi yin pa'i rgyud de nyid yin no zhes bya ba'i don to/ /gang du zhe na/ bsad na zhes smos pa yin te/ srog gcod pa la'o/ /de bas na mi las cig shos kyi gzugs su rnam par gnas pa de la der 'du shes pas
<p>167a.7</p>sam gzhan du 'du shes pas bsad par gyur na rtsa bar 'gyur la dud 'gro mi'i gzugs su gnas pa de la der 'du shes pa'am/ gzhan du 'du shes pas bsad par gyur na chung bar 'gyur ro/ /gal te de lta yin na de la ji ltar 'du shes gtso cher byad pa zhes bya zhe na/ sbyor ba'i nyes pa
<p>167b</p>
<p>167b.1</p>'du shes kyi dbang gis rnam par gzhag pa yin pas 'du shes bslab pa'i gzhir brjod pa de nyid kyi phyir/ slob dpon gyis 'du shes sbyor ba'i yan lag yin no zhes mdor mdzad do/ /sbyor ba'i gnas skabs la 'du shes yan lag yin te/ 'du shes kyi dbang gis sbyor ba'i nyes byas su
<p>167b.2</p>'gyur ba de lta na 'du shes gtso cher byed pa bslab pa'i gzhir bshad pa yin no/ /gzhan dag nyes pa de spang ba'i phyir mi gzhan yin pa'am/ mer mer po la sogs pa zhes tshig le'ur byas pa rnam pa gzhan du 'don par byed do/ /'dir yang mi smos pa kho nas mer mer po la sogs
<p>167b.3</p>pa gzung ba ma yin nam/ de yang smos pa don med do zhe na/ ma yin te mi smos pas ni skyes pa dang bud med dang ma ning dang mngal du zhugs pa skye mched drug dod pa gzung ba yin la/ mer mer po smos pas skye mched drug ma dod pa yin no/ /de nyid kyi phyir bcom ldan 'das kyis so sor thar
<p>167b.4</p>pa las mi 'am mir chags pa zhes gsungs te/ mir chags pa'i sgras mer mer po la sogs pa bstan to/ /dge tshul khyad par ji lta bu zhe na/ tha mal pa dang zhes bya ba la sogs pa smos pa yin te/ tha mal pa ni rang bzhin du gnas pa ste/ smyos pa dang sems 'khrugs pa dang / 
<p>167b.5</p>tshor bas gzir bar ma gyur pa'o/ /gzhan yang de nyid khyad par du byed de/ sdom pa'i ngo bo'i bslab pa dang bcas pa'i phyir bslab bcas te gang gis gzhan rig pa'i skyes pa la bdag la bslab pa mi dgos so zhes bya ba la sogs pas bslab pa phul ba yin no/ /bsam pa ji lta
<p>167b.6</p>bus she na/ gsod sems zhes bya ba smos te/ gsod sems ni srog gcod pa'i bsam pa ste brdeg pa'i bsam pas ni ma yin pa de'i phyir nges so/ /ci 'khrul pas kyang 'gyur ram zhe na smras pa/ 'khrul pa ni de kho na ma yin pa la de kho na nyid du rtogs pa ste/ de dang bral ba yin te dper
<p>167b.7</p>na lhas byin gsad par bya'o snyam pas mchod sbyin ma bsams pa 'khrul pa'i dbang gis bsad par gyur na rtsa ba nyid du mi 'gyur ba lta bu'o/ /ci de tsam gyis bslab pa med par 'gyur ram zhe na/ brgyab ste mi shi na zhes bya ba smos pa yin te/ rgyu des de'i tshe 'am gzhan gyi tshe shi bar gyur na zhes bya
<p>168a</p>
<p>168a.1</p>ba'i tha tshig go/ /shi na zhes bshad pa 'dir yang bshad ma thag pa'i mi zhes bya ba khong du chud mod kyi/ de lta na yang mi smos pa gsal por bya ba'i phyir ro/ /ci rmi lam du yang 'gyur ram zhe na/ rmi lam ma gtogs pa zhes bya ba smos pa yin te/ rmi lam ma
<p>168a.2</p>gtogs pa ni rmi lam spangs pa ste gzhan du'o/ /de ltar yang rmi lam gyis 'khrul pa langs nas gzhan bsad par gyur pa de yang dgag pa'i phyir smras pa yin te/ bdag nyid kyis rmi lam nyid kyi nang du gzhan bsad par gyur pa mthong yang mthar 'gyur ba'i nyes byas med pa yin no/ /tha
<p>168a.3</p>mal pa zhes smos pas de yang khong du chud pa ma yin nam de ci'i phyir gzung zhe na/ 'dir smras pa/ 'ga' zhig gi rmi lam gyis bslad pa'i lus dang ngag gi kun du spyod pa la 'jig rten smos pa zhes mi smra ste/ de'i phyir logs shig tu smos pa yin no/ /da ni/ sngags sogs thabs
<p>168a.4</p>rnams kyis kyang bsad gyur tam/ /zhes bya ba la sogs pas gzhan thabs kyis gsod par byed na mthar 'gyur ba ston te/ gsang sngags dang por byas pa'i thabs gang yin pa de ni sngags sogs thabs so/ /sogs pa smos pas 'jigs pa dang bcas pa'i phyogs su gtong ba la sogs
<p>168a.5</p>pa bsdu'o/ /de bas na dge tshul gang de dag gis kyang mi gzhan bsad par gyur na de la yang tha ma ste/ rtsa ba'i nyes byas thob par 'gyur ro zhes bya ba'i don to/ /thabs rnams zhes mang po'i tshig tu byas pa ni thabs mang ba nyid kyi phyir ro/ /kyang gi sgra ni rang gi lag 'ba' zhig kho na ma yin no
<p>168a.6</p>zhes bsdu ba'i don to/ /yang gi sgra gnyis pa ni sngar rang gi lag gis bsad na rtsa bar 'gyur ro zhes bya ba 'ba' zhig ma yin gyi/ gzhan gsod par sbyor ba la rjes su yi rang ba 'di yang 'gyur ro/ /gsod pa ste srog gcod pa la sbyor ba gang yin pa de la ngag gam lus kyi g.yo 'gul la sogs
<p>168a.7</p>pas rjes su yi rang ba ste/ rjes su yi rang ba des gzhan gsod par 'gyur na de yang mthar 'gyur te/ dper na phan tshun gsod par byed pa la khyod kyi rtsom pa ni dge'o zhes ngag gis rjes su yi rang ba dang / lus kyis mtshon cha bstabs pa dang / tha na se gol brdabs pa lta bu'o/ /gal te
<p>168b</p>
<p>168b.1</p>yid kyis kyang gsod par sbyor ba legs so snyam pas rjes su yi rang bar byas na yid kyi nyes byas su 'gyur ba yin no/ /ci dge tshul gzhan gyi gzugs su gnas nas gsod par byed na de la yang rtsa bar 'gyur bar 'di la nges pa med do zhes bstan pa'i phyir/ de ltar sems can gsad phyir byol
<p>168b.2</p>song rgyud/ /ces bya ba la sogs pa smos pa yin te/ sdom can gyi dngos po ni sdom can nyid de/ der 'du shes pa yin la ci ste zhes bya ba ni gal te'i don to/ /sdom can ni dge tshul yin no/ /gal te bdag ni dge tshul yin no zhes sdom can nyid du 'du shes par gyur pa de'i tshe rtsa ba'i nyes
<p>168b.3</p>par 'gyur ro/ /de ltar zhes bya ba ni ji ltar gong du mi'i gzugs su gnas pas gsod par byed na rtsa bar 'gyur ba de bzhin du 'di la yang 'gyur ba'o/ /nyid ni rnam pa gzhan du mi 'gyur ro zhes nges par gzung ba'o/ /rtsa ba ni dngos gzhi'i mtshan nyid de srog gcod pa rjes su sgrub par byed pa
<p>168b.4</p>zhes bya ba'i dbang du byas nas rtsa ba'i ltung ba zhes bya'o/ /gang gi tshe zhe na/ sems can gsod phyir zhes bya ba smos pa yin te/ sems can gsod pa la ste sems can srog dang 'bral bar byed pa'i dus su'o/ /ji ste sdom can nyid du 'du shes pa med na zhes bya bar sbyar ro/ /sdom can
<p>168b.5</p>du 'du shes pa med na de'i tshe nyes pa chung ngu bshags par bya ba zhes bya ba'i nyes byas dang ldan pa ste/ 'phel bar 'gyur ro/ /'di skad du des nyes pa dang bcas par 'gyur ro zhes bstan pa yin no/ /ci zhig byas nas she na/ smras pa/ yo bar 'gro bas na byol song ngo / /de'i 'gro ba ni
<p>168b.6</p>byol song rgyud do/ /de'i rjes su mthun pa ni rnam pa 'dra ba'o/ /de'i bdag nyid ji lta bu zhe na/ gzugs bsgyur ba ste byas pa'o/ /gang gis she na bdag gis zhes smos pa yin no/ /'di skad du byol song gi gzugs su gnas pa nyid la bdag nyid rab tu byung ba'i gzugs su dran pas gzhan
<p>168b.7</p>gsod par byed na de'i tshe rtsa bar 'gyur la/ med na chung ba nyid do zhes bstan par 'gyur ro/ /da ni rmi lam zhes bya ba la sog pas yan lag ma tshang ba las nyes par mi 'gyur ba ston par byed de rmi lam gyi don ni sngar bshad pa yin no/ /de la gal te rmi lam du bsad par gyur na nyes pa
<p>169a</p>
<p>169a.1</p>med de nyes par mi 'gyur ro/ /de bzhin du bslab pa med par gyur pa gang yin pa de ni bslab pa med de bslab pa btang ba zhes bya ba'i tha tshig go/ /des kyang gzhan bsad par gyur na nyes pa med do/ /de bzhin du gsod pa'i bsam pa ni srog gcod pa'i bsam pa ste/ de
<p>169a.2</p>gang la yod pa de ni gsod sems so/ /gsod pa'i bsam pa med pa ni gsod pa'i sems med pa ste/ de 'am smyos pas gal te gzhan bsad par gyur na nyes pa med do/ /smyos pa smos pas sems 'khrugs pa dang tshor bas gzir ba yang gzung ba yin no/ /gang gi phyir smos pa zhes bya bas
<p>169a.3</p>rang bzhin du gnas pa ma yin pa bstan pa yin te/ de yang gnas skabs gzhan yin pa'i phyir ro/ /ci bzhi po de dag la cir yang mi 'gyur ram zhe na/ smras pa/ de dag rjes su brten na bsdam par bya ba'i kha na ma tho bar 'gyur gyi gzhan ni med do zhes bya ba'i don to/ /de dag la srog gcod
<p>169a.4</p>par gtogs pa'i kha na ma tho ba ni med kyi/ 'on kyang sems kyi 'gyod pa bsal ba'i phyir de skad du bstan pa yin no/ /de bas na 'di skad du bzhi po de dag las yan lag gang yang rung ba ma tshang na yang nyes par ni mi 'gyur ba kho na'o zhes bstan to/ /yan lag lhag ma ma tshang na cir 'gyur
<p>169a.5</p>zhe na/ gsod pa'i yan lag ma tshang zhes bya ba la sogs pa smos pa yin te/ bshad ma thag pa ma gtogs pa gzhan gsod pa'i yan lag lhag ma de dag gi gang yang rung ba ma tshang ba ni bral ba ste/ nyes pa chung ngur 'gyur ro/ /'di ltar gong du mi gzhan yin la zhes bya ba 'dis
<p>169a.6</p>yan lag brgyad du bstan pa de dag gi nang nas rang bzhin du gnas pa dang / rmi lam ma yin pa dang / bslab pa bcas pa dang / gsod sems zhes bya ba yan lag bzhi po las gang yang rung ba ni ma tshang la lhag ma bdun po dag yod na nyes byas su 'gyur la/ cig shos ming dang / gzhan
<p>169a.7</p>dang 'khrul pa med pa dang / shi ba zhes smos pa de dag las gang yang rung ba gcig ma tshang na gzhan bdun po yod na nyes pa chung ngur 'gyur ro zhes bya ba'i don to/ /da ni/ 'khrul pa med cing gsod pa'i sems yod pas/ /rigs gzhan gsad par gyur na nyes byas 'gyur/ /ma
<p>169b</p>
<p>169b.1</p>brtags pa yi chu yi bum pa yang / /zhes bya ba la sogs pas rigs gzhan bsad pa la nyes par 'gyur ba ston par byed de/ mi'i 'gro ba las gzhan pa'i rigs gang yin pa de ni rigs gzhan te/ de bsad par gyur na nyes byas kyi nyes par 'gyur ro zhes bya ba'i don to/ /ci 'khrul
<p>169b.2</p>pas sam zhe na/ 'khrul pa med pas zhes bya ba smos pa yin te/ 'khrul pa ni sngar bshad pa yin te de dang bral ba'o/ /ci rdeg pa'i bsam pas kyang 'gyur ram zhe na/ smras pa srog chags gsad pa'i sems yod pas/ /zhes bya bas 'di'i rang gi ngo bo bshad pa yin no/ /de la mi
<p>169b.3</p>gzhan yin la zhes bya ba la sogs pas mthar 'gyur ba'i nyes byas kyi yan lag brgyad bstan pa de las mi zhes bya ba'i yan lag gcig ma gtogs pa gzhan nyid dang / rmi lam ma yin pa nyid dang / bslab pa dang bcas pa nyid dang / 'khrul pa med pa nyid dang / gsod sems dang / 
<p>169b.4</p>gsad pa zhes bya ba'i yan lag bdun du 'gyur ro/ /de la rigs gzhan zhes bya ba ni gzhan nyid yin la 'khrul pa med pa zhes bya ba ni 'khrul pa med pa nyid do/ /gsod sems ni rang gi ngo bo nyid kyis bstan pa yin te/ gsum po de dag ni yan lag ltag ma bzhi po nye bar mtshon
<p>169b.5</p>par byed pa yin no/ /na'i sgra ni gang gi phyir gyi don yin te/ gang gi phyir gsod pa'i yan lag med pa de'i phyir ma brtags pa ste/ mngon sum du ma byas pa'i chu'i bum pa brnya ba dag la byin na nyes pa med pa ste/ nyes byas nyid du mi 'gyur ro zhes bya ba'i tha tshig go/ /yang gi sgra ni
<p>169b.6</p>brtags pa'i chu'i bum pa byin pa la nyes pa med par ma zad kyi 'on kyang ma brtags pa la yang ngo zhes bstan pa'i phyir ro/ /gsod pa'i yan lag yod na ni 'gyur ba kho na yin no/ /da ni/ srog chags bcas pa'i chu la sogs pa 'thungs sam zhes bya ba la sogs pas de nyid kyi spros
<p>169b.7</p>pa ston pa yin te/ srog chags dang bcas par 'jug pa'i phyir srog chags dang bcas pa'o/ /de gang zhe na chu'o/ /de la sogs pa gang yin pa de ni chu la sogs pa yin no/ /sogs pa smos pas phyi dang nang gi longs spyad par bya ba la sogs pa ste/ rang skyur la sogs pa dang
<p>170a</p>
<p>170a.1</p>shing la sogs pa bsdu'o/ /de dang de dge tshul gyi longs spyod pa gang yin pa de la srog chags re re'i nyes par 'gyur ro zhes bya bar sbyar ro/ /'thungs pa zhes bya ba ni phyi dang nang du longs spyod pas so/ /bor bar gyur pa ni bor ba'o/ /gang du zhe na chu dron la sogs pa
<p>170a.2</p>zhes smos pa yin te/ /chu dron la sogs pa gang yin pa de ni chu dron la sogs pa ste/ sogs pa'i sgras sa dang tshwa chu la sogs pa gzung ngo / /de las cir 'gyur zhe na/ srog chags re re zhes bya ba smos pa yin te/ srog chags re re'i nyes par 'gyur ba ste nyes byas su 'gyur ro zhes bya
<p>170a.3</p>ba'i tha tshig go/ /ci ltar mi snang ba bsad pas kyang 'gyur ram zhe na/ skye bo bltar snang zhes bya ba smos te/ bltar snang ba ni mthong ba'i yul du gyur ba'i skye bo ste srog chags bsad pas 'gyur ro/ /nyes pa'i khyad par ji lta bu zhe na/ smras pa/ lci ba ste shin tu lci bar 'gyur ro zhes bya ba'i
<p>170a.4</p>don to/ /'di skad du ji tsam du mig gis grangs yongs su chod pa'i skye bo bsad pa'i grangs chod pa de tsam gyis bshags par bya ba'i nyes byas lci bar 'gyur ro zhes bstan pa yin no/ /da ni/ chu mi g.yo zhing rnyog pa med la brtag /nad med tha mal pa yi mig gnyis kyis/ /bum pa gang ba la
<p>170a.5</p>ni brtag par bya/ /zhes bya ba la sogs pas chu'i nang na yod pa'i srog chags gnod pa las bsrung ba'i don gyi thabs brjod par bya ste/ chu gang la g.yo ba dang 'gul bskyod med pa de ni chu mi g.yo ba'o/ /khyad par ji lta bu zhe na/ rnyog pa med pa zhes bya ba ni dgag pa'i bsdu ba yin no/ /de
<p>170a.6</p>bas na de ltar gyur pa la brtags pa ste so sor brtag par bya'o/ /gang gis she na/ nad med tha mal pa'i mig ces bya ba smos pa yin te/ tha mal pa yang yin la mig kyang yin pas na tha mal pa'i mig go/ /nyid ni de'i phyir tha mal pa'i mig de'i nyid kyis yin gyi lha'i ni ma yin no zhes
<p>170a.7</p>nges par gzung ba'o/ /gzhan yang khyad par ji lta bu zhe na/ 'di nad med pa'i phyir nad med pa'o/ /des na 'di skad du rab rib la sogs pas nyams par ma gyur pa tha mal pa'i mig gis chu brtag par bya'o zhes bstan par 'gyur ro/ /'dir chu brtag pa'i snod la ni nyes pa med de/ thams cad
<p>170b</p>
<p>170b.1</p>du snod gang la ji tsam du chus nges par gyur pa de 'dir ma bstan du zin kyang shugs kyis khong du chud par bya'o/ /gang gi tshe bum pa la rtog par byed pa de'i tshe bum pa gang ba kho na la brtag par bya ba ste/ so sor brtag par bya ba yin gyi ma gang ba la ni ma yin no/ /bum pa smos pa ni chu zangs
<p>170b.2</p>la sogs pa yongs su gzung ba'i phyir ro/ /ni'i sgra ni nges par gzung ba'o/ /gang gi tshe 'dam gyi mtshan nyid kyi rdul dang bcas par gyur pa ni ldan pa ste/ chu rdul can du 'gyur ba'o/ /de'i tshe ji ltar bya zhe na/ ka ta ka zhes bya ba smos te/ ka ta ka dag gis dang bar bya ba ni rnyog pa med par bya ba ste/ chu dang bar
<p>170b.3</p>bya'o zhes bya ba'i don to/ /gzhan du na srog chags rnams mthong bar mi 'gyur ro/ /ka ta ka'i sgras ka ta ka'i 'bras bu brjod pa yin no/ /mang po'i tshig tu byas pa ni lan tshwa dang zan gyi ri lu dag yongs su gzung ba'i phyir ro/ /dus ji srid du chu brtag par bya ba yin zhe na/ ji srid yid
<p>170b.4</p>kyis yang dag par zhes bya ba la sogs pa smos pa yin te/ yid de sems kyi dag pa ni rnam par dag pa'o/ /dag pa yang srog chags med do zhes bya bar nges pa yin no/ /ji srid ces bya ba ni dus ji srid du sems de dag par 'gyur ba dus de srid du 'dir chu brtag par bya'o/ /'dis dus
<p>170b.5</p>ring por rtog par byed pa thob pa de'i tshe mi ring bar brtag par bya'o zhes bstan pa yin no/ /gzhan yang thung ba thob par 'gyur bas de yang mi thung ste/ /shin tu myur ba ma yin pa zhes bya ba las gsal ba yin te/ ba lang drug gis drangs pa yi/ /shing rta ji srid ldog gyur pa'am/ /yang
<p>170b.6</p>na glang po drug cu pa/ /dus de chu la nges pa yin/ /dus de tsam du bdag nyid kyis mi nus na gzhan gyis brtag par bya ba yin gyi/ rang nyid kyis yun ring por ni bya ba ma yin no/ /brtags zin pa'i chu la yang rtog par byed pa mi rigs so zhes bstan par bya ba'i phyir bla'o gces bya ba smos pa
<p>170b.7</p>yin te/ chu brtags pa'i dus phyis so/ /yang dang yang du zhes bya ba ni ji ltar ring ba'am thung bar brtag par mi bya ba de ltar ma nges pa'i chu nyid la yang dang yang du gdong gzhan gyis lta ba la sogs pas brtag par mi bya'o/ /ji skad du ji ltar ring ba dang thung ba la sogs pa'i bye brag
<p>171a</p>
<p>171a.1</p>gis chu brtag par bya ba ma yin pa de ltar bla 'og tu yang dang yang du mi bya'o zhes bstan pa yin no/ /dang gi sgra ni bla 'og dang yang dang yang du zhes bya ba'i sgra sdud pa yin no/ /ci srog chags thams cad kyis kyang srog chags dang bcas pa nyid du 'gyur ram zhe
<p>171a.2</p>na/ glo bur ba zhes smos pa yin te/ grog mo la sogs pa chu las skyes pa ma yin yang chu nang du ltung bar 'gyur ba'i sbrang bu mchu rings la sogs pa chu tshags med par tha dad par bsal nus pa yin te/ de ltar gyur pa des na skye bo dang bcas par 'jug pa zhes bya ba ni srog chags
<p>171a.3</p>dang bcas pa yin la/ de'i dngos po ni srog chags dang bcas pa nyid de glo bur ba des chu srog chags dang bcas pa nyid du mi 'gyur te/ de yang lag pas bsal nas yongs su longs spyad par bya'o/ /de ltar bla 'og ces bya bas rnam pa thams cad du dgag pa thob pas/ da ni/ 
<p>171a.4</p>de lan cig brtags nas zhes bya ba la sogs pas ston par byed de/ lteng ka snod kyi chu lan cig ste 'or gcig brtags shing mngon sum du byas pa spyad par rung ste/ /yongs su longs spyad par rung ba'o zhes bya ba'i tha tshig go/ /ci the tshom gyis sam zhe na/ the tshom med par zhes bya bar
<p>171a.5</p>smos pa yin te the tshom dang mi ldan pa gang yin pa de ni the tshom med pa ste/ bar chad med par the tshom spangs pa'i sems kyis so zhes bya ba ni lhag ma'o/ /dus ji srid kyi bar du zhe na/ nyi ma shar bar du zhes smos pa yin te/ nyi ma ste nyin zhag gzhan gyi nyi ma 'char bar de srid du zhes bya ba'i don to/ /
<p>171a.6</p>de las 'og tu ni ma yin te shar nas kyang yang brtag par bya'o zhes bya ba ni/ dgag pa snga ma'i khyad par yin no/ /lteng ka zhes bya ba mang po'i tshig ni rdzing bu la sogs pa yongs su bsdu ba'i phyir ro/ /'dir dang ni phyis pa yin par rig par bya'o/ /ci gzhan dag kyang zhe na/ snod chen zhes
<p>171a.7</p>bya ba smos pa yin te/ snod chen la sogs pa'i chu brtag par bya ba de la phyogs bzhi kun du nye 'khor gyi cha 'dom gang khor yug ste/ nye 'khor ni gnas par byed sten par byed pa zhes bya ba'i dbang du byas pa'o/ /'dom gang zhes bya ba ni khru bzhi yin no/ /da ni longs spyad
<p>171b</p>
<p>171b.1</p>du rung ba ston par byed pa yin te/ khron pa dang por byas pa'i chu'i rten gang yin pa de ni khron pa la sogs pa ste/ de'i dag pa ni brtags pas srog chags med pa nyid de/ des na khron pa dag sogs so/ /gru gsum yang de yin la bzang po yang yin pa gru gsum bzang po ste/ gang
<p>171b.2</p>srog chags phra mo yang 'dzin par byed pa yin no/ /de dang por byas pa'i chu tshags gzhan gang yin pa de ni gru gsum bzang po la sogs pa'o/ /dge slong zhes bya ba 'di yang dge slong ste bslab pa 'dod pa'i phyir yid chas pa'i yul yin no/ /dge slong smos pa ni rab tu byung ba rnams kyi nye
<p>171b.3</p>bar mtshon pa yin no/ /dge 'dun zhes bya ba 'di yang dge 'dun te rnam pa thams cad du ma btsags shing ma brtags pa'i chu longs spyod par mi mdzad pa'i phyir te/ bslab pa la gus par byed pa nyid du mtshon par byed pa yin no/ /dang po gcig ni sdud par byed pa yin la
<p>171b.4</p>gnyis pa ni tshig gi kha bskang ba'i phyir ro/ /ji ltar de dag kha na ma tho ba med pa de bzhin du yid ches pa yang yin te/ srog chags med par lhag par yid ches pa'i phyir yid ches pa ste bkod ma'o/ /de nyid 'dul ba las bkod mas rung ba zhes gsungs pa yin no/ /nyin zhag gis
<p>171b.5</p>rung ba yang yid ches pa kho na yin te/ de ni lan cig brtags pas nyi ma shar bar du zhes bya bas bsdus pa yin no/ /nyes pa byung ba'i skabs mi 'byed pas na rung ba zhes bya ste/ longs spyad du rung ba'i chu lnga po de dag kyang chu spyad du rung ba la sogs par bdag gir byas pa der
<p>171b.6</p>'gyur gyi 'di la 'gyod par bya ba ni ma yin no/ /rnam pa gzhan du na chu yongs su longs spyad par bya ba ma yin par 'gyur ro/ /yang gi sgra ni lnga po dag mtshungs pa nyid du bstan pa'i phyir ro/ /lnga po de dag las chu tshags la sogs pa gcig med la gzhan dag kyang med pa'i phyir chu tshags
<p>171b.7</p>kyis bya ba ci yang med do snyam du dogs pa la smras pa/ 'di ltar yang 'di la chu tshags dang mi ldan pa'i phyir chu tshags med pa ste/ de ltar gyur pas gnas pa'i skal ba med do zhes bya ba'i bar du'o/ /dang ni nges par gzung ba'i phyir ro/ /gang de la rung ba'i chu yod kyang chu tshags
<p>172a</p>
<p>172a.1</p>nye bar 'jag par mi byed na de la nyes byas kyi nyes par 'gyur bar bstan pas gang yang chu tshags yod du zin kyang bor nas 'gro na cir 'gyur zhe na/ gang zhig ril ba gru gsum dbyangs tshags dang zhes bya ba la sogs pa smos pa yin te/ dge tshul gang zhig chu
<p>172a.2</p>tshags med par 'gro ba ste/ rgyu bar gyur na dge tshul de la yid kyi nyes byas nyid du 'gyur gyi/ gzhan bshags par bya ba'i nyes byas su mi 'gyur ro/ /nyid ni nges par gzung ba'i don to/ /kun nas yongs su chu 'tshag par byed pas na chu tshags te/ spyi'i tshig yin no/ /da ni chu tshags
<p>172a.3</p>kyi dbye ba bstan par bya ste/ ril ba dang / gru gsum dang / dpyangs tshags zhes bya ba ni bsdu ba'o/ /ril ba'i sgras ni zlum po skyibs can kha gnyis pa de brjod pa yin gyi 'di yang spyi blugs bzhin du nye bar spyod pa ni ma yin no/ /gru gsum zhes bya ba ni chu tshags gru gsum yod pa'o/ /
<p>172a.4</p>dbyangs tshags zhes grags pa'i ming gang la yod pa de ni dbyangs tshags te/ chu tshags yu ba can de'i ming yin no/ /chos zhes bya ba'i ming gang la yod pa de ni chos zhes bya ba ste/ ril ba zhabs tshags can yin no/ /grol bar byed pa'i ras zhes bya ba ni ras kyi dum bu zur bzhi pa de'i lhag pa'i
<p>172a.5</p>tshig go/ /dang gi sgra ni de lta bur gyur pa gzhan dang gzhan dag kyang med par 'gro na yid kyi nyes byas su 'gyur ro zhes bstan pa'i phyir ro/ /gal te der song na rnyed par yang 'gyur na 'gro bar bya'am zhe na/ song yang grol bar byed pa'i ras sogs yod/ /de tshe chu tshags med na rgyang grags dag /
<p>172a.6</p>lnga nyid song bla zhes bya ba smos pa yin te/ de gang du 'gro bar 'gyur ba der song ba na bshad ma thag pa'i grol bar byed pa'i ras la sogs pa yod pa ste rnyed par 'gyur na zhes bya ba'i don to/ /de'i tshe chu tshags med pa ni chu tshags med par gyur pa ste song ba dang 'gro bar bya'o zhes bya ba'i bar
<p>172a.7</p>du'o/ /chu tshags yod par gyur pa 'ba' zhig ni ma yin no zhes bya ba ni yang gi sgra'i don yin no/ /ring thung ji tsam du zhe na/ de rgyang grags lngar 'gro bar bya'o/ /nyid kyi sgra ni de las 'das par ni ma yin no zhes nges par gzung ba'i don to/ /gal te der song na rnyed par mi 'gyur ba de lta na
<p>172b</p>
<p>172b.1</p>yang 'gro bar bya 'am zhe na/ ji ste med na ni/ phyir 'ong 'dod na dpag tshad phyed du song / /zhes bya ba smos pa yin te/ gal te der song la chu tshags sam chu kha na ma tho ba med pa rnyed par mi 'gyur ba de'i tshe rkyen de lta bu zhig yod na 'phral kho na la ldog pa'i bsam pas dpag tshad phyed du 'gro bar
<p>172b.2</p>bya'o/ /de ltar na ni'i sgra snga ma las khyad par du byed pa'i don to/ /ci yid brtan pa'i tshig gis kyang 'gro bar bya'am zhe na/ yid brtan tshig gis lam du zhugs na ni/ /zhes bya ba la sogs pa smos pa yin te/ yid brtan rab tu byung ba'i tshig gis gal te 'di skad du khyod nyid shog
<p>172b.3</p>shig dang chu longs spyod pa'i dus su kho bos chu tshags sbyin par bya'o zhes smras pa'o/ /de dag gi tshig gis ring du song yang zhes bya ba'i rgyang grags lnga 'am gnyis 'ba' zhig tu ma zad kyi chu tshags med par 'gro ba la yang nyes pa med pa yin te/ ring du song ba la nam yang nyes par mi 'gyur
<p>172b.4</p>ro zhes bya ba'i don to/ /yid brtan pa zhes bya ba ni lam du chu tshags sbyin par khas blangs pa la slu bar mi byed pa gang yin pa de la bya'o/ /chu tshags med par klung gi 'gram nas mar 'gro ba na brtags pa'i chu longs spyod pa la nyes par 'gyur ro snyam du dogs pa la/ klung gi 'gram nas
<p>172b.5</p>mar ni zhes bya ba la sogs pa smos pa yin te/ dge tshul chu tshags med par yang klung gi 'gram nas mar 'gro ba na'o/ /mig gis bltas pas dag pa ste so sor brtags shing dag par byas pa'o/ /bltas pas dag pa yang de yin la chu yang yin pas na zhes bya ba ni khyad par gyi bsdu ba'o/ /
<p>172b.6</p>de ltar gyur ba'i chu 'thungs pa la nyes pa med pa ste nyes byas su mi 'gyur ro zhes bya ba'i don to/ /yang gi sgra ni sngar chu tshags med par 'gro ba la nyes par bshad pa yin pas/ klung gi 'gram nas mar 'gro bar byed pa na chu tshags med kyang brtags nas longs spyod pa gang la yang nyes pa
<p>172b.7</p>med do zhes bya ba bstan pa'i phyir ro/ /de la ci 'jug ngogs re re brtag par bya 'am zhe na/ rgyun bzhin 'gro la zhes bya ba la sogs pa smos pa yin te/ de la zhes bya ba ni klung la'o/ /rgyang grags dang rgyang grags ni rgyang grags re re'o/ /brtag pa ni brtag par bya ba ste mthar thug
<p>173a</p>
<p>173a.1</p>par so sor brtag par bya'o zhes bya ba'i don to/ /khyad par ji lta bur zhe na/ rgyun bzhin 'gro la zhes smos pa yin te/ rgyun gyis 'bab par byed pas na rgyun bzhin 'gro ba ste chu bo dang myur 'bab ces bya ba'i bar du'o/ /chu 'di dba' klong 'khrug pa ni chu gzhan te chu rab tu 'bab
<p>173a.2</p>pa'o/ /'dres pa med pa ni ma 'dres pa ste dgag pa'i bsdu ba'o/ /chu'i dba' rlabs gzhan dang 'dres par ma gyur ces bya ba'i tha tshig go/ /klung gang la chu gzhan dang ma 'dres pa yod pa de ni chu gzhan ma 'dres pa ste don gzhan mang po pa zhes bya ba'i bsdu ba'o/ /gzhan yang rgyun bzhin 'bab pa yang
<p>173a.3</p>yin la chu gzhan dang ma 'dres pa yang yin pas zhes bya ba ni don gcig gi sgo nas khyad par gyi bsdu ba'o/ /de ltar gyur pa'i klung de la lan cig brtags nas rgyang grags kyi bar du longs spyad par bya ste/ 'di la 'gyod par mi bya zhing de bzhin du gzhan dag tu yang rgyang grags zhes bya ba'i bar du'o/ /
<p>173a.4</p>de bas na gzhan dag tu ji ltar khong du chud par bya zhe na/ gzhan dag tu ni zhes bya ba smos pa yin te/ gzhan dag tu zhes bya ba ni chu myur du 'bab pa las gzhan pa ste/ klung dal gyis 'bab pa dang myur du 'bab kyang chu rlabs gzhan dag dang gal te 'dres par gyur pa de la ni chu 'gram re re nyid du brtag
<p>173a.5</p>par bya'o/ /nyid ni nges par gzung ba'o/ /tu'i sgra ni yang gi don te ji ltar gong du nyes pa med pa de bzhin du 'dir yang zhes sdud par byed pa'o/ /'di gang gi tshul yin zhe na/ chu tshags med par zhes bya ba smos pa yin te/ chu tshags dang 'gro ba'i ngang tshul can 'di yin pas na chu tshags yod
<p>173a.6</p>par 'gro ba'o/ /chu tshags yod pas 'gro ba ma yin pa ni chu tshags med par 'gro ba ste/ dgag pa'i bsdu ba yin no/ /de'i tshul 'di ni de'i rim pa'o/ /dge tshul chu tshags yod pa 'am med pa gang yin pa de 'gram nas 'gro ba na chu btsags pa 'am brtags pas longs spyod pa la 'dod
<p>173a.7</p>pas 'jug par bya'o/ /snga ma la yang chu tshags med pa'i phyir rnam pa thams cad du chu longs spyad par mi bya'o snyam du 'ba' zhig gi dogs pa bsal ba'i don du 'dir rgyun gyi dbang du byas nas de skad du bstan pa yin gyi rgyun las bzlog phyogs kho na las ni de skad du brjod pa ma yin te/ chu tshags
<p>173b</p>
<p>173b.1</p>med par 'gro ba 'di la yang 'jug dogs re re nyid kyi tshul yin no/ /srog chags dang bcas pa'i chu la khrus rung ngam/ 'on te ma yin zhes bstan pa'i phyir smras pa/ spu dang bcas par 'jug pas na khrus ras spu can te spus khebs pa'i gos la sogs pa'o/ /de bas na srog chags te skye bo
<p>173b.2</p>de dang bcas pas 'jug pa'i srog chags dang bcas pa'i chu de la khrus kyi cho ga ste/ khrus kyi bya ba bkag pa yin no/ /khrus ras nyis rim gang yin pa de ni nyis rim ste de yang bkag pa yin no/ /dang gi sgra ni sdud pa'i don to/ /rim pa gcig ni ma bkag par shugs kyis shes par 'gyur
<p>173b.3</p>ro/ /de yang gal te khrus ras spu can dang nyis rim gyis khrus byed na shi bar gyur cig snyam pa las srog chags shi bar gyur na yongs su rdzogs pa'i nyes byas kyi nyes par 'gyur la/ shi bar ma gyur na nyes pa chung ngur 'gyur ro zhes rig par bya'o/ /yang gang du srog chags lhag par mang ba'i
<p>173b.4</p>chu de la ji ltar bya zhe na/ gang na srog chags zhes bya ba la sogs pa smos pa yin te/ gang na ste chu gang la srog chags te skye bo lhag par yod pa'o/ /gang las she na/ chu las so/ /kyang zhes bya ba ni rim pa gzhan ston pa yin te 'dir rim pa gcig kho nas kyang khrus mi bya'o/ /kho na ni
<p>173b.5</p>khrus mi bya bar nges par gzung ba yin no/ /kyang gi sgra ni rim pa gnyis 'ba' zhig tu ma zad kyi rim pa gcig gis kyang zhes bya ba'i don to/ /yang gi sgra snga ma ni chu bas kyang zhes srog chags lhag par mang ba nyid du bstan pa'i phyir ro/ /dus ma yin pa'i zas kyi phyogs su gtogs pa
<p>173b.6</p>yin kyang chu'i skabs 'dir cung zhig bstan pa'i phyir rdzing bu'i chu khyad par ji lta bu zhe na/ rdzing bu'i chu ni zas sogs 'dres gyur pa/ /btsags nas kha zas med par gyur de dang / /gang tshe khyim pa'i bsti sa'i chu dag kyang / /dag gyur phyi dro dogs pa med par btung / /zhes bya ba smos pa
<p>173b.7</p>yin te/ zas la sogs pa'i zang zing gang la yod pa de ni zas la sogs pa ste/ des 'dres par gyur pa ni bcas par gyur pa yin no/ /btsags pa ni yongs su btsags pa ste 'di zang zing dang mi ldan pa'i phyir chu kha zas med par gyur pa yin pas rung ba ma yin no zhes dogs par mi bya'o/ /
<p>174a</p>
<p>174a.1</p>bsti sa'i chu yang zang zing dang nges par 'dres pa srid pas de la ji ltar bsgrub par bya zhe na/ khyim pa'i bsti sa zhes bya ba smos pa yin te/ khyim gang la yod pa de ni khyim pa'o/ /khyim pa smos pa ni nye bar mtshon pa'o/ /bsti sa ni chu'i gnas yin no/ /gang gi tshe chu
<p>174a.2</p>dag par gyur pa ste/ gal te brtags pas dag par gyur pa'i chu de dang de yang zang zing med pa yin gyi gong du smos pa 'ba' zhig ni ma yin no/ /dang gi sgra ni sdud pa'i don to/ /yang gi sgra ni de dang de yang yin pas chu gong ma 'ba' zhig ma yin gyi/ 'di yang dus dang dus ma yin par btung bar bya'o
<p>174a.3</p>zhes bstan pa'i phyir ro/ /ci btung bar bya'am zhes dogs pa la dogs pa med par zhes smos pa yin te dogs pa'am rtog pa med pa gang yin pa de ni dogs pa med pa ste dogs pa dor la btung bar bya'o zhes bya ba'i don te/ chu gzhan med pa'i tshul yin no/ /da ni ji ltar chu nyam nga ba med par bcags
<p>174a.4</p>par bya ba de ston par byed de/ shing gsum tshogs pa ni shing gsum mo/ /de la gru gsum gyi grwa'i srad bu btags nas chu btsag par bya'o/ /shin tu zhes bya ba ni 'dis khyad par du nyam nga ba med par chu btsags pa'i phyir nus pa'o/ /de'i phyir shin tu'i sgra ni 'di la 'bad par bya'o zhes bstan pa'i
<p>174a.5</p>phyir ro/ /gang gi tshe chu tshags srab par gyur pa nyid kyi phyir dang / phra ba nyid kyi phyir srog chags mi 'dzin pa de'i tshe ji ltar bya zhe na/ chu tshags zhes bya ba smos pa yin no/ /khyad par ji lta bu la zhe na/ srab pa ste/ rnying par gyur pa la gdab par bya'o/ /ci zhig gdab par bya zhe na/ lci ba zhes
<p>174a.6</p>smos pa yin te/ legs par bskams pa yang de yin la lci ba yang de yin pas lci ba skam po gtsang ma ste/ ba lci skam po gtsang ma zhes bya ba'i don to/ /lci ba skam po gtsang ma btags pa'i phye mas gdab par bya'o zhes bya bar sbyar te mthug por bya zhes bya ba'i don du rtogs par bya'o/ /ni'i
<p>174a.7</p>sgra ni srab pa la gdab par bya'i cig shos la ni ma yin no zhes khyad par du byed pa'i don to/ /shin tu mthug pa nyid kyi phyir chu 'dzag tu mi btub pa de la ji ltar bya zhe na/ yang dang yang du zhes smos pa yin te/ yang dang yang du gdab par bya ba de brdeg par bya'o/ /phye ma des sam rang bzhin
<p>174b</p>
<p>174b.1</p>gyis mthug par gyur pa nyid la zhes shugs kyis khong du chud par 'gyur ro/ /cis bya ba yin zhe na/ 'od ma'i tshal pas zhes bya ba smos pa yin te/ 'od ma bkas pa'i tshal pas so/ /ci'i phyir zhe na/ chu 'dzag bya phyir zhes smos pa yin te/ chu 'dzag pa'i phyir dang chu 'byung ba'i phyir zhes bya ba'i bar du'o/ /dang ni shing
<p>174b.2</p>leb kyis kyang gdab par bya'i/ 'od ma'i tshal ba 'ba' zhig gis ni ma yin zhes ma bstan pa sdud pa'i don to/ /da ni gru gsum du chud pa'i srog chags bsrung bar bya ba'i phyir/ srog chags bsrung phyir zhes bya ba la sogs pa smos pa yin te/ snod de sa'i snod dam zangs ma'i snod gzhag par
<p>174b.3</p>bya'i/ lcags kyi snod ni ma yin te/ chus de nyams par 'gyur ba'i phyir ro/ /gang du gzhag par bya zhe na/ smras pa/ 'og ni zhabs su zhes bya ba'i don to/ /gru gsum gyis zhes bya bar shugs kyis rtogs par 'gyur ro/ /khyad par ji lta bu dang ldan pa zhe na/ lcags kyi lu
<p>174b.4</p>gu rgyud ces bya ba smos pa yin te lcags kyi lu gu rgyud ni lcags kyi lu gu rgyud de/ de dang por byas pa gang yin pa de btags pa'o/ /ci'i phyir zhe na/ srog chags bsrung phyir zhes smos pa yin te/ chu'i nang du chung ba'i srog chags bsrung ba'i phyir ro/ /rnam pa gzhan du na chu thams
<p>174b.5</p>cad byung ba dang srog chags dag 'chi bar 'gyur ro/ /zangs ma las byas pa la ni lcags kyi lu gu rgyud gdags par bya zhing sa las byas pa la ni srad bu gdags par bya'o zhes gsungs pa ma yin nam/ de ci'i phyir spyir bstan zhe na/ dgos pa gtso bor gyur pa nyid kyi phyir rdzas zhes
<p>174b.6</p>khyad par du ma bstan te/ khyad par gyi tshig ni yod pa'i dbang du byas pa yin no/ /gang du lteng ka la sogs pa yod pa de ni lteng ka la sogs par gnod pa spang ba'i phyir srog chags dang bcas pa'i chu dor bar bya ba yin na phyogs gang du khron pa la sogs pa'i chu rnyed par dka' ba der ji
<p>174b.7</p>ltar bya zhe na/ srog chags de dag gnod pa spang ba'i phyir zhes bya ba la sogs pa smos pa yin te/ srog chags te skye bo dang bcas par 'jug pa'i phyir srog chags yod pa'i chu yin te khron par gtang bar bya zhing dor bar bya'o/ /gang gis she na grol bar byed pa zhes bya ba smos pa
<p>175a</p>
<p>175a.1</p>yin te/ grol bar byed pa'i don gyis snod ni grol bar byed pa'i snod yin te des so/ /de ltar steng gi cha dang 'og gi cha srad bus gzung du rung ba de ltar snod de bya'o/ /khyad par ji lta bus she na/ gang gi kha dang zhabs la srad bu gnyis btags pa des te/ kha ni steng gi
<p>175a.2</p>cha yin la zhabs ni 'og gi cha yin no/ /de ci'i phyir zhe na/ srog chags de dag gnod pa spang ba'i phyir zhes smos pa yin te/ srog chags de dag ste chu'i khongs su gtogs pa'i srog chags dag go/ /gnod pa ste nyon mongs pa spang bar bya ba'i phyir dang / dor bar bya ba'i phyir ro/ /gang gi
<p>175a.3</p>mthus she na/ snying rje'i mthus zhes smos pa yin te/ snying rje ni sems can gyi sdug bsngal spong bar 'dod pa nyid yin la de'i mthu ni de'i ngor zhes bya ba'i don to/ /chu'i skabs su gzhan dang gzhan dag kyang cung zhig brjod par bya ste/ spyi blugs bzlog pa ni kha sbub pa'o/ /gang la zhe na kha la
<p>175a.4</p>zhes smras pa yin te/ kha la spyi blugs bzlog nas chu btung bar mi bya'o/ /'phags pa zhes bya ba ni dge tshul yin te 'phags pa 'dod chags dang bral ba'i chos srog gcod pa la sogs pa las ldog pa'i mtshan nyid kyi rjes su 'jug pa'i phyir 'phags pa zhes bya'o/ /gang du btung bar mi bya zhe na/ 
<p>175a.5</p>'jig rten zhes smos pa yin te/ 'jig rten gyi mngon sum ste mdun du'o/ /ci rnam pa thams cad du btung bar mi bya'am zhe na/ lo ma la sogs pa zhes bya ba la sogs pa smos pa yin te/ lo ma la sogs pa gang yin pa de ni lo ma la sogs pa ste/ de mi rnyed cing med na kha la spyi blugs bzlog
<p>175a.6</p>pas 'thung na dge tshul la nyes pa med de nyes byas su mi 'gyur ba nyid do zhes bya ba'i don to/ /gang du zhe na dben pa zhes smos pa yin te/ dben par song ba ni dben par zhugs pa ste/ skye bo med pa'i phyogs la dben pa zhes bya'o/ /ci'i phyir zhe na/ skom pa'i phyir ni zhes bya ba smos pa yin
<p>175a.7</p>no/ /phyir ni de'i ngor ro/ /gang gi zhe na skom pa ni skom pas gdungs par gyur pa'o/ /'ba' zhig ni skom pas zhes gsum pa'i mtha' can du 'don pa de la yang skom pa byed pa por gyur pas gang gi ngor byas pa de'i phyir zhes bya ba de'i don 'dir 'gyur ro/ /da ni chu snod gyi cho ga brjod par bya ste/ 
<p>175b</p>
<p>175b.1</p>dus kyi dus phyi ma ni phyis kyi don to/ /mi zad pa'i bsdu ba yin la/ de'i 'og tu dus kyi dus phyi ma ni dus dus su zhes bya ba drug pa'i bsdu ba'o/ /de'i phyir dus dang dus su zhes zlos pa'i don du khong du chud par bya'o/ /ci zhig bya ba yin zhe na/ bum pa zhes smos pa yin te bum pa ni chu'i snod
<p>175b.2</p>yin la skam pa ni skem par byed pa ste/ tshad pa la zhes bya ba ni lhag ma'o/ /de bskams par gyur pa dang bkru bar bya ba yin no/ /gang gis she na/ khrud shing ni zhes bya ba la sogs pa yin te/ khrud shing gtsang ma ste 'od ma'i tshal pa'am lcug ma la sogs pa'i rtse mo'i cha 'jam por
<p>175b.3</p>byas shing gtsang mar gyur pas zhes bya ba'i don to/ /gtsang ma yang zang zing med pa nyid dang / rnyog pa'i dri ma dang mi gtsang ba spangs pa nyid du rig par bya'o/ /bum pa la sogs pa de dag gi khongs su gtogs pa'i dri ma bsal bar bya ba'i phyir spyi'i tshig tu bstan pa yin no/ /lo ma la
<p>175b.4</p>sogs zhes bya bas gzhan rung ba byas pa'i snod khyad par du bya ba ston par byed de/ lo ma dang por byas pa'i gos la sogs pa'i kha gang gang yin pa de ni lo ma la sogs pa ste de dgab pa'o/ /kha lo ma la sogs pas dgab pa de khyad par du byed pa ni kha la legs par dgab par bya'o zhes
<p>175b.5</p>bya ba'i don to/ /kha de gang gi zhe na/ rung bar byas pa zhes bya ba smos pa yin te/ rung ba de zang zing med pa'i chu'i snod ni rung bar byas pa'i snod yin pa de'i phyir ro/ /ci de dag skad cig gam zhe na/ rtag par zhes bya ba smos te/ rtag pa ste dus dang dus thams cad du'o/ /'di skad du
<p>175b.6</p>rung bar byas pa'i snod dag gi khar rdul 'jug pa yongs su spang bar bya ba'i phyir lo ma la sogs pas legs par dgab par bya'o zhes bstan par 'gyur ro/ /gang gi tshe rung ba'i chu 'tshag par byed pa ni lag pa bkrus su zin kyang 'jam pa nyid du gyur pa de'i tshe yang nyes pa med do zhes bstan
<p>175b.7</p>pa'i phyir sems kyis gnyis sam gsum du zhes bya ba la sogs pa smos pa yin te/ lan gnyis lan gsum du byas pa ni gnyis sam gsum mo/ /de gang zhe na/ bkrus pa ste lag pa rab tu bkrus par gyur pa na zhes bya ba ni lhag ma'o/ /ci g.yos sam zhe na/ sems kyis zhes bya
<p>176a</p>
<p>176a.1</p>ba smos pa yin te sems ni bsam pa ste/ yang dag pa'i dngos po gzung ba de bas na lag pa 'jam zhing snum du zin kyang dag pa nyid du 'gyur ro/ /dag pa nyid kyi dngos po ni dag pa nyid de rab tu bkrus pa nyid ces bya ba'i bar du'o/ /'di skad du g.yo spangs pa'i
<p>176a.2</p>sems kyis lag pa lan gnyis lan gsum du bkrus na 'jam du zin kyang 'jam pa nyid la nyes pa med do zhes bstan pa yin no/ /kyang gi sgra ni 'jam du zin kyang nyes pa med do zhes khyad par du bstan pa'i phyir ro/ /gal te chu rnyog pa can du gyur pa de'i tshe ji ltar bya zhe na/ bzhin gyi
<p>176a.3</p>gzugs brnyan zhes bya ba la sogs pa smos pa yin te/ rnyog pa ste rdul can gyi chu legs par btsags par bya'o/ /ji lta ji ltar yang rung bas sam zhe na/ legs pa ste 'bad pas so/ /ji srid cig gi bar du zhe na/ ji srid bzhin gyi [(]gzug [,]gzugs [)]brnyan snang bar gyur pa de srid legs
<p>176a.4</p>par 'bad pas yongs su btsags par bya'o zhes bya ba'i don to/ /bzhin gyi gzugs brnyan 'byung ba ni dang ba nyid mtshon par byed pa yin no/ /'di skad du ka ta ka'i 'bras bu la sogs pa'i sbyor bas ji srid chu dang ba nyid du 'gyur ba de srid du rnyog pa'i chu yongs su btsags par bya'o zhes
<p>176a.5</p>bstan par 'gyur ro/ /dge tshul la byin len ma byas pa la nyes pa med pa nyid ma yin nam ci'i phyir de skad bstan zhe na/ slob dpon dang mkhan po'i dbang du byas nas gsungs pa'i phyir nyes pa med do/ /chu'i skabs su gzhan dag kyang cung zhig brjod par bya ste/ khron pa dang por
<p>176a.6</p>byas pa'i lteng ka la sogs pa gang yin pa de ni khron pa la sogs pa'o/ /de dag las chu blangs pa ni bum pa la sogs pa dag gis len par byed pa na tshigs bcad bklag par bya'o/ /ci'i phyir zhe na/ khron pa la sogs byas dang zhes bya ba la sogs pa smos pa yin te sbyin pa rnam par
<p>176a.7</p>sbyong ba'i phyir ro/ /lung zhes ma bstan du zin kyang dper na zan za ba na sbyin pa rnam par sbyang ba'i don du lung gi tshigs su bcad pa 'don pa de ltar 'di la yang khong du chud par bya'o/ /gang dag gi don du zhe na/ khron pa la sogs zhes bya ba smos pa yin te/ thog ma khron pa la
<p>176b</p>
<p>176b.1</p>sogs pa byed pa yin pas/ khron pa la sogs byas pa ste/ khron pa la sogs pa'i byed pa po dang byed du 'jud pa nyid yin no/ chu de'i lha ni chu lha nyid do/ /khron pa la sogs pa byas pa dang chu de'i lha nyid ces brjod la khron pa la sogs pa byas la de dang / chu lha de nyid kyi don gyi phyir ro/ /
<p>176b.2</p>ci chu len pa'i tshe de ltar bklag par bya'am zhe na/ 'thungs sam bkrus kyang zhes bya ba smos pa yin te 'thungs pa ni chu 'thung ba'o/ /khrus ni lus brlan par byed pa'o/ /'thung ba dang khrus ni 'thungs sam bkrus pa ste/ zlas dbye ba'i bsdu ba yin no/ /de dag ni rkang pa 'khrud pa la sogs
<p>176b.3</p>pa chu nye bar longs spyod pa'i nye bar mtshon pa yin pas de la ji ltar chu len pa la tshigs bcad klog pa de bzhin du/ 'thungs sam khrus byed pa'i skabs 'dir yang tshigs su bcad pa gdon par bya'o/ /kyang gi sgra ni gong ma 'ba' zhig la yang ma yin no zhes bya ba'i don to/ /gang gi tshe dge
<p>176b.4</p>'dun nam gang zag gi 'bru srog chags dang bcas par gyur pa de'i tshe bya ba ni bal sran la sogs zhes bya ba smos pa yin te/ bal sran dang por byas pa'i 'bras la sogs pa'i 'bru gang yin pa de ni/ bal sran la sogs te bal sran la sogs pa de yang yin la 'bru yang yin pas bal sran la
<p>176b.5</p>sogs 'bru ste/ gal te srog chags dang ldan zhing srog chags dang bcas par gyur pa de'i tshe 'bru de gzhag cing brub par bya ba yin no/ /gang du zhe na/ bde zhing bsil ba zhes smos pa yin te/ bde ba yang de nyid yin la bsil ba yang yin pas bde zhing bsil ba'i gnas te/ gang
<p>176b.6</p>bde bar gyur pa dang bsil bar gyur pa'i sa'i phyogs gnod pa med pa dag tu'o/ /de ltar byas kyang bral bar ma gyur pa de'i tshe ji ltar bya zhe na/ 'on kyang srog chags bral bar ma gyur na/ /zhes smos pa yin te/ 'on kyang gi sgra ni shin tu de ltar byas kyang zhes bya ba yin pas de bas na gal te 'bru
<p>176b.7</p>la sogs pa srog chags te skye bo dang bral bar ma gyur cing bye bar ma gyur pa'i phyir yang slar gnas su brubs te gzhag cing gzhug par bya'i/ de yongs su longs spyad pa'am btsong bar bya ba ma yin no/ /gos la chags pa'i srog chags kyi gnod pa yongs su spang bar bya ba'i phyir/ shig
<p>177a</p>
<p>177a.1</p>rnams zhes bya ba la sogs pa smos pa yin te/ ra nga ni ras ma ste gos kyi dum bur shig rnams dal gyis btus te gzhag par bya'o/ /ji ltar bya zhe na/ rtsig pa la sogs zhes smos pa yin te/ rtsig pa dang por byas pa'i ka ba la sogs pa gang yin pa de ni
<p>177a.2</p>rtsig pa la sogs pa'o/ /de'i bu ga ni bug pa dag yin pas de dag tu gzhug cing gzhag par bya'o/ /kyang gi sgra ni chu'i khongs su gtogs pa'i srog chags dag gi gnod pa spang bar bya ba'i phyir grol bar bya ba'i snod kyis gtang bar bya ba 'ba' zhig tu ma zad kyi/ 'di dag kyang ji ltar gnod par mi
<p>177a.3</p>'gyur ba de ltar dal gyis gzung zhing gzhag par bya'o zhes sdud pa'i don yin no/ /shig 'ba' zhig tu ma zad kyi mad ku ta yang gzhag par bya'o zhes sdud par byed pa'i don yin la/ de bzhin zhes bya ba ni dal gyis btus nas gzhag par bya'o/ /gang du zhe na/ rtswar bcas zhes smos pa
<p>177a.4</p>yin te/ rtswa sngon dang bcas par 'jug pa'i phyir rtswar bcas te dor ro/ /khyad par ji lta bu can zhe na bsil ba yang de nyid yin la sa'i phyogs kyang de nyid yin pas na bsil ba'i sa phyogs te/ de ltar gyur pa'i sa phyogs der mad ku ta gzhag par bya'i tshad pa la sogs pa dag tu ni ma
<p>177a.5</p>yin no/ /rtswar bcas zhes smos pa ni tshad pas gdungs pa la sogs pa gnod pa byed pa rnam par bcad pa'i phyir yin gyi/ rtswa sngon dang bcas pa kho na zhes nges par gzung ba'i phyir ni ma yin no/ /rtswa ni rtswa sngon po la bya'o/ /ji ltar shig la sogs pa de dag dor bar bya ba de bzhin
<p>177a.6</p>du gzhan sbrul la sogs pa gang yin pas gtum sogs zhes smos pa yin te/ sbrul thog mar byas pa'i sdig pa la sogs pa gang yin pa de dag ni sbrul la sogs so/ /de khyad par ji lta bu zhe na/ gnod byed ces smos pa yin te/ gnod pa de sdug bsngal bar byed pa'i phyir gnod byed
<p>177a.7</p>yin la/ de dag gi rang gi yul zhes bya ba yang gang dang gang gi rang gi spyod yul ma yin pa ste dper na sbrul gyi ni grog mkhar lta bu'o/ /der so sor bskyal bar bya ste grol bar bya bar rigs pa yin no/ /sbyin pa gang gis she na bzung bas so/ /da ni sngar bshad pa rjes su bstan par bya ba nyes
<p>177b</p>
<p>177b.1</p>pa dang bcas pa brjod par bya ba'i phyir/ tha ma 'di ni zhes bya ba smos pa yin te/ 'di tha ma yin pa'i phyir tha ma ste mi gzhan yin la gang gis mir 'du shes zhes bya ba la sogs pas tha mar gyur pa'i nyes pa bstan pa yin la/ de yang nyes byas te 'khrul pa med cing gsod pa'i sems yod
<p>177b.2</p>pa zhes bya ba la sogs pa dang bcas te bshad pa yin te bshad pa ni rnam par bshad pa'o/ /da ni zhes bya ba ni phyis kyang srog gcod pa ste srog chags gsod par byed pa'i phyogs su gtogs pa bshad par bya ba ste/ yid kyi nyes byas su 'gyur ro zhes bstan par bya'o zhes bya ba'i don to/ /ji
<p>177b.3</p>ltar zhes bya ba ni nye bar ston pa'i don to/ /phyogs su gtogs pa de dag gang zhe na/ nad pa zhes bya ba la sogs pa smos pa yin te/ nad pa ni nad kyis nyon mongs par gyur pa yin te de dag la'o/ /dug dang mtshon ni dug dang mtshon yin te/ de sbyin pa dang / de bzhin du btung ba la
<p>177b.4</p>sogs pa mi 'phrod pa gang yin pa de ni btung ba la sogs pa mi mthun pa'o/ /mthun pa ni phan zhing 'phrod pa yin la/ mi mthun pa ni mi 'phrod pa ste/ de sbyin par byed pa ni yang dag par sbyin pa zhes bya'o/ /gal te nad pa tshor bas gzir ba zhig dug gam mtshon slong ba de'i tshe
<p>177b.5</p>bsam pa dang sems dag pas de phyin na kha na ma tho ba med do zhes shes par bya zhing / bzlog pas ni rtsa ba'i nyes pa dang ldan par 'gyur te de bzhin du gzhan dag la yang sbyar bar bya'o/ /nad pa la sman ji ltar sbyin par bya zhe na/ rgan dang zhes bya ba la sogs pa smos pa yin te/ rgan
<p>177b.6</p>po ni rnam pa gnyis te/ na sos dang / bslab pas so/ /khyad par ji lta bu zhe na/ mkhas pa ste nad rab tu zhi bar byed pa la'o/ /na'i sgra ni de lta bur gyur pa de la dris pa nyid kyis zhes nges par gzung ba'i don yin no/ /sman pa dang zhes bya ba'i dang ni rim pa gzhan sdud pa'i don yin par
<p>177b.7</p>blta bar bya'o/ /nad pa nad kyis nyon mongs par gyur pa la sman rjes su sbyin par bya'i/ de lta de lta bu nyid kyis ni ma yin no/ /de'i nad g.yog glen las zhes bya ba la ji ltar zhes bya ba rjes su 'jug ste/ ji ltar nad pa la la dug la sogs pa sbyin par bya ba ma yin pa de bzhin du glen pa ste
<p>178a</p>
<p>178a.1</p>rmongs par gyur pa phan pa dang mi phan pa mi shes pa dag yin no/ /de lta bur gyur pa'i nad g.yog bsnyen bkur bar mi bsko ste/ gang gi phyir 'dis bya ba dang bya ba ma yin pa shes pa ma yin no/ /ci rnam pa thams cad du bsko bar mi bya'am zhe na/ med na zhes smos pa yin te yod pa
<p>178a.2</p>ni mkhas pa yod par gyur pa'o/ /yod pa ma yin pa ni de med pa dang mi snang na zhes bya ba'i bar du'o/ /de med na nad g.yog glen pa nyid la 'di ni bya ba yin 'di ni bya ba ma yin zhes legs par bsgo zhing bslabs nas bsgo bar bya'i shes pa yod pa ni ma yin no/ /nad pa la ni de lta'i chos ma brjod ces bya ba
<p>178a.3</p>ni chos ma yin yang chos kyi sgras brjod cing rang gi mtshan nyid 'dzin pa'i phyir gang gis chos brjod pas de'i sems 'chi ba'i phyir te/ 'chi ba'i don du sems skye ba ni 'chi ba'i phyir nges par gyur ces bya ba'i don to/ /de lta bur gyur pa'i chos nad pa'i mdun du mi brjod pa ste smra bar bya ba ma
<p>178a.4</p>yin no/ /'di ltar nad pa tshul khrims dang ldan pa'am/ tshul khrims 'chal ba la yang ji srid 'tsho zhing gnas par gyur pa de srid lus can sdug bsngal bar 'gyur zhing 'chi ba ni mtho ris la sogs pa bde ba dang bsod nams mang zhing sdig pa med par 'gyur ro zhes bya ba la sogs pa nad pa la
<p>178a.5</p>rim pa ji lta ba bzhin du chos bstan par mi bya'o zhes bya ba'i don to/ /yang ji ltar brjod par bya zhe na/ ring du 'tsho zhing zhes bya ba la sogs pa smos pa yin te/ nad pa de la brjod cing bstan par bya'o zhes bya ba'i bar du'o/ /ji ltar brjod par bya zhe na/ ring du 'tsho zhing ring du gnas pa zhes
<p>178a.6</p>ring ba'i sgra dang sbyar bar bya ba yin te/ yun ring du srog 'dzin pa zhes bya ba'i tha tshig go/ /don du na de nyid rnam grangs yin no/ /de lta bur gyur pa'i dge ba'i tshig gi rnam pa de la brjod par bya'i rnam pa gzhan du ni ma yin no zhes nges par gzung ba'i don du rnam grangs kyi tshig brjod pa yin gyi/ 
<p>178a.7</p>rnam pa gzhan du na rnam grangs kyi tshig don med par 'gyur ro/ /gzhan yang ji ltar brjod par bya zhe na/ bder gyur ces bya ba smos pa yin te/ bde bar gyur pa ni bde ba dang ldan par gyur pa'o/ /khyad par ji lta bu zhe na nad ni gzengs mtho ba zad par byed pa'o/ /de'i phyir nad kyi 'jigs pa nad kyi 'jigs pa ste/ 'jigs shing sngangs
<p>178b</p>
<p>178b.1</p>par byed pa zhes bya ba yin pa de'i phyir de'i de las rnam par grol ba'o/ /mngon par mtho ba dang nges par legs pa'i rgyu ni bsod nams yin te chos zhes brjod la de yang dang yang du spyod pa'i phyir chos spyod pa'o/ /ji srid ring du ste dus ring por 'tsho bar gyur pa de srid du 'phel bar 'gyur ro/ /de
<p>178b.2</p>gang zhe na/ dge ba'i rgyun zhes smos pa yin te/ dge ba ste bsod nams kyi rgyun ni dge ba'i rgyun yin pa de bas na ji srid dge ba de 'phel bar 'gyur ba de'i phyir nad pa la khyed ring du 'tsho zhing zhes bya ba la sogs pa brjod par bya ba yin no/ /bskyod pa ste gzhan du gzhag par gyur na
<p>178b.3</p>bdag 'chi bar 'gyur ro zhes de skad du gal te nad pa zer ba ste/ ji ste rjod par byed na nad g.yog gam gzhan dag gis kyang mi bya zhing mi bsgrub bo/ de bzhin du lhung bzed dang por byas pa'i chos gos la sogs pa gang yin pa de ni lhung bzed la sogs pa'o/ /de'i phyir ni rgyu
<p>178b.4</p>dang rgyu mtshan zhes bya ba'i bar du'o/ /lhung bzed la sogs phyir yang ste/ de'i don du yang mi bya'o/ /yang gi sgra ni de lta zhog gi gzhan yang zhes bya ba'i don to/ /ji ltar mi bya zhe na/ gdol ba bzhin du zhes bya ba smos pa yin te/ gdol pa ni rigs ngan yin la de'i bsam
<p>178b.5</p>pa ltar byed pa ni gdol ba bzhin du'o/ /khyad par ji lta bu zhe na/ gang gi phyir brtse ba ste/ snying rje med pa'i bsam pa can de ni brtse ba med do/ /chags pa ni sred pa ste de dang ldan pa'i sems ni chags sems yin no/ /brtse ba med pa yang de yin la chags sems kyang yin/ brtse med
<p>178b.6</p>chags sems te de lta bur gyur pa'i sems kyis mi bya'o zhes bya ba'i bar du'o/ /de bzhin du rtsod pa ste ca co skyed par byed pa'i dngos po gang dag yin pa de dag ni rtsod pa'i dngos po dag ste/ rtsod pa'i rgyu nga rgyal la sogs pa de dag gang gi tshe mi gtong ba ni mi 'dor ba yin te/ de lta na
<p>178b.7</p>yang phyogs su gtogs pa nyid du 'gyur ro/ /de bzhin du nan gyis te stobs kyis 'dug par 'gyur ro/ /gang la zhe na/ gzhan gyi khri dang khri'u ste gzhan dag gi khri dang khri'u la'o/ /de bzhin du gzhan la brten pa zhes bya ba ni dge slong dang dge tshul dang khyim pa dag la'o/ /gzas
<p>179a</p>
<p>179a.1</p>kyang rung zhes bya ba ni brdeg pa'i phyir lag pa'am dbyig pa 'degs par byed ces bya ba'i tha tshig go/ /snga ma ni lag pa la sogs pas mngon par bsdigs pa yin la 'dir ni gzas pa yin pa'i phyir khyad par yod do/ /de bzhin du gzhan la bsdigs
<p>179a.2</p>par gyur tam zhes bya bar sbyar ro/ /bsdigs pa ni zhum par byed pa yin te/ lung las ji ltar rab tu byung ba gzhan dgun gyi dus su gnas khang las bskrad cing de grang bas gzir ba dang / gzhan yang so ga'i dus su de gnas khang du bcug cing de sgo bcad nas tsha bas gdungs par gyur pa
<p>179a.3</p>zhes 'byung ba yin no/ /sngangs par byed pa la sogs pa gang yin pa de ni sngangs par byed pa la sogs pa ste/ sngangs par byed pa ni gzhan la 'jigs pa skyed pa'i phyir mun par gnas nas skad bsgyur ba la sogs pa yin par rig par bya'o/ /sogs pa'i sgras kyang de lta bu'i
<p>179a.4</p>rigs can gzhan dag kyang bsdu ba'i phyir ro/ /sdom pa yod pa'i phyir sdom can de gshe zhing khros pa'i sgo nas dka' thub can te zas dang bral bar byas pa ni smyung ba byas zhes bya ba'i tha tshig go/ /khros pas zhes bya ba'i tshig ni nad pa la phan sems kyis byas na nyes par mi 'gyur ro
<p>179a.5</p>zhes bstan pa'i phyir ro/ /dang ni sngar bstan pa'i de bzhin zhes bya ba'i sgra rjes su 'dren par byed pa'i don yin te/ gzhan khros pas smyung ba byed du bcug pa nyes byas su 'gyur ba 'ba' zhig ma yin gyi 'on kyang gzhan la khros pa'i sgo nas rang nyid kyis kyang smyung ba byas na yid kyi nyes byas
<p>179a.6</p>su 'gyur bar reg par bya'o/ /sdom can zhes bya ba 'dir yang rjes su 'brang ba yin pas na sdom can myur du 'gro ba na lam gyis ngal bar gyur pa'i ske ba la sogs pa las lag pas gzung zhing gal te phul bar gyur na yid kyi nyes byas su 'gyur ro/ /rgyal ni rgyal po yin la/ rkun po ni rdzas
<p>179a.7</p>'phrog par byed pa'am srog 'phrog par byed pa dag yin no/ /'bul ba ni gtod par byed pa'o/ /dang ni de ltar byams zhes rnam par rtog pa'i don to/ /ngan par byas pas 'gyod pa ste phyi rol gyi dngos po yin la/ 'di ni de la dmigs pa sems las byung ba'i chos yin pas na 'gyod
<p>179b</p>
<p>179b.1</p>pa zhes bya ba'i sgras brjod pa yin no/ /rnam pa'i sgra ni rang bzhin gyi tshig yin te/ dper na log par lta ba'i rnam pa zhes bya ba la log pa'i lta ba'i rang bzhin zhes rtog par 'gyur ba lta bu'o/ /de bzhin du gzhan dag la yang ched du ste/ blo sngon du song bas gzhan la 'gyod pa'i rnam
<p>179b.2</p>pa ste 'gyod pa'i rang bzhin de bskyod na yid kyi nyes byas su 'gyur ro zhes bya ba ni tshig gi lhag ma yin no/ /dper na khyod rab tu byung ba ma yin khyod kyi mkhan po tshul khrims 'chal ba dag yin no zhes bya ba lta bu yin no/ /btsir ba ste gzhan sdug bsngal skyed par byed ces bya ba ni lhag
<p>179b.3</p>ma'o/ /dper na 'ga' zhag sgo glegs sam gzhan dag tu btsir ba lta bu'o/ /ga ga tshil ni g.ya' dgag pa ste de la sogs pa gang yin pa'o/ /sogs pa'i sgras gzhan dgod pa'i rgyu mtshan dang srog rgud par byed pa'i rgyu mtshan du gyur pa dag kyang bsdus pa yin no/ /btsir ba dang
<p>179b.4</p>ga ga tshil ni btsir dang ga ga tshil sogs skyed pa zhes bya bar sbyar ro/ /de bzhin du nags me ni me gtong bar byed pa yin te/ 'dir srog chags mang ba'i blo tsam yod pa yin gyi/ gsad pa'i bsam pas ni ma yin no/ /ji ltar yang gsod sems kyis mi 'chi bar gyur cig
<p>179b.5</p>snyam du ni mtha'i nyes byas su 'gyur la/ 'on te dud 'gro 'chi bar gyur cig snyam na ni nyes byas kyi nyes par 'gyur zhing / spyir gtse bar bya'o snyam pa'i bsam pas yin na ni nyes byas kyi nyes par 'gyur ro/ /de'i phyir gsod pa'i bsam pa ma gtogs pa spyir sems can yod
<p>179b.6</p>do snyam du shes pas gtse ba'i bsam pas nags me gtong na yid kyi nyes byas su 'gyur ro zhes shes par bya'o/ /ma smin pa yang de yin la 'brum bu yang yin pas na 'brum bu ma smin pa ste/ nad yongs su spang ba'i phyir rtol bar byed pa yin no/ /'di skad du/ yongs su ma smin
<p>179b.7</p>pa'i srin bu rtol bar byed ces bstan par 'gyur ro/ /da ni de bzhin zhes bya ba rjes su 'dren par byed pa'i don te/ ma smin pa brtol na nad du 'gyur zhes bya ba'i dbang du byas nas yid kyi nyes par rig par bya'o/ /'di la khyad par med pa'i phyir bdag dang gzhan gyis shes par bya'o/ /
<p>180a</p>
<p>180a.1</p>yan lag ste lus gcod par byed pa'i phyir khros pas bdag gam gzhan gyi sor mo la sogs pa gcod par byed ces bya ba ni tshig gi lhag ma'o/ /yang na 'bigs pa ste yan lag ces bya ba dang sbyar bar bya'o/ /yang na zhes bya ba ni phyogs gzhan ston pa'i don
<p>180a.2</p>te/ yan lag gcod par byed dam yang na 'bigs par byed pa ste/ de ltar na'ang yid kyi nyes par 'gyur ro zhes bstan par 'gyur ro/ /de dag srog gcod pa'i phyogs su gtogs pa yin no zhes bya ba ni lhag ma yin te/ de ni ji ltar nad pa dug dang mtshon sbyin dang / /zhes bya ba la
<p>180a.3</p>sogs pa thams cad la brjod par bya'o/ /de tsam zhig phyogs dang mthun pa yin par ma zad kyi sngar bstan pa dag kyang yin no zhes bya ba ni kyang gi sgra'i don to/ /de ltar bshad ma thag pa'i rnam pas bslab pa'i gzhir srog gcod pa'i rjes su 'gro zhing rjes su byed pa'i phyir srog gcod pa'i
<p>180a.4</p>rjes su mthun pa dag yin no/ /de dag gi phyogs tsam ste cha tsam zhig bstan pa yin zhes bya ba ni lhag ma'o/ /phyogs tsam zhes bya ba smos pas de tsam zhig ni ma yin gyi gzhan dag kyang yod do zhes ston par byed pa yin no/ /dge tshul gyi bslab pa las bslab pa'i gzhi dang po'o// //
<p>180a.5</p>da ni rku sems dang ni 'dod pa de nyid dang / /zhes bya ba la sogs pas ma byin par len pa'i bslab pa'i gzhi'i tshig le'ur byas pa rnam par bshad par bya ste/ dge tshul gang nor te rdzas rku bar byed pa de bsnyil bar rigs pa yin te dge tshul nyid ma yin pa'i phyir ro/ /khyad par ji lta bu zhe na/ 
<p>180a.6</p>ma byin zhes bya ba smos pa yin te/ ma byin pa ni byin pa ma yin pa ste rdzas de gang gi yin pa des ma byin pa zhes bya ba'i tha tshig go/ /khyad par gzhan yang rin thang yongs su tshang ba gang yin pa de ni rin thang tshang ba ste gos la sogs pa'o/ /nor de gang gi yin zhe na smras pa gzhan yang de
<p>180a.7</p>yin la mi yang de yin pa'i phyir mi gzhan te/ de'i nor yin no zhes bya ba'i don to/ /de'i khyad par ji lta bu zhig ce na/ mi yis bdag gir byas zhes bya ba smos pa yin te/ mi yis bdag gir byas pa kho na bdag gir byas pa ste/ bdag gi yin no zhes dbang du byas pa yin no zhes bya
<p>180b</p>
<p>180b.1</p>ba'i don to/ /gzhan yang de nyid khyad par du byed pa ni gang kho na rku ba nyid du 'dod pa ni bsams pa ste/ de nyid gal te rku bar byed na 'gyur gyi gzhan ni ma yin no zhes bya ba'i don to/ /de la khyad par ji lta bu zhe na/ dur khrod pa dang zhes bya ba la sogs pa smos pa yin te/ dur khrod na yod pa'i phyir dur
<p>180b.2</p>khrod pa ste gos la sogs pa'o/ /dbang ba ni thob par nges pa la bya la/ dbang ba ma yin pa ni mi dbang ba ste thob par nges pa ma yin no zhes bya ba'i don to/ /mi dbang ba yang de nyid yin la bsod snyoms kyang yin pas mi dbang bsod snyoms te/ g.yos su byas pa'i zas zhes bya ba'i don
<p>180b.3</p>to/ /'di ni khyad par gyi bsdu ba'o/ /'dir dur khrod pa dang mi dbang bsod snyoms zhes bya ba ni zlas dbye ba'i bsdu ba yin no/ /de'i phyir gang dur khrod pa dang mi dbang ba'i bsod snyoms dag las gzhan pa'i rdzas dag go/ /dge tshul khyad par ji lta bus rkus par gyur zhe na/ mi yir 'du
<p>180b.4</p>shes dang zhes bya ba smos pa yin te/ mi rang gi rdzas zhes 'du shes pa gang la yod pa de ni mi yir 'du shes pas so/ /ci bsam pa gang yang rung bas sam zhe na/ smras pa/ rku ba ni rku 'phrog ste de'i bsam pa ni rku sems so/ /sems pa ni mngon par bsams pa yin te des so/ /ci sbyor
<p>180b.5</p>ba du ma dag gis sam zhe na/ sbyor ba gcig pa dang zhes bya ba smos pa yin te/ gcig kyang de yin la sbyor ba yang yin pa'i phyir sbyor ba gcig pa yin pa de'i phyir des so/ /gang gi don du zhe na/ bdag gi phyir zhes smos pa yin te/ bdag gi sgra ni rang nyid rjod par byed pa yin la phyir gyi
<p>180b.6</p>sgras dgos pa brjod pa de'i phyir yang bdag gi phyir te/ bdag nyid kyi dgos pa zhes bya ba'i don 'dir 'gyur ro/ /bsdu ba yang 'di ltar bya ba yin te/ bdag dang rang nyid kyi phyir te/ dngos po gang la yod pa de ni bdag gi phyir gzhan gyi nor rku bar byed pa yin gyi/ gzhan gyi phyir ni
<p>180b.7</p>ma yin no/ /de bzhin gyi sgra ni yan lag re re la yang sbyar bar bya ba yin pa de bas na ji ltar mi gzhan nor dang zhes bya ba 'di yan lag yin pa de bzhin du ji skad du bshad pa thams cad kyang yan lag kho na yin no zhes bya ba'i don 'dir 'gyur ro/ /ci yan lag de tsam kho na dag gis
<p>181a</p>
<p>181a.1</p>bsnyil bar bya ba yin nam zhe na/ smras pa/ gnas dang dus ni gnas dang dus te/ rdzas de rku ba'i gnas dang dus dag yin la/ de'i rin thang ni gnas dang dus de'i rin thang ste/ de'i dbang gis bsnyil bar bya ba yin gyi/ gnas dang dus gzhan gyi rin thang
<p>181a.2</p>gi dbang gis ni ma yin no/ /ci rdzas thams cad brkus pas bsnyil bar bya ba yin nam zhe na/ dad pas rgyal ba'i ring bsrel brkus de min/ /zhes bya ba smos pa yin te/ gal te dad pa med par rgyal ba ste bcom ldan 'das kyi ring bsrel de rku bar byed na de'i tshe bsnyil bar bya ba yin no zhes
<p>181a.3</p>bya ba'i don to/ /yi ge'i bsdu ba bstan nas da ni yan lag gi dgos pa dpyad par bya ste/ gang gi phyir mi gzhan nor dang zhes bya ba la sogs pa'i yan lag yod par gyur na mtha'i nyes par 'gyur ro zhes brjod par bya ba yin na/ ma byin pa zhes ci'i phyir smos she na/ ma yin te gang gi phyir
<p>181a.4</p>ma byin la mi gzhan nor zhes bya ba la sogs pa'i yan lag gzhan ma lus par yod pa de'i tshe mtha'i nyes par 'gyur bar 'dod kyi/ gal te de las gzhan pa rku sems la sogs pa yod na yang ma byin par len pa nyid med pa'i phyir gzhan gyi rdzas ma yin la/ 'on kyang rang gi rdzas yin
<p>181a.5</p>pa de'i phyir mtha'i nyes par ni mi 'gyur gyi 'on kyang nyes byas nyid du 'gyur ro/ /de lta na yang brjod par bya ba ma yin te/ gang gi phyir mi gzhan nor dang zhes bya ba smos pa'i shugs kyis ma byin pa zhes khong du chud par 'gyur ba ma yin nam zhe na/ 'di la nyes pa med de gang gi tshe mi gzhan
<p>181a.6</p>gyi nor yin par gyur la des kyang byin par gyur pa na nyes pa med pa de'i phyir de rnam par bcad pa'i phyir smos pa yin no/ /byin pa brkus par ji ltar 'gyur zhe na/ byin pa yin no zhes de ltar mi shes pa yin te/ de ltar khong du chud par bya'o/ /gang gi phyir gzhan gyi rdzas brkus na nyes par
<p>181a.7</p>'gyur ba yin no rin thang tshang ba zhes smos pa ci'i phyir zhe na/ gang gi phyir de ma gtogs pa gzhan gyis ma byin pa tsam yin na ni tshang ba'am ma tshang ba brkus pas mtha' zhes bya ba'i tha mar 'gyur na de ltar yang mi 'dod/ 'on kyang rin thang tshang bar gyur na yin gyi ma tshang na ni nyes byas kyi
<p>181b</p>
<p>181b.1</p>nyes par 'gyur ba de'i phyir ji skad du bshad pa legs pa yin no/ /tshang ba zhes bya ba ni rku ba'i yul dang dus kyi tha snyad du byed pa'i na na ka'i bzhi cha rjod par byed pa yin no/ /ran thang smos pa ci'i phyir zhe na/ gos la sogs pa yongs su bsdu ba'i phyir te/ rnam pa gzhan du na na ka'i
<p>181b.2</p>bzhi cha brkus pa kho na la nyes par 'gyur ro/ /rin thang tshang ba zhes bya ba gos la sogs pa yin par brjod pa ma yin nam na na ka'i bzhi cha'i rin thang smos pa de ci'i phyir zhe na/ smras pa rin thang kho na'i dbang du byas nas gos la sogs pa brkus pa la nyes par rnam par gzhag pa de bas na
<p>181b.3</p>rin thang gtso bo yin no/ /de bas na ma smos su zin kyang de legs pa kho nar smos par 'gyur ro/ /gzhan zhes smos pa ci'i phyir zhe na/ gang gi phyir de ma yin pa'i mi'i nor brkus pas rtsa bar 'gyur ro zhes brjod pa na bdag nyid kyang mi zhes bya ba yin pas bdag nyid kyi brkus na yang
<p>181b.4</p>'gyur te/ de ltar na'ang mi 'dod de 'on kyang mi gzhan zhes bya ba smos pas bdag gi brkus na chung bar 'gyur ro/ /ji ltar na bdag gi brkus par 'gyur zhe na/ bdag gi ma yin no zhes 'khrul pa'i dbang gis so/ /'dod pa de nyid ces smos pa 'dis kyang gzhan gyis brku ba nyid
<p>181b.5</p>du 'dod pa yin gyi/ bdag nyid kyi la 'dod pa ni ma yin pa ma yin nam/ 'on kyang gzhan gyi 'dod pa de'i phyir yang de nyid kho nas rtogs par 'gyur ba'i phyir 'dis ci bya zhe na/ bden te 'on kyang de rdzas spyad pa'i dbang du byas pa yin la/ 'di ni bdag po spyad spyod pa yin pa'i phyir nyes pa
<p>181b.6</p>med do/ /yang na gzhan dag gis gnas khang du sbas te bzhag pa 'di ni bdag gi yin no zhes shes su zin kyang 'ga' zhig gis kyang mthong bar ma gyur cig snyam pas rku bar byed pa yod cing bsam pa ngan pa srid pa'i phyir ro/ /mi zhes smos pa ci'i phyir zhe na/ dud 'gro la sogs pa
<p>181b.7</p>rnam par bcad pa'i phyir te/ de'i brkus pas chung bar 'gyur ro/ /mi smos pas mi'i rigs bsdus pa yin pa de'i phyir bud med dang skyes pa dang / ma ning dag gzung ngo / /de bzhin du mi zhes smos pa gzhan dag tu yang ngo / /gang las mi gzhan zhes bya ba 'di nyid kyis rtogs pa yin te
<p>182a</p>
<p>182a.1</p>gang gi phyir gang gi yin pa de ni de'i yin pa des nges par bdag gir byas pa yin na/ mi yis bdag gir byas pa zhes bya ba ci'i phyir zhe na/ ma yin te mi gzhan gyi nor yin par gyur kyang mis bdag gir ma byas pa la 'gal ba ci yod/ gal te mi gzhan gyi nor de ji
<p>182a.2</p>ltar bdag gir ma byas pa yin zhe na/ ji ltar sa'am gzhan dag tu rdzas te gang gis sbas pa de yang ci las dus las 'das par gyur la/ bdag gi pha la sogs pas sbas pa yin no/ /de'i bus shes par ma gyur kyang de ni de nyid kyi yin te de'i bu yin pa'i phyir la 'di ni bdag gi yin no zhes des
<p>182a.3</p>bdag gir byas pa ni ma yin te mi shes pa nyid kyi phyir ro/ /de rtsa ba chad par gyur nas de'i bdag po rgyal po yin du zin kyang de bdag gir ma byas pa yin te de lta bur gyur ba 'dis rnam par gcod par byed pa yin no/ /mang po'i tshig ni gzhan dang gzhan dag gis kyang bdag gir byas pa zhes
<p>182a.4</p>bstan pa'i phyir ro/ /'dod pa de nyid ces bya ba ci'i phyir zhe na/ gang gi phyir gzhan brku bar bya'o snyam pa las cig shos brkus par gyur na chung bar 'gyur la/ de nyid brkus par gyur na rtsa bar 'gyur ro zhes rab tu bstan pa'i phyir ro/ /dper na dkar po brku bar bya'o snyam pa'am/ 
<p>182a.5</p>'di che ge mo zhig gi yin no zhes ma bsams par 'khrul pa'i dbang gis brkus par gyur tam/ sbyor ba tsam bya'o snyam du shes pas gal te len par mi byed na chung bar 'gyur la/ de lta ma yin na 'dod pa de nyid ces bya ba'i dbang du byas nas 'di nyid rtsa bar 'gyur ba lta bu'o/ /de nyid
<p>182a.6</p>kyi phyir slob dpon yon tan 'od kyis ma bsams pa ma yin pa la ltung bar 'gyur ro zhes gsungs pa yin no/ /de la dur khrod pa dang mi dbang bsod snyoms gzhan zhes bya bas ni dur khrod pa la sogs pa rnam par bcad pa yin no/ /ci 'di ni phyis rnam par dpyad par bya'o/ /mi yir
<p>182a.7</p>'du shes zhes bya ba ci'i phyir zhe na/ gang gi phyir mi gzhan gyi nor yin la mis kyang bdag gir byas pa zhes bya ba la sogs pa'i yan lag yod par gyur na 'di ni mi'i yin gyi dud 'gro la sogs pa'i ni ma yin te/ 'on kyang 'ga' zhig gis bdag gir ma byas pa ma yin pa'i phyir 'du shes
<p>182b</p>
<p>182b.1</p>gang yin pa de med na mthar ni mi 'gyur gyi 'di ltar nyes byas su 'gyur ro zhes bstan par bya ba'i phyir mi yir 'du shes zhes brjod pa yin no/ /gzhan gyi rdzas rku bar byed pa gang yin pa de la rku sems nyid yod pa kho na yin na ci'i phyir 'di smos she na/ 'di la gdon mi za bar rku sems nyid yod
<p>182b.2</p>pa nyid du 'gyur ro zhes nges pa ni med de/ gang gi phyir 'ga' zhig tu bdag nyid kyi bsam pas 'di ni bdag gi yin no zhes pa'am/ 'ga' zhig tu dus de srid cig las phyir yang bzlog par bya'o snyam pa'am/ 'ga' zhig tu bdag gi grogs bshes zhes bya ba la sogs pas yang brtan pa
<p>182b.3</p>med par yang rku sems yod pa'i phyir 'di smos pa yin no zhes shes par bya'o/ /sbyor ba gcig pa yi zhes ci'i phyir brjod de gang gi phyir sbyor ba du mas ma sbyor ba gcig gis na na ga'i bzhi cha brkus par gyur na dngos gzhir byed pa kho na brkus pa nyid yin no zhe na/ bden te 'on kyang sbyor ba du
<p>182b.4</p>mas rku bar byed na sbyor ba du ma'i nyes byas su 'gyur gyi dngos gzhi ni ma yin la gang gi tshe sbyor ba gcig gis rin thang tshang ba brkus pa de'i tshe 'gyur ro zhes bstan par bya ba'i phyir 'di brjod pa yin no/ /bdag gi phyir zhes pa ci'i phyir zhe na/ gang gi phyir rku bar byed pa gang yin pa de la
<p>182b.5</p>nges pa kho nar rang gi don yin par 'di la nges pa med de/ gang gi phyir gzhan gyi don nam chud gzan pa'i phyir rku bar byed pa srid pa yin pas de'i phyir gzhan gyi don du rku bar byed na nyes byas su 'gyur la/ chud gzan pa yang phrogs te/ chud gzan pa ni chung ngur 'gyur zhes 'chad par 'gyur
<p>182b.6</p>ba de bas na bdag gi phyir zhes smos pa yin no/ /gnas dang dus de'i rin thang dbang gis bskrad/ /ces bya ba ci'i phyir zhe na/ gnas gzhan la sogs pa rnam par bcad pa'i phyir te/ gnas gang dang dus gang la brkus pa'i gnas dang dus de'i rin thang gang yin pa de'i dbang gis nyes
<p>182b.7</p>par 'gyur gyi/ dus gzhan la sogs pa'i dbang gis ni ma yin no/ /de la 'dir rang gi gnas dang dus de'i rin thang gis dngos gzhir 'gyur la/ ci ste ma yin na chung bar 'gyur ro zhes khong du chud par bya'o/ /dad pas rgyal ba'i ring bsrel brkus de min/ /zhes ci'i phyir smos she na/ dad
<p>183a</p>
<p>183a.1</p>pa ma yin par 'tsho ba'i don du bcom ldan 'das kyi ring bsrel brkus na dngos gzhir 'gyur ro zhes bstan par bya ba'i phyir ro/ /de la brku ba la ni zhes bya ba la sogs pas yan lag ma lus pas ni dngos gzhir 'gyur zhing / yan lag ma tshang bas na nyes par 'gyur
<p>183a.2</p>ba dang mi 'gyur ba ston par byed/ de la rku sems kyi dngos po ni rku sems nyid de'i rgyu'i gtso bo yin no/ /gang la zhe na smras pa/ gzhan gyi rdzas rku zhing 'phrog pa la zhes bya ba lhag ma'o/ /gang gi phyir de ltar gyur pa de'i phyir gcig po de nyid dang bral ba ste/ med na dngos gzhi'am sbyor ba'i
<p>183a.3</p>nyes pa nyid du mi 'gyur ro/ /kho na'i sgra ni gzhan du ma yin no zhes gzhan rnam par bcad pa'i don to/ /'di skad du yan lag lhag ma thams cad yod kyang gcig po 'di nyid med na nyes pa med do zhes bstan par 'gyur ro/ /gal te sbyor ba'i gnas skabs na rang gi bsam pa la sogs pas 'jug pa'i
<p>183a.4</p>phyir rku sems med na dngos gzhi'i gnas skabs su ni rang gi bsam pa la sogs pa ldog pa de bas na dngos gzhir 'gyur la bzlog pas ni sbyor ba'i nyes par 'gyur gyi de dngos gzhi ni ma yin no zhes rig par bya'o/ /rku sems las gzhan pa lhag ma de dag ni yan lag lhag ma ste lhag ma yang de
<p>183a.5</p>yin la yan lag kyang yin pas zhes bya ba ni khyad par gyi bsdu ba'o/ /de dag dang mi ldan pa dang med pa dang mi snang ba zhes bya ba don gcig pa yin pa de'i yan lag lhag ma dang mi ldan pa ni med pa nyid yin te nyes byas chung ngur 'gyur ro zhes bya ba ni lhag ma'o/ /'di skad du yan lag lhag
<p>183a.6</p>ma dag las gzhan 'ga' zhig ni med kyang rku sems yod na ni chung bar 'gyur ro zhes bstan par 'gyur ro/ /ni'i sgra ni gong ma las khyad par du byed pa'i don to/ /rku sems dang bral ba 'ba' zhig gis nyes pa med pa ma yin gyi/ 'on kyang gzhan dag la yang 'gyur te gang gi phyir rang
<p>183a.7</p>bzhin du gnas pa rmi lam ma yin pa bslab pa dang bcas pa zhes bya ba de dag rjes su 'jug pa'i phyir rmi lam la sogs zhes smos pa yin te/ rmi lam dang por byas pa gang yin pa de ni rmi lam la sogs pa ste/ sogs pa'i sgras bshad ma thag pa sdud par byed do/ /de la rmi lam la
<p>183b</p>
<p>183b.1</p>sogs pa la nyes pa nyid yod pa ma yin te/ nyes byas su mi 'gyur ro zhes bya ba'i bar du'o/ /'dir ji ltar rku sems med na yan lag lhag ma thams cad yod kyang nyes par mi 'gyur ba de ltar rmi lam la sogs pa 'di la yang gang yang rung ba re re med na gzhan yod kyang nyes par mi
<p>183b.2</p>'gyur ro zhes khong du chud par bya'o/ /ni'i sgra ni rmi lam la sogs pa nam yang nyes pa yod pa ma yin pa zhes nges par gzung ba'o/ /da ni dang po sems bskyed pa la bsdam par bya zhes bya ba la sogs pas/ bslab pa'i gzhi thams cad kyi gnas skabs gang la kha na ma tho ba cir 'gyur ba
<p>183b.3</p>de brjod par bya ste/ dang po zhes bya ba ni 'das pa thams cad kyi sbyor ba thams cad la rab tu 'jug pa'i sems gang yin pa de skyed pa ste 'di dang 'di bya'o zhes nges pa'i mtshan nyid can gyi yid kyi rnam par rtog pa skye ba yin no/ /de la de lta bur gyur pa'i sems bskyed pa ni yid kho nas bsdam par
<p>183b.4</p>bya zhing phyir gso bar rigs pa'i phyir bsdam par bya ba ste yid kyi kha na ma tho bar 'gyur ro/ /gang zhig rku ba la sogs pa'i don gyi sbyor ba brku bar bya ba'i rdzas 'dren par byed pa la sogs pa'i phyir sngar ldang ba dang 'gro ba la sogs pa'i mtshan nyid bya ba ni sbyor ba yin pa de'i phyir sbyor ba la ni nyes byas
<p>183b.5</p>kho na ste bshags par bya ba nyid du shes shing khong du chud par bya'o/ /nyid ni gzhan du ma yin no zhes nges par gzung ba'i don to/ /sbyor ba'i dus phyis zhes bya ba ni rjes su sbyor ba ste/ sbyor ba'i sbyor ba yin la de la yang nyes byas nyid du 'gyur gyi sbyor ba 'ba' zhig la ni ma yin no/ /yang
<p>183b.6</p>gi sgra ni gang zhig rku ba'i don gyi sbyor ba brku bar bya ba'i rdzas 'dren pa la sogs pa'i rang bzhin de la yang nyes byas su 'gyur ro zhes bya ba'i don to/ /dang gi sgra ni bshad zin pa'i sgra sdud pa yin la nyid ni snga ma dang 'dra'o/ /'dir zhes bya ba ni srog gcod pa la sogs pa kun la'o/ /rtsa ba nyid ni
<p>183b.7</p>srog gcod pa rjes su sgrub par byad pa yin la/ gzhan yang brku bar bya ba'i rdzas gnas nas skrod par byed pa'i mtshan nyid kyi rtsa bar gyur pa'i phyir rtsa ba nyid kyi nyes par 'gyur te/ dang po'i bzhi po sdom pa 'jig par byed pa dang / gzhan bshags par bya ba'i dngos gzhi nyid du 'gyur
<p>184a</p>
<p>184a.1</p>ro zhes bya ba'i don to/ /dper na 'ga' zhig gis spyod lam bzhi po dag las gang yang rung bas 'dug ste/ rku ba'i phyir rnam par rtog par byed pa de las yid kyir 'gyur la/ de'i 'og tu 'jug par byed cing ji srid nom par mi byed nyug par mi byed kyi bar
<p>184a.2</p>du nyes byas su 'gyur ro/ /de'i 'og tu yang gnas nas gnas su sbed par byed pa de la yang nyes byas su 'gyur la/ gnas nas bskyed pa na rtsa bar 'gyur te/ de bzhin du gzhan dag la yang blta bar bya'o/ /ji ltar yang / yan lag lhag ma mi ldan chung bar 'gyur/ /zhes spyir
<p>184a.3</p>nyes pa chung ngur 'gyur ba bstan pa de ltar yang phrogs te chud gzan pa ni zhes bya ba la sogs pas dngos gzhi'i yan lag ma tshang ba'i spros pa ston par byed de/ 'di yir ma gyur cig bdag gir yang ma gyur cig snyam pa'i blo ni chud gzon pa ste phrogs te chud gzon pa ni chung ba nyid du 'gyur te/ 
<p>184a.4</p>bshags par bya ba kho na'i nyes par 'gyur ro/ /nyid ni gzhan du ma yin no zhes nges par gzung ba'i don to/ /rgya ni gang gis chu las nya 'don par byed pa ste/ de la sogs pa de lta bu'i rigs can gang yin pa de ni rgya la sogs pa'o/ /'khrul 'khor ni ri dwags la sogs pa gsad pa'i
<p>184a.5</p>phyir shing gi sbyor ba dag yin no/ /'khrul 'khor rgya la sogs pa dang bcas par 'jug pa'i phyir 'khrul 'khor bcas pa'i rgya la sogs pa ste/ de chud gzan pa ni nyes byas chung ba nyid du 'gyur ro/ /dang ni sdud par byed pa'i don yin no/ /'di la chud gzan pa'i bsam pa nyid yod pa'i phyir
<p>184a.6</p>rku sems kyang med la bdag gi phyir yang ma yin no/ /mi dbang bsod snyoms yongs su blangs gyur na/ /zhes bya ba ni yongs su blangs pa zhes bya ba ni 'phrog par byed pa ste/ de la yang nyes byas kho nar 'gyur ro/ /nyid ni nges par gzung ba'i phyir ro/ /kyang gi sgra ni g.yos su byas pa'i
<p>184a.7</p>zas rin thang tshang du zin kyang chung ba kho na yin no zhes khyad par du bya ba'i don te/ rgyu gang gis she na/ 'jig rten tha snyad tshul gyis zhes bya ba smos pa yin te/ 'jig rten pa'i tha snyad kyi tshul ni 'jig rten tha snyad tshul yin pa de bas na des so/ /gang gi phyir g.yos su byas pa'i zas la na na ka
<p>184b</p>
<p>184b.1</p>ji lta ba de bzhin du 'jig rten pa la 'dzin pa med pa de'i phyir mchog gam khyad par can ma yin pas 'jig rten pa 'di la rku ba'i blo skye bar mi 'gyur ro/ /de bas na mis bdag gir byas pa dang rin thang tshang ba med pa'i phyir mi yis bdag gir byas pa zhes bya ba 'di la med pas nyes pa chung bar 'gyur ro/ /
<p>184b.2</p>mi dbang zhes bya ba'i don ni sngar bshad pa yin te/ de bas na don 'di ni dbang ba ma yin pa'i bsod snyoms te 'jig rten pa'i brnyas pa'i yul yin pa'i phyir snying brtse ba'i blo ni mi skye ba de bas na nyes pa chung bar 'gyur ro zhes bya ba'i don to/ /gang gi tshe 'ga' zhig gis dus de srid cig
<p>184b.3</p>gos la sogs pa byin pa ltos pa med par longs spyad na cir 'gyur ba bstan par bya ba'i phyir/ gzhan gos gtan du byin ltar spyod pa dang zhes bya ba smos pa yin te/ gos dag gtan du byin pa'i tshul gang yin pa ste de lta bu des so/ /gzhan dag gos yongs su longs spyod pa ni
<p>184b.4</p>de la zhen pa yin te/ gzhan dag gi gos longs spyad na nyes byas su 'gyur ro/ /dang ni rim pa gzhan sdud par byed pa yin te/ 'di skad du dus de srid cig rnyed pa la rnam pa thams cad du rnyed pa yongs su longs spyad pa ltar 'gyod pa med cing ltos pa med par spyod par byed na nyes byas su
<p>184b.5</p>'gyur ro zhes bstan par 'gyur ro/ /mi rigs par spyod pas snying po len par byed pa yin gyi/ ci zhig kyang brkus pa ni med pa'i phyir rku sems dang rku ba'i yan lag gzhan dag kyang med la bsam pa ni ngan par gyur ba yin no/ /sman dang sngags ni sman dang sngags te de dag gis kyang gos
<p>184b.6</p>la sogs pa sbyin du 'jug na nyes byas su 'gyur ro/ /kyang gi sgra ni sdud par byed pa yin te/ dper na sngags kyi sbyor ba dang gzhan mgu bar bya ba'i thabs su gyur pa me tog la sogs pa byin pas sbyin du 'jug na nyes byas su 'gyur ba lta bu'o/ /sbyin pa po de la bdag nyid 'dod pas
<p>184b.7</p>sbyin pa la 'jug pa ni med kyi/ 'on kyang 'di ltar sngags la sogs pa'i dbang ngam stobs kyi rnam pas 'jug pa yin pa'i phyir rku sems nyid ni med de/ 'di ltar log pa'i 'tsho ba ni yin pa de'i phyir ma byin par len par gtogs pa'i nyes par mi 'gyur ro/ /'dod pa ni mngon par
<p>185a</p>
<p>185a.1</p>bsams pa ste de rku ba ni 'dod pa rku ba'o/ /de'i phyir mang po'i nang du rnam par 'byed par byed cing tha dad par byed na nyes byas su 'gyur ro/ /'dod pa brku bar bya'o snyam pas mang po'i nang nas rnam par 'byed par byed kyi/ gnas nas skyod par mi byed na yang nyes
<p>185a.2</p>byas yin gyi/ dngos gzhir ni mi 'gyur te/ gang gi tshe 'dod pa gnas las skyod par byed pa de'i tshe dngos gzhir 'gyur bar rig par bya'o/ /gzhan gyi don ni gzhan don te de'i don du'o/ /don gyi sgra ni dgos pa'i tshig yin no/ /len cing blangs la 'gyed pa ste rnam par 'god na nyes byas
<p>185a.3</p>su 'gyur ro/ /dang ni sdud par byed pa yin no/ /dper na gzhan gyis khyed cag gis 'di dang che ge mo la mchod ston la sogs pa 'di dang 'di gyis shig ces gzhan gyi lag tu byin pa dang de dag gis de yang blangs nas 'god par byed na nyes byas su 'gyur ro zhes bya ba'i don to/ /'di ji ltar
<p>185a.4</p>na nyes byas su 'gyur te/ gang gi phyir mi gzhan gyi nor yang yin la rku sems kyang yod pa'i phyir dngos gzhir 'gyur ro zhe na/ smras pa/ mi yis bdag gir byas pa zhes bya ba'i bdag gir byas pa nyid 'di la med do/ /gang gi phyir che ge mo la mchod ston la sogs pa gyis shig ces de gang
<p>185a.5</p>la bstabs pa des bdag la mchod ston gyi phyir byin pa yin no zhes 'di mi shes la/ gang gis byin pa des kyang yongs su spangs pa de'i phyir 'gas kyang bdag gir ma byas pa yin no/ /de ltar na yang dngos su bdag po dang bcas pa kho na yin yang bdag pos mi shes pa'i sgo nas bdag po dang bcas
<p>185a.6</p>pa ma yin pa'i phyir nyes byas su 'gyur bar rig par bya'o/ /'ged pa smos pa ni mang po'i dbang du byas pa yin pa de'i phyir gcig gis blangs su zin kyang nyes byas su 'gyur ro/ /phyogs bzhi gang la yod pa de ni phyogs bzhi pa'o/ /de dag gi tshogs ni phyogs bzhi pa'i tshogs te/ phyogs
<p>185a.7</p>bzhi pa'i tshogs de'i 'phags pa'i tshogs ni 'phags pa'i dge 'dun gyi dkor ro/ /phyogs bzhi'i don du brkus na chung ba ste/ nyes byas chung ngur 'gyur ro zhes bya ba'i don to/ /dper na gzhan phyogs bzhi pa'i dge 'dun gyi tshogs kyi dkor gzhan phyogs bzhi pa'i don du gnas gzhan
<p>185b</p>
<p>185b.1</p>du skyod par byed na bshags par bya ba'i nyes byas su 'gyur ba lta bu'o/ /'dir gnas gzhan du skyod pa tsam yin gyi bdag po'i dbye ba ni ma yin pa de'i phyir bsam pa'i nyes pa'i dbang gis nyes byas su rnam par gzhag pa yin no/ /nor gcig pa'i spun 'dra ba'i dge 'dun la zhes bya ba'i
<p>185b.2</p>dbang du byas na gnas gang du bdag po tha dad par gyur pa de dag tu ni cig shos las gzhan du skyod par byed na/ rku ba po yang der 'dus pa'i phyir dngos gzhi kho nar 'gyur ro/ /'on te ma yin na chung ba yang yin te bdag gi phyir zhes bya ba'i yan lag med pa'i phyir ro/ /gang / dur khrod pa
<p>185b.3</p>dang mi dbang bsod snyoms gzhan/ /zhes bya ba de sngar phyis rnam par dpyad par bya'o zhes bstan pa de las mi dbang bsod snyoms zhes bya ba la sogs pas gcig gi rnam par dpyad zin la dur khrod gnas kyi zhes bya ba la sogs pas gnyis pa rnam par dpyad par bya ste/ de la dur
<p>185b.4</p>khrod ni kun nas sreg par byed pa yin te/ de'i gnas yin pa de'i phyir dur khrod gnas kyi'o/ /khyad par ji lta bu zhe na/ mi'i yongs su 'dzin pa dang bcas par 'jug pa'i phyir 'dzin bcas te/ 'dzin pa dang bcas pa de las so/ /gos la sogs pa gang yin pa de ni gos la sogs
<p>185b.5</p>pa'o/ /de brkus par gyur na ji ltar gong du chung bar 'gyur ba de bzhin du 'dir yang chung bar 'gyur ro zhes bya ba'i tha tshig go/ /da ni 'di rnam par dpyad par bya ste/ de la gal te dur khrod pa'i dngos po mi yis bdag gir byas shing rin thang tshang bar gyur la/ yan lag gzhan dag kyang yod na nyes
<p>185b.6</p>pa yongs su rdzogs pa kho na'o/ /'on kyang med na 'di 'ba' zhig tu ma zad kyi gzhan dag la yang chung ba kho nar 'gyur ro/ /dur khrod gnas kyi yongs su 'dzin bcas las/ /zhes bya ba'i khyad par ci'i phyir zhe na/ smras pa/ dur khrod kyi gnas ni rnam pa gnyis te/ 'dzin pa dang bcas pa dang
<p>185b.7</p>'dzin pa med pa'o/ /de la 'dzin pa dang bcas pa yang rnam pa gnyis te/ lus kyis las su byas pa dang nyos pa'o/ /de la lus kyis las su byas pa ni 'dir gang 'byung ba de bdag gi yin te/ bdag gi lus kyis khyed kyi las bsgrub par bgyi'o zhes rgyal po'i thad las bdag gir
<p>186a</p>
<p>186a.1</p>byas par gyur pa'o/ /nyos pa yang 'dir rab tu grags pa kho na yin te/ 'dir nor khas blangs pa ji ltar bsgrubs pa la sogs pa'i 'jigs pas 'bad rtsol gyis srung bar byed pa de'i phyir yang 'di la bdag gir byas pa shin tu che ba ltar snga ma la ni ma yin te/ 
<p>186a.2</p>gang gi phyir lus kyis las su byas pa de la ni lus kyi g.yo 'gul tsam las cung zhig kyang sbyin par mi byed pa de'i phyir bdag gir byas pa'i shas shin tu chung ba yin pa de bas de'i dbang du byas nas 'dzin bcas zhes smos pa yin no/ /cig shos las ni mtshan nyid ji
<p>186a.3</p>lta ba dang bsam pa ji lta ba bzhin du nyes par 'gyur bar rig par bya'o/ /de ltar na rku sems zhes bya ba la sogs pas rku bar byed na dngos gzhi yan lag tshang ba dang ma tshang ba las dngos gzhi'i nyes pa dang nyes pa chung ngur 'gyur bar bshad pa yin no/ /da ni gang gis gnas skabs gang dang gang la rku ba de
<p>186a.4</p>brjod par bya ba de nyid kyi phyir/ /da ni rku ba'i dbye ba brjod par bya/ /zhes smos pa yin te da ni zhes bya ba ni da ltar ro/ /rku bar byed pa ni rku ba ste de'i dbye ba 'chad par 'gyur ba'i rnam pas brjod par bya ba ni ji ste 'dus par brtsad pas zhes bya ba la sogs pas bstan par bya'o/ /sa ni sa yin te
<p>186a.5</p>zhing la sogs pa de'i sa'o/ /tshig rnam pa du ma rnam pa sna tshogs pa ni brtsad pa yin te/ des rku ba ni rku bar byed pa'o/ /de la brkus par gyur pa ji tsam na brkus par 'gyur zhe na/ gang gi tshe khyim pas sbyor btang zhes smos pa yin te/ btang ba ni yongs su spangs shing gang gis sa la brten
<p>186a.6</p>pa'i tha snyad kyi sbyor ba de btang ste/ sa'i bdag po khyim pa des gang gi tshe sbyor ba btang bar gyur pa de'i tshe brkus par 'gyur ba yin no zhes bya ba'i bar du'o/ /khyim pa smos pa ni nye bar mtshon pa yin te/ gzhan dag la yang sa la brten pa'i tha snyad du bya ba yod pa'i phyir ro/ /de gang du zhe na/ ci ste
<p>186a.7</p>'dus par zhes bya ba smos te/ ci ste bram ze la sogs pa'i 'dus par de rtsod par gyur pa de'i tshe 'di brkus pa yin no/ /gzhan dag tu ji ltar 'gyur zhe na/ gal te blar ni rgyal ba nyid na brkus/ /zhes smos te/ bla ni rgyal po yin te gal te rtsod pa smra ba des rgyal bar gyur pa de'i tshe de rgyal ba nyid na
<p>186b</p>
<p>186b.1</p>brkus par 'gyur ro/ /nyid ni sbyor ba ma yin no zhes nges par gzung ba'i don to/ /gang gi phyir der gtan la phab par yang tha snyad kyi sgo nas rnam pa gzhan du byed par mi nus pa yin te/ gang las bcom ldan 'das kyis dge slong dag rgyal po ni thams cad la dbang byed pa yin pa'i phyir bla
<p>186b.2</p>yin no zhes gsungs pas/ bram ze'i 'dus par rgyal ba ni sbyor ba kho na yin no/ /sa dang khang khyim dag rtsig pa la sogs pas yongs su bskor ba ji tsam na brkus par 'gyur zhe na/ bskor ba'i dbang gis zhes smos te/ bskor ba ni rtsig pa la sogs pas kun nas bskor cing
<p>186b.3</p>yongs su bskor ba ste/ kun nas bsgribs pa de'i dbang gis rku bar byed pa na sa phyogs gang du mtshams su byas pa der mtshams kyi snar gang gi tshe 'byor bar gyur pa de'i tshe brkus pa yin te/ de tsam na rku ba yongs su rdzogs par gyur to zhes bya ba'i don to/ /rnam pa mang pos mi
<p>186b.4</p>rku bar byed de/ de dag gi nang nas ji ltar brdas brku bar 'gyur zhe na/ brda'i tshul gyis zhes bya ba la sogs pa smos te/ mi rku ba ni mi rku ba na'o/ /mi zhes bya ba ni rigs gzung ba yin pa de'i phyir skyes pa dang bud med dang ma ning dag gzung ngo / /de la mi rku bar byed pa na gang gi
<p>186b.5</p>dbang gis nyes par 'gyur zhe na/ brda grub dbang gis zhes smos te/ brda grub pa ni brda grub pa ste de'i dbang gis so/ /de'i phyir brda grub pa'i dbang gis nyes byas su 'gyur ro zhes bya bar sbyar ro/ /rnam pa gang gis rku ba yin zhe na/ brda'i tshul gyis zhes bya ba smos pa yin te/ 
<p>186b.6</p>brda yang de yin la tshul yang de yin pas na brda'i tshul gyis so/ /tshul ni sbyor ba la bya ste brda'i rang bzhin gyis sbyor ba zhes bya ba'i don yin pa de bas na des rku ba ni rnam pa de lta bus brkus par 'gyur zhes bya ba'i tha tshig go/ /bcom ldan 'das kyis mi rku ba ni gsum ste gsum gang
<p>186b.7</p>zhe na/ yul phyogs dang brda dang mtshan ma zhes gsungs pa ma yin nam/ brda'i tshul gyis zhes bya ba ni de ci'i phyir smos she na/ smras pa de la yul phyogs ni lha rten yin la/ brda ni snga dro la sogs pa'o/ /mtshan ma ni sgra dang kha spu la sogs pa bregs nas ring po ma lon pa
<p>187a</p>
<p>187a.1</p>dag yin no/ /de la yul phyogs la sogs pa gsum po dag la don sna tshogs pa yod du zin kyang snga dro la sogs pa'i khyad par nye bar mtshon par dka' ba yin pa'i phyir kun la brda'i sgra'i spyis bstan pa yin no/ /yang na brda smos pa ni yul phyogs dang mtshan
<p>187a.2</p>ma gnyis kyi nye bar mtshon par byed pa yin no/ /ji ltar na yul phyogs kyis brkus par 'gyur zhe na/ dge tshul rku ba'i bsam pa can gyis mi la 'di skad du yul gzhan du song shig dang der 'di dang 'di sbyin par bya'o zhe'am/ 'di dang 'di gyis shig ce'am/ rig pa lhan cig bslab
<p>187a.3</p>par bya'o zhes smras pa na/ des kyang de ltar dge'o/ /yu bu gang du mjal bar bgyi zhes smras la/ der phyin par gyur na bdag gi dbang du 'gyur ro snyam pa'i bsam pas/ rku ba pos lha rten la sogs pa che ge mo zhig tu'o zhes smra bar byed de/ des kyang der phyin par gyur na brkus par rdzogs
<p>187a.4</p>par brjod par bya'o/ /ji ltar na mtshan mas she na/ snga ma bzhin thams cad brjod par bya'o/ /de la khyad par ni ji tsam na mjal bar bgyi/ dge tshul gyis smras pa/ bdag gis skra dang kha spu la sogs pa bregs nas ring po ma lon pa mthong bar gyur pa de'i tshe khyod kho bo'i thad du
<p>187a.5</p>shog shig ces bya ba de lta bu ni mtshan ma dag gis yin no/ /ji ltar na brdas yin zhe na/ snga ma bzhin du 'dir yang thams cad brjod nas khyad par 'di ltar brjod par bya ste ji tsam na kho bo khyod kyi thad du 'ong bar bya zhes dge tshul la dris pa na/ nyi ma phyed sgang la sogs pa dag tu'o zhes
<p>187a.6</p>smras pa dang / des kyang der phyin par gyur pa na brkus par brjod par bya ste/ de lta bu ni brda yis yin no/ /gzhan yang rnam pa gzhan stobs kyis 'dren par byed pa dang / bteg pa dang / sngags dang sman gyis rmongs par byas pa dang / bcings pa thar par byas pa dang / 'jigs
<p>187a.7</p>pa'i rgyu mtshan bstan pas bkri ba dang / sngags kyis 'dren par byed pa zhes bya ba la sogs pas de lta bu dag ni nges par dpyad nas mtshan nyid ji lta ba bzhin du 'dir brkus par shes par bya'o/ /ji ltar dud 'gro bcings pa brkus par 'gyur zhe na/ byol song rgyud ces bya ba la sogs pa
<p>187b</p>
<p>187b.1</p>smos te/ byol song gi rgyud thag pa la sogs pas shing la sogs pa la bcings pa'o/ /rku ba ni rku bar byed pa'i dus su'o/ /bcings pa kho nar bcings pa tsam ste de bkral ba ni bcings pa tsam bkrol ma thag tu'o/ /de brkus par 'dod pa ni brkus par dgongs pa'o/ /tsam smos pa
<p>187b.2</p>ni brku bar bya ba gzhan la mi ltos pa nyid du ston par byed pa yin te/ gang gi phyir de ni 'dir gnas nas bskyod pa yin pas so/ /ji ltar na khyu las bkar ba la sogs pas brkus pa yin zhe na/ bkar tam zhes bya ba la sogs pa smos te/ bkar ba ni dud 'gro khyu las tha dad par byas nas khyer
<p>187b.3</p>ba'o/ /btags pa ni khyu dang lhan cig 'gro ba shing gi rtsa ba la sogs pa la btags pa'o/ /bkar ba dang btags pa ni bkar ba dang btags pa ste/ de bas na dud 'gro'i rgyud cig khyu las bkar tam/ btags par gyur pas so/ /snang bar gyur pa ni snang ba ste/ mthong ba nyid du gyur ces
<p>187b.4</p>bya ba'i don to/ /snang ba ma yin pa ni mi snang ba ste de las bzlog pa'o/ /der gyur pa'i phyir de'i bdag po 'am srung zhing skyong ba la mi snang bar gyur pa na'o/ /de la mchog tu gtod pa gzhan 'ga' zhig las brkus par ni 'brel pa med la ji srid khyu las mi snang ba nyid du gyur na zhes bya ba ni rung
<p>187b.5</p>ba tsam nyid gzung ba yin te/ ci ste gcig pu zhig na gnas gang las bskyod pa de las zhes bya bar shes par bya zhing de tsam du gyur pa la rku ba'i blo gnas pa yin no/ /gal te bla ma'i gos sogs bskur ba na/ /zhes bya ba la sogs pas lam du 'gro ba'i rku brjod par byed de/ bla ma de slob dpon
<p>187b.6</p>dang mkhan po'i gos la sogs pa bskur ba na'o/ /gom pa myur ba sngon du mgyogs par 'gro bas so/ /yang na gom pa bsnur ba ni gom pa phyir bsnur ba ste rgyab phyogs su 'gro bas so/ /mthong ba'i phyir snang ba ste mthong ba ma yin pa ni mi snang ba'o/ /de'i dngos po ni mi snang ba nyid yin
<p>187b.7</p>pa de'i phyir gang gi tshe re lde la sogs pa ste/ sab mo la sogs pa'i phag tu mi snang bar gyur pa de'i tshe rtsa bar 'gyur ro/ /bla ma smos pa ni nye bar mtshon pa yin te/ gzhan dag la de lta bu srid pa'i phyir ro/ /'di 'ba' zhig ma yin gyi mngon sum du rku ba ni mngon sum rku ba ste de la yang
<p>188a</p>
<p>188a.1</p>ngo / /de dang 'dra ba ste snga ma bzhin du rtsa bar 'gyur te/ 'di la yang ji srid de snang bar gyur pa de srid du gnyi ga'i brkus pa'i blo mi 'byung ba yin no/ /ji ltar gru brkus par 'gyur ba mtsho'am thang ngam zhes bya ba la sogs pa ston par byed de rtsa ba zhes bya ba rjes su 'jug
<p>188a.2</p>pas ji ltar byol song gi rgyud mi snang bar gyur pa na brkus pa yin pa de bzhin du gru yang mi snang bar gyur pa na brkus pa yin no/ /'di gang du brkus par 'gyur zhe na/ smras pa/ yangs pa yang de yin pas yangs pa'i chu ste mtsho'o/ /dper na rgya mtsho'i chu'am gzhan dag lta bu'o/ /de
<p>188a.3</p>la mtsho 'ba' zhig ma yin gyi 'dir thang yang yin te thang ni sa skam dag yin no/ /de la yang bteg pas sam chu bo'i rgyun la 'dren par byed na gru mi snang bar gyur pa na brkus pa yin no/ /klung la sogs pa gang yin pa de ni klung sogs so/ /mtha' ste pha rol gyi ngogs gang yin pa snang
<p>188a.4</p>ba ni klung sogs mtha' snang ba'o/ /mtha' snang ba ma yin pa ni klung sogs mtha' mi snang ba'o/ /de la klung la sogs pa dang chu bo la sogs pa'i thad kar rku ba na ngogs cig shos la sogs pa'i rgal sa'i ngogs su khyer ba ni de bzhin du mi snang bar gyur pa kho na ni brkus par 'gyur
<p>188a.5</p>ro/ /gang gi tshe pha rol snang bar gyur pa de la ji ltar 'gyur zhe na snang na zhes bya ba smos te klung la sogs pa'i pha rol gyi ngogs snang ba la ni tshu rol nas bshad ma thag pa'i pha rol tu phyin na de'i tshe brkus par rig par bya'o/ /klung gi sgras ni chu bo rjod par byed pa la sogs pa'i sgras ni lteng ka
<p>188a.6</p>la sogs pa gzung ngo / /ni'i sgra ni snga ma las khyad par du byed pa'i don to/ /gang gi tshe rgyun las bzlog phyogs su rku bar byed pa de'i tshe ji ltar 'gyur zhe na/ rgyun las zhes smos te/ rgyun las bzlog pa ni bzlog pa dang mi mthun pa yin pa'i phyir mi mthun pa dang / 'bab phyogs
<p>188a.7</p>ma yin pa zhes bya ba'i don to/ /ni'i sgra ni snga ma las khyad par byed pa'i don yin no/ /de la rgyun gyi bzlog phyogs su khrid par gyur na gru brkus par 'gyur ro/ /ji ltar brkus par 'gyur zhe na/ gru tshugs 'das na zhes bya ba smos te/ gru tshugs las shin tu 'das pa'i phyir gru
<p>188b</p>
<p>188b.1</p>tshugs 'das pa ste/ de las so/ /gang gi gru tshugs las 'das par gyur pa zhe na/ rgal ba'i sa'o/ /'di skad du pha rol du bkri ba'i phyir ji srid gyen phyogs su khrid par byed pa'i ngogs de gru tshugs zhes bstan par 'gyur ro/ /rgyun bzlog phyogs su khrid par gyur na de las 'das
<p>188b.2</p>par gyur na brkus par 'gyur ro zhes bya ba de ni de'i gnas yin no/ /zhes bya ba'i dbang du byas pa yin la rgal sa'i gru tshugs med na gdags pa'i tshad tsam gnas nyid yin pa de'i phyir de'i de las 'das na brkus pa yin/ ji ltar sngags la sogs pa'i sbyor bas rku bar byed ce na/ brku bya
<p>188b.3</p>sngags kyis rku bar byed pa na/ /zhes bya ba la sogs pa smos te/ brku bar bya ba gter la sogs pa gzhan dag gi rdzas rang gi mig ste bdag nyid kyi mig gis mthong ba nyid na brku bya de brkus par 'gyur ro/ /nyid ni gnas gzhan du spos pa la sogs pa'i mtshan nyid can dag ni ma
<p>188b.4</p>yin no zhes rnam par dpyod pa'i don to/ /sngags kyis zhes mang po'i tshig tu byas pa ni sman yongs su bsdu ba'i phyir ro/ /mthong ba smos pa ni de mthong bar gyur pa na grub pa'i blo gros kyi dbang du byas pa yin no/ /chu la sogs pa dag tu spyings pas rku ba la ji ltar 'gyur zhe na/ rdzas kyi steng
<p>188b.5</p>phyogs zhes bya ba la sogs pa smos te/ chu la sogs par nub par gyur pa ni 'og tu spyings par gyur pa ste des brkus par 'gyur ro zhes bya bar dgongs so/ /brku bar bya ba'i rdzas kyi steng gi phyogs ni rdzas kyi steng phyogs te/ de chu la sogs pa gang du nub par gyur pa de'i gnas kyi steng phyogs las
<p>188b.6</p>de 'das shing phyin par gyur na brkus par 'gyur ro/ /spyings pas rku bar byed pa na rdzas kyi steng gi cha chu la sogs pa gnas kyi steng gi char nub par gyur na brkus par 'gyur ro zhes bya ba'i don to/ /'di ltar rku ba po ni spyings nas phyis brku bar bya'o snyam pa ma yin nam zhe na/ bden te 'on kyang de ni
<p>188b.7</p>brkus pa bskur ba'i blo yin par blta bar bya ste/ de nyid kyi phyir mdo mdzad pas phyis brku'o snyam pa'i blo gang yin pa de ni blang ba'i yin no zhes gsungs so/ /lus la btags pa'i rgyan rnams ji ltar brkus par 'gyur zhe na/ lus kyi rgyan rnams zhes bya ba la sogs pa smos te/ lus kyi
<p>189a</p>
<p>189a.1</p>yan lag yin la rgyan ni mdzes par byed pa'o/ /bkrol bar gyur pa ni lus kyi yan lag las tha dad par byas par gyur pa na brkus pa yin te/ de ni 'dir gnas nas bskyod pa yin no/ /gang gi phyir lus la btags pa'i rgyan gyis ni gnas lugs kyi phyogs
<p>189a.2</p>gcig ma yin te/ gang gis btags pa'i phyogs las gzhan du bkrul bas kyang bcol ba'i rdzas 'dren par byed pa dang 'dra bar nyes byas su 'gyur ro/ /dper na lag ngar la btags pa'i gser gyi gdu bu dpung mgo la thug par bkrul na yang nyes par 'gyur na/ de lta ni ma yin pa de'i
<p>189a.3</p>phyir ji skad du bshad pa brkus pa yin par khong du chud par bya'o/ /da ni sho gam zhes bya ba la sogs pas sho gam rku ba 'chad par byed de/ brkus par 'gyur zhes bya ba rjes su 'jug pa yin no/ /sa ni 'dir sho gam gyi sa yin par dgongs so/ /de'i skabs yin pa de'i phyir yul gang du sa'i
<p>189a.4</p>cha ji srid cig tu phyin par gyur na sho gam gzhal dgos pa de nyid sho gam gyi sa yin pa de bas na sa de nyid las yin gyi nam mkha' las ni ma yin no/ /'das pa ni rgal ba yin te de las 'das na sho gam brkus par 'gyur ro/ /gang las 'das pa zhe na/ gnas nas zhes smos pa yin te/ 
<p>189a.5</p>gnas ni sho gam gyis zhes bya ba'i don to/ /sa nyid ces bya ba'i nyid ni sa gzhan las 'das pa la nyes pa med pa'i phyir de rnam par gcod par byed pa yin la/ sa la gnas pa'i sngags la sogs pa'i stobs dang / nam mkha' nas 'dren par byed pa de yang don dam par sa nyid las 'dren
<p>189a.6</p>par byed pa yang ma yin te/ gang gi phyir rdzu 'phrul dang sngags dang sman gyi stobs kyis sho gam gyi sa dang rjes su 'brel pa med par 'dren par byed pa gang yin pa de yang rnam par gcod par byed pa yin no/ /sho gam zhes bya ba ni sho gam pa la sbyin par bya ba yin te/ sho gam du 'os pa'i
<p>189a.7</p>rdzas gnod 'das par byed na sho gam 'das pa zhes bya ba'i nyes pa 'di nyid du 'gyur ro/ /sho gam du 'os pa'i rdzas khyad par ji lta bu zhe na/ 'jig rten gyis rnam par gzhag pa'i zong du gyur pa nyid yin gyi yongs su longs spyad par bya ba'i don gyi gos la sogs pa yang ma yin la/ gzhan
<p>189b</p>
<p>189b.1</p>la bsngos pa yang ma yin zhing gser yang ma yin te/ rnam par gzhag pa bstan pa las stobs kyis sho gam len par byed pa'i sho gam pa dag rkun por gyur pa nyid yin pa'i phyir sho gam dang bros par gyur pa la yang nyes pa med pa yin no/ /rkun po la lam la sogs pa ston par byed pa'i
<p>189b.2</p>sgo nas grogs sgrub par byed pa na kha na ma tho bar 'gyur ro zhes ston par byed pa la/ rkun po ni rdzas 'phrog par byed pa yin no/ /grogs byed pa ni than grogs byed na'o/ /de gang gis she na/ sdom can te dge tshul gyis so/ /rnam pa gang gis she na/ lam sogs zhes bya ba smos te/ 
<p>189b.3</p>lam dang por byas pa'i khyim de na bud med kyi tshogs ni mang la skyes pa'i tshogs ni nyung zhing nye ba na nags thibs po med la mi srun pa med do zhes bya ba de lta bu la sogs pa gang dag yin pa de dag lam sogs yin te/ de dag nye bar ston pas bstan pa de ni lam sogs bstan pa ste/ than grogs
<p>189b.4</p>sgrub par byed ces bya ba'i don to/ /skal ba ni so so'i thob skal dang cha yin la de 'dod pa na sred pa yin pa de bas na/ skal ba 'dod phyir te rgyu des dge tshul gyi brtul zhugs nyams par 'dod pa ste brtul zhugs nyams par 'gyur zhes bya ba'i don to/ /ci nye bar ston pa tsam kho nas 'gyur
<p>189b.5</p>ram zhe na/ skal ba thob na zhes bya ba smos pa yin te/ skal ba thob par gyur na der 'gyur ro zhes bya ba'i tha tshig go/ /gang gi tshe dge slong dag nye du'am gzhan dag la gzhan gang gis chad pas gcod par byed par 'gyur ba de'i tshe yang nyes par 'gyur ro zhes gsungs pa de yang gang gi tshe
<p>189b.6</p>'gyur zhe na/ tshul min chad pas zhes bya ba la sogs pa smos pa yin te/ tshul ni nyes pa dang rjes su mthun pa bstan bcos las bstan pa gzung ngo / /de las rnam pa gzhan du smos pa ni tshul min bcad pa'o/ /tshul min chad pa des chad pa thob na rin thang ji lta ba dang bsam pa ji lta ba
<p>189b.7</p>bzhin du nyes par 'gyur ro/ /ji lta yang bcom ldan 'das kyis dge slong dag zhing las ni kha na ma tho ba chen po bcas pa yin no zhes zhing gi las bkag pa mdzad pa de lta na yang zhing las tsam gyis mtha'i nyes par 'gyur ba ni ma yin mod kyi 'on kyang srog chags mang po dag 'chi bar 'gyur ba
<p>190a</p>
<p>190a.1</p>de bas kyang bcas pa ji lta ba bzhin du nyes par 'gyur ba de nyid kyi phyir/ bcom ldan 'das kyis kha na ma tho ba chen po dang bcas pa yin no zhes gsungs pa yin no/ /de lta na yang gal te byas pa las mtha'i nyes pa 'gyur ba ni bdag la legs shing zhes bya ba la
<p>190a.2</p>sogs pas ji lta ba da ltar ston par byed pa yin te/ gzhan gyi zhing ni gzhan dag gi zhing la'o/ /gal te dge tshul gyis gzhan gyi zhing de la chu 'dren par byed pa dang gcod par byed pa ni chu 'dren gcod byed na ste 'di la rtsa ba nyid du 'gyur ro/ /'di la zhes bya ba ni 'dren par byed pa la sogs
<p>190a.3</p>pa la'o/ /chu 'dren zhes bya ba ni gang gi tshe chu mang bar gyur pa de'i tshe bdag nyid kyi zhing las bor zhing gzhan gyi zhing la chu 'dren par byed pa yin la/ gcod pa ni chu'i tshogs nyung bar gyur pa na gzhan dag gi las zlog par byed pa yin te/ bcad pa tsam las bdag gi rnyed pa yang ma yin
<p>190a.4</p>pa'i phyir bcad pa sngon du song ba'i bdag nyid kyi la 'dren par byed pa ste 'dir gcod par byed pa yin par gzung ngo / /bsam pa gang gis she na/ bdag la legs shing zhes bya ba smos te/ nas 'bru bdag la legs par gyur cig gzhan la nyes par gyur cig ces bya ba'i bsam pa
<p>190a.5</p>'dis byas na rtsa bar 'gyur ro zhes bya ba'i don to/ /ci de tsam zhig byas pas rtsa bar 'gyur ram zhe na/ ma yin te bdag gi 'bru rnyed par gyur pa ni bdag gi 'bru rnyed na ste bdag gi 'bru rnyed par gyur pa de la'o/ /gal te de yang rnyed la gzhan gyi 'bru nyams par gyur pa de'i tshe brkus pa
<p>190a.6</p>yin no/ /'di skad du bdag gi 'bru legs par gyur cig gzhan gyi 'bru nyes par gyur cig ces bya ba'i bsam pas chu'i tshogs mang por gyur pa na bdag nyid kyi zhing las bcad nas gzhan gyi la 'dren par byed la/ bdag gi legs par gyur cig ces gzhan gyi zhing nyams par gyur na/ 
<p>190a.7</p>de la dngos po ji lta ba bzhin du nyes par 'gyur ro zhes bstan par 'gyur te/ gang du zhing 'dus byas pa'i khyad par gyi dbang las rnyed par 'gyur ba de brkus pa ma yin zhing / gang chu 'dren par byed pa la sogs pa las rnyed pa de 'dir gzhan dag las brkus pa yin no/ /rang gi
<p>190b</p>
<p>190b.1</p>las kyi mtha' 'dus byas pa'i khyad par gyi dbang dang / zhing gi yon tan las ni ma yin te dper na bdag gi zhing dang gzhan gyi zhing chu mnyam po'i sgo nas thams cad du gal te khal gnyis gnyis mnyam por grub pa yin la/ bdag nyid kyi zhing 'dus byas pa'i khyad par dang / chu bcus
<p>190b.2</p>pa la sogs pa byas pa de las gzhan gyi las ni khal gcig 'byung la bdag nyid kyi las ni khal gsum 'byung bar gyur na de la gal te chu mnyam por bcus par gyur pa las gzhan gyis ni khal phyed dang gnyis yin la/ bdag gi khal phyed dang gsum byung ba las chu mnyam po ni phyed dang gnyis
<p>190b.3</p>yin la/ gcig ni zhing 'dus byas pa'i khyad par las yin pa de'i phyir gzhan gyi khal phyed nyams par gyur pa de 'dir bsdus pa yin te/ de brkus pa yin gyi zhing 'dus byas pa'i dbang las byung ba cig shos ni ma yin no/ /de nyid kyi phyir/ bdag gi 'bru rnyed gzhan gyi 'bru nyams na/ /zhes
<p>190b.4</p>bya ba ni pha rol po'i 'bru nyams par gyur pas bdag nyid kyi 'bru rnyed pa yin no zhes bya ba'i tha tshig go/ /de nyid kyi phyir slob dpon gyis rang gi las kyi mtha' grub pa de'i don du cig shos nyams par byas nas zhes bya ba la sogs pa mdor mdzad pa yin te/ de yang 'dir rang gi las kyi
<p>190b.5</p>mtha' grub pa gang yin pa de brkus par 'gyur ro/ /khyad par ji lta bu zhe na/ nyams par byas pa ste las kyi mtha' 'dus byas pa'i rgyu las 'byung ba'i lhag mar gyur pa dang bral zhing nyams pa ni grub pa yin te/ nyams pa zhes bya ba'i don du 'gyur ro/ /nyams pa zhes bya ba'i
<p>190b.6</p>grub pa khyad par du byed pa yin te/ de lta bur gyur pa'i grub pa brkus pa yin no/ /rgyun du gtogs pa'am zhing gi khongs su 'dus pa'i chu zhes khyad par med par khong du chud par bya'o/ /chu 'dren par byed pa'i sgo nas grub pa brkus pa yin gyi chu brkus pa ni ma yin te/ rnam pa gzhan
<p>190b.7</p>du na bdag nyid kyi las kyi mtha' las chu 'dren par byed pa'am zlog par byed cing gzhan gyi las kyi mtha' la 'dren par byed na nyes pa med par 'gyur ro/ /rtsa ba nyid du 'gyur zhes bya ba'i tshig gis dngos po yongs su tshang na dngos gzhi nyid du 'gyur ro zhes rig par bya'o/ /bdag la legs
<p>191a</p>
<p>191a.1</p>zhes bya ba'i tshig ci'i phyir te/ gang gi phyir gzhan la nyes byas 'gyur zhes bya ba'i lan de tsam la/ bdag nyid kyi 'bru ltos pa dang bcas pa yin pas gzhan gyi nyams par gyur la/ dngos po yongs su tshang na yang dngos gzhir 'gyur ba yin no zhe na/ chud
<p>191a.2</p>gzan par thal bar dgongs pa de'i phyir tshig 'di smos pa yin no/ /gzhan la nyes gyur ces bya ba ci'i phyir te/ gang gi phyir gzhan dag gi rdzas nyams par 'gyur ba'i 'tshe ba med par bdag gi legs par mi 'gyur ro zhe na/ chu gcod pa la sogs pa'i 'tshe ba tsam kho na las legs par
<p>191a.3</p>brkus par 'gyur ro zhes 'jig rten gyis brkus par rnam par 'jog pa yin na ni 'jig rten pa yang bdag gi legs pa tsam gyi bsam pa'i dbang las rku ba rnam par 'jog par mi byed do/ /bdag gi 'bru rnyed ces bya ba ci'i phyir zhe na/ rang gi legs pa med par gzhan gyi 'bru nyams pa tsam
<p>191a.4</p>kho na las brkus par mi 'gyur te gang gi phyir/ cung zhig kyang des brkus pa med pa'i phyir 'di smos pa yin no/ /gzhan gyi 'bru nyams pa zhes bya ba ci'i phyir zhe na/ gang gi phyir gzhan dag gi 'bru nyams pa med par rang nyid kyi grub pa tsam las gzhan gyi cung zhig kyang brkus pa med
<p>191a.5</p>pa'i phyir 'di smos pa yin no/ /rdzas shig ces bya ba la sogs pas sa la rdzas bshal bas rku ba ston par byed de/ brku bar bya ba'i rdzas sa la bshal ba ni 'dren pa la bya'o/ /'dren par byed pa de las rku ba na ji ltar brkus par 'gyur zhe na/ rdzas shig ces bya ba la sogs pa smos
<p>191a.6</p>pa yin te/ brku bar bya ba'i rdzas la ngos bzhi yod par 'gyur ba de la ngos kyi sna gang nas bshal ba de las rgyab phyogs su gyur pa'i ngos na ngos gzhan yin te ngos gzhan de'i rten du gyur pa'i sa gang yin pa de ni ngos gzhan sa yin pa de mtshams yin pas de skad ces bya'o/ /mtshams
<p>191a.7</p>kyi sgras rib ma dang / gas pa dang / yi ge dang / tshig dang / chod pa dag bsdus pa yin no/ /'di skad du gang du yi ge bris pa la sogs pas rnam par bcad pa mtshams yin par rtogs par bya zhes bstan par 'gyur ro/ /de bas na gal te ngos gzhan cig shos de 'das pa ste rgal zhing
<p>191b</p>
<p>191b.1</p>song bar gyur na de'i tshe brkus par 'gyur ro/ /brku bar bya ba'i rdzas kyi ngos gcig ngos gzhan gyi rten du gyur pa'i sa'i mtshams las phog par gyur na bshal bas brkus pa yin no zhes bya ba'i don to/ /'dis ni mtshams gzhan du phyin na brkus pa yin no zhes bstan to/ /de nyid kyi phyir
<p>191b.2</p>brku bar bya ba'i rdzas kyis khyab pa'i sa'i cha'i dbus su gyur pa'i phyogs la mtshams yod na mtshams gzhan du phyin pa med pa'i phyir zhes bya ba'i dbang du byas na rdzas kyi ngos gzhan sa'i mtshams zhes bya ba la sogs pa'i sgo nas brkus pa ma yin te/ gang gi phyir rdzas des mtshams
<p>191b.3</p>gnyis khyab pa de'i phyir/ de las 'das shing mtshams gzhan du phyin na brkus par 'gyur ro/ /ji ltar na len par byed pas rku ba yin zhe na/ len par byed na sa las zhes bya ba smos te/ sa las bskyod pa ni sa las 'phags pa yin te/ sa las 'phags par gyur pa de nyid kho na len
<p>191b.4</p>par byed pas brkus pa yin te/ de ni bteg ste rku ba zhes bya bar 'gyur ro/ /ni'i sgra ni kho na'i don to/ /'dir sa ni rdzas kyi rten spyi rnam par ston par byed pa yin te/ gos kyi gdang bu ma gtogs pa'i gnas las len par byed na 'phags par gyur pa kho na brkus par 'gyur ro zhes
<p>191b.5</p>bya ba'i tha tshig go/ /brgyab pa'i sgo nas shing la sogs pa'i 'bras bu ltung bar byed pas rku ba rjod par byed de/ dbyug pa la sogs pa brgyab par gyur pa ni dbyug sogs brgyab pa ste/ dbyug pa bsnun pa de'i sgo nas 'bras bu rku ba na 'og tu ltung na brkus pa yin par bcom ldan 'das
<p>191b.6</p>kyis gsungs kyi/ ltung bar gyur pa'i gnas nas bskyod pa la ni ma yin no/ /'og tu ltung na zhes bya ba ni gzhi nyid du rnam par ston par byed pa yin te/ sa'i bdag nyid kyi gnas sam gos kyi bdag nyid de la gang zhig ltung bar gyur pa ni 'og tu ltung ba yin par rig par bya'o/ /gang gi
<p>191b.7</p>tshe grogs po mang po blo tha dad pas rku bar byed na de ji ltar brkus par 'gyur zhe na/ grogs po mang po 'dus pas zhes bya ba la sogs pa smos te/ mang po 'dus par gyur pas so/ /khyad par ji lta bu zhe na/ grogs por gyur pas so/ /phan tshun stobs kyis 'du shes shing gcig tu
<p>192a</p>
<p>192a.1</p>gyur pas gzhan gyi rdzas rku bar byed na de nam gyi tshe na brkus par 'gyur zhe na/ skal pa thob na zhes bya ba smos te/ skal ba ste bgo skal thob par gyur pa na brkus pa yin no/ /sngar ma yin zhes bya ba ni gnas nas spags pa ni ma yin no zhes bya ba'i don to/ /gang gi
<p>192a.2</p>phyir gnas nas bskyod pa'i dus su 'ga' zhig gis kyang bdag gir byas pa med kyi gang gi phyir de dag blo tha dad par gyur pas rku bar byed pa yin la/ de dag gis kyang brkus nas spyir so so'i skal ba bdag gir bya'o zhes de ltar rnam par gzhag pa ma byas shing / gang gis brkus pa
<p>192a.3</p>de'i de yin no zhes rnam par gzhag pa yang ma byas pa'i phyir spyir sngar tshig tu brjod pa med par rku bar byed pa yin par khong du chud par bya'o/ /spyir so so'i skal ba'i bsam pa yod pa yin na ni gnas nas bskyod pa kho na na brkus pa yin par rig par bya zhing / gang gis brkus pa de de
<p>192a.4</p>yin no zhes rnam par gzhag pa yod na gzhan gyis phrogs par gyur na gzhan grogs por gyur pa de la nyes byas su 'gyur ro zhes bya ba'i tshul 'di yang khong du chud par bya'o/ /gang gi tshe skye bo mang po la yod pa'i rdzas rku bar byed pa de la ji ltar nyes par rnam par gzhag ce na/ skye bo mang
<p>192a.5</p>po'i zhes bya ba la sogs pas rnam par 'chad par byed de/ skye bo mang po ni skye bo'i tshogs yin te/ skye bo mang po de'i nor ni skye bo mang po'i nor yin no/ /de brkus pa ni rku bar byed pa ste skye bo mang po'i nor brkus par gyur pa de la nyes pa ste ltung bar 'gyur ba'o/ /gang gi tshe zhe na/ gang tshe
<p>192a.6</p>zhes bya ba la sogs pa smos pa yin te/ gang gi tshe tha snyad du byed pa'i na na ka'i bzhi cha gcig gi rin thang tshang bar gyur pa de'i tshe brkus par gyur pa yin no/ /ci spyir ram zhe na ma yin te/ 'on kyang nor gyi bdag po re re'i skal ba ni so so'i cha yin te/ re re'i skal ba de las 'gyur gyi rdzas
<p>192a.7</p>spyir brkus pa tsam la ni ma yin te/ 'di skad du skye bo mang po'i nor te bdag po'i rdzas so so las rin thang tshang bar gyur na zhes bstan par 'gyur ro/ /da ni 'di rnam par dpyad par bya ste/ gang gi tshe skye bo mang po'i nor gyi nang nas nor gyi bdag po so so'i rdzas rin thang tshang bar gyur pa de'i
<p>192b</p>
<p>192b.1</p>tshe dngos gzhir 'gyur te/ de la gcig gi rdzas kyang rin thang tshang bar gyur na de bzhin du yang 'gyur ro/ /'dir gcig gi rdzas kyang rin thang tshang bar gyur na des kyang dngos gzhir 'gyur te gang gi phyir des nor gyi bdag po rin thang tshang bar gyur pa brkus pa de'i phyir/ gzhan gyi cha la ma tshang
<p>192b.2</p>du zin kyang dngos gzhi'i kha na ma tho bar 'gyur ro zhes bshad pa yin no/ /gang gi tshe 'gro ba mang pos gzhan dag la yod pa rku bar byed na de ji ltar 'gyur zhe na/ gang gi tshe skye bo mang pos kyang gzhan gyi rku bar byed pa de'i tshe rang gi skal ba ste/ rang gi skal ba yang yin la rin yang de yin pas rang skal
<p>192b.3</p>yin te/ bdag nyid kyi skal ba'i mtshan nyid can gyi so so'i cha dang na na ka'i bzhi cha gcig ces bya ba'i bar du'o/ /skye bo mang pos rku bar byed pa de'i tshe ste de'i dus su rang gi skal ba des nyes par rnam par gzhag par bya'o/ /'di skad du brku bar bya ba'i rdzas gang la gal te rku ba po re re la rin
<p>192b.4</p>thang tshang bar gyur pa de'i tshe dngos gzhir 'gyur gyi spyir bsdus pa la ni ma yin no/ /gang gi tshe skye bo mang po'i rdzas skye bo mang pos rku bar byed pa de'i tshe yang rdzas kyi bdag po re re'i nor la rku ba po re re la rin thang tshang bar gyur na zhes bya ba de yang tshig 'di gnyis kyis rnam par bstan par rig par
<p>192b.5</p>bya'o/ /gang gi tshe skye bo mang po la yod pa rku bar byed pa de'i tshe/ 'phags pa nyer sbas kyis gal te de la skye bo mang pos srung ma gzhag par gyur na de nyid las nyes par 'gyur gyi/ skye bo mang po las ni ma yin pa de'i phyir gal te srung ma gcig yod par gyur na yang gcig po de las na na
<p>192b.6</p>ka'i bzhi cha gcig las kyang mtha'i nyes par 'gyur ro zhes gsungs pa yin no/ /nor gcig pa'i spun 'dra'i dge 'dun la zhes bya ba la sogs pas dge 'dun gyi don du rku ba'i nyes pa ston par byed de/ nor gcig pa'i spun gang yin pa de ni nor gcig pa ste/ nor gcig pa yang
<p>192b.7</p>de yin la spun yang de yin pas na nor gcig pa'i spun te gter ma bgos pa zhes bya ba'i tha tshig go/ /de dang 'dra bar 'jug pa yin pa'i phyir nor gcig pa'i spun 'dra'i dge 'dun no/ /dper na spun nor ma bgos pa dag so sor bgo skal gyi bdag po nyid yin pa de bzhin du/ dge slong
<p>193a</p>
<p>193a.1</p>dag kyang dge 'dun gyi la so so nas bdag gir byed ces bya ba'i don to/ /gang gi phyir 'di ltar gcig gam gnyis mang pos dge 'dun gyi don du rku bar byed pa na nyes par 'gyur ba spyod pa'i tshe dge 'dun du gyur pa'i dge slong thams cad kyi yang skal bar 'gyur
<p>193a.2</p>ram ma yin zhes brtag par mi bya zhing de ltar bsam par mi bya'o/ /nyid ni rim pa gzhan du sbyar bar bya'o/ /gang gi phyir gal te dge 'dun gyi don du de rku bar byed la de lta na yang rang gi don nyid ces bya ba'i dbang du byas nas dge 'dun la ci'i phyir nyes par rnam par ma bzhag ce na/ gang gi
<p>193a.3</p>phyir sngar bshad pa'i rku sems dang ni zhes bya ba la sogs pa'i yan lag dag med pa de'i phyir rnam par ma bzhag pa yin no/ /bcom ldan 'das kyis zhing rkus pa nyes par 'gyur ba ni gal te dngos po tshang na mtha'i nyes par 'gyur la/ ma yin na nyes pa chung bar 'gyur ro zhes
<p>193a.4</p>gsungs pa ma yin nam zhe na gal te de ltar de lta bu dag kyang dge 'dun gyi dbang du mdzad nas bka' de yang gsungs pa yin te/ zhing ni bgo min phyir ro/ /gang gi phyir zhing ni btsong ba'i phyir 'god par mi byed la zhing nyid kyang 'god par ma byed de/ bgo bar bya ba ma yin pa kho nar
<p>193a.5</p>bcom ldan 'das kyis gsungs pa nyid kyi phyir ro/ /sdom can mang 'gyur phyir zhes khas blangs pa ston pa yin te/ bgo bsha' byas su zin kyang sdom can de bstan pa 'di la rab tu byung ba dag mang bar 'gyur ba'i rgyu'i phyir dge 'dun gyi dbang du byas nas nyes par 'gyur ba dpyad pa ni
<p>193a.6</p>ma yin gyi/ 'on kyang rku ba kho na'i dbang du byas pa yin no zhes bya ba'i don to/ /gal te zhing btsong ba'i phyir ram zhing nyid 'god par byed pa de'i tshe nyes pa rnam par gzhag par bya ba yin na de yang dge 'dun du gyur pa'i dge slong thams cad la/ bcom ldan 'das kyis bkag par mdzad la/ 
<p>193a.7</p>de lta na yang ji ste 'god par byed na ni rin thang tshang bar mi 'gyur te/ rab tu byung ba mang ba nyid kyi phyir zhes bya ba'i bar du'o/ /gzhan du zhes bya ba ni ci de ltar bkag pa mdzad pas rku ba po la nyes par 'gyur gyi/ dge 'dun la ni ma yin no/ /de'i tshe yang gal te dngos po tshang na rtsa ba'i nyes par
<p>193b</p>
<p>193b.1</p>'gyur la/ dngos po ma tshang na nyes pa chung bar 'gyur ro zhes rin thang brtag pa kho nar mi 'gyur te/ 'ga' zhig tu yang 'tshong bar mi byed pa nyid kyi phyir dang / thams cad la na na ka'i bzhi cha gcig tshang bar mi 'gyur ba'i phyir ro/ /de lta na ci'i phyir nyes pa chung bar 'gyur zhes bstan ce na/ 
<p>193b.2</p>bcom ldan 'das kyis lung las rin thang brtag pa gsungs pa de'i phyir de nyid kyi dbang du byas pa yin no/ /de ni mtshams kyi khongs su gtogs pa'i rnyed pa yin la/ de la yang 'ga' zhig gi tshe na ni nyung zhing / 'ga' zhig gi tshe na ni mang ba yin pas gang gi tshe nyung bar gyur pa de'i tshe
<p>193b.3</p>rin thang tshang bar 'gyur ba ma yin no/ /sdom can mang 'gyur phyir zhes bya ba de ci'i phyir bstan zhe na/ de ni yin na 'on kyang bstan bcos mdzad pa'i dgongs pa 'di bcom ldan 'das kyis dngos po ni rnam pa gsum ste/ zas dang / snod spyad dang / gzhag par bya'o zhes gsungs so/ /
<p>193b.4</p>de la bza' ba ni bza' ba'i don gyi 'bru la sogs pa yin te/ bza' bar bya ba yin pa'i phyir ro/ /snod spyad ni chos gos dang lhung bzed la sogs pa yin te/ bgo bar bya ba yin pa'i phyir ro/ /gzhag par bya ba ni zhing dang khang khyim dang / tshong khang la sogs pa yin te/ phyogs bzhi pa'i
<p>193b.5</p>dge 'dun gyi don du gzhag par bya ba yin pa'i phyir ro/ /de la 'dir yang phyogs bzhi par zhugs pa'i dge 'dun mang ba nyid kyi phyir ro zhes bya bar shes par bya'o/ /'dir smras pa/ de lta na yang mtshams dang gnas tha dad pa'i zhing la sogs pa'i skal ba ji ltar rigs pa nyid yin zhe na/ 
<p>193b.6</p>mtshams nang na gnas pa kho na la rigs pa yin te/ de yang 'ga' zhig tu nyung bar gyur pas rin thang tshang bar gyur pa de'i phyir yang rnam par dpyad par bya ba yin na/ 'on kyang gzhan dag gzhan du dge 'dun la nyes par 'gyur ba zlog par byed la/ 'dul ba la las kyang 'di skad du dge
<p>193b.7</p>slong gnyug mar gnas pa zhig gis dge 'dun gyi zhing rmor bcug pa la/ de dang ha cang thag mi ring ba zhig na khyim bdag gi zhing yod pa de yang rmor bcug pa dang / khyim bdag de yang 'ongs nas btsun pa ci'i phyir bdag gi zhing khyod kyis rmor bcug ces smas pa dang / zhing 'di ni khyod
<p>194a</p>
<p>194a.1</p>kyi ma yin gyi dge 'dun gyi yin no/ /des btsun pa mi ma yin pa'i che bzhi dag bstan par bya'o zhes smras nas/ khyim bdag des sngon sa mtshams kyi mu phur ba btsugs pa de brkos nas bstan pa dang / dge slong gis zhing rmo ba bor ro/ /khyim bdag de song ba dang des
<p>194a.2</p>phur pa de nang du 'jugs su bcug nas zhing de rmor bcug pa na khyim bdag de yang 'ongs nas btsun pa khyod khar rtsang bdag gis pham par byas na ci da yang rmor 'jud dam zhes smras pa de yang 'gyod pa skyes pa dang / bcom ldan 'das kyis bka' stsal pa/ gal te dngos po tshang na mtha'i nyes
<p>194a.3</p>byas su 'gyur la/ 'on te dngos po ma tshang na nyes byas chung bar 'gyur ro zhes 'byung ba yin no/ /de la 'di skad du gang gis brkus shing gang 'gyod pa skyes la rku ba'i sems gang la yod pa de nyid la nyes par rnam par gzhag par bya ste/ gnas skabs de ni dge 'dun gyi skabs ma yin pa nyid
<p>194a.4</p>kyi phyir dang / rku sems la sogs pa med pa'i phyir ro zhes bya ba ni lan no/ /me tog la sogs pa btus pas rku ba ji ltar brkus par 'gyur zhe na/ gang zhig btus dang zhes bya ba la sogs pa smos te/ me tog la sogs pa gang zhig btus pa ni btus nas rku ba'o/ /gos la sogs
<p>194a.5</p>par gang zhig bsdus pa ni brtul te rku ba'o/ /skyed shing yang rung ba ni gang zhig rku ba'o/ /rku ba de la me tog dang 'bras bu btus pa'i phung po dang tshogs bskyod pa kho na brkus pa yin te/ sa las spags par gyur ces bya ba'i don to/ /de bzhin du gos la sogs pa'i tshogs bsdus
<p>194a.6</p>pa dang / skyed shing dag kyang ngo / /skyed shing zhes bya ba ni me tog la sogs pa'i shing dag nye bar mtshon par byed pa yin no/ /ji ltar yang zlog pa'i sbyor ba med pa de lta na yang btus shing btus shing zhes zlos pa'i don du blta bar bya'o/ /gzhan du btus dang brtul te zhes bya ba don
<p>194a.7</p>med par 'gyur te/ spyir gnas nas spags pa rku ba nyid du bstan pa nyid kyi phyir ro/ /dang ni sdud par byed pa yin la nyid ni nges par gzung ba'o/ /me tog la sogs pa'i shing ni phyung nas brkus zhes rgyas pa las zhes bya ba ni de ltar gzhung rgyas pa las zhes bya ba'i don yin no/ /
<p>194b</p>
<p>194b.1</p>rgyas pa zhes bya ba ni rnam par 'byed pa la bya ba de'i phyir sngar phyung nas phyis rku bar byed ces bya ba'i don 'dir 'gyur ba ma yin nam/ de bas na phyung ba ni sbyor ba yin la gal te phyis rku bar byed na dngos po ji lta ba bzhin du nyes par 'gyur zhing ma yin na sbyor ba'i nyes byas tsam kho nar 'gyur
<p>194b.2</p>ro zhes nges par byas pa yin na/ de ji ltar na skyed shing yang rung spags pa nyid na brkus zhes brjod ce na/ de la nyes pa yod pa ma yin te dus mtshungs pa nyid kyi phyir ro/ /ci de lta bu mthong ngam zhe na/ mthong ste kha gdangs nas ni zhes bya ba la sogs pa smos pa yin no/ /kha gdangs nas
<p>194b.3</p>ni nyal ba ji bzhin no zhes bya ba ni ji lta ba bzhin du zhes bya ba'i don yin te/ sngar kha gdangs nas phyis gnyid log pa ni ma yin gyi 'on kyang dus mtshungs pa kho na la yin no/ /de bzhin du mig btsums nas dgod ces bya ba dang / rten cing 'brel par 'byung ba zhes bya ba de lta bu la sogs pa dus
<p>194b.4</p>mtshungs pa kho na la yin pa de bas na shing phyung nas rku bar byed ces bya ba'i don 'dir 'gyur ro/ /ji ltar yang rab tu byung ba rgyan 'gyed pa mi gnang ba de lta na yang 'ga' zhig gal te spyod na nyes par 'gyur ba rgyan po dor byas zhes bya ba la sogs pas 'chad par byed pa yin te/ rgyan de rgyan 'gyed
<p>194b.5</p>pa'i yul la log pa'i tha snyad du bya ba'i sgo nas gzhan la dor byas te rgyal bar gyur na/ dngos po ji lta ba bzhin du nyes par 'gyur te/ dper na u shud kyi rgyan gtong bar byed pa na rgyan gyi mig ji lta ba bzhin du sha ri ka spo bar bya ba yin la/ gzhan du gtong bar byed pa des gal te rgyal bar
<p>194b.6</p>gyur na dngos po ji lta ba bzhin du nyes par 'gyur ro zhes bya ba'i tha tshig go/ /rgyan la sogs pa gang yin pa de ni rgyan po la sogs pa'o/ /de'i khongs su gtogs pa'i grangs te rtsis des pha rol po la dor byed pa ni rgyan po la sogs pa'i grangs la dor byed pa'o/ /dor byed pa zhes bya ba ni
<p>194b.7</p>gzhan gyi nor 'phrog pa'i ched du log pa'i tha snyad byed pa yin te/ dper na gnyis dang gsum dang bzhi zhes bgrang bar bya ba la bdag nyid kyi bgrang ba'i tshe gnyis dang bzhi dang drug ces bgrang bar byed pa gang yin pa de ni dor byed pa zhes bya ba yin pa lta bu'o/ /de'i phyir des rku ba ni don grub
<p>195a</p>
<p>195a.1</p>ma thag pa la bya ba ste/ thob pa'am khas blangs pa'am gzhan du bsgrubs pa de kho nas brkus par 'gyur ro/ /de bzhin du mtshan ma ste gcig la sogs pa'i ang ga skyed pa ni bdag nyid kyi gcig gi don gyi ang ga bya ba yin pa la bcu la sogs pa'i don gyi ang ga byed
<p>195a.2</p>cing thams cad kyi thams cad du med pa de skyed par byed pa'o/ /gzhan dag gi log par byed cing thams cad kyi thams cad du gzhan du dor ba na phyi ba'o/ /de'i phyir des mtshan ma de nyid gnas gzhan dang po la sogs par gzhag par bya ba gang yin pa gnyis pa la sogs par 'jog pa ni gzhan du
<p>195a.3</p>bzhag pa la bya'o/ /bor ba ni gzhan dag gis log par byas pa'i sgo nas yin te/ de'i phyir de gnyis ni gnas gzhan du ni bzhag gam bor ba'o/ /sde pa gzhan du bgrang zhing bsnyon pa dang zhes bya ba ni gal te sbyin bdag gis sdom can rab tu mang ba nyid kyi phyir rtsod pa med par bya ba'i don
<p>195a.4</p>du sde par byas nas sbyin pa sbyin par byed pa na/ ci de la dge tshul rku sems dang bcas pa nyid kyis bdag nyid sde pa gzhan la bgrang bar byed pa de'i tshe yang sbyin bdag gis ci khyod gzhan du bgrangs pa ma yin nam zhes dris pa na des kyang bdag der ma bgrangs so zhes snyon par byed pa de ltar na sde pa gzhan
<p>195a.5</p>du bgrang zhing bsnyon pa'o/ /dang ni sdud par byed pa'i don yin gyi rnam par rtog pa'i don ni ma yin te/ de la mi srid pa'i phyir ro/ /rnam par rtog pa ni phyogs nyid la 'gyur na de 'di la med pas de bzhin du gzhan la yang blta bar bya'o/ /tshig mang po la ni sdeb sbyor nyams pa spang ba'i don to/ /de bzhin
<p>195a.6</p>du tshul min zhes bya ba ni tshul ma yin pas thob par brjod cing ston pas na tshul min pas ni thob par brjod pa ste/ des rku ba yang grub ma thag kho na na brkus par 'gyur ro zhes bya bar thams cad la sbyar bar bya ste/ dper na dbyar gnas pa'i yon bdag gis yon sbyin par gyur pa na gzhan du tshul du zhugs
<p>195a.7</p>pa'i dge tshul gyis kyang smras pa/ bdag kyang 'dir gnas pa yin gyi rnyed pa de bdag la yang byin cig ces smras nas der rnyed pa grub na dngos po ji lta ba dang bsam pa ji lta ba bzhin du nyes par 'gyur bar rig par bya ba lta bu'o/ /gzhan gyi kha brkus la sogs tshul gyis zhes bya ba ni gzhan te pha rol
<p>195b</p>
<p>195b.1</p>po'i kha brkus pa ni snyad btags pa yin pas na gzhan gyi kha brkus pa ste 'di ltar che ge mo zhig gis dngos po che ge mo byin cig ces zer ro zhes smra ba de ni gzhan gyi kha rku ba'o/ /de la sogs pa'i rnam pa de lta bu gang dag yin pa de dag ni gzhan gyi kha brkus la sogs so/ /gzhan gyi kha brkus la
<p>195b.2</p>sogs kyang de yin la tshul yang yin pas gzhan gyi kha brkus la sogs tshul lo/ /tshul ni lugs yin pa de bas na des rku ba ni grub ma thag kho nar brkus par 'gyur ro zhes 'dod pa ste dgongs pa'o/ /dang ni snga ma dang 'di mtshungs par sdud par byed pa yin no/ /da ni ji ltar na bskyis pa brkus par
<p>195b.3</p>'gyur ba bskyis par gyur tam zhes bya ba la sogs pas ston par byed de/ bskyis pas bsgrubs pa ni bskyis par gyur pa ste/ bun du blangs par gyur ces bya ba'i tha tshig go/ /de ni 'dir don gyi ngor byas nas bskyis par gyur pa zhes bstan to/ /gzhan gyis bcol ba ni gtams pa zhes
<p>195b.4</p>bya ste/ 'di nyid gzhag pa bya bar grags pa yin no/ /brnyas pa zhes bya ba ni dus de srid cig tu blangs pa yin pa de bas na de dag la bsnyon par gyur pa ni snyon par byed pa'o/ /de'i phyir des gtan la phab pa las nyes par gyur te/ thams cad kyi thams cad du gzhan gyi bsam pa rgyun bcad par gyur pa
<p>195b.5</p>la gtan la bab na zhes bya ste/ dper na bdag gis nor de yongs su gtang bar bya'o/ /bdag gis kun nas nyon mongs pa 'dis dgos pa med do zhes bya ba lta bu'o/ /gtams pa yang rnam pa gnyis te grangs rgya chad par byas nas bcol ba'i mngon sum du gtad pa dang / snod du chud par byas nas
<p>195b.6</p>rgyas btab pa'o/ /de la sngar smos pa ni gong du bstan pas da ni gnyis pa bzhag pa dang gtams par gyur pas zhes bya ba la sogs pas 'chad par byed de/ bzhag pa yang de yin la gtams pa yang yin pas bzhag pa dang gtams par gyur pa ste/ snod du bcug nas bcol bar gyur pa
<p>195b.7</p>zhes bya ba'i tha tshig go/ /de rku ba ni gtan la phab pa kho na brkus pa yin no/ /de la bsam pa'i rgyud gcod pa mtshon par byed pa'i gtan la phab pa'i rku ba'i dbye ba rnam pa gsum du 'gyur ro/ /da ni dbye ba de yang spags pa dang mnyam par zhes bya ba la sogs pa ston par byed de/ spags
<p>196a</p>
<p>196a.1</p>pa ni gnas bskyod nas pa'o/ /spags pa dang mnyam pa ni dus mtshungs pa'o/ /des gtan la 'bebs pa ste gtan la 'bebs par byed pa kho nas nyes par 'gyur ro/ /sngar smos pa'i nyid 'dar yang rjes su drang bar bya'o/ /yang na ni spags pa'i 'og tu zhes bya ba la yang gi sgra
<p>196a.2</p>ni phyogs gzhan ston par byed pa yin pa'i phyir yang na gnas las spags pa'i 'og tu gtan la phab par gyur na/ de la yang gtan la bab pa las nyes par 'gyur bar rig par bya'o sngar gtan la 'bebs pa sbyor ba yin zhes bya ba ni gnas nas spags pa'i gong du gtan la 'bebs pa ni sbyor ba
<p>196a.3</p>yin te/ sbyor ba'i nyes byas su 'gyur ro zhes bya ba'i tha tshig go/ /de bzhin bsnyon na zhes bya ba ni khyod kyis ma gtams so zhes bya ba la sogs pas brdzun gyi mtshan nyid can gyi snyon par byed pa ste/ sbyor ba gzhan yin no zhes bya ba'i don to/ /'dir rtsa bar 'gyur zhes bya ba ni gnas
<p>196a.4</p>nas spags pa brkus na dngos gzhir 'gyur ro zhes bya ba'i tha tshig go/ /de bas na 'dir sbyor ba ni gnyis su 'gyur te/ de la bdag nyid tha snyad du byed pas nor gyi bdag po la gtan la 'bebs par byed pa dang / gzhan gyis gnas nas skyod par byed pa dang / bzlog pa'i sgo nas yin te/ 
<p>196a.5</p>de ltar gzhan du yang sbyar bar bya'o/ /ji skad du bcom ldan 'das kyis 'dul ba gcig las 'phros pa las 'phags pa nye ba 'khor gyis btsun pa rku ba du mchis zhes zhus pa dang / nye ba 'khor drug go/ /drug po gang zhe na/ nan khugs kyis rku ba dang / sgyu thabs kyis rku ba dang / gtams pa
<p>196a.6</p>rku ba dang / phyir bsab pa rku ba dang / dngan 'then gyis rku ba dang / chos rku ba'o/ /de dag gi nang nas du zhig gis ni nyes par 'gyur/ du zhig gis ni nyes par mi 'gyur zhe na/ yang drug pa chos rku ba gcig po ma gtogs so zhes gsungs pa yin no/ /de dag kyang 'dir nyes par 'gyur ba dang nyes
<p>196a.7</p>par mi 'gyur ba bstan par bya ste/ de la chos rku ba ji ltar 'gyur zhe na/ yid brtan gzhan la go bar byas nas ni khyer yang nyes pa med ces bya ba 'dis bstan pa yin te/ de ni gzhan gyi dpe brkus nas dpe bshus pa nye bar mtshon pa yin no/ /de nyid slob dpon gyis dpe rku ba la nyes pa med ces gsungs
<p>196b</p>
<p>196b.1</p>so/ /sgyus rku ba ni rnam pa gnyis te/ chom pos dang / dor thabs kyis so/ /de la chom pos len pa ni/ rku sems dang ni 'dod pa de nyid dang / /zhes bya ba la sogs pas bstan to/ /dor thabs kyis rku ba ni rgyan po dor byas rgyal na zhes bya bas bstan to/ /gtams pa rku ba yang rnam pa
<p>196b.2</p>gnyis te/ bgrangs nas gtams pa dang / rgyas btab nas gtams pa'o/ /bgrangs nas gtams pa rku ba dang / phyir bsab pa rku ba ni/ bskyis par gyur tam gtams dang brnyas pa las/ /zhes bya bas bstan to/ /rgyas btab nas gtams pa rku ba ni/ gzhag dang gtams
<p>196b.3</p>par gyur ba rku ba ni/ /zhes bya ba la sogs pas bstan to/ /nan khugs kyis rku ba ni/ mngon sum phrogs pa'ang de dang 'dra/ /zhes bya ba 'dis bstan pa yin no/ /dngan 'then gyis rku ba ni sho gam 'joms pa yin te/ de ni sbyin par bya ba 'joms par byed pa nye bar mtshon par byed pa
<p>196b.4</p>yin te/ slob dpon gyis nan khugs kyis 'joms pa rku ba yin no zhes gsungs pa yin no/ /sho gam 'joms pa de yang rnam pa gnyis te/ nan khugs dang / 'jab bu'o/ /de la nan khugs kyis 'joms pa ni mngon sum rku ba zhes bya bas bstan to/ /cig shos ni rku sems
<p>196b.5</p>dang ni zhes bya ba la sogs pas bstan to/ /da ni 'dir/ de ltar rku dbyes rku ba rab phye ba/ /'di ni 'dul ba rgya mtsho dag las bsdus/ /zhes bya bas sngar bshad pa'i rku ba'i rab tu dbye ba'i nye bar bsdu ba 'chad par byed de de ltar gyi sgra ni de ltar gyi don te/ de ltar bshad ma thag pa'i rnam
<p>196b.6</p>pas zhes bya ba'i don to/ /rku ba ni brku bar bya ba'i rdzas yin la dbye ba ni brku bar bya ba'i dbye ba yin pa de bas na des bsdus pa ste/ yang dag par bsdus pa yin no/ /bsdus pa de gang zhe na/ 'di ni zhes bya ba smos te/ bshad ma thag pa'i rku ba'i rab tu dbye ba yin te rku bar byed pas na rku ba ste/ 
<p>196b.7</p>gzhan gyi nor 'phrog pa zhes bya ba'i bar du'o/ /de la rku ba'i dbye ba ni nyes pa'i dbye ba yin no/ /dbye ba'i tshig las ji ltar na nyes byas kyi dbye ba 'thob par 'gyur zhe na/ smras pa/ nyes pa dbang du byas pa nyid yin pa'i phyir ro/ /'di skad du brku bar bya ba'i rdzas kyi khyad par gyi sgo nas dbye ba bsdus pa yin no zhes bstan par 'gyur
<p>197a</p>
<p>197a.1</p>te/ 'di ltar/ mi dbang bsod snyoms yongs su blangs gyur na/ /de ni 'jig rten tha snyad tshul gyis 'gyur/ /gzhan gas gtan du byin ltar spyod pa dang / /sman dang sngags kyis kyang ni sbyin du 'jug /ces bya ba la sogs pa blta bar bya'o/ /gang kho na las bsdus
<p>197a.2</p>she na/ 'dul ba rgya mtsho las ni zhes bya ba smos te lus dang ngag gi 'khrul pa las sems rnam par sbyong bar byed cing khyad par du 'dis 'dul bar byed pas na 'dul ba ste/ de nyid rgya mtsho yin pas na rgya mtsho chen po'o/ /gang gi phyir rgya mtsho chen po shin tu zab pa dang / dpag par dka' ba
<p>197a.3</p>de bzhin du 'dul ba yang yin pa'i phyir 'dul ba rgya mtsho zhes bstan to/ /de'i phyir de las bsdus pa ni bshad pa yin zhes bya ba'i tha tshig go/ /de skad du brjod pas 'di ni rang gi rnam par rtog pas sbyar ba ma yin no zhes ston par 'gyur ro/ /da ni rang gzhan bang chen zhes bya ba la sogs pas
<p>197a.4</p>rang dang gzhan gyi bya ba'i rku ba la khyad par med par ston par byed do/ dge sbyong bdag nyid rku ba dang gzhan rkur bcug pa dang / bang chen gcig nas gcig tu brgyud pas rku bar byed pa gang yin pa de dag thams cad kyang dge sbyong kho nas brkus pa yin no/ /de la bdag nyid rku ba zhes bya ba ni gzhan gyi
<p>197a.5</p>bya ba la ltos pa med par bdag nyid kho na rku bar byed ces bya ba'i don to/ /gzhan dag gis rku bar byed pa ni bdag nyid kyis byin gyis brlabs nas gzhan byed par gyur pa'i sgo nas rku bar byed pa yin no/ /bang chen dag gis gcig nas gcig tu brgyud pa ni bang chen gcig nas gcig ste/ bang chen
<p>197a.6</p>rku ba pos mngags pa ni lung phog pa nyid yin pa'i phyir/ 'ga' zhig gam 'ga' zhig gi rdzas lkog tu gyur pa khyer la shog shig ces de la go bar byas pa yin la/ de las gzhan pa ni bang chen gcig nas gcig yin no/ /de la sogs pa gang dag yin pa de dag ni bang chen gcig nas gcig la sogs
<p>197a.7</p>pa ste/ dang po'i bang chen dang dus phyis byung ba'i bang chen kun la blta bar bya'o/ /de'i phyir bang chen gcig nas gcig la sogs pa de dag gis kyang rku bar byed na/ gang des kyang brkus par 'gyur te bdag nyid 'ba' zhig gis ni ma yin gyi/ 'on kyang skyes bu gzhan byed par gyur pa dag gis
<p>197b</p>
<p>197b.1</p>kyang brkus pa yin no/ /lam gyi sgra ni bang chen gcig nas gcig la sogs pas kyang zhes bya bar kyang gi don du blta bar bya'o/ /da ni bang ba la sogs pa'i snod phug nas der bcug pa'i 'bru la sogs pa dang bum pa la sogs pa phug nas der chud pa 'ju ba'i rdzas brkus na ji ltar 'gyur zhe na/ gzhi
<p>197b.2</p>nas rgyun gyis rku bar byed pa na/ /kun du 'brel ba'i rgyun ni gcig nyid yin/ /zhes bya ba smos te/ gzhi ni spyir 'bru'i snod dang 'ju ba'i rdzas kyi snod kyi spyi gzung ba yin no/ /de la dang por bug pa btod nas 'bru la sogs pa 'dzag par gyur pa ni gzhi nas rgyun 'byung ba yin no/ /de las rku ba ni rnam pa
<p>197b.3</p>des rku ba na 'bru la sogs pa gang gcig tu gyur pa de brkus pa yin no/ /khyad par ji lta bu zhe na/ kun tu 'brel ba ste yang dag par 'brel ba'i 'bru la sogs pa'i rgyun gang yin pa de ni kun du 'brel ba'i rgyun no/ /de brkus pa yin te/ dper na bang ba la sogs pa phug nas 'bru la sogs
<p>197b.4</p>pa rku ba na dang po 'byung ba nas brtsams te tha mar byung gi bar du rgyun mi 'chad par 'byung ba de la dngos po tshang na dngos gzhir 'gyur la ma yin na dngos po ji lta ba bzhin du 'gyur ro/ /yang na rgyun bcad pa de la rgyun 'chad pa re re la yang dngos po ma tshang na nyes byas chung ba kho na re rer 'gyur la 'on te
<p>197b.5</p>gcig la yang dngos po tshang na dngos gzhi kho nar 'gyur bar rig par bya ba lta bu'o/ /da ni de ltar kha dog gcig pa gnas gcig ste zhes bya ba la sogs pas gnas gcig pa nyid bstan pa bstan pa'i sgo nas rku ba ston par byed de/ ji ltar gong du kun nas 'brel ba'i rgyun gcig nyid yin
<p>197b.6</p>pa de ltar 'dir yang brku bar bya ba'i rdzas kyis non pa'i gnas gcig pa nyid yin pa de bas na 'das par gyur na nyes par 'gyur ro zhes bya bar sbyar bar bya'o/ /khyad par ji lta bu zhe na/ kha dog gcig pa ste sngon po la sogs pa de dag ni kha dog gcig pa'o/ /de khyad par ji lta bu zhe na/ ri mo
<p>197b.7</p>ste rdo rgyus la sogs pa'i ri mo yin te/ de la sogs pa gang yin pa de ni bang rim la sogs pa'o/ /de med pa ni bral bar gyur pa'o/ /de la gzhan yang khyad par du byed pa ni mthon dman dang bral ba'i sa'i cha ste/ yan lag gang yin pa de gzhi mnyam pa'o/ /de'i phyir de la ji skad
<p>198a</p>
<p>198a.1</p>du bshad pa'i gnas gcig pa nyid gang yin pa de ni rdzas bzhag pa'i gnas yin te/ de las gzhan du bskyod par gyur na dngos po ji lta ba bzhin du nyes par 'gyur ro zhes bya ba'i tha tshig go/ /glang chen la sogs zhes bya la sogs pas srog chags kyi yan lag
<p>198a.2</p>dag gnas nyid du rjod par byed de/ glang po dang por byas pa'i gzhan rta dang ma he la sogs pa yin pa de bas na de'i'o/ /khyad par ji lta bu zhe na/ mngon pa ste shes par gyur pa'i yan lag rtsib logs la sogs pa'i mtshan nyid gang yin pa de ni phyogs mngon par gyur pa'o/ /phyogs
<p>198a.3</p>mthong bar ma gyur pas na phyogs ni mi mngon pa ste/ yan lag gsal por ma gyur pa'o/ /sha dang khrag dang pags pa rgyas par gyur pa'i phyir de yang gnas gcig pa nyid yin no/ /ni'i sgra ni yang gi don yin gyi/ glang chen la sogs kyang zhes bya ba snga ma las bye brag tu byed pa'i don
<p>198a.4</p>ni ma yin no/ /gzhan du na glang po che la sogs pa'i phyogs mi mngon pa kha dog tha dad pa ri mo dang ldan pa'i gnas kyang gnas gcig pa nyid du 'gyur te/ ni'i sgra snga ma las khyad par du byed pa nyid yin pa'i phyir ro/ /de lta na bshad ma thag pa'i kha dog gcig pa tsam gyis kyang gnas gcig pa
<p>198a.5</p>nyid du thob par 'gyur te/ de lta ni ma yin pa de'i phyir don snga ma kho na rigs pa yin no/ /dong gi nang gi 'bru gnas gcig pa nyid du ston par byed pa la/ de ltar zhes bya ba rjes su 'jug pa de bas na 'bru gnas gcig pa nyid yin no zhes bya ba'i don 'dir 'gyur ro/ /khyad par ji lta bu zhe na/ kha
<p>198a.6</p>dog mtshungs pa ste rigs 'dra bar gyur pa'i 'bru'i yan lag gang yin pa de ni kha dog mtshungs cha can no/ /de khyad par ji lta bu zhe na/ dong gnas te dong ni bang ba'i khyad par yin te/ de na yod pa'i phyir dong na gnas pa yin no/ /de la 'dir yang de lta bur gyur pa yang zhes bya bar yang gi sgra
<p>198a.7</p>blta bar bya'o/ /kha dog mtshungs cha can 'di dang sngar gyi phyogs ni mi mngon pa zhes bya ba ni nye bar mtshon par byed pa yin pa de bas na/ de ltar kha dog gcig pa gnas gcig ste/ /zhes bya ba la sogs pa gong du bshad pa thams cad kyi mtshan nyid yin par blta bar bya'o/ gal te de lta
<p>198b</p>
<p>198b.1</p>yin na de gnyis ci'i phyir brjod de/ de ltar kha dog gcig pa gnas gcig ste/ /zhes bya ba 'dis rtogs pa nyid kyi phyir ro/ /bden te de lta na yang kha cig dag glang po che la sogs pa'i srog chags la mthon dman yod kyang gcig nyid du 'khrul par 'gyur ba dang / dong na gnas
<p>198b.2</p>pa'i 'bru rigs tha dad pa dang 'dras su zin kyang gnas gcig pa nyid yin no zhes 'dod pa de bsal bar bya ba'i phyir ro/ /de ltar zhes bya ba dang / yang gi sgra rjes su 'jug go/ /rtswa rnams kyis bkram pa ni rtswa rnams bkram pa'o/ /de la rtswa rnams bkram pa khyad par ji lta bu zhe na/ gshibs
<p>198b.3</p>pa ste bar ma chad par 'dab 'byor pa'o/ /'dra ba ni kha dog mtshungs par gyur pa'o/ /de ltar rtswa rnams bkram pa yang gnas gcig pa nyid yin no/ /khyad par dag bstan nas spyi brjod par bya ba'i phyir gzhan dag la yang zhes bya ba la sogs pa smos te/ de ltar zhes bya ba dang yang
<p>198b.4</p>gi sgra yang rjes su 'jug go/ /de ltar gzhan rdo brag la sogs pa la yang ci rigs par dpyad par bya ba ni rdo kha dog mtshungs pa dang / ri mo la sogs pa med pa nyid dang / mtho ba dang dma' ba la sogs pa dang bral ba nyid du dpyad par bya ste/ sa g.yos pa nyid kyi phyir de nyid gnas
<p>198b.5</p>nyid yin gyi sa ni ma yin no/ /da ni gzhan dag gi rdzas sman la sogs pas rnam par nyams par byas nas rku ba gnas skabs ci tsam na brkus par 'gyur zhe na/ smras pa/ sman dang sngags la sogs pas nyams par byas nas rku bar byed pa ni nyams par byas pa rku bar byed pa na'o/ /nyams
<p>198b.6</p>byas ngo bo ste/ rang bzhin gang yin pa de ni nyams byas ngo bo'o/ /de gang zhe na/ gser dang dngul ni gser dang dngul te/ de nyid brkus pa yin par 'dod cing brku bar bya ba nyid du dgongs pa yin no zhes bya ba'i bar du'o/ /nyams par ma byas pa'i gnas [(]sabs [,]babs [)]ni ma yin no/ /ni'i
<p>198b.7</p>sgra ni snga ma las khyad par du byed pa'i don te/ ji ltar gong du/ rku sems dang ni 'dod pa nyid/ /ces bya ba la sogs pas rdzas nyams par ma byas pa gnas nas bskyod nas brkus pa de ltar nyams par byas pa rku bar byed pa la yang gnas skabs snga ma nyid brkus pa ma yin pas gal te
<p>199a</p>
<p>199a.1</p>nyams par byas pa'i gnas skabs la rin thang tshang bar gyur na de'i tshe dngos gzhir 'gyur la/ ma yin na chung bar 'gyur ro/ /nyams par byed pa ni sbyor ba'i nyes byas su rig par bya'o/ /lug la sogs pa la brgyab pas rku bar byed pa na/ bsad par gyur
<p>199a.2</p>pas sam/ 'on te gnas nas bskyod pas brkus par 'gyur zhes/ smras pa/ lug la sogs pa dag bsad par gyur pa nyid kyis brkus par ni 'ga' zhig tu yang mi 'gyur gyi/ /'on kyang dus phyis gnas nas bskyod pa na brkus pa yin pas 'di ni rku ba nyid kyi sbyor ba yin no/ /gang
<p>199a.3</p>la zhe na/ brku ba la'o/ /bshad par bya ba ni rnam par bstan cing brjod par bya'o zhes bya ba'i tha tshig go/ /'dir rku ba'i blos gsod par byed na ni gsod par sbyor ba yin la/ 'dir nyams par byed pa'i bsam pas yin na ni chud gzon pa'i bsam pa nyid yin pa'i phyir der gtogs pa'i kha
<p>199a.4</p>na ma tho bar 'gyur ro zhes bya bar rig par bya'o/ /dang ni brku bya gcig dang zhes bya ba la sogs pas sngar bshad pa kho na ston par byed de brku bar bya ba ste dbrog par bya ba gcig nyid ni brku bya gcig dang gzhi ni brku bar bya ba'i rdzas kyi gnas yin te/ de'i rnam pa'i gcig nyid ni gzhi'i rnam pa
<p>199a.5</p>gcig nyid yin no/ /ji ltar 'gyur ba de ltar bshad pa ni go rims ji lta ba bzhin du gzhi nas rgyun gyis rku bar byed pa na/ kun du 'brel ba'i rgyun ni gcig nyid yin/ de ltar kha dog gcig pa gnas gcig ste/ ri mo la sogs med cing gzhi mnyam pa'o/ /zhes bya ba la sogs
<p>199a.6</p>pas so/ /dang ni thams cad du sdud par byed pa yin no/ /brku bar bya/ dbrog par bya ba de'i rang gi ngo bo yang ji ltar 'gyur ba de yang de ltar/ gser dang dngul gyi rnam pa nyams byas rku byed na/ /zhes bya ba la sogs pas bstan to/ /'dis ni 'di skad du zhus pa las rnam pa bzhir
<p>199a.7</p>bkod de/ bdag po dpyad pa dang / rdzas dpyad pa dang / gnas dpyad pa dang / rku ba'i sbyor ba dpyad pa'o/ /de la rdzas dpyad pa ni/ gser dngul rnam pa nyams byas rku byed na/ /zhes bya ba la sogs pa dang / gnas dpyad pa ni de ltar kha dog gcig pa gnas gcig pa
<p>199b</p>
<p>199b.1</p>ste/ zhes bya ba la sogs pa dang / rku ba'i sbyor ba dpyad pa ni gzhi nas rgyun gyis rku bar byed pa na zhes bya ba la sogs pa dang bdag po dpyad pa ni 'chad par 'gyur bas bsdus pa yin pas ci bdag nyid kyis rang gi 'dod pas byas pa ma yin no zhes bya bar 'gyur ro/ /da ni nor gyi bdag po mi'am ri
<p>199b.2</p>dwags zhes bya ba la sogs pas bdag po'i rnam pa ston par byed de/ rgyun la sogs pa'i nor brku bar bya ba'i bdag po dbang ba ni nor bdag ste/ ri dwags la sogs pa dang de'i bdag po dag yin no/ /de dag ma nges pa ni gtan la ma phab pa ste ci nor gyi bdag po mi'am 'on te ri dwags zhes the tshom
<p>199b.3</p>du gyur na dngos po'i dbang gis rnam par gzhag par rig par bya'o/ /de la 'di ltar dngos po'i dbang gis rnam par gzhag pa ni gal te de don dam par mi'i yin na de'i tshe de'i khongs su gtogs pa'i kha na ma tho bar 'gyur la/ yang na byol song gi yin na de'i rgyud du gtogs pa'i kha na ma tho bar
<p>199b.4</p>'gyur te/ yid gnyis dang ni 'du shes 'dra bar gzhag /ces bya ba'i tshig gi phyir ro/ /gos dang snod sogs zhes bya ba la sogs pas gzhan gyis khyer ba'i yo byad bdag gir byas pa nyes pa cir 'gyur ba 'dir brjod par bya ste gos dang de'i snod ni gos dang snod yin la/ de dang
<p>199b.5</p>por byas pa'i lhung bzed la sogs pa gang yin pa de ni gos dang snod sogs te/ de khyer ba na'o/ /gang gis she na/ rkun pos zhes bya ba smos pa yin te/ bshad ma thag pa'i gos dang snod la sogs pa de la bdag gi med pa yin no/ /gang la zhe na/ dge tshul gang la bdag gir byed pa'i mtshan
<p>199b.6</p>nyid kyi bsam pa med pa de ni re ba med pa ste/ de la zhes bya ba'i don to/ /de las cir 'gyur zhe na/ de las zhes smos te ltos pa med pa'i rgyu de'i phyir rkun po de las nan gyis te/ stobs kyi rnam pas len par byed na mtha' ma'i dngos po'i mtha'i nyes par 'gyur ro/ /nan gyi tshig smos pa'i
<p>199b.7</p>phyir chos bshad pa'am rin gyis len par byed pa la nyes pa med par shes par bya'o/ /de 'dir dpyad par bya ste nan gyis khyer na zhes smos pa gang yin pa 'di/ de ni bdag gi yin zhes bdag nyid kyi bsam pas yin nam/ yang na gzhan gyi yin pa'i bsam pas yin zhe na/ gal
<p>200a</p>
<p>200a.1</p>te de la rang nyid kyi bsam pas yin na ni gzhan gyi bsam pa ma gtogs par bdag nyid kyi bsam pas nan gyis len pa la ji ltar mthar 'gyur te/ bdag nyid kyi bsam pas len pa la ltung ba med do zhes gsungs pa'i phyir ro/ /ji ste yang 'di ltar bdag gi bsam pas
<p>200a.2</p>yongs su btang ba de lta na yang len pa'i dus su 'di ni bdag gi yin par shes pa yin no zhes sems pa de lta na yang / gzhan dag gi bsam pa med par ji ltar na tha mar 'gyur/ de bas na bdag gi bsam pa ma gtogs par gzhan gyi bsam pas len na mthar 'gyur ro zhes khyad par du
<p>200a.3</p>brjod par bya'o/ /bsam pa ste bdag gir byed pa'i sems kyis ma btang yongs su ma spangs par de'i nan gyis len na yang nyes pa med pa yin no/ /rang gi bsam pas zhes brjod par bya zhing 'di la yang rtsa ba'i dngos gzhi'i nyes pa'i mtshan nyid kyi nyes byas med do zhes bstan par
<p>200a.4</p>bya'o/ /nyes byas su ni 'gyur te de bzhin du bdag gir byas pa la med pa ma yin no zhes gsungs pa'i phyir ro/ /slob ma gzhan gyis dbang byas pa/ /zhes bya ba la sogs pas sngags dang sman la sogs pas slob ma gzhan gyis dbang byas pa las nyes par 'gyur ba ston par byed de/ 
<p>200a.5</p>gzhan gyis stobs la sogs pa dbang du byas pa'o/ /de gang zhe na/ slob ma zhes smos pa yin no/ /de bas na de la bdag gi ste/ mkhan po la bdag gir bya ba med pa yin no/ /gang du zhe na/ 'dir zhes smos pa yin te/ 'di ni rku ba'i tha snyad du bya ba'i rgyu ston par byed de/ gang
<p>200a.6</p>gi phyir mkhan po la bdag gi med do zhes smos pa'i phyir rku ba'i shugs kyis de la nyes par 'gyur ro zhes bya bar khong du chud par bya'o/ /ji ltar yang rang nyid bros par gyur pa de'i tshe ji ltar 'gyur zhe na/ bdag nyid ces bya ba smos te/ bdag nyid rku ba ni bdag nyid rku ba ste/ de nam
<p>200a.7</p>yang yod pa ma yin pa de'i dbang gis nyes par mi 'gyur ro/ /zhes bya ba'i don to/ /dge tshul la slob ma med pa nyid ma yin nam/ de ji ltar na bdag gi min zhes brjod pas nyes par 'gyur zhe na/ bden te 'on kyang lung gi rjes su 'brangs nas de ltar mdor byas pa yin no/ /lung
<p>200b</p>
<p>200b.1</p>las kyang slob ma smos pa ni gnas brtan gyi dbang du byas pa yin pa de'i phyir dge tshul la mkhan po gcig pa dang slob par byed pa la sogs pa yod pa yin te/ de dag rku bar byed na nyes par 'gyur bar rig par bya'o/ /nyes pa de yang bsam pa'i dbang las rnam par gzhag par bya ba yin
<p>200b.2</p>te/ gal te 'di ltar de dag gi thad las bdag gis bsnyen bkur la sogs pa bdag gir bya'o snyam pa'i bsam pa byung na ni de'i dbang las mthar 'gyur la/ yang na de dag rab tu byung ba'i bar chad du ma gyur cig snyam pa ni gzhan gyi don nyid yin pa'i phyir nyes par mi 'gyur te/ 
<p>200b.3</p>mgon med zas sbyin gyi chung ma la sogs pa thar bar byas pa dang 'dra ba'i phyir ro/ /de lta na ni bcom ldan 'das kyis ci'i phyir mthar 'gyur bar gsungs she na/ bsam pa'i dbang las yin te bsam pa'i dbang de yang bshad ma thag pa kho na yin no/ /byol song nor ni zhes
<p>200b.4</p>bya ba la sogs pas byol song gis yongs su bzung ba'i rgyan la sogs pa brkus na ji ltar nyes par 'gyur ba ston par byed pa la/ byol song gi bdag po ni byol song bdag po ste/ byol song bdag po ni skyes bu yin no/ /byol song gi nor de'i bdag po ni byol song gi nor gyi
<p>200b.5</p>bdag po yang de yin te/ gang gi phyir bu dang 'dra bar rgyan la sogs par gdags pa nyid yin pa'i phyir ro/ /skyong ba'i blo rnam par gnas pa dang ltos pa dang bcas pa yin pa de'i phyir byol song gi bdag po gang yin pa de ni byol song gi nor gyi yang bdag po yin no/ /ni'i sgra ni gang gi
<p>200b.6</p>phyir gyi don to/ /yang ni sdud par byed pa'o/ /rnyed phyir zhes bya ba la sogs pa bshad par 'gyur ba de dag thams cad kyang rgyu'i tshogs kho nas nyes par 'gyur ba shugs kyis bstan pa yin te/ gang gi phyir nor de'i bdag po gnyi ga yin na de las gal te 'di dag tshul gyis bya'i rgyan
<p>200b.7</p>brku bar bya'o snyam pa'i bsam pas ni nyes pa chung bar 'gyur la/ yang na mi'i brku bar bya'o snyam pas ni don ji lta ba bzhin du 'gyur ro/ /shin tu chags pa'i dmigs kyis bsal ba ni zas shig ces bya ba smos te/ bza' bar bya ba yin pas na zas de bza' bar bya'o/ /de la zas byin
<p>201a</p>
<p>201a.1</p>par gyur na byol song nyid bdag po ste/ gtso bor gyur pa nyid yin te/ gzhan la ltos pa med pa'i phyir dang byin par gyur pa nyid kyi phyir ro/ /de bas na de'i dbang las nyes par 'gyur gyi bdag po ma yin no snyam pa'i 'du shes ni 'khrul pa nyid yin pa'i phyir chung bar 'gyur ro/ /
<p>201a.2</p>rnyed phyir zhes bya ba la sogs pas rngon pas ri dwags la sogs pa gtses par gyur pa'i bdag po nyid bstan pa'i sgo nas nyes pa nyid du 'gyur ba ston par byed de/ me dang por byas pa'i 'tshe bar byed pa'i thabs gang dag yin pa de dag ni me la sogs pa'o/ /de'i phyir de dag gis gtses par gyur pa
<p>201a.3</p>ni 'das par gyur pa na'o/ /ri dwags dang por byas pa'i phag la sogs pa gang dag yin pa de dag ni ri dwags la sogs pa ste/ de'i bdag po ni gtso bo la bya'o/ /'tshe byed ni me la sogs pa gang gis ri dwags la sogs pa dag la 'tshe bar byed pa ste de la brjod do/ /ci'i phyir 'tshe
<p>201a.4</p>bar byed ce na/ rnyed phyir zhes smos te/ rnyed pa'i phyir te bzung ba'i phyir yin gyi rtsed mo'i phyir ni ma yin pa de'i phyir rngon pa bdag nyid ri dwags la sogs pa'i bdag po nyid yin pas dngos po ji lta ba bzhin dang / 'du shes ji lta ba bzhin du nyes par 'gyur ro/ /bcom ldan 'das kyis 'dul ba
<p>201a.5</p>las ri dwags kho na gsungs kyi gzhan ni ma yin nam/ 'dir ci'i phyir sogs pa smos she na/ rgyas pa las ni ri dwags zhes bya ba la sogs pa smos pa yin te/ gang gi phyir 'di ltar 'dul ba rgyas pa las ri dwags gsungs pa de ni sa 'dzin gyi don yin pa de'i phyir yang rta dang phag la sogs
<p>201a.6</p>pa gzhan dag la yang sbyar bar bya'o/ /de ni zhes bya ba ni gzhan gyi nor brkus pa la yin gyi ri dwags 'ba' zhig la ma yin pa de bas na sogs pa smos pa yin no/ /rngon pas gtses par gyur pa'i ri dwags shig ces bya ba la sogs pas 'di'i dmigs kyis bsal ba byed pa yin te/ rngon pas
<p>201a.7</p>gtses par gyur pa'i ri dwags kyang srung bar byed pa yin no/ /de la zhes bya ba la ni ri dwags la'o/ /khyad par ji lta bu zhe na/ skyabs su 'ongs par gyur pa ni skyabs su 'ongs pa'o/ /skyabs kyi sgra ni gtsug lag khang la bya ste/ skyabs kyi steng du 'dzegs nas zhes gsungs pa'i phyir ro/ /yang
<p>201b</p>
<p>201b.1</p>na skyabs su 'ongs pa'i sgra ni skyabs kyi don yin te/ de ltar ni 'jig rten pa dag 'di skad du bdag la skyabs su 'ongs zhes smra ba yin no/ /der 'ongs pa ni phyin par gyur pa'o/ /khyad par ji lta bu zhe na/ bros nas 'ongs pa ni bros te 'ongs pa'o/ /bros pa smos pa ni 'tshe bar byed pa nyid yin par rab tu bstan
<p>201b.2</p>pa'i phyir yin gyi/ rang rgyud la ni ma yin no/ /gal te shi bar gyur na ji ltar bya zhe na/ shi na de ni zhes bya ba la sogs pa smos pa yin te/ ri dwags shi bar gyur na de ni slar sbyin par bya'o/ /gang la zhe na/ de la zhes smos pa yin no/ /nyid ni rngon pa kho na la bya'i gzhan dag la ni ma yin zhes nges par gzung ba
<p>201b.3</p>dang rim pa gzhan du bstan pa'i don to/ /de dag med par gyur na ni bor bar bya'o/ /dge tshul pha la sogs pas khrid par gyur pa de la ci gzung bar bya'am 'on te mi bya zhe na/ de'i phyir smras pa/ gang dge tshul la sogs pa'i sdom can mthus khrid par gyur pa na'o/ /gang dag gis she na/ skye bo rtsa
<p>201b.4</p>lag ces smos te rtsa lag tu gyur pa'o/ /skye bo ni skye bo rtsa lag ste pha la sogs pa yin pa de bas na des so/ /de la ji ltar bya zhe na/ de ni zhes bya ba la sogs pa smos te/ bstan ma thag pa'i sdom can 'bad pas gzung bar bya'i/ shin tu 'gal bar mi bya'o zhes bya ba'i don to/ /'di ci'i phyir snyam
<p>201b.5</p>du dogs pa la/ pha la sogs pas yongs su bzung ba bzung na ma byin par len pa'i phyogs su gtogs pa nyid yin pa'i phyir bya ba ma yin te/ 'di ltar bdag gir byas pa gtang bar mi bya'o snyam du 'ba' zhig dogs par gyur pa la zhes bshad pa de bas na bsam pa de nyid kyi sgo nas gzung bar bya ba 'di
<p>201b.6</p>bslab pa'i gzhi 'dir bstan pa yin no/ /de la 'gro 'dod par 'gyur ba de'i tshe ji ltar bya zhe na/ ji ste skye bo rtsa lag ces bya ba la sogs pa smos te/ sdom can gang gi sems te bsam pa shes so/ /khyad par ji lta bu zhe na/ skye bo rtsa lag dang rjes su mthun par gyur par ro/ /de dag gang gi sgo
<p>201b.7</p>nas shes par bya zhe na/ smras pa rtags te tshig la sogs pa las so/ /des dge tshul de gzung bar mi bya'i 'on kyang gtang bar bya'o/ /ji ltar 'dul ba las nye dus lag pa gcig nas bzung ba na rab tu byung bas gnyis pa las gzung bar bya zhing / de la des 'di skad du lag pa gang na zhes dri bar
<p>202a</p>
<p>202a.1</p>bya'o/ /gal te nye du dag gis zhes smra bar byed na gzung bar bya'o/ /'on te khyed cag dag gis zhes smra bar byed na/ kye ma'o 'gro 'dod pa'o zhes bya ba'i dbang du byas na gzung bar mi bya'o zhes 'byung ba yin no/ /dbyar gnas pa'i rgyu mtshan las rnyed pa'i rnyed pa gang dbang bar 'gyur zhe
<p>202a.2</p>na/ dbyar gnas zhes bya ba la sogs pa smos pa yin te/ dbyar gnas par gyur pa ni dbyar gnas te de dbang zhing bdag por 'gyur ro/ /khyad par ji lta bu zhe na/ yun ring bar yang zhes bya ba ni bya ba khyad par du byed pa yin te/ mang du zhes bya bar 'jug go yang gi sgra ni 'di skad du/ ma lus par gnas pa
<p>202a.3</p>'ba' zhig ma yin gyi 'on kyang yun ring bar dbyar gnas par gyur pa yang zhes bya ba'i don du bstan par 'gyur ro/ /'dir zla ba phyed dang gnyis las lhag pa dang bcas par gnas par gyur pa de ni yun ring bar ni dbyar gnas pa zhes bya ba yin te/ rab tu byung ba de shi bar gyur na yang dbang bar 'gyur gyi yul
<p>202a.4</p>gzhan du song bar gyur pa 'ba' zhig ni ma yin no zhes bya ba'i tha tshig go/ /de dbang ba'i rnyed pa gang yin zhe na/ dbyar gnas zhes bya ba smos te/ dbyar gnas pa ni 'dug par gyur pa ste/ dbyar gnas shing 'dug par gyur pa'i phyir dbyar gnas pa'i byed rgyu dang rgyu mtshan de'i sgo nas rnyed pa'i
<p>202a.5</p>rnam pa 'byung ba ni rnyed pa kho na rnyed pa'i rnam pa nyid yin pa de la de skad ces bya ste/ de la de lta bur gyur pa'i rnyed pa'i bdag por 'gyur ro zhes bya ba'i tha tshig go/ /dkon mchog gsum gyi ched dang chos nyid la phul ba'i rnyed pa gang la rigs pa yin zhe na/ smras pa sangs rgyas la phul ba yin pa
<p>202a.6</p>de ni bcom ldan 'das kyi gtsang khang dang mchod rten la sogs pa la nye bar sbyar bar bya ba yin la/ dge 'dun la phul ba ni bgo bar bya ba yin no/ /chos la phul ba ni mi shes pas ji ltar bya zhe na/ chos kyi rnyed pa zhes bya ba la sogs pa smos pa yin no/ /chos kyi rnyed pa gang dag dbang bar 'gyur zhe na
<p>202a.7</p>dam chos zhes bya ba la sogs pa smos te/ dam pa'i chos kyi mtshan nyid kyi tshigs bcad ni dam chos tshigs bshad do/ /tshigs bshad ni bka' la bya ste/ sman pa nye bar mtshon par byed pa yin gyi khyad par can ma yin pa de'i phyir yang de tsam de yang rab tu byung ba gang gis klags par gyur pa de dag
<p>202b</p>
<p>202b.1</p>kho na la dbang ba ste/ bdag por 'gyur ro zhes bya ba'i tha tshig go/ /yang gi sgra ni mdo sde la sogs pa klags pa de dag 'ba' zhig dbang bar 'gyur ba ma yin no zhes bya ba'i don to/ /ni'i sgra ni de kho na zhes bya bar nges par gzung ba yin no/ /'dir chos 'di gang yin zhes rnam par dpyad par
<p>202b.2</p>bya'o zhe na/ 'dir smras pa chos ni rnam pa gnyis te/ bstan pa'i chos dang / don dam pa'i chos so/ /de la bstan pa'i chos ni mdo'i sde dang / dbyangs kyis bsnyad pa dang / lung du bstan pa zhes bya ba la sogs pa bka' yan lag bcu gnyis so/ /don dam pa'i chos ni mya ngan las 'das pa'o/ /
<p>202b.3</p>de la bstan pa'i chos kyi ched du phul ba'i rnyed pa ni 'dir bgo bar bya ba yin la/ mya ngan las 'das pa'i chos kyi ched du phul ba ni sangs rgyas la phul ba dang 'dra bar bgo bar bya ba ma yin te/ mya ngan las 'das pa de ni de'i rang bzhin yin pa'i phyir ro/ /de la ji ltar de dag bgo bar shes par bya zhe na/ 
<p>202b.4</p>smras pa gang gi tshe sbyin pa po bdag nyid kyis rnam par phye nas 'bul bar byed pa de'i tshe rab tu sbyin par bya zhing / rnam par ma phye ba yin na ni sbyin pa po des chos gang dag gi ched du phul ba yin zhes dri bar bya'o/ /de la yang gal te bstan pa'i chos 'bri ba'i ched du'o zhes zer na/ de de kho na bzhin du bya'i bgo
<p>202b.5</p>bar mi bya'o/ /ji ltar yon bdag gis rnyed pa nges par rnam par gzhag pa bzhin du zhes gsungs pa'i phyir ro/ /gtsug lag khang du mar dbyar gnas par 'gyur ba gang yin pa de la gtsug lag khang kun gyi rung ngam zhe na/ gtsug lag khang du mar zhes bya ba la sogs pa smos te/ gtsug
<p>202b.6</p>lag khang du ma ni gtsug lag khang mang po ste/ de dag khas blangs shing dam bcas pa byas pa na'o/ /gtsug lag khang gcig kho na las rnyed pa zhes bya ba dbyar gyi rnyed pa ste/ de len du dbang ba ma yin no/ /dang ni nges par gzung ba'o/ /kyang gi sgras gcig tu gnas par khas blangs pa
<p>202b.7</p>gcig nas rnyed pa dbang ba 'ba' zhig tu ma zad kyi 'on kyang gtsug lag khang du ma dag la yang zhes sdud par byed pa'o/ /'on te thams cad nas len par 'dod par 'gyur ba de'i tshe yang / kun du zhes bya ba la sogs pa smos pa yin no/ /gal te gtsug lag khang thams cad nas rnyed pa len
<p>203a</p>
<p>203a.1</p>pa'i bsam pa yod par 'gyur ba de'i tshe ji ltar khas blang bar bya zhe na/ gtsug lag khang kun rnyed pa zhes bya ba smos te/ gtsug lag khang thams cad kyi rnyed pa ni gtsug lag khang kun rnyed pa ste/ gtsug lag khang thams cad kyi rnyed pa gcig tu bsdus pa de las so/ /
<p>203a.2</p>gcig kyang yin la skal ba yang yin pas skal ba gcig go/ /skal ba gcig kho na ni skal ba gcig tsam ste/ dge tshul des de tsam zhig blang bar bya ba yin no/ /de la skal ba gcig tsam zhes bya ba ni de gang du khas blangs pa'i gtsug lag khang de dag tu gang bshad par gyur pa'i dge tshul gyi skal
<p>203a.3</p>ba ste/ rnyed pa gcig po de gtsug lag khang de dag gis grangs las char byas pa gang yin pa de ni 'dir skal ba gcig yin te de tsam zhig des blang bar bya'o zhes bya ba'i don to/ /don 'di nyid slob dpon yon tan 'od kyis 'dir khas blangs pa dag la bdag nyid kyi grangs las cha nyid do zhes
<p>203a.4</p>gsungs so/ /'dir yang don ni 'di yin te khas blangs pa des sngags kyis gtsug lag khang dag tu khas blangs pa'i gtsug lag khang rang gi grangs de las cha ste skal ba sbyin par bya ba gang yin pa de ni bdag nyid kyi grangs kyi cha'o/ /de'i dngos po ni bdag nyid kyi grangs kyi cha nyid do/ /gtsug
<p>203a.5</p>lag khang gi grangs las rnyed pa ste/ skal bar byas nas gtsug lag khang tha dad pa'i dge slong dag gis sbyin par bya'i lhag par ni ma yin no zhes bya ba'i tha tshig go/ /'jig rten pa'i yang tshul 'di nyid yin no/ /ji ltar dge slong dbyar gnas la sogs pa'i rnyed pa thob pa de bzhin du/ 
<p>203a.6</p>dge tshul dag yin nam 'on te rnam pa gzhan du yin zhe na/ dge slong gcig gi nges dang mtshungs pa las/ /zhes bya ba la sogs pa smos te/ dge slong gcig gi nges pa ste rnyed pa las cha gnyis blang bar bya'o zhes bya ba ni rgyas pa las byung ba yin te/ dbyar gyi rgyu mtshan nam gzhan dag
<p>203a.7</p>las dge slong gcig gi rnyed pa'i nges pa gang yin pa de las dge tshul gyi cha gnyis blang bar bya'o/ /ni zhes bya ba ni gang gi phyir gyi don yin la de zhes bya ba ni de skad du zhes bya ba'i don yin pas gang gi phyir de skad du rgyas pa las gsungs pa'i phyir dang / rnyed pa len pa dpyad pa las kyang zhes
<p>203b</p>
<p>203b.1</p>bya ba la ltos par bya ste/ dge slong gcig gi skal ba'i tshad kyi rnyed pa cha gsum du gang byas pa las dge tshul gyi cha gnyis blang bar bya'o zhes 'dul ba rnyed par dpyad pa las gsungs pa yin no zhes bya ba'i don to/ /bsnyen par rdzogs par 'dod pa la yang de kho na bzhin du yin nam ma yin zhe na 'di
<p>203b.2</p>ltar bsnyen par rdzogs par 'dod pa la ni rnyed pa mnyam po yin zhing zas la sogs pa de dang shi ba'i gos kyang yin te/ bsnyen par rdzogs par 'dod pa gang yin pa de ni bsnyen par rdzogs par 'dod pa ste rnyed pa mnyam po kho na dbang bar 'gyur ro/ /ni'i sgra ni gang gi phyir gyi don yin te/ gang gi
<p>203b.3</p>phyir dge slong gi dngos po thob par 'dod pa yin pa de'i phyir mnyam po dbang bar 'gyur ro/ /'di zas la sogs pa la yang yin nam sngar bshad pa'i cha gnyis dag yin zhe na/ zas la sogs pa zhes bya ba la sogs pa smos te/ zas dang por byas pa'i bza' ba la sogs pa gang yin pa de ni
<p>203b.4</p>zas la sogs pa ste/ de la de ni bshad ma thag pa'i tshad mnyam po'i mtshan nyid kho na yin par blta bar bya'o/ /yang gi sgra ni 'di 'ba' zhig la ma yin gyi rab tu byung ba shi ba'i gos la sogs pa gang yin pa de ni shi ba'i rdzas yin te de la mnyam po kho nar 'gyur ro zhes sdud par byed pa
<p>203b.5</p>yin no/ /don 'di nyid ni slob dpon yon tan 'od kyis dge tshul dang dge tshul ma dag ni cha gnyis pa dang gsum pa dag go/ /zas la ni mnyam po nyid do/ /dge slong ma dang bsnyen par rdzogs par 'dod pa dag kyang ngo / /shi ba'i gos ni thams cad la 'os pa nyid do zhes gsungs pa yin no/ /
<p>203b.6</p>'dri ba'i don 'di ni dge tshul dang dge tshul ma dag la ni cha gsum pa dor ba'i rnyed pa sbyin par bya zhing zas ni mnyam por sbyin par bya'o/ /bsnyen par rdzogs par 'dod pa de dag dang / sngar bstan pa'i dge slob ma bsnyen par rdzogs par 'dod pa ma yin du zin kyang mnyam po yin zhing / shi ba'i yo
<p>203b.7</p>byad kyang dge slong ji lta ba de bzhin du dge tshul la yang zhes bya ba'i don te/ bsnyen par rdzogs par 'dod pa dag chos gos med pa'i phyir dang / bsnyen par rdzogs pa'i yan lag ma tshang ba'i phyir zhes pa dag yin no zhes bya bar rig par bya'o/ /gang gi tshe gcig gam gnyis sam gsum dag
<p>204a</p>
<p>204a.1</p>gtsug lag khang na gnas par byed na de gtsug lag khang nyid kyi rnyed pa de dag bdag po nyid yin nam/ 'on te ma yin snyam du dogs pa la 'dod pa de bsal bar bya ba'i phyir/ gtsug lag khang na gcig pu su gnas pa zhes bya ba la sogs pa smos te/ gtsug lag khang
<p>204a.2</p>gang du dge tshul gcig cig kyang gnas par byed na'o/ /kyang gi sgras mang po dag kyang yin te/ gtsug lag khang de'i rnyed pa de nyid bdag po yin gyi dge 'dun ni ma yin no/ /dge 'dun gyi gtsug lag khang du byung ba'i rnyed pa ni dge 'dun kho na dbang ba yin gyi gang zag ni ma yin no zhes rnam par rtog pa
<p>204a.3</p>bsal ba'i phyir brjod pa yin no/ /gnas pa zhes bya ba ni thams cad du yin gyi dbyar kho na ni ma yin no/ /rnyed pa zhes bya ba ni dbyar gyi'am gzhan dag gi ste de ltar ni gtsug lag khang 'ga' zhig tu dge tshul gyi mkhan po'am/ gnas kyi slob dpon shi bar gyur pa'am/ yul gzhan du song
<p>204a.4</p>ba'am babs par gyur pas gcig pu zhig 'dir gnas par gyur pa na/ dbyar gyi dus sam gzhan gyi tshe der yang yon bdag gis yon bstabs par gyur pa de nyid kyi yin gyi gzhan gyi ma yin pas bgo bar mi bya'o/ /de'i rnyed pa la de nyid bdag po yin pas gal te dbyar gyi rnyed pa byung na de kho na
<p>204a.5</p>bzhin du bdag gir bya zhing / gzhan du rnyed pa byung na sngags kyis byin gyis brlabs nas bdag gir bya'o/ /gal te byin gyis ma brlabs par bdag gir byed na nyes byas kyi nyes par 'gyur te/ phyis 'ongs pa gang yin pa de dag thams cad kyang skal ba mnyam por 'gyur bas de dag dang lhan
<p>204a.6</p>cig bgo bar bya'o/ /rnam pa gzhan du na dngos po ji lta ba dang bsam pa ji lta ba bzhin du nyes par 'gyur ro/ /de la sngags ni 'di yin te gnas 'di na bdag gcig pu gnas par bgyis pa na dge 'dun gyi gos kyi rnyed pa byung ba 'di yang dge 'dun gyis bgo bar bya zhing / dge 'dun gyis bsten du
<p>204a.7</p>rung ba bdag gis rnyed la bdag gis gos 'di bdag gir bya'o zhes bya ba nas bdag gir bgyi bar byin gyis brlab po zhes bya ba'i bar du ste/ gal te de ltar byed na byin gyis brlabs pa yin par brjod par bya zhing gzhan dag 'ongs pa rnams la sbyin par mi bya'o/ /'on te de ltar mi byed na byin
<p>204b</p>
<p>204b.1</p>gyis brlabs pa ma yin pas des bdag gir mi bya'o/ /bdag gir byed na nyes byas kyi nyes par 'gyur ro/ /shi ba'i yo byad ji ltar bgo bar bya ba yin zhe na/ /sdom can shi na bkur sti byas nas ni/ /zhes bya ba la sogs pa smos pa yin te/ /sdom can rab tu byung ba shi na de la bkur sti byas
<p>204b.2</p>nas te de ltar byas nas shi ba de'i gos la sogs pa bgo bar bya'i gzhan du ni ma yin no zhes bya ba'i don to/ /bkur sti ni rol mo'i sgra dang lus bsregs te/ chos mnyan pa sbyin pa dang / rgyun chags gsum pa 'don pa dang / gnas kyi mchod rten la phyag bya ba yin par rig par bya'o/ /shi ba'i yo byad lhung bzed
<p>204b.3</p>la sogs pa drug po gang dbang bar 'gyur zhe na/ nad pa de'i nad g.yog gang yin pa zhes bya ba la sogs pa smos pa yin te/ sdom can nad pa'i bsnyen bkur bar gyur pa gang yin pa de ni nad g.yog yin no/ /de gang zhe na/ sdom can zhes bya ba smos te/ de lhung bzed la sogs pa drug po dbang
<p>204b.4</p>ba ni bdag po yin te/ de'i thob skal yin zhes bya ba ni tshig gi don yin no/ /lhung bzed la sogs pa drug po zhes bya ba ni lhung bzed dang / chos gos gsum dang gding ba dang chu tshags dag yin par rig par bya'o/ /gal te nad g.yog mang po dag yod par gyur pa de'i tshe ji ltar khong du chud
<p>204b.5</p>par bya zhe na/ gang tshe nad g.yog mang du yod na yang / /zhes bya ba la sogs pa smos te/ gang gi tshe bsnyen bkur byed pa mang ba nyid yod par gyur pa de'i tshe yang bshad ma thag pa'i drug po de nyid de/ lhung bzed la sogs pa drug po dag nad g.yog de dag spyir dbang bar 'gyur ro/ /nyid ni gzhan
<p>204b.6</p>ni ma yin no zhes nges par gzung ba'i don to/ /dang ni rim pa gzhan te/ yang gi sgra'i don yin pas na drug po de yang rab dang 'bring dang tha ma dag las sbyin par bya'i gcig gi rang bzhin kho na las ni ma yin no/ /gang gi tshe nad pa'i nad g.yog gzhan du song bar gyur la/ nad pa yang dus
<p>204b.7</p>las 'das par 'gyur ba na de'i tshe ji ltar bya zhe na/ nad pa'i don du gzhan du song ba'i tshe zhes bya ba la sogs pa smos te/ nad pa dag gi ched ni nad pa'i don te nad pa'i dgos pa de nyid kyi phyir gzhan du song na yang lhung bzed la sogs pa drug po dag dbang ngo / /ni'i sgra ni nad g.yog bdag nyid kyi
<p>205a</p>
<p>205a.1</p>don du na ma yin no zhes rnam par bcad pa'i phyir ro/ /gang gi tshe zhe na/ sdom can nad pa shi na zhes bya ba smos te/ nad pa yang de yin la sdom can yang yin pas na sdom can nad pa ste sdom can nad pa de shi na'o/ /gal te dge 'dun gyis lhung bzed la sogs pa de bgos
<p>205a.2</p>par gyur na de'i tshe yang sbyin par bya ba yin nam zhe na/ ji ste bgos par gyur kyang sdom can gyis/ /myur du bsdus te nad g.yog sbyin par bya/ /zhes bya ba smos te/ gal te gang gi tshe sdom can rab tu byung bas lhung bzed la sogs pa drug po dgos par gyur pa ste char bshig par gyur pa de'i tshe
<p>205a.3</p>yang sdom can rab tu byung bas myur du bsdus nas nad g.yog la sbyin par bya'o/ /ji ste zhes bya ba'i sgra ni gal te de'i don yin te/ bdag gir mi bya'o zhes bya ba'i don to/ /gal te nad g.yog mtshan tha dad par gyur pa'am khyim pa dag byed pa de'i tshe ji ltar bya zhe na/ ji ste bud med mtshan ldan
<p>205a.4</p>nad g.yog byed pa 'am/ khyim pa zhig na zhes bya ba smos te/ bud med kyi mtshan ni bud med mtshan te/ de'i mtshan ni mtshan dang ldan pa gang yin pa de ni de'i mtshan ldan te/ mtshan gyi sgra gcig phyi ba yin no/ /ji ste de lta bur gyur pa de nad g.yog byed pa'am yang na khyim pa nad g.yog
<p>205a.5</p>byed par gyur na zhes bya bar sbyar ro/ /drug po zhes bya ba ni lhung bzed la sogs pa drug po dag go/ /de mi dbang zhes bya ba ni shi ba'i yo byad dag go/ /ji ste zhes bya ba ni gal te'i don yin no/ /'am zhes bya ba ni yang na zhes bya ba'i don yin te/ mtshan mthun pa kho na la rigs pa yin no zhes bya
<p>205a.6</p>ba'i tha tshig ste/ gang du yang mtshan mi mthun pa'i nad g.yog dag kho na med pa ma yin pa de'i tshe 'di nges pa ma yin no zhes rtogs par bya'o/ /gang gi tshe bu lon blangs bzhin du rab tu byung ba shi bar gyur pa de'i tshe gang las sbyin par bya zhe na/ ji ste sdom can bu lon chags bzhin shi/ /zhes bya ba la
<p>205a.7</p>sogs pa smos te/ gal te sdom can rab tu byung ba bu lon chags bzhin du shi bar gyur pa de'i tshe shi ba de'i yo byad de de'i snod spyad shi ba'i yo byad dag las bu lon bsab par bya zhes bya bar sbyar ro/ /gal te yod na bsabs pa'i lhag ma bgo bar bya'o/ /de'i yo byad rnams kyis zhes bya
<p>205b</p>
<p>205b.1</p>ba 'dis ni 'di skad du nor gyi bdag po gang yin pa de ni nor med kyang bdag po yin pa'i phyir de'i bu lon dge 'dun gyi ma yin no zhes bstan par 'gyur ba de bas na yod na de'i kho na las bsab par bya zhing de'i rdzas med na nyes pa med do zhes bya ba'i don te/ de la las sar byed pas las sar gyi
<p>205b.2</p>don du bu lon blangs par gyur pa de'i tshe yang dge 'dun don du las sar byed pas blangs zhes bya ba la sogs pa smos te/ las sar byed pas zhes bya ba ni dge 'dun gyi las sar byed pas so/ /dge 'dun don du zhes bya ba ni dge 'dun gyi las sar rgyu mtshan gyis bu lon blangs pas so/ /
<p>205b.3</p>dge 'dun las kyang gzhal zhes bya ba ni dge 'dun gyis rab tu sbyin par bya zhes bya ba'i don to/ /dge 'dun las zhes spyir bstan pas ji ltar sbyin par bya zhe na/ dpang rgya bltas te zhes bya ba la sogs pa smos te/ rgya bltas shing dpyad nas tshad de kho na tsam de sbyin par bya'o zhes
<p>205b.4</p>bya ba'i don to/ /shi ba'i rdzas kyi bdag po nyid gang yin zhe na/ gsol byas dang po tha ma gang yod pa/ /zhes bya ba la sogs pa smos te/ gsol ba byas par gyur pa'am/ yang na dang po dang tha ma byas par gyur pa na gtsug lag khang de'i mtshams su chud pa'i rab tu byung ba gang yod
<p>205b.5</p>pa ste/ srid par gyur pa de dag nyid shi ba de'i gos la sogs pa'i dbang po yin gyi/ dus phyis 'ongs par gyur pa ni ma yin no/ /dang ni nges par gzung ba'o/ /gsol ba ni sngags kyi khyad par yin no/ /dang po tha ma zhes bya ba la/ dang po dge 'dun gyi gnas brtan no/ /tha ma ste
<p>205b.6</p>gang 'og na med cing tha mar gyur pa de ni dge 'dun gyi gzhon rabs so/ /'di ltar shi ba'i yo byad dag las a ru ra la sogs pa cung zhig blangs nas kyang dge 'dun gyi rgan po dang gzhon nu la sbyin par bya ba'am gsol bar bya'o/ /de ni 'di ltar ma bgos kyang bgos pa bzhin du blta bar bya ba
<p>205b.7</p>yin pas na/ gang dag gis phyis 'ongs pa de dag la sbyin par mi bya'i de'i tshe de dag kho nas bgo bar bya'o/ /bshad ma thag pa'i sgo nas bgo bar mi nus pa 'on te 'god par byed na thams cad dbang ba yin no zhes bya ba'i dbang du byas nas dngos po ji lta ba dang bsam pa bzhin du nyes par 'gyur ro/ /
<p>206a</p>
<p>206a.1</p>'dis ni gsol ba la sogs pa byas pa'i dus phyis 'ongs pa rnam par gcod pa yin gyi/ dus snga mar 'ongs pa ni ma yin no/ /gang gi tshe sdom can nad pa'am gzhan dag bdag ji srid 'tsho ba de srid bdag nyid kyi yin la/ bdag shi bar gyur na 'di che ge mo zhig la byin
<p>206a.2</p>cig ces zer ba ji ltar rtogs par bya zhe na/ bdag shi ba'i 'og tu byin zhes bsngos pa ni zhes bya ba la sogs pa smos pa ste/ bdag shi ste bdag zhig par gyur pa'i 'og tu'o/ /'di byin zhes bya ba ni sbyin par bsngos nas ji ste de shi bar gyur pa de'i tshe sdom can dag gis byin pa'i rdzas de ni bgo bar
<p>206a.3</p>bya ste/ bgo bsha' dag bya'i de de la sbyin par mi bya'o zhes bya ba'i don to/ /ci'i phyir zhe na/ sdom can bu la sogs pa'i bsam dang bral/ /re bcas sbyin pa sbyin par mi 'gyur ro/ /zhes bya ba smos te/ bu la sogs pa'i bsam pa ni sred pa de lta bu la sogs pa'i bsam pas
<p>206a.4</p>bdag shi bar gyur na 'di bu la sogs pa dag gir 'gyur ro zhes bya ba'i sred pa gang yin pa de dang bral ba ste med pa'i phyir ro/ /sdom can gang dag ltos pa dang bcas pa'i sbyin pa dag ji srid 'tsho'i bar du ni bdag nyid kyi yin la/ shi bar gyur na che ge mo dag gi'o zhes bya ba de ni
<p>206a.5</p>sbyin pa kho na ma yin te/ gang gi phyir khyim pa kho na'i sbyin pa yin gyi/ rab tu byung ba dag gi ni ma yin pa'i phyir ro/ /bcom ldan 'das kyis kyang khyim pa ni ltos pa dang bcas pas dus 'das par 'gyur gyi/ rab tu byung ba dag ni ltos pa med pa yin no zhes gsungs pa yin no/ /nad
<p>206a.6</p>pas che ge mo 'di la byin cig ces zer ba na gal te bya ba gzhan gyis brel ba byung ba dang / brjed cing g.yengs par gyur nas ma byin na de la ji ltar bsgrub par bya zhe na/ nad pas sbyin par bya bar bskul ba las/ /zhes bya ba smos te/ 'di la 'di byin par bskul bar gyur pa las/ 
<p>206a.7</p>gal te brel ba byung ba ste bya ba gzhan nye bar lhags pa de'i phyir nad g.yog gam gzhan gang gis kyang ma byin na'o/ /nad pa de yang shi bar gyur pa de'i tshe ji ltar bya zhe na/ shi yang de yi tshig dang mthun par ni/ /sdom can gyis ni zhes bya ba la sogs pa smos te/ shi yang de yi tshig dang mthun
<p>206b</p>
<p>206b.1</p>par ni/ /zhes bya ba ni nad pa'i tshig dang rjes su mthun par ro/ /de'i nor gyi phung po ni de'i rdzas kyi phung po ste/ bgo bar mi bya ba dang ltos pa dang bcas pa sbyin pa ma yin zhes bya ba'i dbang du byas nas rdzas kyi phung po'i thad de las sdom can rab tu byung ba dag gis sbyin par bya ba yin no/ /'ga'
<p>206b.2</p>zhig gis dge 'dun gyi don du sbyin pa byin pa na sdom can rab tu mang ba nyid kyi phyir so sor sbyin par mi nus pas bcu la sogs pa'i sde tshan gyis 'god par byed pa na de las 'ga' zhig shi bar gyur na de'i skal ba su dbang bar 'gyur zhe na/ rang gi sde tshan rdzas ni 'ged pa na zhes bya ba la sogs
<p>206b.3</p>pa smos te/ sde tshan gang du shi ba de nyid ni rang gi sde tshan te de'i rdzas 'ged cing bgo bsha' byed pa na rang gi sde tshan gyi sdom can rab tu byung ba shi bar gyur na'o/ /khyad par ji lta bu zhe na/ 'dis skal ba ste/ cha shas ma blangs shing ma mnos pa'i phyir skal ba ma blangs so/ /shi zhes bya ba ni shi bar
<p>206b.4</p>gyur pa kho na shi ba zhes bstan pa yin gyi phyis shi bar 'gyur ba zhes bya ba ni ma yin no/ /gzhan du na sdom can shi bar gyur pa de'i la ji ltar gzhan dag bdag po nyid du 'gyur/ de'i tshe 'di sde tshan gang du shi bar gyur pa'i sde tshan de nyid de'i skal ba de dbang ngo zhes bya ba ni shi ba'i skal ba ste/ thob
<p>206b.5</p>skal gang yin pa de ni bdag nyid kyi sde tshan de dbang bar 'gyur ro zhes bya ba'i don to/ /nyid ni gzhan rnam par bcad pa'i don to/ /gang gi tshe skal ba thob nas kyang shi bar gyur pa de'i tshe su dbang bar 'gyur zhe na/ skal ba thob na shi ba'i skal ba nyid ces bya ba smos te/ gal te skal ba ste
<p>206b.6</p>cha shas thob nas shi ba de'i tshe shi bar gyur pas shi ba'i skal ba nyid yin no/ /nyid ni shi ba'i yo byad kho na yin gyi sde tshan gyi ma yin no zhes nges par gzung ba'i don to/ /ni'i sgra ni gong ma las khyad par du byed pa'i don yin te/ gang gi phyir shi ba'i yo byad yin pa de'i phyir dge 'dun ma lus pa
<p>206b.7</p>dbang ba yin no zhes bstan par rig par bya'o/ /de la skal ba phyis 'byung ba len pa las snga ma kho nar shi bar gyur na ni sde tshan de nyid kyir 'gyur la/ skal ba thob nas shi na ni shi ba'i yo byad nyid yin pa'i phyir dge 'dun ma lus pa dbang bar 'gyur ro zhes bya ba 'di ni bsdus pa'i don yin no/ /
<p>207a</p>
<p>207a.1</p>gang gi rtsa ba'i bgo bsha' las kyang snga ma kho nar sde tshan gyi nang du shi bar gyur na de dang lhan cig skal ba len pa'i sde tshan du ma byas pa yin la/ 'on kyang skal ba blangs par gyur pa de lta na yang de nyid du bsdu bar bya ba yin pa'i phyir de yang 'di nyid kyis bstan par rig par bya'o/ 
<p>207a.2</p>gzhan gyis gzhan la gos la sogs pa bskur ba na gang bdag po nyid yin zhe na/ gos la sogs pa gzhan du bskur ba ni zhes bya ba la sogs pa smos pa ste/ gzhan du zhes bya ba ni sdom can gzhan gyi rgyu mtshan du'o/ /gos la sogs pa'i rdzas gang yin pa de ni gos la sogs pa'o/ /gos
<p>207a.3</p>la sogs pa yang da yin la bskur ba yang yin pas na gos la sogs pa bskur ba na'o/ /de bzhin du zhes bya ba ni gtsug lag khang gzhan dang grong gzhan dag tu zhes shes par bya ste/ gang rab tu byung ba de la bskur ba ni zhes bya bar sbyar bar bya'o/ /gos la sogs pa gang la bskur ba de nyid
<p>207a.4</p>kyis yin te/ de'i 'di yin pas na de nyid kyi'o zhes bya bas ni nges par gzung ba dang rim pa gzhan du bstan pa'o/ /ni'i sgra ni dngos po bskur ba'i rim pa ni 'di yin no zhes snga ma las khyad par du byed pa'i don to/ /'on te mi 'dod na gang bdag po nyid yin zhe na/ gal te bskur ba na gang la
<p>207a.5</p>bskur ba de ma 'dod na zhes bya bar sbyar ro/ /gos la sogs pa bskur ba gang yin pa de ni bskur ba po de nyid dbang ba ste bdag po yin no zhes bya ba'i tha tshig go/ /'on te de yang ji ste mi 'dod pa ste bdag gis de la btang ba yin no zhes de ltar gos la sogs pa dag mi 'dod kyang gos la sogs pa
<p>207a.6</p>'di nyid bskur ba po nyid dbang ba nyid du 'gyur ro zhes bya bar sbyar bar bya'o/ /nyid ni snga ma dang 'dra'o/ /de la 'di ni bskur ba yang dag par sbyin pa ma spangs par shi bar gyur pa de'i tshe de'i yin no zhes shi ba'i yo byad du byin gyis brlab par bya'o/ /'on te bskur ba po shi bar gyur na de'i yin no zhes
<p>207a.7</p>byin gyis brlab par mi bya'o/ /byin gyis rlob par byed na byin gyis ma brlabs par 'gyur la yang dag par byin pa spangs na ni phyin ci log ma yin te don dam par de nyid kho na'i yin pa'i phyir ro zhes bya ba bsdus pa'i don yin no/ /yid gcugs pas longs spyod pa la yang tshul 'di nyid yin no/ /
<p>207b</p>
<p>207b.1</p>shi ba'i yo byad gang dbang ba yin zhe na/ 'dra ba yod na shi ba'i gos rnams ni zhes bya ba la sogs pa smos te/ shi ba'i gos rnams ni shi ba'i gos dag ste de dag dbang ba min/ dbang ba ni bdag por gyur pa yin la/ dbang ba ma yin pa ni dbang ba ma yin pa'o/ /de'i dngos ni dbang ba ma yin pa nyid
<p>207b.2</p>do/ /gang zhe na tha dad gyur pa'i mtshan ni zhes bya ba smos te/ 'dis mtshon par byed pas na mtshan te skyes pa dang bud med dag gi dbang po'o/ /des tha dad par gyur pa'i mtshan ni tha dad par gyur pa'i mtshan te mtshan tha dad par gyur pa zhes bya ba'i don to/ /de gang gi tshe na/ 'dra ba yod na zhes bya ba smos te/ 'dra ba ni 'dra ba yin la yod
<p>207b.3</p>pa ni srid par gyur pa ste/ shugs kyis de nyid bdag po nyid yin par khong du chud par bya'o/ /de bzhin du bkar ba yang bdag po nyid ma yin no/ /gang gi tshe zhe na/ smras pa sdom can gzhan ma bkar ba mngon sum du yod nam bkar ba'i shi ba'i yo byad 'ba' zhig tsam ni ma yin no/ /bkar ba ni chad
<p>207b.4</p>pa'i las kyi bye brag yin la/ de gang gis thob pa de'i nor te rdzas ni bkar ba'i don yin la de'i yang bdag po ni bkar ba ma yin no zhes bya bar sbyar ro/ /yang gi sgra ni gnyi ga la sbyar bar bya'o/ /rang bzhin du gnas pa mtshan 'dra ba med na ni bdag po nyid du 'gyur ba yin te/ gzhan du na 'dra ba
<p>207b.5</p>yod na zhes bya ba la sogs pa smos pa don med par 'gyur ro/ /gtsug lag khang gnyis kyi bar te dbus mar sdom can shi ba de'i rdzas gang dbang ba yin zhe na/ gtsug lag khang gnyis mtshams kyi bar du shi/ /zhes bya ba la sogs pa smos te/ gtsug lag khang gi mtshams ni gtsug
<p>207b.6</p>lag khang gi mtshams te/ de'i gnyis ni mtshams gnyis zhes bya ba'i tha tshig go/ /gtsug lag khang gnyis kyi mtshams de'i bar der shi zhing rlag par gyur pa ni gtsug lag khang gnyis kyi bar du de shi bar gyur pa'o/ /shi ba de'i lus ni de'i lus te de dang 'brel pa'i ras la sogs pa'i rdzas
<p>207b.7</p>ni ras la sogs pa yang de yin la rdzas kyang yin pas ras sogs rdzas so/ /de gang dbang zhe na/ gang du de bzhag pa ste mtshams gang du ras la sogs pa'i snod spyad de nyid lhung bar 'gyur ba mtshams de pa dbang bar 'gyur ro/ /ni'i sgra ni ras la sogs pa kho na gang du gzhag pa yin gyi mgo
<p>208a</p>
<p>208a.1</p>bo'am yan lag gzhan dag ni ma yin no zhes nges par gzung ba dang rim pa gzhan du bstan pa'o/ /mtshams gnyi gar bzhag pa gang gir 'gyur zhe na/ ji ste gnyi ga ste mtshams gnyi ga na gnas pa de dag dbang bar 'gyur te/ 'di skad du mtshams gcig ras la sogs pa
<p>208a.2</p>des khyab par gyur na de'i khongs su 'dus pa dag dbang bar 'gyur la/ mtshams gnyi ga khyab par gyur na ni de gnyi ga dag dbang bar 'gyur ro/ /don 'di ni gang gi mtshams na shi ba'i gos la sogs pa zhes bya ba la sogs pa bshad par gyur pas rtogs par 'gyur mod gyi/ de lta na yang gsal
<p>208a.3</p>ba'i don du yin par rig par bya'o/ /khyim gyi nang du bzhag pa'i gos de yang gang yin par 'gyur zhe na/ shi ba'i gos sogs khyim gyi nang bzhag pa/ /zhes bya ba la sogs pa smos te/ khyim gyi nang du bzhag par gyur pa'i phyir khyim gyi nang du bzhag pa'o/ /khyim gyi nang der bzhag pa'i shi ba'i gos
<p>208a.4</p>dag ni khyim pa rab tu byung ba gang la dad pa ste mngon par dad nas de la phul ba de dbang bar 'gyur ro/ /khyim pa de zhes bya ba ni gang gi khyim gyi nang du lhung bzed la sogs pa bzhag par gyur pa de la de skad ces bya'o/ /gang la byin pa de yang chos gos la sogs pa med par gyur pa zhes bya bar ma bstan
<p>208a.5</p>du zin kyang grub pa yin par rig par bya'o/ /yod par gyur na ni blangs nas gzhan dag la sbyin par bya ste/ lhag pa ni mi mkho ba'i yo byad nyid yin pa'i phyir ro/ /rab tu byung ba gzhan du shi bar gyur cing de'i yo byad gzhan na yod pa de gang gis byin gyis brlab par bya ba yin zhe na/ gang gi mtshams na she
<p>208a.6</p>pa'i gos la sogs/ /zhes bya ba la sogs pa smos te/ rab tu byung ba gang dag gi mtshams su shi ba'i gos la sogs pa gzhag par gyur pa zhes bya ba'i tshig gi lhag ma'o/ /sogs pa'i sgra ni yo byad ma lus pa 'phen par byed pa'o/ /de dag kho nas byin gyis brlabs nas dbang ba yin te/ byin
<p>208a.7</p>gyis brlabs nas dbang ba nyid ni sngags kyis byin gyis brlabs nas bdag gir byas pa yin no/ /'di ltar byin gyis brlab par bya ste/ dge 'dun btsun pa rnams gsan du gsol zhes bya ba nas gnas 'di nyid du ming che ge mo zhes bya ba dus las 'das par gyur na gal te dge 'dun gyi dus la bab cing
<p>208b</p>
<p>208b.1</p>bzod na dge 'dun gyis gnang bar mdzod cig dang / dge 'dun gyis sdom can che ge mo shi ba'i yo byad bgo bar bya ba chos gos dang chos gos kyi snod snang ba dang mi snang ba byin gyis brlab par bgyi'o zhes bya ba'i bar du'o/ /gtsug lag khang 'ga' zhig tu rab tu byung ba shi bar gyur pa de las der ram gzhan du de'i dngos po
<p>208b.2</p>gang gi lag tu bzhag pa de yang gtsug lag khang gzhan du song bar gyur pa de la ji ltar bya ba yin zhe na/ gnas gzhan dag tu bzhag pa'i gos rnams kyang zhes bya ba smos te/ ji ltar gong du gnas gzhan du bzhag pa byin gyis brlabs pa de bzhin du gnas gzhan du bzhag pa'i gos yod pa la
<p>208b.3</p>yang gos de dag byin gyis brlab par bya'o zhes bya ba ni tshig gi lhag ma yin no/ /gtsug lag khang gcig gi mtshams las mtshams gzhan te der bzhag pa dag gi sgo nas byin gyis brlab par bya zhe na/ dngos dang 'dra bar byin gyis brlab par bya zhes bya ba smos te/ lkog tu gyur ba yin yang dngos
<p>208b.4</p>dang 'dra ba'i dbang gis byin gyis brlabs na byin gyis brlabs pa yin no zhes bya ba'i don 'dir bstan par 'gyur ro/ /de ltar yang mdo mdzad pas 'dir shi ba'i gnas nyid rgyu ma yin no zhes gsungs te de la 'di'i don ni dngos dang 'dra ba de ni shi ba'i rdzas kyi dngos dang 'dra ba ste/ de gang du song ba der gnas
<p>208b.5</p>pa dag gis dngos dang 'dra ba'i mdun du gnas gzhan na yod pa'i rdzas byin gyis brlab par bya ba'am/ yang na mtshams gang na yod pa'i rdzas de 'ba' zhig la der gnas pa dag gis byin gyis brlab par bya zhing bdag gir bya'o/ /gang du rab tu byung ba gyur pa de'i khongs su gtogs pa dag
<p>208b.6</p>gis ni ma yin no/ /gang gi phyir 'dir shi ba'i gnas nyid ni rgyu ma yin pa de nyid kyi phyir bgo'o/ /bzhag par gyur pa yang rgyu ma yin no/ /dngos dang 'dra bas zhes bstan pa'i dngos dang 'dra ba de gang yin zhe na/ gang la rdzas rnams bzhag par gyur pa'i zhes bya ba la sogs pa smos te/ shi ba de'i
<p>208b.7</p>rdzas ni de'i rdzas so/ /bzhag par gyur pa zhes bya ba ni mi gang la shi ba'i rdzas de bzhag par gyur pa de ni dngos dang 'dra ba zhes brjod pa ste/ dngos dang 'dra ba zhes brjod pa'i mi gang la yod pa zhes bya ba'i dbang du byas nas/ ni'i sgra ni gang gi phyir gyi don te gang gi phyir de'i de ni rdzas kyi gzhir gyur
<p>209a</p>
<p>209a.1</p>pa nyid yin pa'i phyir dang / shi ba'i brjed mar gyur pa yin pa de'i phyir de dngos dang 'dra ba zhes bya'o/ /'di ltar dngos dang 'dra ba byin gyis brlab par bya ste/ dge 'dun btsun pa rnams gsan du gsol zhes bya ba nas 'dir dge slong ngam dge tshul che ge mo dus las 'das
<p>209a.2</p>par gyur la/ de gal te dge 'dun gyi dus la bab cing bzod na dge 'dun gyis gnang bar mdzod cig dang / dge 'dun gyis dge slong ngam dge tshul che ge mo'i dngos dang 'dra ba'i dge slong ngam dge tshul che ge mo la shi ba'i yo byad bgo bar bya ba chos gos sam chos gos kyi snod snang ba'am mi snang
<p>209a.3</p>ba gang yin pa byin gyis brlab par bya'o zhes bya ba'i bar du'o/ /'ga' zhig la lhung bzed la sogs pa gtod par byed pa'i dus gtad par gyur nas gang smra ba ni bag yod par bya ba'i don du de skad du brjod pa yin te/ lag nas lag tu snod la sogs pa gtod par byed pa ni des snod la sogs pa 'di khyod
<p>209a.4</p>kyis zin tam/ ji kho bos ni btang ngo zhes len pa po des shes par byas nas snod la sogs pa de byin par bya'o/ /gang gi tshe zhe na/ gru dang por byas pa'i gzhan gang yin pa de ni gru sogs so/ /de la 'dzeg par ste 'dzeg pa'i dus de'i tshe'o/ /de skad ces bya ba'i sgras ni de skad ces bya ba dang / 
<p>209a.5</p>rim pa gzhan gyi don yin te snga ma bzhin du blta bar bya'o/ /gal te gtod par byed pa des de skad du smras pa na/ len pa po des kyang khas blangs nas snod la sogs pa de chu la sogs par lhung ba'i sgo nas bor bar gyur na de'i tshe snod la sogs pa len pa po de la de'i rin dbab par bya ba yin no/ /ji lta
<p>209a.6</p>zhe na/ dogs pa med par te gang gi phyir des smras pa des khas blangs par gyur pa de'i phyir rin phab pa la nyes pa yod pa ma yin no zhes bya ba de tsam zhig bstan gyi/ 'on kyang 'di bslab pa'i gzhi yin no zhes khong du chud par bya ba ma yin no/ /gzhan gyi rnyed pa blang bar khas blangs nas rnyed pa de ma blangs na
<p>209a.7</p>de yang dbab par bya ba yin no zhes 'di nyid kyis bstan par rig par bya'o/ /dam pa ma yin pa las gos la sogs pa len par byed la dbang med pa de dag las ni gos la sogs pa zhes bya ba la sogs pas 'gog par byed de/ sbyin pa'i yul la dbang med par gyur pa bsrung ba'i bya ba kho na byed cing
<p>209b</p>
<p>209b.1</p>sbyin pa'i phyir ma yin pa de la de skad ces bya'o/ /dbang med pa de las te gos la sogs pa sbyin pa'i phyir gtso bo ma yin pa nyid la gos la sogs pa de blang bar mi bya'o/ /gos dang por byas pa'i gser la sogs pa gang yin pa de ni gos la sogs pa'o/ /rgyu ci'i phyir zhe na/ de ni sbyin bdag min zhes bya
<p>209b.2</p>ba smos pa yin no/ /ni'i sgra ni gang gi phyir gyi don te/ gang gi phyir sbyin pa'i phyir gtso bor gyur pa ma yin pa de'i phyir sbyin bdag kho na ma yin pa de dbang med par gyur pa kho na yin pa'i phyir ro zhes bya ba ni tshig gi lhag ma yin no/ /sbyin bdag gi sgras rdzas kyi bdag po brjod pa yin te/ tshig 'dis ni gang gi tshe
<p>209b.3</p>stobs par byed pa de'i tshe blang bar bya ba yin no zhes khong du chud par bya'o/ /gang yang las byed par 'gyur ba sbyin pa dang len par nus pa gang yin pa de la sogs pa ji ltar blang bar bya zhe na/ phongs par gyur na nad pas las byed la zhes bya ba smos te/ gal te sman la sogs pa'i thabs med pa de'i tshe blang bar
<p>209b.4</p>bya'o zhes bya ba'i don to/ /bdag nyid kyi yin pas na bdag gi 'di yin no zhes bya bar gang gis yongs su gzung ba de ni las byed pa yin par shes par bya'o/ /'di gang gis blang bar bya ba yin zhe na/ nad pas zhes smos te nad pa de bzhin du gnas pa ma yin pas so/ /de yang rang bzhin du gnas par
<p>209b.5</p>gyur nas slar sbyin par bya'o/ /sbyin par 'dod pa ni slar sbyin par ni 'dod pa ste/ de nyid kyis blang bar bya'o zhes bya bar sbyar bar bya'o/ /ni'i sgra ni snga ma las khyad par du byed pa dang rim pa tha dad pa'i don to/ /yang gi sgra ni rang gi don yin la nyid ni nges par gzung ba'i don yin no/ /nad pas
<p>209b.6</p>de bzhin gshegs pa'i dkor las sman la sogs pa bya'o zhes bstan pa'i phyir sman zong nor dang bral bar gyur pa la/ de bzhin gshegs pa'i yang dkor gyis bsdud ces bya ba la sogs pa smos te/ 'di de bzhin gshegs pa'i yin pas na de bzhin gshegs pa'i ste rgyan la sogs pa
<p>209b.7</p>yin la/ des kyang sman gyi bya ba dag bya'o/ /gang gis she na sman zong nor dang zhes bya ba smos te/ nor dang bral ba ni nor dang bral bar gyur pa ste/ nor med pa zhes bya ba ni bar du yin pas na nor dang mi ldan pa'i sdom can des so/ /yang gi sgra ni 'di skad du dang po bdag nyid kyi las so/ /de
<p>210a</p>
<p>210a.1</p>med na yang dag par blangs nas so/ /de yang med na de bzhin gshegs pa'i gser la sogs pa'i dbyig las so/ /de yang med na de bzhin gshegs pa'i rgyan gyis bsdud par bya'o zhes bstan pa yin no/ /sman zong 'ba' zhig la ma yin gyi de'i ched du bcom ldan
<p>210a.2</p>'das la mchod pa dang / bsnyen bkur ba la yang bstud par bya'o zhes bya bar yang blta bar bya'o/ /rang bzhin du gnas par gyur pas bya ba ni sos par gyur nas zhes bya ba la sogs pa smos te/ sos pa'i dngos po ni sos pa nyid de der gyur pa na de bzhin gshegs pa'i dkor blangs pa de slar yang
<p>210a.3</p>bsab par bya'o/ /ni'i sgra ni snga ma las khyad par du byed pa'i don yin no/ /nor dang bral ba'i nad pas blangs pa sos par gyur nas bsab par bya'o zhes bya ba ni nor yod pa la 'di nges pa yin no/ /nor med gyur na de la nyes pa med/ /ces bya ba ni sdom can la'o/ /yod pa ma yin pa ni med pa ste tha na bslang
<p>210a.4</p>ba'i sgo nas kyang zhes bya ba'i tha tshig ste/ pha'i nor la rigs pas bu dbang ba yin no zhes bya ba'i dbang du byas pa yin no/ /bcom ldan 'das kyis dge 'dun gyi don du yul dang zhing yongs su blang bar bya'o zhes gsungs pas de la dge 'dun gyi yul du nyes pa las byung ba'i rgyal po'i skal ba blang du rung ngam 'on
<p>210a.5</p>te ma yin snyam du dogs pa la/ nyes bcu la sogs chos kun smra ba ni/ /zhes bya ba la sogs pa smos te/ nyes pa yang de nyid yin la bcu yang yin pas na nyes bcu'o/ /de la sogs pa gang dag yin pa de dag ni nyes bcu la sogs te/ gang dag byung ba de dag yod na/ rgyal pos
<p>210a.6</p>gnang na rgyal po'i skal ba ni/ blang bar bya ba ste zhes bya bar sbyar ro/ /rgyal po'i skal ba ni rgyal po'i skal ba ste/ rgyal pos nyes pa las thob cing byin pa'o/ /rgyal pos rjes su gnang ba ni rgyal pos gnang ba ste/ dge 'dun gyi zhes bya bas 'gro ba dang bral ba'i yo byad du zhes bya
<p>210a.7</p>ba'i don to/ /rgyal pos gnang ba dang rgyal po'i skal ba dag ni zhes bya ba ni khyad par gyi bsdu ba yin no/ /de blang ba dag kyang khyad par du byed de chos dang ldan pas smras pa de bas na de zhes bya ba ni tshig gi lhag ma'o/ /'dir chos dang ldan pa ni chos bstan bcos smra ba po ste drang srong yid la sogs
<p>210b</p>
<p>210b.1</p>pa dag yin par rig par bya'o/ /chos kyi gzhir gnas pa ma yin pa de dag ni snga nas chos ma yin pa smra bar 'gyur ba'i phyir ro/ /blang bar bya ste zhes bya ba ni gzhan gyi skabs ma yin pa'i phyir dge 'dun gyi bya ba la 'jug pa'i dge tshul gyis zhes bya bar shugs kyis 'ongs pa yin no/ /de la nyes bcu ni rna ba
<p>210b.2</p>gcod pa dang / gzhan gyi chung ma nyed pa la sogs pa yin par gzung ste/ 'jig rten gyi grags pa dag las shes par bya'o/ /de la rtsod pa'i dus su dge bsnyen dag rab tu sbyar bar bya ba yin pas na/ /brtsad 'grub par ni brtsad pa nyid/ /brtsad pas grub pa de'i phyir ro/ /rdzas de ci'i phyir blta
<p>210b.3</p>bar mi bya zhe na/ sdom can te rab tu byung ba lta bar ston pa bcom ldan 'das kyis bka' ma gnang ba nyid kyi phyir ro/ /ni'i sgra ni nges par gzung ba yin te kho na'i don to/ /gang gi phyir sdom can rtsod pa lta bur byed pa tshul ma yin pa de'i phyir dge bsnyen nges par sbyar bar bya'o/ /de la yang dag par 'byung
<p>210b.4</p>ba chos dang ldan pa'i rgyal po'i skal ba rgyal pos gnang ba sa gzhi dang 'dra bar bsam pa dag pas ma byin par len pa'i nyes pa spangs pas len par byed pa la nyes pa med do zhes de lta bu'i rnam pa'i tshig tu 'di rnam par gnas pa yin no/ /khab ral la sogs zhes bya ba la sogs pas dge
<p>210b.5</p>'dun gyi sa gzhi la dngos po ltung ba mthong ba ji ltar bya ba de ston par byed de khab dang por byas pa'i rab tu byung ba'i yo byad gzhan gang yin pa de ni khab ral la sogs pa'o/ /khab la sogs pa yang de yin la rdzas spyad kyang de yin pas khab ral la sogs te/ dge 'dun gyi'am mchod rten
<p>210b.6</p>gyi sa gzhir ltung ba mthong bar gyur na/ dge tshul gyis khang skyong dag la bshad ma thag pa de gtad par bya'o/ /ni'i sgra ni khyad par du byed pa'i don te/ lhung ba de bdag po las yongs su lhung bar gyur ba mthong bar gyur pas so/ /khang skyong gis kyang khab ral la sogs pa de blangs nas 'di gang gi
<p>210b.7</p>yin zhes bsgrags nas tshogs te dge 'dun la khab ral la sogs pa de dbul bar bya'o/ /gang la bsgrags nas she na/ tshogs kyi nang du zhes bya ba smos te/ tshogs kyi nang dang re re la zhes bya ba 'dir yang blta bar bya'o/ /ci de lta de lta nyid du dbul bar bya'am zhe na/ ji ste bdag po med na zhes bya ba smos
<p>211a</p>
<p>211a.1</p>te/ gal te bdag po 'ba' zhig gis shes pa med par gyur pa de'i tshe dbul bar 'gyur ro zhes bya bar sbyar ro/ /ci zhig byas nas she na/ de'i 'ong ba bsdad nas zhes bya ba smos te/ khab ral la sogs pa de'i bdag po 'ong ba ni de'i 'ong ba ste de la bsdad nas so/ /dus ji srid
<p>211a.2</p>cig tu zhe na/ nyi ma gsum du zhes bya ba smos te nyi ma gsum du ni nyi ma gsum dag tu'o/ /yang gi sgra ni gang gis mthong ba des dge skos la gtad par bya zhing des kyang 'di gang gi yin zhes bsgrag par bya'o/ /dang gong ma ni sdud par byed pa yin la/ gnyis pa ni tshig gi kha bskang ba ste bsgrag pa
<p>211a.3</p>dang nyi ma gsum du bsdad par bya zhes sdud pa yin no/ /dngul la sogs pa mthong bar gyur pa gang yin pa de brjod par bya ste/ dngul dang por byas pa'i gser la sogs pa gang yin pa de ni dngul la sogs so/ /de ltung ba mthong na yang ji ltar bya zhe na/ mdzod du bcug ces bya ba smos te/ mdzod
<p>211a.4</p>du bcug pa ni dge 'dun gyi bang mdzod du gzhag par bya'o zhes bya ba'i tha tshig go/ /dus ji srid cig tu zhe na/ zla ba drug tu zhes bya ba smos te/ zla ba dag gi drug ni zla ba drug tu'o/ /ni'i sgra ni khab ral sogs pa la khyad par du byed pa'i don to/ /ci zhig byas nas she na/ zhag brgyad bar du zhes bya ba
<p>211a.5</p>la sogs pa smos te/ nor gyi bdag po'i 'ong ba zhag brgyad kyi bar du bsdad nas te zhag brgyad kyi 'og tu mdzod du gzhug par bya'o zhes bya ba'i tha tshig go/ /dang ni mthong nas zhes bya ba sdud par byed pa'o/ /dus der ma 'ongs na zla ba drug po 'di'i 'og tu rdzas de snod du bsdu bar bya'o zhes bya ba ni tshig gi lhag
<p>211a.6</p>ma'o/ /ni'i sgra ni nges par gzung ba dang / rim pa gzhan gyi don yin te snod smos pa ni yun ring por gnas pa'i rdzas spyad nye bar mtshon pa yin pa de bas na yun ring por gnas pa gang yin pa de'i yo byad snod tsam ni ma yin no zhes nges par gzung ba'i don to/ /dge 'dun gyis gzhi la 'di nges pa yin gyi
<p>211a.7</p>sangs rgyas kyi ni rgyan du byas nas bcom ldan 'das la mchod par bya'o zhes shugs kyis blta bar bya'o/ /de nas ji ste 'ongs nas slong na yang / 'on kyang sbyin par bya ste skyed ni med ces bya ba la de nas te zla ba drug gi 'og tu snod du byas pa'i dus phyis de gal te 'ga' zhig nas 'ongs nas kyang slong bar byed
<p>211b</p>
<p>211b.1</p>pa de lta na yang sbyin par bya'o zhes bya ba ni ji ltar yang rdzas de snod du byas par gyur pa de lta na yang sbyin par bya'o zhes bya ba'i tha tshig go/ /gal te khyod kyis dus 'di srid du longs spyad pa yin no zhes skyed slong bar byed na ci sbyin par bya'am zhe na/ skyed ni med ces bya ba smos pa yin no/ /ni ni skyed sbyin par mi bya
<p>211b.2</p>ba kho na'o zhes nges par gzung ba'o/ /las sar byed pas spyad du mi rung zhing / /rnyed de de yis gnang na blang bar bya/ /zhes bya ba la/ dge 'dun gyi las sar pa la mkho ba'i shing bdag gir byas pa ma yin pa/ gal te las sar pa la mkho ba ma yin pa dag las sar byed pa las rnyed par gyur pa de'i
<p>211b.3</p>tshe las sar byed pa des gnang na spyad du mi rung ba'i shing de blang bar bya'i/ de lta de ltar ni ma yin no zhes bya ba'i tha tshig go/ /de ltar bdag po tha dad ces bya ba 'dis ni sngar bshad pa'i mdor bsdu ba ston par byed pa yin te/ mi 'am ri dwags zhes bya ba la sogs pas de ltar bshad ma thag pa'i
<p>211b.4</p>rnam pas bdag po'i dbye ba ste nor gyi bdag po'i dbye ba brjod pa yin no zhes bya ba ni tshig gi lhag ma'o/ /de nas nyes byas kyi zhes bya ba la de la zhes bya ba ni dbang du byed pa'i don te/ 'di man chad nas yid brtan gzhan la zhes bya ba de'i gong ma'i bar ni nyes byas kyis rab tu dbye ba yin te/ 'di
<p>211b.5</p>nas ji ltar zhes bya ba la sogs pas brjod pa yin no/ /ji ltar zhes bya ba'i sgra ni nye bar ston pa'i don te/ nyes byas de gang zhe na/ ma bos par ni zhes bya ba la sogs pa smos te/ ma bos pa ni mgron du ma bos pa zhes bya ba'i don te/ de la'am des zan zos pa ni ma bor bar ni zan zos
<p>211b.6</p>pa ste/ nyes byas kyi nyes par 'gyur ro zhes bya ba ni tshig gi lhag ma'o/ /zan ni rnam pa gnyis te mgron du bos pa dang ma bos pa'o/ /de la mgron du bos pa la ni nyes par mi 'gyur ba kho na'o zhes shes par 'gyur na/ ma bos pa la ji ltar nyes par 'gyur zhe na/ bza' ba de'i dbye ba yang rnam pa
<p>211b.7</p>gnyis te de nyid la ngan ngon tsam dang / khyad par du byed pa'o/ /de la khyad par du byed pa ni/ mi dbang bsod snyoms yongs blangs gyur/ /zhes bya ba la sogs pas nyes byas ches lci bar gyur to/ /gang de nyid du zan zos pa de la yang rnam pa gnyis te/ yon bdag gis ngas spyan ma drangs
<p>212a</p>
<p>212a.1</p>pa yin no zhes shes par 'gyur ba der bza' ba'i don du 'gro bar byed pa la sogs pa la ni nyes byas su mi 'gyur te/ bza' ba la nyes pa med par rjes su gnang ba nyid yin pa'i phyir ro/ /mi shes pa la ni nyes byas su 'gyur ba'i dbang du byas nas de skad du smras pa yin par
<p>212a.2</p>rig par bya'o/ /rgya sogs zin pas gzir ba de dag las/ /rgya dang por byas pa'i 'khrul 'khor la sogs pa gzhan gang yin pa de ni rgya sogs te/ des zin pa ni rgya la sogs pas zin cing rnam par bcings par gyur pa de nyid sdug bsngal yin pa des gzir bar gyur pa'o/ /gang zhe na/ bsod
<p>212a.3</p>nams sems kyis srog chags thar byas na/ /zhes bya ba smos te/ srog 'dzin par byed pa gang yin pa de ni srog chags te/ de lta bur gyur pa'i srog chags de dag bsod nams kyi bsam pas rgya la sogs pa las thar par byas na nyes byas su 'gyur ro zhes bya ba ni tshig gi lhag ma ste/ bsod nams
<p>212a.4</p>kyi sems kyis zhes bya ba'i don du rig par bya'o/ /dad pas rgyal ba'i ring bsrel brkus te min/ /zhes bya ba sngar bstan pas de la dad pas brkus na nyes byas su 'gyur bar ston te/ de la bcom ldan 'das la mos pa ni de la mos pa ste/ des de nyid la mchod pa'i phyir te/ dgos pas rku
<p>212a.5</p>bar byed pa gang yin pa de ni de la mos pas mchod pa'i phyir ro/ /de'i dngos po ni de la mos pas mchod pa'i phyir nyid yin pa de'i phyir des brkus na nyes byas kyi nyes par 'gyur ro/ /dang ni snga ma 'ba' zhig la ma yin gyi 'di la yang nyes byas su 'gyur ro zhes sdud par byed pa yin no/ /sangs rgyas
<p>212a.6</p>kyi ring bsril de khyad par ji lta bu zhe na/ rin thang med pa'i zhes bya ba la sogs pa smos te/ gang la rin thang gi tshad med pa de ni rin thang med pa ste/ sangs rgyas kyi ring bsrel gang yin pa de ni rin thang med pa'o/ /de la yang zhes bya ba'i yang gi sgras 'di skad du de la sangs rgyas kyi ring bsrel la 'di ni
<p>212a.7</p>'di ri'o zhes bya bas rin thang med pa yin no zhes bstan par 'gyur ro/ /de ltar yang mdo mdzad pas/ dkon mchog ni mtshungs pa med pa'o/ /'dir sangs rgyas kyi ring bsrel yang zhes bstan te/ 'di ltar sangs rgyas la yang mchod pa'i bsam pas rku bar byed na nyes byas kho nar 'gyur gyi/ 
<p>212b</p>
<p>212b.1</p>dngos gzhir ni mi 'gyur ro/ /de ltar yang zhes bya ba la sogs pa ji ltar sngar nyes byas su 'gyur ba dag yin pa de ltar 'di dag kyang nyes byas su 'gyur ro zhes bstan pa'i phyir de ltar gyi sgra yin la/ yang ni sdud par byed pa yin no/ /ni ni 'khrul 'khor gyi khyad par te ri dwags la sogs pa gsad pa'i
<p>212b.2</p>phyir byas pa yin no/ /'dis rnam par bshig pas na rnam par bshig pa ste/ rgya la sogs pa dag yin par rtogs par bya'o/ /rnyi dang rnam par bshig pa dag ni rnyi dang rnam par bshig pa ste/ de dang por byas pa'i sems can gsod par byed pa'i rgyu gzhan gang yin pa de ma rung bar byas na nyes byas su
<p>212b.3</p>'gyur ro/ /gang gi dbang gis she na/ snying rje'i dbang gis zhes bya ba smos te/ snying rje de sems can rnams la brtse ba de'i dbang ni de la rag las pa de'i phyir snying rje'i dbang des rnyi la sogs pa ma rung bar byas pa de lta bu de dag gis nyes byas su 'gyur te/ snying rje'i dbang gis zhes bya ba'i don to/ /phug
<p>212b.4</p>ron dang por byas pa'i bye'u la sogs pa gang yin pa de ni phug ron la sogs pa'o/ /de'i khyim gang yin pa de 'joms pa gang yin pa de dang por byas pa'i mes bsregs pa la sogs pa gang yin pa de ni tshang 'jig par byed pa la sogs pas nyes byas su 'gyur ro zhes bya ba ni tshig gi lhag ma'o/ /
<p>212b.5</p>de dag las kyang nyes med brjod par bya/ /zhes bya ba ni nyes byas su brjod pa de dag las 'og tu nyes pa med pa yang brjod par bya zhing bstan par bya'o zhes bya ba'i don to/ /nyes byas su 'gyur ba 'ba' zhig ni ma yin gyi nyes par mi 'gyur ba yang zhes bya ba ni kyang gi don yin no/ /yid brtan tshig
<p>212b.6</p>gzhan shes par byas nas ni/ /zhes bya ba la sogs pas nyes par mi 'gyur ba ston par byed de/ dge tshul gang la ma byin par len pa'i nyes pa med pa de ni nyes pa yod pa ma yin no zhes bya ba'i tha tshig go/ /ci zhig byas nas she na/ khyer na zhes smos te/ gzhan dag gis ma byin par khyer na zhes bya
<p>212b.7</p>ba ni tshig gi lhag ma'o/ /bsam pa'i khyad par ji lta bu zhe na/ yid dge bas ni zhes bya ba smos te yid ge ba nyid kyis te rku sems dang bral ba nyid kyis so/ /ci zhig byas nas she na/ yid gtan tshigs gzhan shes par byas nas ni zhes bya ba smos te yid brtan byas pa yin gyi de tsam zhig ni ma
<p>213a</p>
<p>213a.1</p>yin te/ 'on kyang gzhan brtul zhugs can la bdag gis che ge mo 'di'i bkyer ro zhes yid brtan la shes par byas nas khyer na nyes pa dang ldan pa ma yin no zhes bya ba'i don te/ gzhan la shes par byas pa ni rtsod pa ngan pa'i skabs med par bya ba dang yid brtan pa dbang du bya ba nyid
<p>213a.2</p>kyi phyir ro/ /yid brtan pa'i yul rab la sogs pa'i dbye bas rnam pa gsum du 'gyur ba de bzhin du yid brtan pa rnam pa gsum du 'gyur ro zhes bstan pa'i phyir grogs po rab dang 'bring dang tha ma rnams zhes bya ba smos te/ rab ni grogs po mchog tu gyur pa de rdzas mang po khyer kyang sems rnam pa gzhan du
<p>213a.3</p>mi 'gyur ba yin la/ 'bring ni gang ras dang ras phran tsam khyer ba dang / tha ma ni gang so dag par byed pa'i so shing la sogs pa khyer na sems gzhan du 'gyur ba med pa yin par rig par bya'o/ /rab dang 'bring dang tha ma ni rab dang 'bring dang tha ma rnams te/ de dag kho na grogs po yin no/ /de'i dngos
<p>213a.4</p>po ni grogs po rab dang 'bring dang tha ma nyid do/ /de la yid brtan go rims dag kyang bya/ /zhes bya ba ni yid brtan pa'i dngos po ni yid brtan pa nyid de de'i go rims dag kyang rim pa bzhin du bya ba ste/ bsgrub par bya'o/ /kyang gi sgra ni yul gyi dbye ba 'ba' zhig ma yin gyi yid brtan pa'i dbye ba yang yod do
<p>213a.5</p>zhes bstan pa'i phyir ro/ /chung ngu la ni chung ngu dang 'bring la ni 'bring dang / chung ngu yang ste rab la thams cad nyid ces bya bas rim pa gang gis yid brtan par bya ba de brjod par bya ste/ chung ngu ni grogs po tha ma ste yid brtan pa chung ngu bya'i cig shos dag ni ma yin no/ /'bring ni grogs po 'bring
<p>213a.6</p>yin te yid brtan pa 'bring dang chung ngu dag kyang bya ba yin la ni'i sgra ni snga ma las khyad par du byed pa'i don to/ /dang ni sdud par byed pa'o/ /rab tu byed pa las sngar bstan pa ni rab ste grogs po mchog de las ji skad du bshad pa'i yul gyi nyes pa thams cad nyid yid brtan par bya ba yin no/ /nyid
<p>213a.7</p>kyis ni 'di skad du rab bzod pa gang yin pa des cig shos kyang bzod par 'gyur ba de'i phyir thams cad byas pa la nyes pa yod pa ma yin no zhes bstan par 'gyur ro/ /slob ma la sogs ra lug nor gyi rgyud/ /ces bya ba la sogs pa la slob ma dang por byas pa'i lung phog pa la sogs gzhan
<p>213b</p>
<p>213b.1</p>gang yin pa de ni slob ma la sogs so/ /sogs pa'i sgras gzhan rag las pa dag kyang gzung ba yin te/ slob ma la sogs rkun pos khyer ba btang na dge tshul la nyes par mi 'gyur ro/ /rnam par bshad pa nyan pa la sogs pa'i sgo nas lhan cig gnas pa la slob ma'i sgrar bstan gyi rnam pa
<p>213b.2</p>gzhan du dge tshul slob ma yod pa ni ma yin no/ /yang gi sgra ni de 'ba' zhig ma yin gyi ra lug kho na nor gyi rgyud yin pa de yang rkun mas khyer ba thar bar byas pa la nyes par mi 'gyur ro zhes sdud pa dang rim pa gzhan yin no/ /ji lta zhe na/ snying rje'i dbang gis rdzu 'phrul bstan nas ni/ /zhes bya ba smos te/ dgra
<p>213b.3</p>bcom pa srung dbang gi bu la sogs pa gang yin pa de ni srung dbang bu la sogs pa ste/ sogs pa'i sgras 'phags pa maud gal gyi bu gzung ngo / /rjes su mthun pa'i dngos po ni dbang yin te snying rje'i rjes su mthun pa yin pa de'i phyir snying rje'i dbang yin te snying rje'i dbang de'i phyir de srung dbang bu la sogs pas
<p>213b.4</p>ji ltar rdzu 'phrul bstan nas thar par byas pa la nyes pa med pa de bas na de bzhin du dge tshul gyis rdzu 'phrul bstan nas btang ba la nyes pa med pa yin no zhes bya ba'i tha tshig go/ /de ltar ni 'dul ba las/ 'phags pa srung dbang gi bus tsha bo gnyis rkun pos khyer ba btang ba dang / de bzhin du
<p>213b.5</p>'phags pa mod gal gyi bus mgon med zas sbyin gyi bu thar par byas pa dang / de bzhin du 'phags pa srung dbang gi bus lha 'bangs kyi nor rkun pos khyer ba thar par byas so zhes gtam rgyud thos pa yin no/ /gong du phug ron la sogs pa'i tshang bshig pa la sogs pa las nyes byas su 'gyur bar
<p>213b.6</p>bstan pa ste/ gtsug lag khang gi khyams na gang tshe tshang / /zhes bya ba la sogs pas dmigs kyis bsal ba byas pa yin te/ gtsug lag khang gi khyams gang yin pa de ni tshang ste phug ron la sogs pa zhes bya ba'i gnas bcas par gyur pa de sdom can dge tshul gyis dbang bar bya'o/ /gang
<p>213b.7</p>gi tshe zhe na de dag na gang gi tshe sgo nga yod pa ma yin pa ni sgo nga med pa ste/ de'i tshe dbyung bar bya'i sgo nga dang bcas par gyur pa ni ma yin no/ /tshig de las gang du phug ron la sogs zhes bya ba der ni gtsug lag khang las gzhan du sgo nga dang bcas pa dang sgo nga med par byung na nyes par 'gyur bar rtogs par
<p>214a</p>
<p>214a.1</p>bya'o/ /bcom ldan 'das kyis ba'i rgya dbyung bar bya'o zhes gsungs pa ma yin nam/ de ji ltar spyir tshang zhes bya bar brjod ce na/ de'i phyir ba'i rgya yang rung ste dper bzhag tsam zhes bya ba smos te bdag gi rgya ni ba'i rgya ste gnas de dag ni dpe tsam yin te dpe ni dper bya ba ste/ de tsam nyid ni dpe tsam
<p>214a.2</p>yin gyi dngos su ni ma yin no/ /'di skad du de dag ni nye bar mtshon pa tsam yin no zhes bstan par 'gyur ro/ /ba'i sgras ba mo brjod pa yin no/ /de ni ma byin phyogs gtogs brjod par bya/ /zhes bya ba la phyogs su gyur pa ni phyogs su gtogs pa'o/ /ma byin pa'i phyogs su gtogs pa ni ma byin
<p>214a.3</p>phyogs te/ ma byin par len pa dang cha 'dra ba bsten pa gang yin pa de la de skad ces bya'o/ /da ni da ltar ston pa'o/ /ni'i sgra ni gong du nyes par 'gyur ba bstan nas/ da ni ma byin par len pa'i phyogs su gtogs pa brjod par bya ba yin no zhes khyad par du bstan pa'i don to/ /phan dang mal sten la sogs
<p>214a.4</p>byin pa las zhes bya ba la sogs pas de ston par byed pa yin te/ gal te gang gis 'ga' zhig la phan dang mal stan la sogs pa byin nas/ 'gyod pa kho na me yin pas na 'gyod pa'i me ste/ phyi nas 'gyod pas gdungs par gyur pa de 'bar zhing rab tu mched par gyur pa de'i tshe des/ de la 'gyod pa'i me ni rab
<p>214a.5</p>tu 'bar 'gyur ba/ /ma lus par ni zhi bar bya zhing bsal bar bya'o/ /zhes bya ba'i bar du'o/ /gang dag gis she na de la slar dngul skyogs chus zhes bya ba smos te/ chus yongs su bkang ba'i skyogs ni skyogs chu ste slar gtad pa'i skyogs chu des zhes bya ba'i tha tshig go/ /rgyu mtshan ci'i phyir zhe na/ bsdam
<p>214a.6</p>bya dgrol ba'i phyir zhes bya ba smos te/ bsdam par bya ba ste bsdam par bya ba'i nyes pa dgrol ba'i rgyu mtshan de'i phyir zhes bya ba ni tshig gi don yin no/ /phan gyi sgras gos brjod pa yin la mal stan zhes bya ba ni mal dang stan de la de skad ces bya'o/ /de dang por byas pa'i snod la sogs pa gang yin pa de dag
<p>214a.7</p>ni de la sogs pa yin no/ /gnang ba med par gzhan gos spyod pa dang zhes bya ba la/ gzhan gang yin pa de'i gos des ma gnang bar de'i gos yongs su longs spyod pa ste/ gzhan gyi gos yongs su longs spyod na nyes byas su 'gyur ro/ /yid brtan pa med pa dang rku sems med pa ji lta ji
<p>214b</p>
<p>214b.1</p>ltar yang rung bar gtsor longs spyod par byed pa de kho na la gong du nyes pa med par bstan la/ 'og tu ni ches lci ba nyid yin pa'i phyir nyes par 'gyur bar rig par bya'o/ /khyim la ma bstabs stan la 'dug pa zhes bya ba la/ ste khang khyim gyi nang du sdom can zhugs nas bdag po'am gzhan gyi khyim
<p>214b.2</p>gyi khongs su 'dus pa dag gis ma bstabs ma gnang bar stan la 'dug pa ni ma bstabs stan la 'dug pa ste nyes byas su 'gyur ro/ /rab tu zhugs pa dang stan ni 'dir mal gyi nye bar mtshon pa yin te/ de ltar ni khyim du zhugs nas ji srid de'i khongs su gtogs pa'am 'ga' zhig gis stan nam khri'u
<p>214b.3</p>gnang ba ma bstabs pa de srid du 'dug par mi bya'o zhes bya ba'i tha tshig go/ /de nas sdom can gos sogs byin nas ni/ /khros dang ldan pa'i sems kyis phrogs pa dang / /zhes bya ba la/ de nas brtul zhugs can la gos la sogs pa byin pa'i dus phyis te dus gzhan gyi dge tshul gyis phrogs
<p>214b.4</p>na nyes byas su 'gyur ro/ /de la de nas kyi sgra ni tshig nye bar bkod pa yin la sogs pa smos pa ni snod la sogs pa gzung ba yin no/ /gang gis she na/ khros dang ldan pa'i sems kyis zhes bya ba smos te/ khro ba gang la yod pa de ni khros dang ldan pa'i sems te/ des phrogs par gyur na
<p>214b.5</p>zhes bya ba'i tha tshig go/ /khros pa smos pa ni phan par 'dod pas yul gzhan du 'gro ba'i bar chad bya ba'i phyir nyes pa med do zhes bya ba'i don to/ /de bzhin du snod la sogs pa la chags pa ni snod sogs chags pa ste/ snod la sogs pa la sred par gyur pa'i dge tshul gang yin pa de ni de'i nan ni nan te/ 
<p>214b.6</p>des slong ba ni shin tu ltos pa dang bcas par snod la sogs pa bslangs pa zhes bya ba'i bar du'o/ /sogs pa'i sgras ni gos la sogs pa gzung ste/ 'di skad du yo byad med pa'i dbang gis zhes bya ba dgos pa tsam gyi ched du nan ma yin par slong ba la sogs pa 'jug par bya'i bzang po la chags pa
<p>214b.7</p>ma yin no zhes bya bar bstan par 'gyur ro/ /rtsed mor lhung bzed la sogs sbed pa dang / /zhes bya ba rtsed mo'i phyir lhung bzed la sogs pa sbed par byed pa las nyes byas su 'gyur ro zhes bya bar sbyar ro/ /rtsed mo smos pa ni yul gzhan du 'gro ba dgag pa'i don la ni nyes pa med do/ /zhes shes par
<p>215a</p>
<p>215a.1</p>byed pa yin no zhes bya ba'i don to/ /dang ni nyes byas sdud par byed pa'o/ /khros pas sdom can gtsug lag khang skrod sogs/ /khros nas te/ khros pa'i sgo nas sdom can gtsug lag khang las skrod cing bskyod pa dang 'byin par byed pa'o/ /sogs pa'i sgras ni rnam par 'tshe ba gzhan
<p>215a.2</p>yang gzung ba yin te/ dper na grang ba'i dus su gnas khang las phyung nas skabs med pa'i lhags pas gdungs par byed pa dang / dro ba'i tshe 'og khang du bcug nas sgo glegs bcad de tshad pas gdungs par byed pa la sogs pa lta bu'o/ /gtsug lag khang smos pa ni gnas khang gi nye bar mtshon pa'o/ /
<p>215a.3</p>khros pa smos pa ni de la'am dge 'dun la nyes dmigs bstan pa la nyes pa med do/ /zhes bstan pa'i phyir ro/ /de bzhin du/ rkun pos dben par bor ba khyer ba dang / /zhes bya ba la rkun pos gos la sogs pa brkus nas bor ba khyer zhing len par byed na'o/ /gang du zhe na/ dben par zhes bya ba smos te skye bos
<p>215a.4</p>dben pa zhes bya ba ni skye bo med pa dang skye bo mi snang ba zhes bya ba'i don te/ de lta bur gyur pa'i sa phyags su'o/ /dben pa smos pas ni 'di skad du phyag dar khrod kyi tshul du skye bo mang po nye bar 'dus par bsam pa dag pas len par byed pa de la 'di nyid kyis brkus so snyam pa'i yang dag pa ma yin pa mi srid la
<p>215a.5</p>'gas kyang dben pa dag tu bsam pa dag pas blangs pa yin du zin kyang dus gzhan dag tu mthong nas 'di nyid kyis brkus so snyam pa'i yang dag pa ma yin pa srid do zhes ston par 'gyur ro/ /sdom can snga nas gnas pa nan gyis ni/ /nyal lam 'dug par yongs su rtog pa dang / /zhes bya ba la nan gyis te
<p>215a.6</p>stobs kyi rnam pas phyis non byas na'o/ /dge 'dun gyi gnas sam gzhan du snga na gnas pa ste/ sngar 'khod cing thog mar rnam par gnas par gyur pa nyid la zhes bya ba'i bar du'o/ /phyis 'ongs nas mal stan la nyal ba dang 'dug par yongs su rtog pa ste bsgrubs na nyes byas su 'gyur ro/ /snga na gnas pa
<p>215a.7</p>smos pa ni gnas dang po nyid nas non pa nyid kyi phyir de dag la nyes par mi 'gyur ro zhes bstan pa'i phyir ro/ /rnyed pa gzhan du yongs su bsngos pa dang / /zhes bya ba la/ rang ngam gzhan gyi rnyed pa gzhan la bsngos pa yin par shes bzhin du de las gzhan du yongs su bsngos na nyes byas su
<p>215b</p>
<p>215b.1</p>'gyur te/ da ni ma byin phyogs gtogs brjod par bya/ /zhes bya ba nas brtsams te/ sngar bshad pa de dag thams cad ni nyes byas dag yin no/ /gzhan gyi nor gyi phyogs su gtogs pa bstan zhes bya ba la gzhan gyi nor ni gzhan gyi nor te/ gzhan gyi rdzas yin la/ de'i phyogs su
<p>215b.2</p>gtogs pa ni 'dra ba yin te/ de'i cha'i rjes su byed pa yin pas na de bstan to/ /'di skad du ma byin par len pa dang cha dang 'dra ba de dag ni nyes byas kyi nyes par 'gyur ro zhes ston par 'gyur ro/ /bstan pa'i tshig gis kyang de lta bu'i rigs dag la blta bar bya'o/ /dge tshul gyi tshig le'ur byas pa
<p>215b.3</p>las bslab pa'i gzhi gnyis pa'o// //yan lag cha kun bzung bar bzod pa yi/ /zhes bya ba la sogs pas bslab pa'i gzhi tshig le'ur byas pa gsum pa 'chad pa yin te/ ji ltar yan lag gi cha thams cad bzung bar bzod pa la nad med cing las su rung ba'i nor bu 'das par gyur pa na
<p>215b.4</p>dge tshul 'jigs pa med cing ngo tsha med pas reg pa'i bde ba nyams su myong bar gyur na de ma rungs pa ste dngos gzhi'i nyes byas kyi nyes par 'gyur ro/ /de lta bu de ni bsdus pa'i don yin no/ /de la/ yan lag cha kun bzung bar bzod pa yi/ /zhes bya ba la yan lag dang cha ni yan lag cha'o/ /thams cad kyang
<p>215b.5</p>de yin la yan lag cha yang yin pas na yan lag cha kun no/ /yan lag ni lus yin te de yang brten par bya ba dang / rten par byed pa dag gis zhes bya bas lus las yan lag nyid tha dad par byas pa dag yin no/ /lus kyi sgras lus brjod pa yin pas de la bsten par bya ba dang / sten par byed pa bud med dang
<p>215b.6</p>skyes pa'i dbang po tha dad par byas pa ji ltar srid par bcug pa'i reg pa bdag gir byas na chung bar bstan pa ni de ltar mgo bcad pa'i khar zhes bya bas mgo bo bcad pa'i kha gang yin pa de la ni nyes pa chung bar 'gyur ba'i dbang du byas nas bshad pa yin la/ lus la yan lag nyid du byas pa ma yin pa ma gtogs
<p>215b.7</p>par ni tshig de dag rigs pa'i tshul du mi 'gyur ba de bas na 'di la yang yan lag nyid du rig par bya'o/ /lus de yang ma lus pa'am ma lus pa ma yin pa kun kyang yan lag nyid yin te/ de ltar ni lus phyed bcad pa la yang kha na ma tho ba rdzogs pa kho na yin te/ bgrod par bya ba phyed bcad pa nyid la yang na
<p>216a</p>
<p>216a.1</p>smad pa med do zhes 'byung ba yin no/ /bgrod par bya ba'i sgras ni skyes pa dang / bud med dang / ma ning dag brjod pa yin no/ /phyed ni lus kyi phyed yin la de bcad pa nyid ni 'dir bud med kyi dbang po'o/ /pags pa dang / kha shun dang / khar bcug pa ni reg pa bdag gir byas pa la na
<p>216a.2</p>smad pa ni med de 'on kyang dngos gzhi kho nar 'gyur ro/ /cha'i sgras ni cha shas brjod pa yin te lag pa dang rkang pa dang mdoms dang tshigs dag yin no/ /nyams pa med cing spyad du rung ba'i lam zhes bya ba la sogs pas mtshan 'chad pa nyid yin pa'i phyir/ yan lag cha kun gzung ba gnyis kyis gnyis snyoms
<p>216a.3</p>par 'jug par bzod cing rung ba gang la yod pa de ni yan lag cha kun bzung bar bzod pa ste/ 'dis ni bud med shin tu stobs dang ldan pa nyid du ston to/ /de ltar ni 'dul ba mdo las lag pas lag par dang / rkang pas rkang par dang / tshigs kyis tshigs su dang / mdoms kyis mdoms su bskyod par
<p>216a.4</p>mi rung na'o zhes 'byung ba yin no/ /lag pas lag pa nas/ rkang pas rkang par bskyod pa mi rung ba nyid la ni chung bar 'gyur gyi 'on kyang skyod par byed pa la ni ma yin no/ /bskyod pa ni g.yo 'gul te rgyu yin no/ /lag pa zhes bya ba ni dpung pa'i rtsa ba nas brtsams pa lag pa'i ming yin no/ /rkang pa zhes bya ba
<p>216a.5</p>ni brla nas rkang mthil la thug pa'o/ /mdoms zhes bya ba ni mtshan yan chad nas lte ba man chad yin no/ /tshigs zhes bya ba ni mtshan gyi phyogs kyi gong yan chad kyi ming yin no/ /de la de lta bur gyur pa 'di la yang 'ga' zhig tu spyad du rung ba'i lam ma yin par 'gyur ba yang yod de/ /dper na ma ning lta bu'o/ /
<p>216a.6</p>de ltar yang 'dul ba mdo las/ bsten par bya ba ma ning sbubs med pa la yang 'byung ba yin no/ /bsten par bya ba bud med kyi dbang po'i sbubs med pa khyad par ji lta bu zhig ce na/ skyes pa'i dbang po bcug pa'i skabs med pa la nyes byas chung bar 'gyur ba'i dbang du byas nas bkrol ba yin no/ /don de ni spyad du rung
<p>216a.7</p>ba'i lam zhes bya ba smos pa yin te/ spyad pa'i sgras ni 'khrig pa'i chos brjod pa yin pas de la rung ba'i lam ni spyad du rung ba'i lam yin no/ /de ni de ltar yang 'dul ba mdo las/ spyad du mi rung ba zhes 'byung ba yin te/ bgrod par bya ba yin pas rung ba yin la/ rung ba med pa ni mi rung ba ste/ shin
<p>216b</p>
<p>216b.1</p>tu yang 'khrig pa bsten pa'i mtshan nyid kyi spyad du mi rung ba'o/ /spyad du rung ba de yang khyad par ji lta bu zhe na/ nyams pa med cing zhes bya ba smos te/ nyams pa med pa dang zhig par ma gyur pa zhes bya ba'i bar du'o/ /de ltar ni 'dul ba mdo las phyogs kyi dang po cung zad zin pa nyid dang / skrangs pa nyid dang / rul
<p>216b.2</p>ba nyid dang / myags pa nyid dang / srog chags dag gis zos pa nyid lta bu ni nyams pa med do zhes 'byung ba yin te/ de la phyi dang nang nyams par gyur pa ni nyams pa nyid du 'dod kyi phyogs gcig ni ma yin no/ /phyogs kyi dang por zhes bya ba ni mtshan thams cad ma yin no zhes bya ba'i don to/ /pags pa ni bud
<p>216b.3</p>med kyi dbang po'i lpags rim mo/ /kha shun ni bshang ba'i sbubs so/ /so zhes bya ba ni so'i rim pa dag ste/ pags pa dang kha shun dang so ni pags pa kha shun so dag go/ /de las 'das pa zhes bya ba ni pha rol du zhes bya ba'i tha tshig go/ /de nyid kyi phyir mdo mdzad pas kha'i dang po ni so phan chad do/ /bshad
<p>216b.4</p>pa'i lam ni bu gu'i sbubs kyi mtha' yan chad do/ /zag byed kyi ni lpags rim yan chad do zhes gsungs pa yin no/ /nad med las su rung ba'i zhes bya ba la nad yod pa ma yin pas na nad med pa ste/ skyes pa'i mtshan yin no/ /de ltar yang 'dul ba mdo las yan lag gi rnam pa rdol ba'i phyir ma myong na'o
<p>216b.5</p>zhes 'byung ba yin te/ yan lag las skyes rdol ba'i phyir/ /'dod pa'i 'dod chags ma skyes shing nyams pa de nyid kyi rgyus kyang nyes pa chung bar 'gyur ro/ /las su rung ba ni legs par las su rung ba ste/ de lta bu de tsam gyi 'dod pa'i 'dod chags myong bar 'gyur gyi gzhan du ni ma yin no/ /de
<p>216b.6</p>ltar na 'dul ba mdo las/ las su mi rung ba bcug na'o zhes 'byung ba yin no/ /nad med pa dang las su rung ba zhes bya ba'i 'og tu nor bu'i sgras lhan cig khyad par gyi bsdu ba'am/ drug pa'i bsdu ba bya'o/ /de'i phyir de lta bur gyur pa'i nor bu ma lus par 'das pa yin gyi phyogs gcig tsam ni ma yin no zhes bya
<p>216b.7</p>bar rtogs par bya ba yin no/ /de ltar ni 'dul ba mdo las/ de'i nor bu bcug pa nyid ni de'i mtha'o zhes 'byung ba yin te/ zag byed de'i nor bu bcug pa nyid ni bcug pa'i mtha' thug pa yin la/ bcug par gyur pa bdag gir byas pa de tsam gyis kyang gang gi phyir bcug pa'i reg pa bdag gir byas pa
<p>217a</p>
<p>217a.1</p>nyes par 'dod do zhes bya ba'i dbang du byas na dngos gzhir 'gyur ro zhes bya ba'i tha tshig go/ /reg pa'i bde ba zhes bya ba la reg pa ni rnam pa gnyis te/ gsum 'dus pa'i mtshan nyid dang reg bya'i mtshan nyid do/ /de la gsum ni yul dang / dbang po dang / shes pa dag yin te/ de
<p>217a.2</p>dag 'dus pa na bde ba la sogs pa'i mtshan nyid can gyi las skyed par byed pa'i shugs kyis so/ /gnyis pa ni phyi rol gyi 'jam pa nyid la sogs pa yin te snga ma ni reg pas na reg pa zhes bya ba dngos po bsgrubs pa yin la/ phyi ma ni reg par bya ba yin pas na reg pa ste/ las sgrub pa yin no/ /de gnyi ga'i
<p>217a.3</p>mtshan nyid la reg par gyur pa na reg pa'am des bskyed pa'i bde ba dag ni reg pa'i bde ba'o/ /reg pa de yang gnyis te sems can du bgrang ba dang / de gtso bo ma yin pa nyid kyi phyir gang yang sems can du bgrang ba ma yin pa'o/ /gal te yan lag thams cad sems can du bgrang ba bzhin du 'jam pa'i
<p>217a.4</p>mtshan nyid kyi reg pa ster bar byed na de yang reg par mtshungs pa nyid kyi phyir dngos gzhir 'gyur la/ 'on te mtshan tsam dod pa yin na ni kha na ma tho ba chung bar 'gyur ro/ /de ltar ni 'dul ba mdo las/ shing dang ba so dang / rdo ba dang gos las bu mo'i gzugs su byas pa la bstsal ba na gal te dbang po ci dod pa
<p>217a.5</p>las chung bar 'gyur la yan lag thams cad la reg pa ster na dngos gzhi'o zhes 'byung ba yin no/ /myong 'gyur zhes bya ba ni lus kyi rnam par shes pa'i dus phyis 'byung ba yid kyi rnam par shes pas so/ /de ltar yang 'dul ba mdo las phrad pa'i g.yo ba nyid tsam la'o zhes 'byung ba yin te/ g.yo
<p>217a.6</p>ba nyid ni lus kyi rnam par shes pa tsam cung zhig 'gyur ba yin la de'i dus phyis 'byung ba'i rnam par rtog pa yid kyi rnam par shes pas nyams su myong bar gyur na zhes bya ba'i tha tshig go/ /'jigs med ngo tsha med na zhes bya ba ni 'jigs shing skrag pa dang / ngo tsha gang la med pa zhes bya ba'i dbang du byas nas
<p>217a.7</p>so/ /de lta bur gyur pa yang 'dir skrag pa dang ngo tsha dag gzung bar bya ba gang gis 'dod pa'i 'dod chags ma skyes pa'o/ /de ltar ni 'dul ba mdo las skrag pa dang ngo tsha bas kun du 'dod chags ma skyes na'o zhes 'byung ba yin te/ gang gi phyir skrag pa dang ngo tsha bas kun du 'dod chags pas te/ 'dod pa'i 'dod
<p>217b</p>
<p>217b.1</p>chags ma skyes pa de'i phyir chung bar 'gyur ro zhes bya ba'i tha tshig go/ /ci yan lag de tsam gyis 'gyur ram gzhan dag kyang yod ce na/ tha mal rmi lam ma yin bslab bcas rnams/ /'dir sbyar de bzhin 'og ma dag tu yang / /zhes bya ba smos te/ rang bzhin du gnas pa dang / rmi lam ma yin pa dang / bslab
<p>217b.2</p>pa dang bcas pa zhes bya ba sngar bshad pa'i bslab pa'i gzhi gang yin pa de dag ni mi tshangs par spyod pa nyid la sbyar bar bya zhing / de bzhin du bslab pa'i gzhi 'og ma thams cad la yang sbyar bar bya ba kho na'o zhes bya bar sbyar bar bya'o/ /de dag kyang bshad zin pa yin te/ de las kyang tha mal pa zhes bya ba de lta
<p>217b.3</p>bu la sogs pa sngar bshad pa'i yan lag gsum po srid pa ste/ yod na dngos gzhir 'gyur la/ 'on te rang bzhin du gnas pa la sogs pa gsum po dag las gang yang rung ba dag kyang med na nyes pa med cing / gzhan dag las gang yang rung ba med na chung bar 'gyur bar rig par bya'o/ /da ni bdag
<p>217b.4</p>gi sgor yang gzhan gyi yan lag dang zhes bya ba la sogs pas sngar bshad pa'i yan lag nyid gsal por byas pa'i phyir spros pa ston par byed de/ gang gi phyir/ pags pa kha shun so las phar 'das na/ /zhes bya ba ni skyes pa dang bud med dang ma ning dang / bdag nyid kyi kha dang bshang ba'i lam spyi'i
<p>217b.5</p>dbang du byas nas bstan pa yin pa'am/ yang na bud med kyi lam gsum kho na'i dbang du byas nas de skad du bstan pa yin pa'i phyir 'dir ma thob pa sgrub par byed pa yin no/ /bdag gi sgor yang zhes bya ba ni bdag nyid kyi yang kha dang bshang ba'i lam gyi mtshan nyid can gyi sgor ro/ /yang gi sgra ni
<p>217b.6</p>skyes pa dang bud med dang ma ning 'ba' zhig ni ma yin gyi bdag nyid kyi mtshan du bcug pa bdag gir byed na mtha'i nyes par 'gyur te/ bdag nyid kyi la yang zhes bstan pa'i phyir ro/ /skyes bu gzhan gyi yan lag gi sbubs te/ skyes bu'i mtshan du bcug pa bdag gir byed pa ni reg pa'i bde ba
<p>217b.7</p>dag yin te/ des rdo rjes gnod 'dra'i rtsa ba thob par 'gyur ro zhes sbyar bar bya'o/ /yang na bdag nyid kyis bcug pa bdag gir byed pa'am/ 'on te bdag gi yan lag gi sbubs kha dang bshang ba'i lam du bcug pa'i reg pa'i bde ba bdag gir byas na des kyang rdo rjes gnod 'dra'i rtsa ba thob par 'gyur ro/ /
<p>218a</p>
<p>218a.1</p>de bzhin du nan te stobs kyi rnam pa la sogs pa gang yin pa ni nan la sogs pa ste/ nan la sogs pa de dang ldan zhing 'brel pas skyes pa dang bud med gnon par gyur na de las kyang rdo rjes gnod 'dra'i rtsa ba thob par 'gyur ro/ /gang gi tshe phyis reg pa'i bde ba bdag gir byed pa yin
<p>218a.2</p>gyi/ sngar bcug pa'i dus na bdag gir byas pa ma yin te/ stobs kyi rnam pas bcug pa nyid yin pa'i phyir ro/ /gal te phyis reg pa'i bde ba bdag gir byed pa yin pa de lta na yang rtsa bar 'gyur ro zhes bya ba'i don to/ /yang gi sgra ni rang bzhin du gnas pa 'ba' zhig ma yin no/ /rnam pa kun du zhes bya ba
<p>218a.3</p>ni rnam pa thams cad du rang gi sgor ram gzhan gyi sgor ram/ rang dang gzhan gyi sbubs su nan gyi rnam pas bcug pa bdag gir byed na yang dngos gzhir 'gyur gyi/ 'di la khyad par ni cung zad kyang yod pa ma yin no zhes bya ba'i tha tshig go/ /ni'i sgra ni gang gi phyir gyi don yin te/ gang gi phyir bshad ma thag pa'i rnam
<p>218a.4</p>pas kun du reg pa'i bde ba bdag gir byed pa rgyu de'i phyir rdo rjes gnod 'dra'i rtsa ba thob par 'gyur ro/ /rdo rje'i sgras rdo rje bstan pa yin la/ rtsa ba kho na rdo rje yin pa des gnod pa ni rtsa ba'i rdo rjes gnod pa ste/ dge tshul gyis thob par 'gyur ro zhes bya bar sbyar ro/ /sogs pa'i sgras ni 'dir gnyid log pa dang
<p>218a.5</p>smyos pa dang / tshor bas gzir ba yongs su bzung ba'i phyir/ gnas skabs der bcug la sad pa'i gnas su bdag gir byed na rtsa bar 'gyur ro zhes bya ba'i don to/ /dang ni bud med la sogs pa'i sgo dang / 'gro ba dang / rgyud tha dad pas tha dad pa dag la khyad par yod pa ni ma yin no zhes bstan par
<p>218a.6</p>bya ba'i phyir/ bud med la sogs rgyud rigs tha dad sgo/ /zhes bya ba la sogs pa smos te/ bud med dang por byas pa'i skyes pa dang / ma ning gang yin pa de ni bud med la sogs te bud med la sogs de'i sgo gsum po dag dang rgyud dang rigs las rtsa ba'i nyes pa la brten pa'i khyad par nyid ni med pa yin te/ 
<p>218a.7</p>bye brag nyid yod pa ma yin no zhes bya ba'i tha tshig go/ /tha dad pa'i sgra ni so sor sbyar bar bya ba yin no/ /rgyud ces bya ba ni rgyud lnga la bya ste de la ji ltar srid par sbyar bar bya ba yin pas na dge slong dag dmyal ba dang lhan cig ni 'gal ba yod pa yin la/ lha dang ni srid pa kho na yin no/ /srin po dag dang lhan
<p>218b</p>
<p>218b.1</p>cig ni 'gal ba yin la yi dwags dang yang srid pa kho na yin te/ de dag ni mthong ba'i spyod yul du gyur pa nyid yin pa'i phyir ro/ /dud 'gro dag dang yang srid pa yin te 'jug pa nyid kyi phyir ro/ /rigs tha dad pa na bram ze la sogs pa'i dbye ba dag gis so/ /rgyud dang rags ni rgyud rigs te de dag gi tha dad
<p>218b.2</p>pa de'i phyir zhes bya ba'i tha tshig go/ /nyid ni gang gi phyir mi'i rgyud dag kho na la rtsa ba'i nyes par 'gyur gyi gzhan la ni yongs su rdzogs pa'i ro myang ba med pa'i phyir dang / /de bzhin du bram ze'i rigs dag dang bram ze'i rigs dag kho na las yin gyi/ rigs cig shos las ni ma yin no zhes bya bar khyad par yod
<p>218b.3</p>pa ma yin pa kho na'o zhes nges par gzung ba'i don yin pa de'i phyir thams cad du rtsa ba'i nyes par 'gyur ro zhes bya ba ni tshig gi lhag ma'o/ /de bzhin du/ shi dang ma shi nyid la'ang khyad par med/ /ces bya ba la 'di ltar shi ba dang ma shi ba ni shi dang ma shi ba'o/ /de'i dngos po ni shi dang ma shi ba nyid de skyes pa dang bud med
<p>218b.4</p>dang ma ning shi ba dang ma shi ba nyid de yang nyes pa bsten pa la khyad par yod pa ma yin no zhes pa'i don to/ /phyed du bcad kyang slar ni sbyar ba'i rma/ /zhes bya ba la sogs pa la lus phyed du bcad pa'i rma gsum po dag tu yang nor bu bcug pa'i reg pa bdag gir byas na rtsa bar 'gyur zhes bya ba ni tshig gi lhag ma'o/ /
<p>218b.5</p>de bzhin du lus sgang tshal du bkas par gyur pa slar sbyar ba la yang / khyad par ji lta bu zhe na 'di'i mtshams mi mngon pa'i phyir mtshams mi mngon pa'o/ /bu ga bud med kyi mtshan de la yang rtsa bar 'gyur ro zhes bya bar sbyar ro/ /bud med kyi lus phyed du bkas pa'i mtshams mi mngon pa'i lam dang mtshan du
<p>218b.6</p>bdag nyid kyi zag byed bcug pa bdag gir byed na rtsa bar 'gyur ro zhes bya ba'i tha tshig go/ /yang gi sgra ni 'dir snga ma dang shi ba nyid dang / ma shi ba nyid dang / ma bkas pa nyid dang / bkas pa nyid slar sbyar ba zhes bya ba sdud par byed pa yin no/ /mngon par gyur na ji ltar bya zhe na/ mtshams slar
<p>218b.7</p>sbyar kyang mngon par gyur pa dang / /zhes bya ba smos te/ bkas par gyur pa'i mtshams slar sbyar ba yang mngon par gyur pa'i zag byed kyi lam du zag byed bcug pa'i reg pa'i bde ba dge tshul gyis bdag gir byas na nyes byas chung bar 'gyur ro/ /de'i phyir de nyid dge tshul gyis bshags par bya
<p>219a</p>
<p>219a.1</p>ba yin no zhes bya ba ni thams cad du tshig gi lhag ma yin no/ /de bzhin du/ spu med phag la sogs pa'i rma/ /zhes bya ba la phag la sogs pa'i gang yin pa de ni phag la sogs pa ste/ rigs rjod par byed pa yin gyi gsal ba brjod pa ni ma yin no/ /sogs pa'i sgras ni spre'u la
<p>219a.2</p>sogs pa gzung ngo / /de khyad par ji lta bu zhe na/ spu med par gyur pa gang yin pa de ni spu med pa'o/ /spu med pa yang yin la bcos pa yang yin pas zhes bya ba ni khyad par gyi bsdu ba'o/ /bcos pa zhes bya ba ni bsregs pa ste/ de lta bur gyur pa spu med pa bcos pa'i phag la sogs pa de'i rmar skyes pa'i dbang po bcug
<p>219a.3</p>na zhes bya ba snga ma bzhin du thams cad brjod par bya'o/ /de ltar mgo ni bcad par gyur pa'i kha/ /zhes bya ba la bcad pa yang yin la mgo yang yin pas mgo ni bcad pa ste/ de'i kha la bcug na zhes thams cad snga ma bzhin no/ /dang ni kun la nyes par mtshungs par ston pa'i sgo nas sdud par byed pa yin no/ /dang gnyis
<p>219a.4</p>pa ni bshad pa sdud par byed pa yin te/ dper na rma bcos ma de la yang ji lta ba bzhin du 'gyur ro zhes bya ba lta bu'o/ /ni ni gang gi phyir bstan ma thag pa ni chung ba nyid de bshags par bya ba'i nyes byas su 'gyur ro/ /bcos pa ni nyams pa nyid yin pa'i phyir nyes pa chung ba nyid du grub pa la yang brjod pa ni mi'i 'jam pa'i bya
<p>219a.5</p>ba tsam yod pas rtsa ba'i nyes par 'gyur ro zhes 'dir dogs pa zlog pa'i phyir ro/ /de bzhin du gos kyis dkris pa dang bltab par gyur pa dang zhes bya ba la/ gos kyis dkris pa ni gos kyis dkris pa ste/ skyes pa'i dbang po'am bud med kyi dbang po'am de gnyi ga gos kyis dkris pa dang / de bzhin du
<p>219a.6</p>mtshan nyis bltab tu byas pa dang / sgo la ma reg pa ste/ bud med kyi dbang po'i mtshan nyid la skyes pa'i dbang po gang gi sgo la ma reg pa de ni de la bcug pa na nyes pa chung bar 'dod de/ bcom ldan 'das bzhed pa yin no/ /de bzhin du bud med la sogs pa'i sgor skyes pa'i dbang po ma bcug par bsten par
<p>219a.7</p>bya ba'i phyi rol la kun nas reg pa tsam la chung bar bzhed do zhes bya ba'i tha tshig go/ /gang gi phyir gos kyis dkris pa'i skyes pa dang bud med kyi dbang po gang yin pa phan tshun reg pa med pa yin no zhes bya ba dang / de bzhin du mtshan nyis bltab tu byas pa'i nor bu la bud med kyi dbang pos reg pa med pa dang / sgo la ma reg pa
<p>219b</p>
<p>219b.1</p>ni skyes pa'i dbang po la reg pa'i bde ba nyams su myong ba med pa'i phyir de la nyes byas chung bar 'gyur ro/ /'dir sgo la ma reg pa nyid ni lam yangs pa nyid kyi phyir ro zhes bya bar rtogs par bya'o/ /gos kyis dkris pa la sogs pa gong ma gsum po dag la reg pa'i bde ba nyams su myong ba rtsa bar gyur pa'i yan lag med pa'i phyir
<p>219b.2</p>nyes pa chung bar 'gyur ba ni 'og tu bcug pa'i mtshan nyid can gyi rtsa ba'i yan lag med pa'i phyir ro/ /'dul ba las bar dang bcas shing bar chad med pa dang / bar chad med cing bar dang bcas pa dang / bar dang bcas shing bar chad dang bcas pa zhes bya ba 'dis rtsa ba'i nyes par gsungs pa ma yin nam gos kyis dkris
<p>219b.3</p>pa de ji ltar na nyes pa chung bar brjod ce na/ gos te stug par gyur na zhes bya ba smos te/ gos stug po mang pos dkris pa nyid la reg pa'i bde ba nyams su myong ba med pa'i phyir chung bar 'dod pa ste/ bcom ldan 'das nyes byas chung bar bzhed pa yin no/ /bcom ldan 'das kyis/ bud med kyi dbang pos skyes
<p>219b.4</p>pa'i dbang po la ma reg par bcug pa la nyes pa chung bar gsungs pa'i shugs kyis/ dkris pa la yang nyes pa chung bar bstan pa yin gyi 'on kyang grags pa'i tshig yod pa ni ma yin no zhes bya ba'i tha tshig go/ /srab mos rtsa bar 'gyur te 'gal ba med/ /ces bya ba la/ gos srab mos dkris pa nyid
<p>219b.5</p>la ni rtsa bar 'gyur te zhes bya ba dang 'di la 'gal ba med ces bya ba ni sngar bshad pa'i nyes pa yin no/ /ni'i sgra ni gong ma las khyad par du byed pa yin te/ gang gi phyir snga ma la ni reg pa'i bde ba nyams su myong ba med la 'di la ni yod pa'i yang phyir ro zhes bya ba'i tha tshig go/ /da ni gnas skabs 'di la nyes pa
<p>219b.6</p>'dir 'gyur ro zhes bstan pa'i phyir sems skyed yid kyir 'gyur te zhes bya ba la sogs pa smos pa yin te/ tshul ma yin pa'i yid la byed pa dang mtshungs par ldan pa nges pa'i mtshan nyid can gyi 'di dang 'di bya'o zhes skyed pa de ni dang por skyed pa yin te sbyor bar 'gyur ro/ /yid la byed pa'i blo de yang bsdam par
<p>219b.7</p>bya ba'i kha na ma tho ba yin gyi bshags par bya ba ni ma yin no zhes bya ba'i don to/ /gang tshun chad du zhe na/ so la sogs pa reg par 'gyur bar du/ /zhes bya ba smos te/ so dang por byas pa'i gzhan gang yin pa de ni so la sogs pa'o/ /sogs pa'i sgras bshang ba'i lam dang / zag byed kyi lam bsdu ba yin te/ 
<p>220a</p>
<p>220a.1</p>de la kun nas reg pas na reg pa ste de'i bar du zhes bya ba'i tha tshig go/ /so la sogs pa'i mtshams 'das rtsa bar 'gyur/ /zhes bya ba la sogs pa'i mtshams ni kha la sogs pa'i mtshams te tshigs yin pa de bas na/ so la sogs pa'i mtshams 'das shing khar bcug na rtsa bar 'gyur
<p>220a.2</p>ro zhes bya ba'i tha tshig go/ /du'i sgra ni khyad par du byed pa dang gong ma las rim pa gzhan gyi don yin no/ /ni'i sgra ni gang gi phyir gyi don te gang gi phyir so la sogs pa ni kha la sogs pa'i dang po yin pa de'i phyir de las shin tu 'das par gyur na rtsa bar 'gyur ro zhes bya ba'i tha tshig go/ /'di skad du dge tshul 'dod
<p>220a.3</p>pa'i 'dod chags la yongs su gnas pas 'di dang 'di bya'o zhes skyed par byed pa de la dang por so la sogs pa la reg pa las nyes byas su 'gyur la/ phar 'das pa las ni rtsa bar 'gyur ro zhes bstan par 'gyur ro/ /ji ltar srog gcod pa la sogs pa 'du shes gtso cher byed pa nyid yin pa de bzhin du ci 'di la
<p>220a.4</p>yin nam zhe na/ 'khrig pa la ni 'du shes gtso bo med/ /ces bya ba smos te/ bslab pa'i gzhi gang la 'du shes gtso bo ste gtso cher byed pa de ni 'du shes gtso bo'o/ /de'i dngos po ni 'du shes gtso bo nyid do/ /'khrig pa ste 'khrig pa'i bslab pa'i gzhi la gang la de yod pa ma yin no/ /bshad ma thag pa'i lam gsum
<p>220a.5</p>po la lam du 'du shes pas lam gang yang rung bar bcug na mtha'i nyes par 'gyur la/ de bzhin du gzhan du shes pas bud med gzhan dang lhan cig gam lam la lam ma yin par 'du shes pas rtsa bar 'gyur la/ lam ma yin pa la lam du 'du shes pas chung bar 'gyur ro zhes khong du chud par bya'o/ /de ni
<p>220a.6</p>yid kyi nyes par 'gyur ba mi tshangs spyod dang zhes bya ba la sogs pas 'chad par byed de/ mi tshangs par spyod pa dang 'dra ba ni cha 'dra ba ste/ mi tshangs par spyod pa'i cha'i rjes su byed pa zhes bya ba'i don te/ de'i tshul ni rang bzhin te/ de ni mi tshangs par spyod pa'i tshul dang 'dra bar gsungs pa yin no/ /de gang
<p>220a.7</p>zhe na/ ji ltar ched du khu ba phyung ba dang zhes bya ba la sogs pa smos te/ ched du ste blo sngon du song bas bdag nyid kyi khya ba phyung na'o/ /ji ltar zhes bya ba'i sgra ni yid kyir 'gyur ba dag nye bar ston pa'i don to/ /ched du zhes bya ba smos pa ni rmi lam la sogs pa'i gnas skabs la nyes pa med par bstan pa'i phyir ro/ /
<p>220b</p>
<p>220b.1</p>chags pas 'khyud par byed dang steg pas zhes bya ba la chags pa'i sgo nas bud med la 'khyud par byed pa ste/ /yongs su 'khyud pas yid kyi nyes par 'gyur ro zhes bshad par 'gyur te thams cad la sbyar bar bya'o/ /de bzhin du chags pa'i sgo nas steg pa ni lus dang ngag gi rnam par 'gyur ba'i mtshan nyid can gyi
<p>220b.2</p>g.yo 'gul yin te dper na 'khrig pa'i rgyu mtshan nye bar ston par byed pa dag lta bu'o/ /de bzhin du 'khrig pa'i tshig rnams smra bar byed pa ste/ bud med kyi mdun du 'ga' zhig 'di ltar gnyis kyis gnyis snyoms par 'jug pa'i mtshan nyid can gyi 'khrig pa'i tshig sgra dag smra bar byed pa ni smra ba ste/ dper na rgya
<p>220b.3</p>rna ru la sogs pa'i sgra yin te/ de dag smra bar byed ces bya ba'i don yin no/ /de bzhin du/ zas bcas khyim du rgod pas ltad mo'i phyir/ /zhes bya ba la/ rgod pas te brtag pas lta zhing rtog pa yin pas na rgod pas lta ba'o/ /de'i dngos po ni rgod pas ltad mo nyid kyi phyir 'dug par gyur ba nyid do/ /gang
<p>220b.4</p>du zhe na/ zas bcas khyim du zhes bya ba smos te/ bza' bar bya ba yin pas na zas te/ skyes pa dang bud med kyi yin te gang gi phyir bud med skyes pas longs spyod par bya ba yin la/ skyes pa yang bud med kyis longs spyad par bya ba yin no zhes bya ba'i dbang du byas nas so/ /skyes pa longs spyad par bya ba bud
<p>220b.5</p>med kyi yul dang bcas pas 'jug pa'i phyir zas bcas te khyer ba der ro/ /gang du skyes pa dang bud med gnyis gnyis kyis snyoms par 'jug par 'gyur ba der ro zhes bya ba'i don to/ /yang na smyan byed dang zhes bya ba la/ smyan gyi chos dag ni smyan byed pa yin te/ dper na skyes pa 'khrig pa'i bsam
<p>220b.6</p>pa can gyi tshig blangs nas bud med la'am/ bud med kyi tshig blangs nas skyes pa la smra bar byed cing gnyi ga dag la yang phrin lan go bar byas pa des phrad par gyur na yid kyi kha na ma tho bar 'gyur ro zhes bya ba'i tha tshig go/ /de bzhin du dus ma yin par grong du 'phyan pa dang zhes bya ba la/ dus ma yin pa ste
<p>220b.7</p>nyi ma gung la dus gzhan du 'phyan pa ni dus ma yin par 'phyan zhing 'gro ba'o/ /gang du zhe na/ grong du zhes bya ba smos te/ grong ste khyim gyi nang du bstan pa 'di la rab tu byung ba gzhan la ma bsgo bar zhes bya ba ni tshig gi lhag ma'o/ /de la bsgo ba ni grong ngam khyim nang du mchi'o zhes bya ba yin par khong du chud
<p>221a</p>
<p>221a.1</p>par bya'o/ /de bzhin du/ mig zur rgod dang zur steg byed pa dang / /zhes bya ba de la/ zur mig ni mig zur gyis lta bar byed pa yin la/ rgod pa ni chags pas lus sems rnam par g.yo ba yin no/ /steg pa ni de nyid kyis sems dang ngag gi rnam par 'gyur ba'o/ /gong du chags
<p>221a.2</p>pa la sogs pa'i rnam pas zhes 'grig pa'i rgyu mtshan bstan pa gang yin pa de ni 'dir yang rgyu mtshan du gyur pa ni ma yin mod kyi/ chags pa tha mal pas bslad par gyur pa des lus ngag g.yo bar byed ces bya ba ni lhag ma'o/ /bshad ma thag pa'i de dag thams cad ni yid kyir 'gyur ro zhes bya bar rig par
<p>221a.3</p>bya'o/ /gong du nyes pa gsal po byas pa nyid dang / dgag pa nye bar bstan pa dang / cig car bstan pa'i sgo nas nyes par 'gyur ba bshad pa yin la/ da ni/ yang dang yang du bud med ngor mi lta/ /zhes bya ba la sogs pas bya ba 'gog pa'i sgo nas nyes par 'gyur ba ston te/ yang dang yang ste phyi phyir bud med
<p>221a.4</p>kyi ngo gdong la dge tshul gyis mi brtag go zhes bya ba'i tha tshig go/ /yang dang yang du zhes smos pa ni dgos pa'i dbang gis bud med kyi yul la lhag par lta bar byed pa na lan cig lta ba la nyes pa med do zhes bstan pa'i phyir te/ de la yang 'dod chags med pa'i sems kyis zhes bya bar rig par bya'o/ /de ltar
<p>221a.5</p>yang btsun pa bcom ldan 'das nyid yongs su mya ngan las 'das nas bdag gis bud med kyi yul la ji ltar bsgrub par bgyi/ kun dga' bo mi lta bas so zhes 'byung ba yin te/ yang dang yang bltas pa las rgyu mtshan 'dzin par 'gyur la de las chags pa yongs su bsten par 'gyur ro/ /de las log
<p>221a.6</p>par bsgrub pa'i phyir bud med kyi yul la lta ba ni rab tu 'byung ba'i bar du gcod pa yin no/ /ngor zhes smos pa ni shas cher gdong ni chags pa gsal por byed pa yin gyi/ de mthong ba na chags pa 'jug par 'gyur ba'i phyir yan lag gzhan mthong ba la ni nyes pa med do zhes bstan pa'i phyir ni ma yin te/ de la
<p>221a.7</p>yang nyes dmigs mtshungs pa nyid kyi phyir ro/ /reg pa'i dug la nam yang reg mi bya/ /zhes bya ba ni reg pa gang kho na dug yin pa de ni reg pa'i dug yin te/ bud med de la dge tshul sems dag pa'am ma dag pas kyang reg par mi bya ste/ gang gi phyir bud med kyi yul la reg pa'am bud med kyi yul gyis reg pa
<p>221b</p>
<p>221b.1</p>ni chags pa dang rjes su mthun pa yin la de las kyang yongs su bsten par 'gyur ro zhes bya ba la sogs pa snga ma bzhin no/ /de nyid kyi phyir 'di skad du bcom ldan 'das kyis bud med kyi yul ni reg pa'i dug yin no zhes gsungs te/ ji ltar reg pa'i dug la reg na srog dang bral bar 'gyur ba de bzhin du bud med kyi
<p>221b.2</p>yul la sngar bshad pa'i rim pa'i tshul gyis reg par byed na sdom pa'i bar du gcod par 'gyur ro/ /dang ni bud med kyi ngor blta bar mi bya reg par yang mi bya'o zhes sdud par byed pa yin no/ /chud zos pa rjes su gzung ba'i phyir reg pa la nyes pa med par bstan pa'i phyir ro/ /ji ste chu dang mes 'chi de yi tshe/ /
<p>221b.3</p>zhes bya ba la sogs pa smos te/ chu dang me ni chu dang me yin/ de bas na me dang chu des ji ste bud med 'chi ba de'i tshe ni dge tshul gyis reg par bya'o/ /ci zhig byas nas she na sa'i 'du shes gzhag ste zhes bya ba smos te/ chu'am mes 'chi bar gyur pa de ni/ 'di ni sa yin te sa dang mtshungs pa 'di la chags pa skyed
<p>221b.4</p>pa mi rigs so snyam pa'i 'du shes bzhag la snying rje'i dbang gis lag pa'am skra la bzung nas chu dang ma las drang bar bya'o zhes bya ba'i tha tshig go/ /ni'i sgra ni snga ma las kyang khyad par du bya ba'i don to/ /ji ste bud med sdom can mthong chags 'gyur/ /de la sdom can de ni ring mi gnas/ /zhes bya ba las phyogs
<p>221b.5</p>gang du gnas na sdom can mthong nas bud med chags par 'gyur ba der ram/ bud med mthong nas dge tshul chags par 'gyur ba der yun ring po dus ring por gnas par mi bya'o/ /nyes dmigs yongs su spang ba'i phyir de dag ni 'gro ba nye bar mtshon par byed pa yin no/ /rdo la sogs pas yan lag
<p>221b.6</p>brdung mi bya/ /zhes bya ba la chags pa'i mes gdungs par gyur pa'i dge tshul gyis yan lag sbu bu ste/ skyes pa'i dbang po rdo la sogs pas brdung bar mi bya zhing brdeg par mi bya'o zhes bya ba'i tha tshig go/ /sogs pa'i sgras ni tho ba la sogs pa yongs su bsdu'o/ /'o na 'dod chags kyi me ji ltar
<p>221b.7</p>zhi bar bya zhe na/ 'dod chags me ni mi sdug chus zhi byed/ /ces bya ba smos te/ 'dod chags kho na me yin pas na 'dod chags me ste/ yongs su sreg par byed pa nyid kyi phyir ro/ /mi sdug chus zhi byed ces bya ba de la mi sdug pa kho na chu yin pa de bas na mi sdug chus so/ /mi sdug pa zhes bya ba ni mi gtsang ba'i
<p>222a</p>
<p>222a.1</p>sgom pa ste de lta bur gyur pa'i chus 'dod chags kyi me zhi bar 'gyur gyi gzhan gyis ni ma yin no/ /nyid ni nges par gzung ba'o/ /bud med gyen du gdong bltas 'thung ba la/ /rang gi rgyun mi 'chad par chu mi blud/ /ces bya ba la bar mi 'chad pa'i rgyun chu gang la yod pa de ni rgyun mi
<p>222a.2</p>'chad pa'i chu ste/ de ni gyen du gdong bltas nas 'thung ba la blud par mi bya'o/ /su la zhe na bud med la zhes smos pa yin no/ /rang gi sgra ni gzhan gyis sbyor ba la nyes pa med do zhes bstan par bya ba'i phyir ro/ /gang gi phyir rgyun mi 'chad par btung bar bya ba byin pa las bud med kyi yul gyen du gdong lta bas
<p>222a.3</p>'thung ba na mig dang mig gi gzugs phrad par 'gyur la/ de las rgyu mtshan 'dzin pa la sogs pa snga ma dang 'dra ba de'i phyir rang gi snyim pa bkang bas chu sbyin par bya'i rgyun mi 'chad pas ni ma yin no zhes bya ba'i tha tshig go/ /khur ba byin ltar 'gyur bas zas la sogs/ /rang gi lag gis mi sbyin gos med la/ 
<p>222a.4</p>zhes bya ba la/ gos med ni nam mkha'i gos can te/ de dag la zas la sogs pa rang gi lag gis te bdag nyid kyi lag pa nas sbyin par mi bya'o zhes bya ba'i don to/ /gzhan yang bdag nyid kyi mngon sum du sbyin du mi gzhug go/ /ci'i phyir zhe na/ khur ba byin ltar 'gyur bas zhes bya ba smos te/ khur ba dag
<p>222a.5</p>sbyin pa ni khur ba byin pa bzhin te/ khur ba byin pa ltar ma gyur cig pa'o/ /'di skad du bstan par 'gyur te/ ji ltar 'phags pa kun dga' bos khur ba byin pa na skur ba btab pa'i nyes pa ltar 'dir ma gyur cig ces bya ba'i tha tshig go/ /de ltar ni 'dul ba las 'phags pa kun dga' bos khur ba blangs
<p>222a.6</p>nas dge 'dun zas kyi phyir 'khod pa la 'brim pa'i tshe/ gcer bu ma slong mo mdun du gnyer ba dag la khur ba byin pa na de la gcig ni gzhon la gnyis pa ni rgan pas der bya rog dang ta la'i tshul du gzhon nu ma'i lag par khur ba gnyis byin la rgan mo'i lag par gcig byin pas rgan mo des gzhon nu ma la/ kun dga'
<p>222a.7</p>bo khyod don du gnyer bar byed do zhes smras so zhes 'byung ba yin no/ /bud med kyi yul la ji ltar chos bshad par bya zhe na/ gdong du 'bru tshugs su ni lta ba dang / /chags med mig gis bud med chos shod cig /ces bya ba la sogs pa smos te/ bud med la dge tshul gyis bshad cing bstan par bya'o/ /
<p>222b</p>
<p>222b.1</p>bshad pa de khyad par ji lta bu zhe na/ smras pa bud med kyi yul la mig chags pa med cing thogs pa med pa'i phyir chags med mig ste/ des bshad par bya'i gzhan du ma yin no/ /gdong du 'bru tshugs su ni lta ba dang / /zhes bya ba la 'bru tshugs kyang de yin la lta ba yang yin pas na 'bru tshugs su lta ba de bas na des bud
<p>222b.2</p>med kyi yul gyi gdong la blta bas chos bshad par mi bya'o/ /gal te de la yang chos ston par byed na/ der rig pa'i skyes pa yod pa 'gyur na sngar bshad pa'i tshul du ji srid 'dod par bshad par bya ba'am/ yang na tshig lnga 'am drug dag gi chos bshad par bya ba yin te/ dper na sangs rgyas rjes su dran pa dang / gzugs
<p>222b.3</p>kyi phung po nas tshor ba'i phung po'i bar du zhes bya ba yin gyi gzhan du na log par sbyar ba'i zhi ba'i las kyi bdag nyid kyis srog 'joms par 'gyur ba lta bu'o/ /de bzhin du/ nyal dang 'dug dang 'gro sogs bud med spang / /zhes bya ba la/ dge tshul gyis bud med dang lhan cig gcig pu chags pas dben par
<p>222b.4</p>nyal ba dang 'dug pa dang yul gzhan du 'gro ba spang bar bya'o/ /sogs pa'i sgras ni bsod snyoms la 'jug pa dang / gzhan dben par 'dug pa yang spang bar bya ba yin no/ /de la 'dir chos bstan pa la sogs pa la nyes pa yod pa ma yin pa ni/ ji ste skyes pa yod na nyes pa med/ /ces bya ba smos te nyal
<p>222b.5</p>ba las gzhan du ji skad du bshad pa'i rig pa'i skyes pa legs par bshad pa la sogs pa yongs su go ba dang 'dzin nus pa yod na'o/ /nyal ba la ni khyo dang bu dang ming po la sogs pa gang las 'jigs pa dang ngo tsha bar 'gyur ba gzung bar bya'o/ /dge tshul gyi tshig le'ur byas pa las mi tshangs par spyod
<p>222b.6</p>pa las slar ldog pa'i gzhi gsum pa'o// //da ni/ bla ma de brjod blo yis mi chos las/ bla ma zhes bya ba la yod do zhes/ /nga rgyal ma gtogs mi la brdzun du smras/ /gzhan gyis go bar gyur na bskrad par bya/ /zhes bya ba la sogs pas bzhi pa 'chad par byed la/ mi'i chos las bla mar gyur
<p>222b.7</p>pa bdag la yod ces gzhan rig pa'i mi la de brjod pa'i sems kyis brdzun du smras nas gzhan gyis go bar gyur na dngos gzhi'i nyes par 'gyur te/ mngon pa'i nga rgyal ni ma gtogs so zhes bya ba ni bsdus pa'i don yin no/ /yan lag gi don brjod par bya ba la mi'i chos ni mi chos te de yang rnam pa
<p>223a</p>
<p>223a.1</p>gnyis te/ bla mar gyur pa dang / bla mar gyur pa ma yin pa'o/ /de la sgrib pa lnga la sogs pa ni mi chos bla ma ma yin pa yin te/ dman pa nyid yin pa'i phyir ro/ /mi'i chos las bla mar gyur pa bsam gtan la sogs pa ni bla ma gyur pa nyid yin te/ sgrib pa lnga la sogs
<p>223a.2</p>pa la ltos na khyad par du 'phags pa kho na yin pa'i phyir ro/ /mi chos nyid ni mi dag gis thob par bya ba nyid yin pa'i phyir ro/ /bla ma zhes bya ba ni bla ma zhes bya ba'i ming gang la yod pa zhes bya ba'i dbang du byas nas gang de lta bur gyur pa'i chos de ni bla ma zhes bya ba yin te/ dge tshul gyis smras na de bskrad
<p>223a.3</p>par bya zhing bsnyil bar bya ste/ 'og tu ltung ba nyid kyi phyir ro zhes bya ba ni tshig gi lhag ma'o/ /de nyid ces bya ba ni nges par bzung ba yin par blta bar bya'o/ /de'i phyir gzhan brjod pa'i bsam pas gzhan brjod na chung bar 'gyur ro/ /su la smras pas she na/ mi la zhes bya ba smos te mi zhes bya
<p>223a.4</p>ba ni mi'i rigs gzung ba yin no/ /ji skad smras pas she na/ nga la yod ces bya ba smos pa yin no/ /de ni rnam pa gzhan mtshon par byed pa yin te dper na ngas thob po ngas shes so zhes bya ba la sogs pa'i tshig lta bu'o/ /bsam pa gang gis she na/ bla ma de brjod blo yis zhes bya ba smos te/ bla
<p>223a.5</p>ma'i brjod pa ni bla ma brjod pa ste/ /de'i blo dang bsam pa ni bla ma brjod blo yin te/ de'i phyir des so/ /'di skad du mi'i chos las bla mar gyur pa smra ba'i bsam pas zhes bstan par 'gyur ro/ /de la 'ga' zhig tu mi'i chos las bla mar gyur pa rtogs pa med par sngar rtogs pa'i bsam pas bdag
<p>223a.6</p>gis mi'i chos las bla mar gyur pa rtogs so zhes bya ba de lta bu gsal bar byas pa'i phyir/ /nga rgyal ma gtogs zhes bya ba smos pa yin te mngon pa'i nga rgyal dag med par zhes bya ba'i tha tshig go/ /mngon pa'i nga rgyal ni nyes pa med do/ brdzun zhes bya ba ni 'du shes med pa'i phyir ro/ /gang gi tshe bskrad
<p>223a.7</p>par bya ba yin zhe na/ gzhan gyis go bar gyur pa ni gzhan gyis rtogs par gyur pa na'o/ /gzhan zhes bya ba ni bshad ma thag pa'i mi'i rgyud yul nyid du gang mtshon par bya ba'am/ gzhan gyis de rtogs par 'gyur na zhes bya ba'i tha tshig go/ /gzhan la brjod pa'i bsam pas mi gzhan la smras pa na chung bar
<p>223b</p>
<p>223b.1</p>'gyur zhing bzlog pa dang / de bzhin du yid gnyis kyang chung bar 'gyur ro/ /go bar gyur na zhes smos pa ni gnyid log pa dang / ra ro ba dang / sems 'khrugs pa dang / skad mi go ba yongs su spang ba'i phyir ro/ /ni'i sgra ni gang gi phyir gyi don yin te/ gang gi phyir gzhan gyis go bar gyur na
<p>223b.2</p>sdom pa 'jig par 'gyur ba de'i phyir bskrad par bya ba yin te/ gong du bstan pa las bzlog pa ni thams cad du nyes pa chung bar 'gyur ro zhes shugs kyis brjod par 'gyur ro/ /mi'i chos las bla mar gyur pa de yang gang yin zhe na/ bsam gtan sogs dang mngon shes 'bras bur bcas/ /zhes bya ba la sogs
<p>223b.3</p>pa smos te/ bsam gtan dang por byas pa gang yin pa de ni bsam gtan la sogs pa'o/ /sogs pa'i sgras ni gzugs med pa'i snyoms par 'jug pa gzung zhing gzhan yang de lta bur gyur pa skye mched kyi mtshan nyid can byams pa la sogs pa'i ting nge 'dzin bsdu'o/ /bsam gtan ni gzugs na
<p>223b.4</p>spyod pa'i sems kyi bye brag yin la/ gzugs med pa'i snyoms par 'jug pa ni gzugs med pa'i snyoms par 'jug pa'i sems kyi bye brag yin no/ /mngon par shes pa ni mngon par shes pa lnga 'am/ mngon par shes pa drug dag yin no/ /de la mngon par shes pa lnga ni lha'i mig dang / rna ba dang / sngon
<p>223b.5</p>gyi gnas rjes su dran pa dang / gzhan gyi sems shes pa dang / rdzu 'phrul gyi rkang pa'o/ /zag pa zad pa shes pa'i mngon par shes pas bsres pa dag ni drug par 'gyur ro/ /'bras bu ni bzhi ste/ rgyun du zhugs pa'i 'bras bu dang / lan cig phyir 'ong ba'i 'bras bu dang / phyir mi 'ong ba dang / 
<p>223b.6</p>dgra bcom pa'i 'bras bu'o/ /'bras bu dang bcas par 'jug pas na 'bras bur bcas pa'o/ /yon tan ni yon tan du byed goms par byed pas na yon tan te/ dran pa nye bar gzhag pa bzhi nas brtsams nas 'phags pa'i lam yan lag brgyad ces bya ba'i bar du ste/ de dag ni 'bras bur bcas
<p>223b.7</p>pa'i yon tan dag yin no/ /bslab pa'i tshig 'dir mi'i chos las bla mar gyur pa bstan pa yin no/ /da ni bsam gtan dang po la sogs pa 'ba' zhig ma yin gyi/ 'on kyang de dag kyang yin no zhes sdud par byed pa'o/ /bla mar gyur pa bshad pa de ltar de tsam spyir bstan nas da ni/ brjod par bya
<p>224a</p>
<p>224a.1</p>ba rnam pa mang po dag /da ni bshad par bya yis nyan par gyis/ /da ni da ltar te mi'i chos bla mar gyur pa 'di brjod bya gzhan la smra bar bya ba de bshad par bya yis mnyan par te rna gtod par gyis shig pa'o/ /khyad par ji lta bu zhe na/ rnam pa mang po zhes bya ba la/ brjod par bya ba
<p>224a.2</p>rnam pa mang po'o/ /dang ni yang gi don te bshad par bya ba rab tu bstan par bya ba bla mar gyur pa de mang por gyur pa 'ba' zhig tu ma zad kyi 'on kyang 'chad par byed pa yang rnam pa mang po nyid yin no/ /rnam pa mang po de yang kha cig tu ni 'bras bu'i sgo nas/ kha cig tu ni dngos su/ kha cig tu ni de'i chos brjod pa'i
<p>224a.3</p>sgo nas/ kha cig tu ni nyams pa'i sgo nas/ kha cig tu ni gzhan la snyad 'dogs pa'i sgo nas/ kha cig tu ni don 'dra ba brjod pa'i sgo nas/ kha cig tu ni zur gyis glengs pa'i sgo nas/ kha cig tu ni phyi ma yang dag pa'i sgo nas/ kha cig tu ni mi smra bas dang du len pa'i sgo nas zhes bya ba rnam pa mang pos
<p>224a.4</p>bshes par bya yis mnyan par gyis zhes bya ba'i tha tshig go/ /de dag kyang / lha la sogs mthong lha min la sogs bdag /ces bya ba la sogs pas go rims bzhin du rjod par byed pa la/ lha la sogs pa gang yin pa de ni lha la sogs pa ste/ mthong ngo zhes bya bar sbyar ro/ /lha'i mig
<p>224a.5</p>gis zhes bya ba ni tshig gi lhag ma'o/ /sogs pa'i sgras ni klu dang gnod sbyin la sogs pa gzung ngo / /'chi ba med pas na 'chi med de lha dag yin no/ /de dag la sogs pa gang yin pa de ni lha la sogs te/ de dag bdag la lta zhing zhes bya bar sbyor ro/ /bdag nyid kyis mngon sum du gyur pa'i mthong
<p>224a.6</p>ba khas blangs nas de skad du smra ba yin no zhes bya bar shes par bya'o/ /dang ni 'gro ba la sogs pa phan tshun du 'phel ba nyid yin par rig par bya'o/ /de dag ni 'bras bu nye bar ston pa'i sgo nas smra ba yin no/ /sdug bsngal la sogs shes pa dang / /zhes bya ba la/ sdug bsngal ni sdug bsngal gyi bden
<p>224a.7</p>pa yin te/ de'i dngos po ni sdug bsngal nyid do/ /de la sogs pa gang yin pa de ni sdug bsngal la sogs pa'o/ /sogs pa'i sgras ni bden pa gzhan dag sdud par byed pa yin no/ /'dis ni bla mar gyur pa'i chos dngos su rab tu ston par byed pa'o/ /dang ni bsam gtan la sogs pa yongs su
<p>224b</p>
<p>224b.1</p>sdud pa yin te/ bdag gi bsam gtan khong du chud do zhes bya ba la sogs pa lta bu'o/ /de lta na dang ni gnyi gar sbyar bar bya'o/ /zag pa zad pa'i nges pa'i khyad par dang / /zhes bya ba la sogs pas de'i chos nyid brjod pas lung ston par byed pa yin te/ 'dod chags la sogs pa'i zag pa zad
<p>224b.2</p>pa gang dag yin pa de dag ni zag pa zad pa ste/ 'dod chags dang bral ba'o/ /de dag gi nges pa ni so sor nges pa'i khyad par te gzhan dag la yang zhes bya ba'i dbang du byas nas/ stan bkra la sogs pa'i mtshan nyid kyi bye brag dag yin pa de'i phyir de dang bdag nyid kho na yang dag par ldan par smra bar
<p>224b.3</p>byed pa'o/ /nyid ni bdag nyid kyis gzhan ldan par smras na nyes pa chung bar 'gyur ro zhes bstan pa'i phyir ro/ /da ni de'i dper byed pa/ gang du stan bkra la sogs dgra bcom thob/ /ces bya ba la sogs pas ston par byed de/ bkra ba ste sna tshogs pa'i stan la sogs pa gang yin pa de dag ni stan bkra la sogs pa
<p>224b.4</p>yin pa de'i phyir de khyim gyi nang du thob pa'o/ /ci thams cad kyis sam 'on te dgra bcom pas she na/ dgra bcom zhes bya ba smos pa yin no/ /de ltar 'dod chags dang bral ba la nges pa nyid yin par bstan pa'i 'og tu/ de ni bdag gis thob ste gzhan gyis min/ /zhes bya ba smra ba'o/ /de skad
<p>224b.5</p>du bstan pa na gzhan gyis 'di yang dgra bcom pa dag yin no zhes bya bar rtogs par 'gyur ro/ /dang ni bdag nyid 'dod chags dang bral ba dang mtshungs par sdud pa yin no/ /de nyid du ni zhes bya ba ni khyim gang du dgra bcom pas thob pa gzhan gyis min te/ gzhan nyid kyis ma yin no zhes bya ba'i don
<p>224b.6</p>to/ /nyams pa'i dbang du byas nas/ dge sbyong lam las yongs su bdag nyams zhes bya ba la sogs pa smos te/ yongs su ste kun nas 'phags pa'i lam la sogs pa las nyams shing yongs su nyams par gyur ces bya ba ni lhag ma'o/ /de yang rnam pa gnyis te 'phags pa'i lam thob pa
<p>224b.7</p>dang ma thob pa'o/ /gang gi phyir 'phags pa'i lam ma thob pa la yang nyams pa zhes brjod pa de'i phyir khyad par du bya ba'i khyad par thob pa las nyams par gyur to zhes dge tshul smra na zhes bya bar sbyar ro/ /gzhan las khyad par du bya ba yin pas na khyad par te/ 'phags pa'i lam yin pa de'i phyir
<p>225a</p>
<p>225a.1</p>gal te thob pa las nyams so zhes smra bar byed pa de'i tshe bshad ma thag pa'i nyes par 'gyur ro zhes bya ba'i tha tshig go/ /da ni de nyid dper byed pa/ dge sbyong lam las yongs su bdag nyams zhes bya bas ston par byed pa yin te/ dge sbyong gi dngos po ni dge sbyong nyid de 'phags
<p>225a.2</p>pa'i lam yin te/ gang gi phyir bstan bcos las/ dge sbyong nyid ni dri ma med pa'i lam yin no zhes rab tu grags pa yin no/ /dge sbyong yang de yin la 'phags pa'i lam yang yin pas na zhes bya ba ni khyad par gyi bsdu ba'o/ /de las bdag nyams so zhes dge tshul bdag nyid smra ba yin no/ /ma
<p>225a.3</p>thob pa las nyams pa'i bsam pas ni nyes pa chung bar bshad par 'gyur ro/ /dge sbyong gi lam ni mi'i chos gzhan gyis nye bar mtshon par byed pa'o/ /de las cir 'gyur zhe na/ bla ma'i tshig rnams de dang ldan pa'i phyir/ /zhes bya ba smos te/ de lta bu'i bla ma'i tshig brjod pa dang ldan zhing 'brel
<p>225a.4</p>par brjod pa'i ngag 'di la zhes bya ba'i don yin pa de bas na tshig dang rab tu ldan pa'i phyir ro/ /bcom nas dmyal bar 'gro zhes bya ba ni rtsa ba'i nyes byas kyis rnam par bcom zhing bshig nas dmyal bar 'gro zhes bya ba'i tha tshig go/ /mi ma yin pa thams cad la rim pa 'di yin nam zhe na/ phyag dar khrod
<p>225a.5</p>ces bya ba la sogs pa smos te phyag dar khrod kyi 'dre ni 'dre kha 'bar ma yin la/ de dag dang so sor 'brel pa dag la nyes pa chung ba ste/ bshags par bya ba'i nyes byas su 'gyur ro zhes bya ba'i don to/ /lha la sogs pa'i dngos gzhi'i yan lag gi skabs su phyag dar khrod kyi 'dre'i tshig yod pa de'i
<p>225a.6</p>phyir/ phyag dar khrod kyi 'dre mthong ngo zhes bya ba la sogs pa smras na chung bar 'gyur ro zhes bya ba ni tshig gi lhag ma'o/ /dang ni de bzhin du rang gi mtshan nyid 'dzin pa'i rgyu mtshan yang chung bar 'gyur ro zhes sdud par byed pa yin no/ /rang gi mtshan nyid 'dzin par byed pas na rang gi mtshan nyid 'dzin pa ste shes
<p>225a.7</p>pa'i khyad par bsam gtan gyi dngos gzhi 'dzin par byed pa dang / chags pa kun nas 'dzin par byed pa'o/ /gang gi phyir shes pa'i dngos po de nyid la rang gi mtshan nyid so sor snang ba de'i rgyu mtshan dang byed rgyu bgrod par bya ba yongs su ma rdzogs pa'i gnas skabs kyi mtshan nyid yin la de yang de la
<p>225b</p>
<p>225b.1</p>cung zhig mi gsal bar snang ba smra bar byed na de la yang nyes pa chung bar 'gyur ro zhes bya ba'i don yin pa'am yang na rang gi mtshan nyid 'dzin pa yang yin la rgyu mtshan yang yin pas na zhes bya ba ni khyad par gyi bsdu ba yin no/ /gang gi phyir de la yang rang gi mtshan nyid so sor snang ba mi gsal ba'i rgyu mtshan bgrod
<p>225b.2</p>par bya ba yongs su ma rdzogs pa la sogs pa zhes bya ba sdug bsngal la sogs pa shes pa dang zhes smos pa'i dngos gzhi'i yan lag gi gnas su 'di blta bar bya ba yin no/ /de bas na 'di bdag la yod do zhes lung ston par byed na nyes byas kyi nyes par 'gyur bar rig par bya'o/ /gzhan la snyad
<p>225b.3</p>'dogs pa'i dbang du byas nas/ sdom can gang dag lha sgra thos yod ces/ /ji bzhin gzhan la snyad 'dogs smra byed pa/ /zhes bya ba la sogs pa smos te/ pha rol po gzhan la snyad 'dogs pa ni gzhan la snyad 'dogs pa ste/ gzhan gyi ming gis zhes bya ba'i don yin pa de'i phyir
<p>225b.4</p>gzhan la snyad 'dogs pas smra bar byed na yang ngo / /yang gi sgra ni snga ma la ji lta ba de bzhin du 'di la yang 'gyur ro zhes sdud par byed pa'o/ /de'i dper byed pa/ sdom can gang dag lha sgra thos yod ces/ /zhes bya bas ston par byed pa yin te/ gnas skabs 'ga' zhig tu bdag nyid la bsams
<p>225b.5</p>nas/ sdom can gang dag lha dag gi sgra thos pa yod do zhes bya ba'i tshig de las de ni nges par 'di nyid yin no zhes gzhan sems par 'gyur te/ 'dir de nyid chung ba'o/ /ci'i phyir chung bar 'gyur zhe na/ smras pa/ bdag ces bya ba de dang bral ba de ni chung bar 'gyur zhes bya bar sbyar bar
<p>225b.6</p>bya'o/ /de ni chung zhes bya ba la de yang de yin la chung ba yang yin pas na zhes bya ba'i dbang du byas nas so/ /de yang bshad ma thag pa'i nyes byas chung bar 'gyur bar shes par bya'o/ /gzhan la snyad 'dogs pas smra ba yang de bzhin du 'gyur ro zhes bya bar spyi'i tshig tu bstan pas 'dis de dag gi
<p>225b.7</p>dper byed pa yin te/ 'di skad du bdag la bsams nas gzhan gyi ming gis spyir mi'i chos bla ma smra bar byed na nyes pa chung bar 'gyur te/ bshad ma thag pa'i bdag gi sgra ma brjod pa'i phyir ro zhes bya ba lta bu'o/ /gang gi tshe bdag ces bya ba yang brjod par gyur ba de'i tshe ji ltar 'gyur zhe na/ 
<p>226a</p>
<p>226a.1</p>bdag gi sgra dang ldan na rtsa bar 'gyur/ /zhes bya ba smos te/ gzhan la snyad 'dogs pas go bar byas pa'i phyir de ni bdag nyid yin no zhes bdag nyid sgrub par byed pa dang ldan zhing 'byor ba'i tshig gang yin pa de la de skad ces bya'o/ /de bas na tshig des smras na rtsa bar 'gyur ro/ /
<p>226a.2</p>ni ni snga ma las khyad par du byed pa'i don to/ /de bzhin du gzhan la snyad 'dogs pa gzhan la yang blta bar bya'o/ /don 'dra ba brjod pa bstan pa'i phyir ji ltar mtshungs par 'gyur ba'i sgra brjod pa zhes bya ba la sogs pa smos te/ mtshungs pa yang de yin la sgra yang yin pas na mtshungs par gyur pa'i
<p>226a.3</p>sgra dag ste/ gang dag sgra mtshungs la don tha dad pa ni dper na 'bras bu'i sgra dge sbyong gi 'bras bu dang / a mra'i 'bras bu la gang 'jug pa'i phyir ro/ /de bzhin du gzhan dag la yang blta bar bya'o/ /yang na mtshungs pa de 'dra ba'i sgra don gang la yod pa de ni mtshungs par gyur pa'i sgra dang ldan pa'o/ /
<p>226a.4</p>de'i phyir de dang bdag nyid yang dag par ldan par smra bar byed pa las zhes bya bar sbyar te/ gong du mtshungs pa'i sgras mi'i chos bla ma dang ldan pa nyid du brjod pa'i phyir ro/ /dang ni ji ltar zhes bya ba gong du ji lta ba de bzhin du 'dir yang zhes sdud par byed pa yin no/ /bslab la gnas nas bdag ni bslab
<p>226a.5</p>ce 'am/ /zhes bya ba la sogs pas dpe ston par byed de/ bslab pa ni spyod pa ste tshul khrims la gnas pa zhes bya ba'i bar du'o/ /de la bsam pa ni sems pa'o/ /de la bslab pa la bsams nas zhes bya ba ni kun du spyod pa la sems pa'i sgo nas zhes bya ba'i don te bsams pa des so/ /bdag ni
<p>226a.6</p>slob pa zhes bya ba smos te/ gang gi phyir tha ma'i 'phags pa ma gtogs pa slob pa bdun la bya ste/ spang bar bya ba ma lus pa spong ba la slob pa'i phyir ro/ /de la 'di ni bka' las rab tu grags pa'i tshul yin no/ /so so'i skye bo 'ga' zhig kyang so sor thar pa'i bslab pa la slob pa'i phyir zhes bya ba'i
<p>226a.7</p>ngas pa'i tshig gi tshul gyis de yang slob par 'gyur ro/ /de'i phyir bsam pas smras na chung bar 'gyur ro zhes bya ba'i tha tshig go/ /yang na/ /lam la zhugs nas bdag ni lam gnas shes/ /bya ba la sogs pas kyang don 'dra ba nyid ston par byed de/ lam du zhugs nas 'phags pa'i lam la
<p>226b</p>
<p>226b.1</p>gnas pa nyid go bar byed pa'i bsam pas bdag ni lam la gnas pa yin no zhes smras pa de lta na yang nyes pa chung bar 'gyur ro zhes bya ba'i don to/ /lam zhes bya ba ni rnam pa gzhan ston par byed pa'o/ /sogs pa de dag de bzhin no zhes bya ba la de dag ni de lta bu'i don te de lta bu la sogs pa'i mtshungs
<p>226b.2</p>pa'i sgra dag gis sgrub par byed pa dag ni sngar ji ltar chung bar 'gyur ba de bzhin du 'di la yang zhes bya ba'i don to/ /sogs pa'i skras ni mtshungs pa gzhan rgyun du zhugs pa la sogs pa dag kyang yin par rig par bya ste/ dper na rgyun la gnas nas bdag ni rgyun du zhugs pa yin no zhes bya
<p>226b.3</p>ba lta bu'o/ /rgyun gyi sgra ni 'phags pa'i lam dang / chu bo'i rgyun la yang bya ba de'i phyir don mtshungs pa yin no/ /de bzhin du kun du spyod pa'i 'ching ba las grol ba la bsams nas bdag ni 'ching ba la sogs pa las grol bar gyur to zhes bya ba la/ gang gi phyir 'ching ba'i sgras 'dod chags la
<p>226b.4</p>sogs pa brjod pa de 'dod chags kyi bcing ba dang / zhe sdang gi bcing ba zhes bya ba la sogs pas kun du spyod pa la sogs pa dang / 'gog pa zhas bya bar don mtshungs pa nyid kyi phyir ro/ /'ga' zhig snod la sogs pa cung zad med pa las bsams te cung zad spangs pa go bar bya ba'i phyir
<p>226b.5</p>bdag la cung zhig kyang med do zhes bya ba smras te/ 'di la cung zad med pa'i sgras rdzas dang nyon mongs pa la bya ba yin te/ 'di gnyis med par don mtshungs pa'i phyir ro/ /so so'i skye bo dang dgra bcom pa la cung zad kyang med do zhes mtshungs pa'i sgra brjod par bya ba yin no zhes bya ba de lta bu la
<p>226b.6</p>sogs pa dag tu blta bar bya'o/ /gang gi phyir slob pa la sogs pa'i sgras go bar byed pa bshad ma thag pa'i rnam pas bdag la gzhan gyis zag pa med pa'i chos dang ldan pa dang / slob pa la sogs pa yin par so sor shes par 'gyur ro snyam pa de la rang gi bsam pa'i dbang dang / gzhan
<p>226b.7</p>gyis de bzhin rtogs pa dag las nyes par 'gyur ba dang / ma yin na ches chung bar 'gyur bar rig par bya'o/ /bsam pa dang gzhan yid ches pa thams cad la thams cad du brjod par bya ba yin no/ /e ma'o ji ltar bdag 'dra khyod gyur cig /'on tang phyir mi 'ong ba'i 'bras ldan 'gyur/ /
<p>227a</p>
<p>227a.1</p>da ltar de ltar 'phags pa bdag min zhes/ /zur gyis rjod par byed na chung ba nyid/ /ces bya bas zur gyis smra ba smos pa yin te/ zur gyis smos pa ni cha tsam smras pa yin pa de'i phyir zur gyis brjod cing smra ba las nyes pa chung bar 'gyur gyi dngos gzhir ni mi 'gyur ro zhes
<p>227a.2</p>nyid ni nges par gzung ba yin no/ /de'i dper byed pa/ e ma'o ji ltar bdag 'dra khyod gyur cig /ces bya ba la sogs pas ston par byed pa yin te/ e ma'o ji ltar bdag ci 'dra ba ste bdag ji ltar de bzhin du khyod kyang de dang 'dra bar gyur cig pa'o/ /e ma ni 'dod pa bsngags pa'i smre sngags
<p>227a.3</p>yin no/ /de skad du smras pa'i 'og tu/ 'on tang phyir mi 'ong ba'i 'bras ldan 'gyur/ /zhes bya ba la sogs pas bdag ji lta ba de bzhin du 'gyur ro zhes skad du smras par gyur na zhes bya ba ni drang bar bya'o/ /ni'i sgra ni gang gi phyir gyi don yin te/ gang gi phyir de lta bu nyid du gyur na cir 'gyur zhe na/ smras
<p>227a.4</p>pa/ phyir mi 'ong ba'i 'bras bu dang ldan par 'gyur ro/ /da ltar te nga de skad du smras na gzhan yid ches par 'gyur ro/ /'on kyang phyir mi 'ong ba yin pas rang nyid kyang bdag dang mnyam pa nyid du kun du bstan pa'i phyir de las gzhan gyis bdag phyir mi 'ong ba la sogs pa'i 'bras bu dang ldan par
<p>227a.5</p>so sor shes par 'gyur ro zhes rnam pa gzhan 'dis smra bar byed pa dag la chung bar 'gyur ro/ /gal te yang phyis 'di skad du/ da ltar 'phags pa bdag min zhes/ /zhes bya ba smras pa de lta na yang zur gyis smras pa kho nar 'gyur ro/ /de bzhin du/ bsam gtan snyoms zhugs deng ni bdag
<p>227a.6</p>ma yin/ /zhes bya ba la sogs pa la gzhan yang 'di skad du bdag ni deng bsam gtan la snyoms par zhugs pa ma yin no zhes zur gyis smras na nyes pa chung bar 'gyur ro zhes bya bar sbyar ro/ /'on te zhes bya ba ni zur gyis smra ba'i rnam pa dag nye bar bstan pa'i phyir ro/ /ji ltar bsam
<p>227a.7</p>gtan la snyoms par zhugs pa ma yin no zhes zur gyis ston pa de bzhin du khar rtsang ma yin zhes bya ba la sogs pa la khar rtsang zhes bya ba ni 'das ma thag pa'i nyin zhag la bya ste dbang du byed pa gtso bo yin pa'i phyir khar rtsang bsam gtan la snyoms par zhugs pa zhes bya ba ni 'das pa'i nyin
<p>227b</p>
<p>227b.1</p>zhag la snyoms par zhugs zhes bya ba'i tha tshig go/ /de bzhin du khar nyin phan chad min zhes bya ba la khar nyin zhes bya ba ni 'das ma thag pa'i nyi ma khar rtsang zhes bya ba la ltos pa phan chad de/ khar nyin phan chad du snyoms par zhugs pa ma yin no zhes bya ba de bu la sogs pa'i zur gyis smra ba ni nyes pa chung
<p>227b.2</p>bar 'gyur ro zhes bya ba'i don to/ /gang gi phyir bdag deng bsam gtan la snyoms par zhugs pa ma yin no zhes smras pa na/ gzhan 'di snyam du 'di ni nges par bsam gtan thob pa yin te/ de nyid las su bya ba gzhan dag nye bar lhags pas snyoms par ma zhugs pa yin no zhes snga ma bzhin
<p>227b.3</p>du bsam pa brjod par bya'o/ /phyi ma yang dag pa ni/ 'dod chags bral ba'i khyim 'di gang yin pa/ /zhes bya ba la sogs pas ston par byed de/ rab tu byung ba'i khyim de gang yin pa de ni 'dod chags dang bral ba'i yin no zhes bsgrubs nas phyis 'di skad du bdag gi de yin zhes smos
<p>227b.4</p>pa yin no/ /nyid ni gzhan gyi ma yin zhes nges par gzung ba'o/ /de zhes bya ba ni bstan ma thag pa'i khyim 'dren par byed pa yin te/ gong du 'di zhes mngon sum du byas pa kho na las lkog tu gyur pa'i dbang du byas nas de zhes bya ba yin no/ /de skad du zur gyis smras par gyur pa'i 'og tu
<p>227b.5</p>'dod chags bdag ma bral zhes smras te/ 'dod chags la sogs pa'i mtshan nyid dang bral zhing dri ma med pa gang yin pa de ni 'dod chags dang bral ba ste de ni/ bdag yin 'dod chags bdag ma bral ba'o/ /dang ni bdag kho na ma yin no zhes nges par gzung ba'i don yin no/ /de skad
<p>227b.6</p>ston pa'i phyi ma yang dag pa nyid yin du zin kyang zur gyis ston pa kho na yin te/ 'di ltar phyi ma yang dag pa las zur gyis smra ba ma byung ba ma yin no zhes bya ba'i tha tshig go/ /mi smra bar gyur pa ni/ btsun pa ci ste dgra bcom bdag bsod snyoms/ /zhes bya ba la sogs pas ston par byed de/ 
<p>227b.7</p>gal te khyod dgra bcom par gyur pa yin pa de'i tshe bdag gi bsod snyoms bzhes shig ces smras pa na cang mi smra bar gyur pas de kho na bzhin du khas blangs nas gal te bsod snyoms len par byed pa dang / de bzhin du 'di nyon mongs pa'i zag pa zad pa'i phyir zag pa zad pa ste/ zag pa zad par gyur tam
<p>228a</p>
<p>228a.1</p>zhes gzhan gyis dris par gyur pa na de kho na bzhin du cang gi smra ba'i rnam pas te mi smra bar gyur pas gang gi tshe khas blangs par gyur pa na'o/ /dang ni 'dir thams cad du nyes byas chung bar 'gyur ro zhes sdud par byed pa yin no 'di la yang snga ma bzhin du bsam pa las 'gyur ro/ /da ni/ de dag bla mar
<p>228a.2</p>brjod pa'i blos brdzun smras/ /zhes bya bas sngar bshad pa'i mjug sdud pa yin te/ bla mar brjod cing smra ba de'i blo dang sems pa dag ni bla mar brjod pa'i blos so/ /de dag gi sgra ni de ltar gyi don yin pa de bas na de ltar bla mar brjod pa'i blos brdzun du smra ba yin par rig par bya'o/ /de dag ni
<p>228a.3</p>nye bar mtshon par byed pa yin te/ mi'i chos bla mar gyur par bstan pa rnam pa gzhan thams cad la yang mtshan nyid ji lta ba bzhin du nyes par 'gyur bar shes par bya'o zhes bya ba'i don 'dir 'gyur ro/ /da ni/ gzhan pa'i brdzun du smra ba da nyon cig /ces bya ba la sogs pas ston par byed de/ 
<p>228a.4</p>da ni da ltar te mi'i chos bla mar gyur pa'i brdzun du smra ba las gzhan pa'i brdzun du smra ba brjod par bya yis nyon cig ces bya ba ni tshig gi lhag ma'o/ /ni'i sgra ni snga ma las khyad par du byed pa'i don to/ /'du shes gzhan pa'i tshig ni gang yin pas/ /zhes bya ba la sogs pas brdzun du smra ba gzhan 'chad
<p>228a.5</p>par byed pa yin te/ don ji lta ba bzhin du 'du shes yod pa ma yin pa gang yin pa de dag ni 'du shes gzhan pa ste/ gzhan pa'i tshig gang dag yin pa de kho na la brdzun du 'gyur gyi cig shos las ni ma yin no zhes nyid ni nges par gzung ba'i phyir ro/ /de gang la yin zhe na/ sgra don shes pa zhes bya ba smras
<p>228a.6</p>te/ sgra'i don ni sgra don te sgra'i tshig gi don gang yin pa de rnam par shes pa ni sgra don shes pa'o/ /'dis gnyid log pa dang smyos pa dang / skad mi shes pa dag bsal ba yin no/ /de la sgra'i don rnam par shes pa yul du gyur pa la tshig de brdzun du 'gyur ro/ /ci thams cad la 'gyur ram zhe na/ mi
<p>228a.7</p>zhes smos te mi'i ni mi'i rigs dag la bya'i mi ma yin pa'i rigs dag ni ma yin te/ gang gi phyir 'jig rten gyi tha snyad kyi khongs su ma 'dus pa'i phyir ro/ /de ltar yang ming rtogs pa'i tha snyad nyid la zhes gsungs pa yin no/ /tshig 'di'i don gsal te/ bla mar brjod pa'i blos zhes bya ba 'di nyid
<p>228b</p>
<p>228b.1</p>kyis dngos gzhi'i yan lag dang bral ba ni nyes byas su 'gyur ba dang / gzhan pa'i brdzun du smra ba dag rab tu grub pa nyid kyi phyir ro/ /ci'i tshig kho na brdzun yin nam 'on te gzhan gyis kyang yin zhe na/ smras pa/ de la 'jig rten pa'i tshul ni 'di yin te tshig brdzun pa yin pa de lta na yang gal te
<p>228b.2</p>yang 'di ltar tshig gis brjod par bya ba'i don ji lta bu lus kyis kyang go bar byed na lus kyis kyang yin te ngag 'ba' zhig gis ni ma yin no zhes bya ba'i tha tshig go/ /de'i tshe nyes byas kho na nyes pa chung ba ma yin pa ma yin la/ 'on kyang nyes byas kyi nyes pa chung ba yin te yongs su ma rdzogs pa zhes
<p>228b.3</p>bya ba'i tha tshig go/ /ci'i phyir yongs su ma rdzogs pa yin/ gang las te gang gi phyir tshig tu brjod pa'i shugs las bya ba'i tha snyad 'di la med pa de'i phyir chung bar 'gyur ro/ /'dul ba las tha snyad kyi rtsa bar gyur pa ni gsum ste/ 'di mthong ba dang thos pa dang dogs pa zhes gsungs pa
<p>228b.4</p>yin no/ /rang gis rtogs pa de ni mthong ba yin/ /zhes bya ba la sogs pas de dag gi rang bzhin 'chad par byed pa yin te/ gang kho na rang gi mngon sum mam rjes su dpag pas rtogs shing yang dag par yid ches par gyur pa de kho na la mthong ba zhes bya'o/ /rab tu byung ba 'am khyim pa yid ches
<p>228b.5</p>pa mi slu bar byed pa gang kho na las thos pa thos pa yin no/ /kho na ni ngas par gzung ba dang rim pa gzhan gyi don to/ /gcig tu nges pa'i rtags go bar byed pa gzung ba ni mtshan ma nges par gzung ba yin la/ de las gzhan pa ni mtshan ma nges par ma bzung ba yin no/ /de la dogs pa zhes bya'o/ /
<p>228b.6</p>gang du mtshan ma nges par ma bzung ba ni dper na thibs po la sogs pa las bud med kyi yul byung ba dang / de nyid de kho na las rab tu byung ba yang byung ba de dag mthong ba las ci 'dir 'di gnyis kyis byas par gyur to zhes dogs par 'gyur gyi nges pa ni med de tha snyad du bya ba ma mthong ba nyid kyi phyir mtshan
<p>228b.7</p>ma nges par ma bzung ba nyid kyi phyir ro/ /de ltar bshad ma thag pa'i tha snyad kyi rtsa bar gyur pa gsum po 'di dag gis smras nas gzhan gyis go bar gyur pa la nyes pa med de 'di la nyes par mi 'gyur ro zhes bya ba'i tha tshig go/ /de la yang mthong ba la mthong ba dang / thos pa la thos pa dang / dogs
<p>229a</p>
<p>229a.1</p>pa la dogs so zhes smra bar bya'i gzhan du na nyes par 'gyur ro zhes rtogs par bya'o/ /pha rol pos dris pa la lan ji ltar sbyin par bya zhe na/ gzhan gyis gang dris de nyid brjod par bya/ /zhes pa smos te/ gzhan gyis gang kho na dris par gyur pa de kho na brjod par bya ste/ de
<p>229a.2</p>dang rjes su mthun pa brjod par bya'o zhes bya ba'i don to/ /gzhan la gnod bya'i phyir ni gzhan du min/ /zhes bya ba la gzhan gyis dris pa yang gzhan du lung ston par byed na thams cad du nyes byas kyi nyes par 'gyur ro zhes bya ba'i tha tshig go/ /nyid ni nges par gzung ba dang rim pa gzhan nyid yin no/ /
<p>229a.3</p>'di'i dmigs kyis bsal ba ni/ /gsad bya bros na ji ltar gshed ma yis/ /zhes bya ba la sogs pa smos te/ gsad par bya ba ni rkun po'am gzhan 'ga' zhig rgyal pos gzung bar gyur pa'o/ /de bros par gyur pa la gal te gshed ma des 'phags pas 'ga' zhig bros par gyur pa
<p>229a.4</p>ma gzigs sam zhes dris pa na/ 'dri ba de la ci 'di rjes su gzung ba'i blos tshol bar byed dam/ 'on te gsad pa'i blos zhes brtags nas gang gi tshe rjes su gzung ba'i blos zhes shes par gyur pa de'i tshe smras pa la nyes pa yod pa ma yin no/ /'on te gsad pa'i bsam pas yin no de'i lan de'i
<p>229a.5</p>tshe de la ji skad brjod ces bya ba la sogs pas 'chad par byed pa yin te/ de'i tshe de'i dus su 'di skad brjod ces bya ba ni 'di nyid brjod par bya zhes bya ba'i don to/ /'di skad ces bya ba ni bshad par bya ba'i rnam pa la ltos pa yin la/ nyid ni don ji lta ba bzhin du lan brjod pa rnam par dpyod pa yin
<p>229a.6</p>par blta bar bya'o/ /tu snga ma ni gong ma las khyad par du byed pa'i don to/ /tshur shog nam mkha' 'am ni sen mo mthong / /zhes bya ba la sogs pas gsad par bya ba mthong ba'i dris pa'i lan brjod par bya'o/ /tshur shog 'dug la ngal so shig ces byas pa dang / des brgya la kho mi 'dug gi
<p>229a.7</p>dris pa mthong ngam zhes smra na de'i tshe nam mkha' la bltas nas nam mkha' mthong ngo / /sen mo la bltas nas sen mo mthong ngo zhes bya ba de la/ gzhan 'di snyam du bdag gir ma mthong ngo zhes bya ba 'dis brjod pa yin no zhes sems par 'gyur ro/ /gal te de tshig kun go ba yin na kho bos khyod
<p>229b</p>
<p>229b.1</p>la nam mkha' mthong ba dang / sen mo mthong ba dris pa ni ma yin gyi 'on kyang gsad par bya ba mthong ba yin no zhe na/ de'i tshe brjod par bya ba/ lus can rnams gyis de nyid ma mthong ngo / /zhes bya ba smos pa yin no/ /lus yod pa'i phyir na lus can te lus can rnams kyis de nyid bdag la bsams
<p>229b.2</p>nas khyod kyi mi mthong ngo zhes byas pa na gzhan 'di la yang gsad par bya ba'i dbang du byas nas 'dis de skad du brjod pa yin no snyam du sems par 'gyur ro/ /de la sogs pa'i thabs ni de lta bu la sogs pa'i rnam pas gzhan dang gzhan gyi rjes su 'brangs nas smras na nyes pa yod pa ma yin par sngar
<p>229b.3</p>bshad pa yin no zhes bya ba'i don to/ /don ci'i phyir zhe na/ gtses pa rnams ni yongs su bsrung phyir ro/ /zhes bya ba smos te/ gtses pa'i sems can rnams yongs su bsrung ba'i phyir yin gyi gzhan la gnod pa'i bsam pas ni ma yin no zhes bya ba'i don to/ /da ni/ brdzun du smra ba'i rnam pa'i
<p>229b.4</p>dbye ba smras/ /zhes bya bas mjug sdud par byed pa yin te/ brdzun du smra ba'i rnam pa'i rab tu dbye ba ste rnam pa du ma gang yin pa de ni smras pa yin no/ /'dis ni 'di skad du/ dngos gzhi'i nyes pa dang / nyes byas kyi nyes pa'i dbye ba rnam pa du mar rab tu bstan to zhes bshad par 'gyur ro/ /de ma
<p>229b.5</p>thag tu da ni da ltar ro/ /brdzun du smra ba ni brdzun du smras pa'o/ /brdzun du smra ba de'i phyogs su gtogs pa brjod par bya/ smra bar bya/ yid kyi nyes par bshad par bya'o zhes bya ba'i tha tshig go/ /ni'i sgra ni don 'di nyid khyad par du bstan pa'i phyir ro/ /de yang bya ba'i tshul dang bya ba ma yin pa'i tshul lo/ /de la
<p>229b.6</p>bya ba'i tshul la mi byed pa dang / bya ba ma yin pa'i tshul la byed pa dag ni thams cad du yid kyir 'gyur ro/ /de da dris na chos bzhin du ni slar smros shig ces bya ba la sogs pas ston par byed pa yin te/ dngos po cung zhig 'ga' zhig gis dris par gyur pa na slar smra bar byed pa dang / lan gdab
<p>229b.7</p>par bya'o zhes bya ba'i bar du'o/ /khyad par ji lta bu zhe na/ chos bzhin du zhes smos te/ chos bzhin ni/ chos kyi rjes su mthun pa'o/ /'on kyang mi smra bar 'dug pas ni ma yin no/ /ci'i phyir zhe na/ gtse ba'i phyir ni zhes bya ba smos pa yin no/ /gtse ba'i phyir 'gal ba'i lan gyi tshig ni gzhan
<p>230a</p>
<p>230a.1</p>gyis gang dris zhes bya ba la sogs pas sngar bkag pa kho na yin no/ /'dir ni gtse ba'i phyir cang mi smra bar gyur ba dgag pa'i phyir smra ba zhes bye brag tu byas pa yin no/ /dang ni 'gal ba'i tshig 'ba' zhig mi smra ba ma yin gyi 'on kyang mi smra ba kho nas kyang 'dul bar mi bya'o
<p>230a.2</p>zhes sdud par byed pa yin no/ /de bzhin du mkhan po dang slob dpon dang rgyal po'i bka' mnyan par bya ba yin no/ /ci de lta de lta bus sam 'on te tshig de dag 'dul ba dang ldan pa yin nam 'on te ma yin zhes dpyad par bya/ /de ji ltar bya zhe na smras pa/ rigs pa yin na mnyan te 'dul ba dang
<p>230a.3</p>rjes su mthun pa yin zhes bya ba'i tha tshig go/ /gal te dpyad pa na 'dul ba dang rjes su mthun pa ma yin pa dang 'dul ba dang 'gal bar gyur pa de'i tshe brda sprad pa ste/ lan gyi tshig mi rigs pa dang rung ba ma yin no zhes rab tu sbyin par bya'i cang mi smra ba'i bya ba dang / yang na 'gal ba'i tshig
<p>230a.4</p>gi lan gdab par mi bya'o/ /de bzhin du dge 'dun gyi gnas brtan gyi bka' yang mnyan par bya'o/ /dge 'dun gyi gnas brtan smos pas dge 'dun yang bsdus pa yin la/ dge 'dun gyis bskos pa'i dge skos kyang yin te/ gal te sangs rgyas bcom ldan 'das mngon sum du gyur
<p>230a.5</p>pa'i ni dpyad par mi bya ba yin la/ gal te lkog tu gyur pa nyid yin na ni bka' gzhan dag gis rnam par dpyad cing gal te mtshungs par gnang na nan tan du bya zhing / gal te gzhan du na smra ba po la snga ma bzhin du brda sprad par bya'o/ /de la bla ma zhes bya bas ni slob dpon gzung ba yin te/ mkhan
<p>230a.6</p>po mngon sum du smos pa'i phyir ro/ /rgyal po ni 'gro ba'i dbang phyug la bya'o/ /dang ni sdud par byed pa yin no/ /de bzhin du/ skye bo rnams la 'dre skad skad ngan dang / /zhes bya ba la sogs pa la/ bdag ste rang nyid kyis bsdigs par mi bya zhing gzhan te pha rol pos kyang mi bya'o/ /rnam pa
<p>230a.7</p>gang gis she na/ smras pa 'dre'i skad ni 'dre skad de 'dre'i skad de dang 'dra ba'i skad ngan ni skad kyi bye brag yin la de ni 'dre skad skad ngan yin te des so/ /dper na mun khung du zhugs nas gzhan 'jigs pa skyed pa'i don du 'dre skad dang 'dra ba'i sgra 'don par mi bya ba dang / gtsigs pa dang 'dra ba'i
<p>230b</p>
<p>230b.1</p>mche ba ni mche ba gtsigs pa ste/ rnam par 'gyur ba'i mche ba can zhes bya ba'i tha tshig go/ /gzugs mi sdug pa brjod cing smra ba dang sgrogs pas pha rol po la 'jigs pa bskyed pa'i don du de lta bur gyur pa'i 'dre'i gzugs nyid dang / khyod zos par 'gyur ro zhes bya ba'i sgra de dag ni 'dre
<p>230b.2</p>skad skad ngan dang / mche ba gtsigs pa mi sdug brjod pa yis/ /zhes bya ba'i don yin no/ /ci rnam pa thams cad du nyes par 'gyur ram zhe na/ ci ste phan phyir byas na nyes pa med/ /ces bya ba smos te/ 'dre skad la sogs pa de dag brjod pa phan pa'i phyir byas na ni gal te 'di ltar gyur
<p>230b.3</p>pa'i 'dre ni tha dad par gnas pa dang / le los gnod par gyur pa dag za bar byed pa yin no zhes yang dag par rig par bya ba'i don yin te/ 'bras bu la bsams nas thabs brjod pa la nyes pa yod pa ma yin no/ /'di 'jigs pa skyed pa'i tshul nyid yin pa'i phyir srog gcod pa'i phyogs su
<p>230b.4</p>gtogs pa nyid yin te/ /tshig gi bdag nyid yin no zhes bya ba'i dbang du byas nas de 'dir bkod pa yin no/ /de bzhin du/ rgyal gzugs pa dang mna' dor mi smra bcas/ /de dag ma gnang zhes bya ba la rgyal la sogs pas 'dzugs pa ni rgyal gzugs pa ste/ rgyal la sogs pas
<p>230b.5</p>nges pa yin no/ /dper na gal te 'di ltar gyur na bdag gi yin gyi de ston cig ces bya ba lta bu'o/ /mna' ni mna' 'dor bar byed pa'o/ /che ge mo'i zhabs la reg go zhes bya ba la sogs pa lta bu'o/ /mi smra ba ni smra ba las thams cad du ldog pa'am yi dam du byas pa'i tshul yin no/ /mi
<p>230b.6</p>smra ba dang bcas pas 'jug pa ni mna' dor mi smra bcas pa ste/ de dag thams cad ma gnang ba yin no/ /gang gi phyir rab tu byung ba la de dag tshul ma yin te/ gang rgyal gzugs pa ni khyim pa'i chos kyi dbang du byas pa yin la/ rab tu byung ba bden pa yin pa de bas na mna' dor
<p>230b.7</p>ba tshul dang mi mthun pa yin te/ sdom can dag brdzun smra ba ni mna' dor ba'i sgo nas bdag nyid bden par smra bar sgrub par byed do/ mi smra ba ni mu stegs kyi rgyal mtshan yin pa'i phyir spang bar bya ba yin no/ /lam du zhugs pa ni ji ltar bya ba yin zhe na/ mi smra ba'i dngos po ni mi smra ba
<p>231a</p>
<p>231a.1</p>nyid du bya'i/ bud med la sogs gtam ngan mi bya ste/ /bud med kyi yul gyi gtam mam zas la sogs pa'i gtam ni 'dod chags kyi rjes su mthun pa nyid yin pas mi bya zhing / skyo ba dang rjes su mthun pa yang bya ba ma yin pa de'i phyir gtam ngan gyi tshig byas
<p>231a.2</p>pa yin no/ /sogs pa'i sgra ni de lta bu'i rigs can thams cad yongs su gzung ba'i phyir ro/ /yang gi sgra ni tshig gi kha bskang ba'o/ /gang lam la sogs pa 'ga' zhig tu ngal bso ba der/ gus pa ste mos pas sangs rgyas bcom ldan 'das kyi tshigs su bcad pa bklag par
<p>231a.3</p>bya'o/ /rgyud gsum tshogs par gyur pa ni rgyud gsum pa ste/ de las spyan drang ba dang gshegs su gsol ba dang / bar du mdo 'don pa ni rgyud gsum pa med na des lung gi tshigs su bcad pa bklag par bya'o/ /gtsug lag khang du gnas par gyur na gtsug lag khang gi bdag po
<p>231a.4</p>dang lha nyid kyi ched du tshigs su bcad pa gnyis bklag par bya ste/ 'di dag thams cad de'i rjes su 'brangs nas shes par bya'o/ /'on te lha gzhan gyi rten mthong bar gyur pa de'i tshe ji ltar bya ba yin zhe na/ se gol brdabs te der yang tshigs bcad klag /ces bya ba smos te/ de la lha
<p>231a.5</p>stegs su zhugs pa na se gol brda byas nas btsam par bya zhing zhes bya ba la sogs pa'i tshigs su bcad pa bklag par bya'o/ /dang ni thams cad du mtshungs par sdud par byed pa yin la/ yang na zhes bya ba ni tshig nye bar dgod pa yin no/ /de la mdza' bo 'byed par byed pa spang bar bya'o/ /'dis ni 'di
<p>231a.6</p>skad du phra ma mi bya'o zhes bstan par 'gyur ro/ /de bzhin du tshig rtsub mo spang bar bya ste/ tshig rtsub mo ni phan pa ma yin pa'i tshig yin no/ /de bzhin du skyon nas brjod par mi bya ste/ dper na khyod ni dmangs rigs las rab tu byung ba yin no zhes bya ba lta bu de dag ni spang bar bya ba yin no/ /
<p>231a.7</p>dang ni spang bar bya ba'i sgra re re la sbyar bar bya ba'i don to/ /'dul ba las phra ma la sogs pa byas pas dge tshul dag la nyes byas su 'gyur bar gsungs pa ma yin nam/ de ji ltar na yid kyir 'gyur zhe na/ de'i phyir/ dbye ba'i 'dul ba las gsungs nyes byas gang / /zhes bya ba la
<p>231b</p>
<p>231b.1</p>sogs pa smos te/ 'dul ba las nyes pa'i dbye ba gang gsungs pa gang yin pa 'dir nyes byas kyi dbye bar byas pa de ni yid kyi nyes byas kyi dbang du byas nas nyes byas kyi nyes pa bstan pa yin gyi bshags par bya ba dag ni ma yin no zhes bya ba'i tha tshig go/ /de nyid kyi phyir gzhan nyid ni ma yin
<p>231b.2</p>te nyes byas ni smad par bya ba yin no zhes bstan par 'gyur ro/ /dge tshul gyi tshig le'ur byas pa las brdzun du smra ba las slar ldog pa ste bslab pa'i gzhi bzhi pa'o// //'bras bu la sogs pa khu ba mnan pa ni zhes bya ba la sogs pas bslab pa'i gzhi lnga pa 'chad par byed de/ 
<p>231b.3</p>de la dang por myos par 'gyur ba'i rang gi ngo bo bstan par bya ste/ dgag pa'i yul nyid yin pa'i phyir ro/ /de la myos par byed pa ni rnam pa gnyis te/ 'bras bu'i chang dang / 'bru'i chang ngo / /de la 'bras bu'i chang bshad par bya ste/ /'bras bu dang por byas pa gang yin pa zhes bya ba ni 'bras
<p>231b.4</p>bu la sogs pa ste/ de btsir ba'i khu ba mnan zhing yongs su sbyar ba ni 'bras bu'i chang yin no zhes myos byed shes pa dag smra'o/ /de'i dbye ba dag ston pa la/ rgun chang bu ram chang zhes bya ba ni rgun chang dang bu ram gyi chang dang de dang 'dra ba ni rgun chang bu ram chang 'dra ste/ rgun chang dang bu ram chang du byas pa
<p>231b.5</p>ni chang yin la bu ram shing gi chang du byas pa yang ngo / /de dang 'dra ba ni na li ka ra la sogs pa dang / me tog gi chang dag yin no/ /de'i sgra ni phyis par rig par bya'o/ /de lta bur gyur pa'i bcos pa'i chang bstan nas 'bru'i chang gi rang gi ngo bo 'bru btags mnan las gyur pa zhes bya ba la sogs pa smos pa
<p>231b.6</p>yin te/ ko tra ba la sogs pa'i 'bru btags pa dang gzhan dag kyang rung ba rtsa ba la sogs pa'i sman dang / mnan par gyur pa ni 'bru'i chang du 'gyur ro zhes bya ba'i don to/ /ni'i sgra ni gong ma las khyad par du bya ba dang / rim pa gzhan du'i don to/ /rnam pa de gnyi ga yang rtswa'i mchog ma ni rtswa mchog
<p>231b.7</p>ste/ phra mo bsnyugs pa des kyang btung bar mi bya'o zhes bya ba'i tha tshig go/ /btung bar mi bya ba de khyad par ji lta bu zhe na/ myos 'gyur zhes smos te/ myos par 'gyur ba zhes bya ba'i tha tshig go/ /rtswa mchog tsam yang zhes bya ba'i tshig ni thal ches pa spang ba'i phyir te/ rdzas kyi nus pa yongs
<p>232a</p>
<p>232a.1</p>su shes par mi nus pa'i phyir ro/ /de la bcos pa'i chang dang sbyar ba'i chang myos par byed pa bag med pa'i gnas las slar ldog par bgyi'o zhes bya ba'i bcas pa ci'i phyir zhe na/ de'i dgos pa/ 'bru chang 'bras bu'i chang gnyis smos pa ni/ /zhes bya ba la sogs
<p>232a.2</p>pa ston par byed de/ 'bru chang 'bras bu'i chang zhes bya ba ni de lta bu gnyis bstan zhing gnyis smos pa ni dngos po bstan pa'o/ /de ci'i phyir zhe na/ ko tra ba la sogs pa dgag phyir ro/ /zhes bya ba smos te/ 'bru'i chang dang 'bras bu'i chang smos pa ni ko tra ba la sogs pa dgag pa'i phyir te myos
<p>232a.3</p>par byed pa'i ko tra ba la sogs pa gsal ba'i phyir dang / myos par byed pa'i 'bras bu gsal ba'i phyir ro zhes bya ba'i tha tshig go/ /ji ste 'di skad du rtsa ba'i nyes par mi 'gyur ba'i dbang du byas nas myos par byed pa de dag kyang longs spyod pa 'thob pa yin no/ /'bru'i chang dang 'bras bu'i chang
<p>232a.4</p>smos pas ko tra ba la sogs pa gsal bar gyur pa yin te/ de'i phyir ko tra ba la sogs pas myos par byed pa longs spyod pa ni de'i phyogs su gtogs pa nyid yin pa'i phyir yid kyir 'gyur ba sus zlog par byed/ dang gi sgra ni sdud par byed pa'o/ /myos par 'gyur ba smos pa ci'i phyir zhe na/ 
<p>232a.5</p>ma red nyams phyir myos par 'gyur/ /zhes brjod ces bya ba smos pa yin te/ dgag pa'i phyir zhes bya bar sbyar ro/ /myos par 'gyur zhes smos pa ni myos 'gyur zhes brjod pa ste myos par 'gyur ba'i sgra nye bar gzung ba yin no/ /ma red pa dang nyams pa ni gang myos byed kyi dngos por ma red
<p>232a.6</p>pa dang / myos byed kyi dngos po las nyams pa de la de skad ces bya'o/ /de'i dngos po de bzlog pa'i phyir der smras pa yin no zhes bya ba'i don to/ /de dag gang longs spyod pa de'i phyir 'chad par 'gyur ro/ /bag med pa'i tshig smos pa ci'i phyir zhe na/ ldog pa'i rgyur ni bag med pa zhes brjod ces bya ba
<p>232a.7</p>smos te/ bag med pa'i gnas las slar ldog par bgyi zhes bya ba'i bag med pa'i tshig gang yin pa de ni ldog pa'i rgyu ste/ ldog pa'i byed pa'i rgyur nye bar bkod pa yin no zhes bya ba'i tha tshig go/ /gang gi phyir myos par byed pa'i ltung ba ni bag med pa'i gnas su gnas pa yin te/ 'di la bag
<p>232b</p>
<p>232b.1</p>med pa 'bras bu'i tshul du zhes bya bas gnas dang rgyu yin pa de'i phyir ldog pa 'bras bu yin no zhes bstan pa'i phyir ro/ /da ni/ gang gis myos shes myos 'gyur btung ba ni/ /zhes bya ba la sogs pas nyes byas ston par byed de/ myos par 'gyu ba yin no snyam du 'du shes pa ni myos 'gyur 'du shes
<p>232b.2</p>te/ de gang la yod pa de ni myos shes yin no/ /btung bar bya ba yin pas na btung ba ste/ myos par 'gyur ba yang de yin pas na myos 'gyur btung ba'o/ /de dge tshul gang gis myos byed du 'du shes pas myos par 'gyur ba'i btung ba 'thungs na dge tshul de la nyes byas kho nar 'gyur ro/ /
<p>232b.3</p>'du shes smos pas ni 'di skad du bslab pa'i gzhi de ni 'du shes gtso cher byed pa yin no zhes bstan par 'gyur ro/ /ci thams cad du'am zhe na myos 'gyur zhes smos te/ gal te myos 'gyur te myos par 'gyur ba de la yongs su rdzogs pa'i nyes byas su 'gyur ro zhes bya ba'i don to/ /nyid ni
<p>232b.4</p>nyes byas kyi nyes pa kho nar 'gyur gyi tha ma ni ma yin no zhes nges par gzung ba'o/ /myos par 'gyur ba'i ltung ba 'ba' zhig ma yin gyi/ 'on kyang snyigs ma za ba la yang nyes par 'gyur ro zhes ston par byed de/ snyigs ma dag za ba ni snyigs ma zos pa ste/ snyigs ma za ba de
<p>232b.5</p>las nyes byas kyi gnod par 'gyur zhing sbang ma zos pa yang de bzhin du 'gyur ro zhes bya bar sbyar ro/ /bcos pa'i chang gi nur rtsi ni snyigs ma yin la sbyar ba'i chang gi nur rtsi ni sbang ma yin te/ de dag zos na yang ji ltar myos 'gyur 'thungs na yongs su rdzogs pa'i nyes byas su 'gyur ba de
<p>232b.6</p>bzhin du nyes byas kyi rdo rje'i gnod par 'gyur ro zhes bya ba ni tshig gi lhag ma yin no/ /rdo rje'i gnod pa ni rdo rje'i gnod pa'o/ /nyes byas kho na'i rdo rje'i gnod pa ni nyes byas rdo rje'i gnod par 'gyur te rdo rjes gnod pa bzhin du nyes byas kyi nyes pa yang gdung bar byed pa nyid yin pa'i phyir ro/ /
<p>232b.7</p>dang ni nyes byas su sdud par byed pa'o/ /da ni/ gal te phabs dang rtsa ba la sogs pa/ /myos skyed za ba chung ba nyid du 'gyur/ /zhes bya bas nyes byas chung ba ston par byed de/ gal te phabs kyi ril bu zos na dge tshul de la nyes byas chung bar 'gyur ro/ /ni'i sgra ni snga ma las khyad par du byed
<p>233a</p>
<p>233a.1</p>pa'i don te/ rtsa ba la sogs pa za na zhes bya ba la sogs par sbyar ro/ /khyad par ji lta bu zhe na/ myos skyed ces bya ba smos te/ gal te rtsa ba la sogs pa myos pa skyed par byed pa gang yin pa de ni de lta bur gyur pa zhes bya ba'i tha tshig go/ /de la phabs kyi rdog ni myos
<p>233a.2</p>par 'gyur ba'i don gyi sa bon gang zhig sbyar ba yin no/ /gang dag la myos par 'gyur ba med pa de ci btung bar bya ba'am zhe na/ gang la myos 'gyur ro dang dri yod pa/ /myos 'gyur med kyang btung bar bya ba min/ /zhes bya ba smos te/ myos par 'gyur ba ni myos 'gyur te/ myos par 'gyur
<p>233a.3</p>ba de nyid la med du zin kyang btung bar bya ba ma yin no/ /ci'i phyir btung bar mi bya zhe na/ smras pa/ gang la myos 'gyur dri dang ro yod pa ste/ myos par 'gyur ba'i dri dang ro rdzas gang dag la yod cing de lta bur gyur ba gang yin pa de ni myos par byed pa ma yin du zin kyang btung bar mi bya'o/ /kyang
<p>233a.4</p>gi sgra ni myos par 'gyur ba 'ba' zhig ma yin gyi 'on kyang myos par 'gyur ba ma yin yang btung bar mi bya'o zhes bstan pa'i phyir ro/ /ni'i sgra ni gang gi phyir gyi don te gang gi phyir myos par 'gyur ba med kyang dri dang ro yod pa de'i phyir spang bar bya ba yin no zhes bstan pa dang rim pa gzhan du
<p>233a.5</p>blta bar bya ba'i don yin no/ /'di la yang nyes pa chung bar bshad par bya'o/ /lus la bsku ba la sogs pa nad kyi gnyen po'i phyogs kyi don du nad pa kho nas bya'i gzhan dag gis ni ma yin no zhes bstan pa'i phyir dang / lus la bsku dang khur bar bcang ba ni/ /myos 'gyur nad
<p>233a.6</p>pa ma gtogs ma byed cig /ces bya ba smos te/ chang gis lus la bsku ba dang khur bar bcang bar bya'o zhes sdud pa de'i phyir gzhan du nad kyi rgyu mtshan gyis kyang btung bar bya ba ma yin no zhes bshad par 'gyur ro/ /ci ste yang myos byed btung ba ni bcas pa'i kha na ma tho ba dang bcas pa
<p>233a.7</p>de lta na yang nad kyi rgyu mtshan gyis lus la bsku ba dang / khur bar bcang ba ma gtogs pa gzhan gyi don du mi bya ste/ nad kyi gnyen po'i phyir btung bar bya ba yang ma yin pa de nyid kyi phyir/ myos 'gyur rtswa mchog tsam yang btung mi bya/ /zhes brjod pa yin no/ /bskol bar
<p>233b</p>
<p>233b.1</p>gyur tam zhes bya ba la sogs pas sngar bshad pa'i dmigs kyis bsal ba smras pa yin te/ bskol ba de myos par 'gyur ba bskol bar gyur pa gang gi tshe 'thungs par gyur pa de'i tshe nyes pa med pa yin no/ /nyid ni gang gi phyir bskol bas myos par 'gyur ba'i dngos po las nyams par
<p>233b.2</p>gyur pa de'i phyir 'thungs pa la nyes pa med pa kho na yin zhes nges par gzung ba'o/ /de bzhin du de dang kha dog tsam 'dra bar gyur tam zhes bya ba la myos par 'gyur ba de dang kha dog tsam 'dra bar gyur pa yang 'thungs na nyes pa med do zhes bya bar sbyar ro/ /'am ni sdud par byed pa yin no/ /de bzhin
<p>233b.3</p>du ma red gang yin zhes bya ba la sogs pa la gang yang ma red pa dang / nyams pa myos par 'gyur ba'i dngos po gang la yod pa de yang 'thungs pa la nyes pa med do zhes bya bar sbyar bar bya'o/ /'am gyi sgra ni kyang gi sgra'i don yin no/ /gang gi phyir zhe na/ gang gi phyir bslab pa'i gzhi 'di la myos par 'gyur ba'i
<p>233b.4</p>rgyu spangs pa de'i phyir nyes pa med do zhes bya ba'i tha tshig go/ /da ni myos 'gyur phyogs su gtogs pa zhes bya ba la sogs pas yid kyi nyes byas 'chad par byed de/ 'di lta ste/ btsong dang / ri sgog dang / sgog skya ni myos 'gyur gyi phyogs su 'dod cing sems te/ ji ltar myos par 'gyur
<p>233b.5</p>ba shin tu smad pa de bzhin du 'di yang zhes bstan par bya ba'i phyir ro/ /'di lta ste'i sgra ni yang gi sgra yin pas ni 'di skad du myos par 'gyur ba'i phyogs su gtogs pa yin pa 'ba' zhig tu ma zad kyi dus ma yin pa'i zas kyi phyogs su gtogs pa yang yin no zhes bstan par 'gyur ro/ /de ltar yang ni zhes bya
<p>233b.6</p>ba nye bar dgod par bya ba yin te myos par 'gyur ba dang 'dra bar shin tu smad par bya ba nyid yin pa'i phyir ro zhes de ltar 'dul ba rnam par 'byed pa las rnam par dpyad pa yin no/ /de ltar yang bcom ldan 'das kyis nad pa la rjes su gnang ba yin gyi gzhan dag la ni nyes pa dag tu 'gyur te/ myos par
<p>233b.7</p>byed pa dang 'dra bar dregs par byed pa'i rgyu nyid yin pa'i phyir ro/ /de dag mkhas pa'i lung gis nad pa la zhes bya ba la sogs pas de ston par byed de/ btsong la sogs pa de dag gnang ba ni bcom ldan 'das kyis bcas pa mdzad pa'o/ /mkhas pa'i lung ni sman pa'i lung las zhes bya ba'i tha tshig
<p>234a</p>
<p>234a.1</p>go/ /gang du zhe na/ ma dad mngon sum min zhes bya ba smras te/ mi ma dad pa'i mngon sum min to/ mthong ba'i phyogs su ma yin te de la smod pa srid pa'i phyir ro/ /de la longs spyod pa'i don du ji ltar bya zhe na/ gtsug lag khang gi phyi rol khyim byas la zhes bya ba la sogs pa
<p>234a.2</p>smos te/ gtsug lag khang gi phyi rol du khyim byas pa la zhugs nas so/ /ci'i phyir zhe na/ phan par bya phyir zhes smos pa yin no/ /khyim khyad par ji lta bu zhe na/ dben par zhes bya ba smos te/ skabs dang mthongs bsgribs par gyur pa gang la yod pa de ni dben pa yin te der zhugs nas zhes bya ba'i
<p>234a.3</p>don to/ /de la phan pa byed pa'i dus der yang dge 'dun gyi mal stan dag nad pa la nam yang / bcom ldan 'das kyis gnang ba yang med de/ dri ngan pas sme bar 'gyur ro zhes bya ba'i don du khong du chud par bya'o/ /ci tsam na gtsug lag khang du 'jug par bya ba yin zhe na/ dri nga bral bar gyur nas de'i 'og
<p>234a.4</p>tu/ /zhes bya ba smos te/ dge tshul gang gi lus dri nga ba dang bral bar gyur pa na ste/ zhag bdun dag na dri nga ba yang lus dang bral bar gyur pa'i 'og tu gtsug lag khang du 'jug cing rab tu 'jug par bya'o/ /ci'i phyir zhe na/ rang gzhan gnas nas zhes bya ba smos pa yin no/ /ni'i sgra ni nges par gzung
<p>234a.5</p>ba'o/ /dge tshul gyi tshig le'ur byas pa las myos par byed pa btung ba las slar ldog pa ste bslab pa'i gzhi lnga pa'o// //da ni/ gar dang glu dang brdung bar bya ba rnams/ /sdom can bdag dang gzhan gyis bya ba min/ /zhes bya ba la sogs pas bslab pa'i gzhi drug pa 'chad par byed pa yin
<p>234a.6</p>te/ gar dang glu dang brdung bar bya ba dag sdom can bdag rang gis mi bya zhing gzhan gyis kyang bya ba ma yin no/ /gang cung zhig rgod pa'i bsam pas lus rab tu skyod par byed pa ni gar yin la/ gang cung zhig de nyid kyi bsam pas dbyangs len par byed pa ni glu yin no/ /brdung bar bya ba dag ni gang
<p>234a.7</p>'ga' zhig tu rdza rnga dang rnga bo che dag la tha na sor mo dag gis kyang rim gyis sam/ go rims ma yin pas rdung bar byed cing rab tu skyod par byed pa yin te/ rang gi brla la sogs pa la brdeg pa la sogs pas kyang zhes bya ba'i tha tshig go/ /bslab pa'i gzhi 'di ni 'du shes gtso bor gyur pa
<p>234b</p>
<p>234b.1</p>nyid yin pas gang gi phyir blo sngon du btang bas byas na blo sngon du song bas zhes bya ba'i dbang du byas nas nyes pa yod pa yin no/ /ci 'di rgyu gang gis mi bya ba yin zhe na/ 'di dag 'khor bar chags par byed pa'i rgyu zhes bya ba smos te/ 'khor ba la chags pa ni 'khor bar chags pa ste/ kun nas
<p>234b.2</p>zhen pa zhes bya ba'i don to/ /gar la sogs pa byed pa 'di ni 'dir rgyu ste byed pa'i rgyu zhes bya ba'i don to/ /gang gi phyir gar la sogs pa la rab tu dga' ba ni skyo bar mi 'gyur ba de'i phyir mngon par dga' ba ni 'khor ba'i rgyu yin no/ /de lta bur gyur pa byas na cir 'gyur zhe na/ 'on kyang ji ste byas na
<p>234b.3</p>nyes byas su 'gyur zhes bya ba smos te/ gar la sogs pa 'on kyang nyes byas su 'gyur ro/ /'di la nyes byas yod pa'i phyir nyes byas dang dge tshul ldan par 'gyur ro/ /'on kyang zhes bya ba ni gal te yang 'khor bar chags pa'i rgyu yin pa de lta na yang zhes bya ba'i tha tshig go/ /bcom ldan 'das
<p>234b.4</p>la mchod pa'i don du ji ltar bsgrub par bya/ /de'i phyir yang mi bskul lam zhe na smras pa/ de la gzhan gyi don lta zhog /bcom ldan 'das la mchod pa bya ba'i don dang dgos pa 'dis zhes bya ba ni mchod pa'i phyir te/ de'i dngos po de la yang mchod pa'i rgyu mtshan du yang bskul bar mi bya'o/ /ji
<p>234b.5</p>ltar mi bskul zhes/ brdung ba dang glu long zhes bya ba smos pa yin no zhes ni de ltar zhes bya ba'i don yin te/ 'di skad du de lta bur gyur pa'i dngos kyi tshig brjod par mi bya'o zhes bstan par 'gyur ro/ /de bzhin du gar la yang de skad du brjod par mi bya'o/ /'o na ji ltar bcom ldan 'das la mchod pa bya ba'i
<p>234b.6</p>phyir bskul bar bya zhe na/ /lha dang lha min zhes bya ba la sogs pa smos te/ lha dang lha ma yin ni lha dang lha min dbang po ste/ des mchod pa'i zhabs kyi rdul sangs rgyas gang la mnga' ba de ni lha dang lha min dbang pos mchod pa'i zhabs rdul can te/ de la rang gi bzos mchod pa gyis zhes bya ba ni tshig gi lhag
<p>234b.7</p>ma'o/ /'on kyang zhes bya ba ni ji ste yang zhes bya ba'i don yin no/ /glu'i dmigs kyis bsal ba ni/ chos rnams dbyangs su 'don la nyes pa med/ /ces bya ba la sogs pa la/ /chos mnyan pa sbyin pa'i glu la ni nyes pa yod pa ma yin no/ /ni'i sgra ni snga ma las khyad par du bya ba dang / rim pa gzhan
<p>235a</p>
<p>235a.1</p>du'i don to/ /ston pa'i yon tan brjod kyang de bzhin no/ /zhes bya ba la/ ji ltar snga ma la nyes pa yod pa ma yin pa de bzhin du ston pa bcom ldan 'das kyi yon tan brjod pa ste/ ston pas nye bar mchod pa la nyes pa yod pa ma yin no zhes bya ba'i tha tshig go/ /gang yang dbyangs mi
<p>235a.2</p>shes pa yin na ji ltar bya zhe na/ dbyangs la mi mkhas dam pa'i chos kyi phyir/ /zhes bya ba la sogs pa smos te/ dbyangs mi shes pa ni dbyangs la mi mkhas pa'i dge tshul dben par zhugs te bslab par bya'o/ /ci'i rgyu mtshan gyis she na/ dam pa'i chos kyi phyir zhes smras pa yin no/ /ni'i sgra ni 'dir
<p>235a.3</p>yang dbyangs la mi mkhas na zhes snga ma las khyad par du byed pa'i don to/ /nyid ni don gzhan rnam par gcod pa'o/ /dben par zhugs te zhes smos pa ni bag med pa rnam par spang ba'i phyir ro/ /bslab par bya zhes bya ba ni 'di bslab pa'i gzhi ni ma yin gyi/ gal te dam pa'i chos la bstod pas nye bar
<p>235a.4</p>mchod pa'i phyir bslab pa la nyes pa yod pa ma yin no zhes bya ba de lta bu'i tshig de dag ni mchog tu zhes bya bar shes par bya'o/ /'dir gar la sogs pa bdag nyid byed pa dang / gzhan byed du bcug na yongs su rdzogs pa'i nyes byas su 'gyur la/ gal te mchod pa'i rgyu mtshan gyis byed na de'i tshe na smad do/ /
<p>235a.5</p>da ni gar la sogs gtogs pa zhes bya ba la sogs pas yid kyir 'gyur ba 'chad par byed de/ chu'i rnga la sogs pa gang yin pa de ni chu'i rnga la sogs pa'o/ /gang de ni gar la sogs pa'i phyogs su gtogs pa yin pa de'i phyir yid kyir 'gyur te/ chu'i yul la rtse ba nyams su myong bar
<p>235a.6</p>byed na/ zhes bya ba'i tha tshig go/ /sogs pa'i sgras ni rkyal la sogs pa bsdu'o/ /chu'i rnga ni chu la brdung ba yin no/ /de bzhin du chu la byi 'dzul byed pa ni 'og tu 'gro bar byed pa'o/ /de bzhin du ring du 'gro ba zhes bya ba ni chu'i nang du nub par gyur pa nyid kyis dud 'gro bzhin du 'gro bar byed pa'o/ /
<p>235a.7</p>'byung ba ni 'og tu 'jug pa las steng du 'byung bar byed pa'o/ /de bzhin du mchong ba dang rgyug pa ni mchong ba dang rgyug pa ste/ de la sogs pa gang yin pa de la de skad ces bya'o/ /mchong ba ni lteng ka la sogs pa'o/ /sogs pa smos pas ni rkang pa phyung zhing phyung zhing 'gro ba 'am/ bgrad par
<p>235b</p>
<p>235b.1</p>byas nas 'gro ba bsdu'o/ /de dag thams cad rtsed mo'i rgyu mtshan yin na bkag pa yin no/ /de dag nyes pa'i gnyen po'i phyir rlung la sogs pa la nyes par mi 'gyur ro zhes bstan pa'i phyir rtsed mo smos pa yin no/ /so snang gyur cing de bzhin sgra che ba/ /'phags pas rta gang dang ni gtam mi bya/ /
<p>235b.2</p>zhes bya ba la/ so snang bar gyur ba ni gsal por gyur pas 'phags pa ste/ rab tu byung bas dgod par mi bya zhing gtam mi bya zhes bya bar sbyar ro/ /de bzhin gyi sgra ni de bzhin sgra che bar bshad ma thag pa de mi bya'o zhes bya bar sbyar bar bya ba'i phyir ro/ /dang ni sdud par byed pa yin no/ /sgra che ba smos
<p>235b.3</p>pas cung zhig dgod pa la nyes pa med pa yin te/ de skad du yang bzhin gyi mdog gsal ba dang / 'dzum pa sngon du 'gro bas zhes bya ba la sogs pa 'byung ba yin pas kha shin tu gdangs par mi bya'o/ /gang gi tshe kha glal bar 'gyur ba de'i tshe ji ltar bya ba yin zhe na/ glal byung na ni lag
<p>235b.4</p>pa'am chos gos kyi gra yang rung ste/ kha ni dgab par bya zhes bya ba smos te/ lag pa'am gos kyi mtha' ma dag gis kha legs par bkab ste glal bar bya'o/ /'on te 'ga' zhig tu gzhan gyi dbang gis mi nus pa de'i tshe na nyes pa med de/ dang ni ma bstan pa sdud par byed pa yin te/ dper na kha
<p>235b.5</p>gdangs nas chu btung ba de lta bu'o/ /sngar bshad pa'i 'byung ba la sogs pa'i dmigs kyis bsal ba ni/ sman pa'i lung ngam yang na bslab pa'i phyir/ /zhes bya ba la sogs pa smos te/ nad pa la phan pa'i don du sman pa'i lung gis dben pa'i sa phyogs su 'byung ba la sogs pa byas na nyes pa
<p>235b.6</p>med pa yin te/ sman pa'i lung kho nas rgyal ba la nyes pa yod pa ma yin no zhes brjod par bya'o/ /yang na bslab pa'i phyir te/ de lta na yang dben pa'i phyogs su rkyal pa la nyes pa med do/ /a tha'i sgra ni yang na zhes bya ba'i don yin no/ /gang du bud med sgrub byed khrus byed pa/ /mu de thag ring
<p>235b.7</p>du ni spang bar bya/ /zhes bya ba la gang du bud med khrus byed pa dang / gang du sgrub par byed pa glang po la sogs pa khrus byed pa'am/ chu 'thung ba'i mu de thag ring ste/ ring ba nas ring por spang bar bya ba yin no/ /'dod chags skyed pa'i rgyu mtshan rab tu bcom par bya ba'i phyir dang / kun nas rtsod
<p>236a</p>
<p>236a.1</p>pa yongs su spang bar bya ba'i phyir zhes bya ba'i dgos pa yod par rig par bya'o/ /dge tshul gyi tshig le'ur byas pa las gar la sogs pa las slar ldog pa ste/ bslab pa'i gzhi drug pa'o// //da ni dri'i byug pa'am me tog phreng ba'ang rung zhes bya ba la sogs
<p>236a.2</p>pas bslab pa'i gzhi bdun pa 'chad pa yin te/ tsan dan la sogs pa'i dris rjes su bskus pa de ni dri'i byug pa ste/ dge tshul gang gis bcangs na/ glen pa de ni nyes byas nyid kyis gtses par 'gyur zhes bya bar sbyar bar bya'o/ /de bzhin du me tog phreng ba ste/ brgyud ma de yang mgo bo'am ske
<p>236a.3</p>la btags na de yang nyes byas nyid kyis gtses par 'gyur ro zhes bya bar sbyar ro/ /phreng ba ni me tog tsam gyi nye bar mtshon par byed pa yin no/ /de ltar lus la gur gum la sogs pa'i mdog gi kha dog gis bcangs pa de yang gtses par 'gyur ro zhes bya bar sbyar bar bya'o/ /gang la zhe na/ lus la
<p>236a.4</p>zhes smos pa yin no/ /khyad par ji lta bu zhe na/ mi gtsang snod kyi zhes bya ba la mi gtsang ba ni gtsang ba ma yin pa ste/ de'i snod du gyur pa de la zhes bya ba'i don to/ /gtses pa ni rnam par gtses pa zhes bya ba'i don to/ /nyid ni nyes byas kyi nyes pas gtses pa kho na zhes rim pa gzhan dang nges par
<p>236a.5</p>gzung ba yin no/ /'di skad du dge tshul nyes byas kyi nyes par 'gyur ro zhes bstan par 'gyur ro/ /de bzhin du/ dag byed dang ni chos gos bdug pa dang / /zhes bya ba la sogs pa la/ dag byed dang chos gos la spos kyis bdug pa dang / sen mo bdar bas 'chos pa dang / mig sman dang / 
<p>236a.6</p>mchu dmar por byed pa dang / de bzhin du long mo yan chad de gong du so phag gis bdar zhing dri ma med par sbyangs pa zhes bya ba la sogs pa de lta bu la sogs pa kun du spyod pa na nyes byas su 'gyur ro/ /ci thams cad du'am zhe na/ g.yan pa med par zhes smras te/ gal te g.yan pa yod pa de'i
<p>236a.7</p>tshe nyes par mi 'gyur ro/ /dag byed ces bya ba ni rdzas dri bzang ba can gyis dag byed du byas pa mgo la bcangs pa'o/ /gzhan yang chos gos la dri bzang pos bdug par byed pa dang / sen mo 'chos pa zhes bya ba ni 'tsher bar byed pa'i bsam pas yin gyi dri ma bsal bar byed pa'i
<p>236b</p>
<p>236b.1</p>phyir ni ma yin no/ /gzhan yang mchu dmar por byed pa ni so rtsi za ba la sogs pas so/ /g.yan pa ni tshig rlung dang khrag la sogs pa'i nyes par mtshon par byed pa yin te/ long mo'i 'og man chad la ni nyes pa med do/ /nyes byas nyid ces bya ba nyid ni lhag ma yang ma yin la yid kyir 'gyur ba
<p>236b.2</p>yang ma yin no zhes bshad pa'i phyir ro/ /bcas pa'i kha na ma tho ba nyid yin pa'i phyir dri'i byug pa nyes byas su 'gyur ba de lta na yang nad pa des dben par 'dug ste nad la phan pa'i phyir tsan dan la sogs pas bsku bar bya'o/ /ci'i phyir zhe na/ spras pa 'jig rten gyi ma dad pa ni 'jig rten ma dad par 'gyur
<p>236b.3</p>ba ste/ de spang bar bya ba'i phyir ro/ /gang gi phyir de 'dra ba mthong bar 'gyur na ma dad pa ste/ dad pa ma yin pa skye bar 'gyur ba de'i phyir yongs su spang bar bya ba yin no/ /gang gi tshe chos ston pa la sogs pas nye bar 'khod pa na yon bdag gis dri byin na de ci ltar bya zhe na/ dad pa dag gis rkang pa dris
<p>236b.4</p>bskus na zhes bya ba la sogs pa smos te/ dad pa dge bsnyen gyis rkang pa la dris bskus na sdom can gyis chos ston gyi dus phyis bkru bar bya'o/ /gang gi tshe zhe na/ smras pa yon bdag gis ma mthong bar ro/ /ni ni snga ma las khyad par du byed pa'i don yin no/ /de bzhin du dad pas phul ba'i
<p>236b.5</p>me tog dri zhim po can 'phags pa ste rab tu byung bas bsnam par bya'o zhes bya bar sbyar ro/ /ci zhig byas nas she na/ mig la phan no zhes smos te/ me tog dri zhim po can thams cad mig la phan no zhes bya ba ni dbang du byas nas so/ /chags pa'i blo gros ni chags blo ste nyes byas chung bar
<p>236b.6</p>'gyur ro/ /da ni dri la sogs pa'i skabs dbye'o/ /zhes bya ba la sogs pa yid kyir 'gyur ba rjod par byed pa yin te/ dri la sogs pa'i phyogs su gtogs pa gang yin pa de dag gi skabs 'byed pa'o/ /da ni da ltar te nyes byas kyi de ma thag pa'i skabs su zhes bya ba'i don to/ /chu
<p>236b.7</p>la sogs par gdong ni blta mi bya/ /zhes bya ba la sogs pas de ston pa yin te/ chags pa'i sems kyis chu la sogs pa dag la gdong blta bar mi bya'o/ /sogs pa'i sgras ni me long la sogs pa gzung ngo / /ci rnam pa thams cad du nyes par 'gyur ram zhe na/ sngon dang da ltar bdag
<p>237a</p>
<p>237a.1</p>lus cir 'gyur zhe'am/ /zhes bya ba la sogs pa smos te/ rang gi lus dang khog pa'i sngon dang da ltar gyi gnas skabs gang la rnam par dpyod pa'i bsam pa dang / skyo ba skyed pa'i phyir sngon bdag gi lus ngar la bab pa da ltar gyi gnas skabs ji 'dra snyam pas gdong la
<p>237a.2</p>lta na nyes pa med do/ /ci ngo gdong du gtogs pa'i rma 'di drubs sam 'on te ma yin zhes rnam par brtag pa'i phyir blta ba la nyes pa med do/ /gang gi tshe zhe na/ nyes par mi 'gyur ro zhes smos pa yin no/ /gang gi gdong la sogs pa la lta ba la nyes par mi 'gyur te bsam pa'i dbang gis zhes
<p>237a.3</p>bya ba'i tha tshig go/ /se ral kha dang mdzub ris tshud gsum dang / /rgyan rnams thams cad yongs su spang bar bya/ /zhes bya ba la se ral kha ni tshangs pa'i skud pa'o/ /mdzub ris ni dpral ba'i phyogs su thal ba'am/ gzhan 'ga' zhig gis mdzub ris byas pa'o/ /tshud gsum
<p>237a.4</p>ni bkra shis pa'i phyir la gdar gyi phyogs su skud pa btags pa'o/ /se ral kha dang mdzub ris dang tshud gsum ni zhes brjod par bya'o/ /bshad ma thag pa de dag sor gdub la sogs pa'i rgyun gzhan dang gzhan thams cad kyang yongs su spang bar bya'o/ /nad sogs zhi phyir dpung pa g.yon
<p>237a.5</p>pa la/ /sngags la sogs pa'i zhes bya ba la sogs pas de'i dmigs kyis bsal ba smras te/ nad la sogs pa zhi bar byed pa ni nad sogs zhi ba'o/ /sogs pa'i sgras ni mi ma yin pa la sogs pa yongs su bsdus pa yin no/ /de'i don ni nad sogs zhi phyir sngags la sogs pa'i
<p>237a.6</p>skud pa sdom can gyis gdags par bya'o/ /sngags la sogs pa gang yin pa de ni sngags la sogs pa ste/ sogs pa'i sgras sman yongs su bsdu'o/ /de dang ldan pa'i skud pa ni sngags la sogs pa'i skud pa ste/ sdom can dge tshul gyis bcang bar bya'o zhes bya ba'i don to/ /gang
<p>237a.7</p>du gdags par bya ba yin zhe na/ dpung pa g.yon par zhes smras te/ de yang dpung pa'i rtsa bar zhes bya bar rig par bya'o/ /ni'i sgra ni nad la sogs pa'i gnyen por gdags pa la nyes pa yod pa ma yin no zhes snga ma las khyad par du byed pa'i don to/ /kyang gi sgra ni gzhan rang bzhin
<p>237b</p>
<p>237b.1</p>gyis kha na ma tho ba nad kyi gnyen po'i don du gdags par bya ba ma yin pa 'ba' zhig tu ma zad kyi 'on kyang sngags la sogs pa'i skud pa dag kyang zhes sdud pa ma yin pa dang / rim pa gzhan yin no/ /nad la sogs pa sos par gyur na ji ltar bya zhe na/ nad sos nas ni skud pa bkrol
<p>237b.2</p>nas kyang zhes bya ba la sogs pa smos te/ nad sos shing bral bar gyur nas skud pa de dpung pa las bkrol nas gzhag par bya'o/ /gang du zhe na/ bu ga gtsang ma'i phyogs su zhes bya ba smos te/ gtsang mar gyur pa'i bu ga'i cha ni bu ga gtsang ma'i phyogs te/ka ba la sogs pa'i zhes
<p>237b.3</p>bya ba ni tshig gi lhag ma yin no/ /gtsang ba nyid kyang gnod pa med par gyur pa nyid yin pa'i phyir ro/ /sdom can gyis ni sna tshogs gdugs mi bcang / /grong du yu ba bsgreng ba gnang ba med/ /lo ma dang ni smyug ma gnyis kyi gdugs/ /yu ba'i tshad ni gdugs kyi tshad tsam yin/ /zhes
<p>237b.4</p>bya ba la/ sdom can gyis gdugs bcang bar mi bya'o/ /khyad par ji lta bu zhe na/ sna tshogs zhes bya ba smos te/ rma bya'i gdugs lta bu'o/ /sna tshogs pa bkag pas khra bo ma yin pa bcangs pa la ni nyes pa med do/ /de'i tshe yang grong du gnang ba med pa ste bkag pa yin no/ /khyad
<p>237b.5</p>par ji lta bu zhe na/ yu ba bsgreng ba ste yu ba gyen du bsgreng ba yin pa de'i phyir grong gi nang du gdugs logs su bsnyal nas 'gro bar bya'o/ /dang ni sna tshogs pa bkag pa 'ba' zhig tu ma zad kyi khra bo ma yin pa yang grong du bkag pa yin no/ /zhes sdud par byed pa'o/ /gdugs de yang rnam pa
<p>237b.6</p>gnyis te zhes bstan pa'i phyir lo ma dang ni smyug ma gnyis kyi gdugs zhes bya ba smos te/ lo ma las byas pa ni lo ma'i yin te lo ma zhes bya ba ni shing lo rjod par byed pa yin te/ dper na ta la'i gdugs lta bu'o/ /smyug ma las byas pa ni smyug ma'i yin te/ rnam pa 'dis gdugs
<p>237b.7</p>rnam pa gnyis su 'gyur ro/ /tshad pa las skyob par byed pas na de ni gdugs zhes bya'o/ /de lta bur gyur pa bshad cing gnang ba'i gdugs de'i tshad tsam zhes bya ba la gdugs kyi tshad du yu ba bshad pa yin te/ khog pa'i tshad kyi yu ba bya'o zhes bya ba'i tha tshig go/ /dang ni lo ma la
<p>238a</p>
<p>238a.1</p>sogs pa'i gdugs bshad pa dang / de'i tshad kyi yu ba bshad pa yin no zhes sdud par byed pa'o/ /dge tshul gyi tshig le'ur byas pa las dri la sogs pa las slar ldog pa ste bslab pa'i gzhi bdun pa'o// //da ni/ che zhing mtho ba'i mal stan nyal ba ni/ /zhes
<p>238a.2</p>bya ba la sogs pas bslab pa'i gzhi brgyad pa 'chad pa yin te mal stan chen po la dge tshul nyal bar byed na gzir bar 'gyur ro/ /gang gis she na/ nyes byas bkra mi shis pas zhes bya ba smos te/ nyes byas kho na bkra mi shis pa yin pas nyes byas bkra mi shis pa ste/ shis pa ma yin pa
<p>238a.3</p>de'i phyir des zhes bya ba'i don to/ /yang na mal stan mthon po la nyal ba ste de la yang nyal bar byed na gzir bar 'gyur ro zhes bya ba thams cad brjod par bya ba yin te/ de la nyal na nyes byas kyi nyes par 'gyur ro zhes bya ba'i tha tshig go/ /mal stan de gnyis kyi rang bzhin ci yin zhes
<p>238a.4</p>bstan pa'i phyir/ khru gang tshad las 'das pa mtho ba yin/ /zhes bya ba la sogs pa smos te/ khru gang tshad las 'das pa zhes bya ba ni khru'i tshad las lhag par gyur pa'o/ /ni'i sgra ni gang gi phyir gyi don yin te/ gang gi phyir de lta bur gyur pa de ni mthon po yin pa de'i phyir 'di la nyal bar mi
<p>238a.5</p>bya'o/ /rin chen la sogs rkang rgyan che ba yin/ /zhes bya ba la rin po che la sogs pas rkang pa rnam par spras pa'i phyir rin chen la sogs rkang rgyan te/ de lta bur gyur pa de ni mal stan chen po yin no/ /sogs pa'i sgras ni gser la sogs pa bsdu'o/ /ni'i sgra ni snga ma las khyad par du byed
<p>238a.6</p>pa'i don to/ /mtho ba'i mal stan rin chen 'od spras pa/ /zhes bya ba la sogs pas dmigs kyis bsal ba smras pa yin te/ stan mthon po la 'dzegs nas chos bsgrags pa rab tu sbyin par bya'o/ /gang gi phyir bde bar gshegs pa'i chos sri zhu bya ba dang / mchod par bya ba yin pa'i phyir ro/ /
<p>238a.7</p>khyad par ji lta bu zhe na/ rin chen 'od spras zhes bya ba smos te/ rin po che dag gi 'od ni rin chen 'od de 'od zer de dang 'dra bar 'bar ba'i gzi brjid bzang po dang ldan pa de lta bur gyur pa de la 'dzegs nas zhes bya ba'i tha tshig go/ /ci zhig mngon sum du byas nas she na/ 'dir ni 'du byed 'jig
<p>238b</p>
<p>238b.1</p>par bsams nas ni/ /zhes bya ba la sogs pa smos te/ 'du byed rnams 'jig cing nyams pa de ni 'du byed 'jig par bsam pa ste/ dmigs nas zhes bya ba'i don to/ /'dir ni zhes bya ba ni chos sgrogs pa'i dus su'o/ /de lta bur dmigs pas rin po che la sogs pas spras pa'i stan la
<p>238b.2</p>'dzegs nas chos bsgrags pa sbyin pa la nyes pa yod pa ma yin no/ /gnod sbyin gnas dang lha yi gnas dag dang / /klu yi gnas su rin chen 'bar ba rnams/ /khyim pas bstabs kyang sdom can mi dag par/ /bsgoms nas 'dug par gyur kyang nyes pa med/ /de bzhin du khyim gyi nang du
<p>238b.3</p>khyim pas bstabs pa ste khyim gyi nang der khyim pas bstabs pa'i stan la chos bsgrags pa sbyin pa las dus gzhan gyi tshe yang 'dug par bya'o/ /khyad par ji lta bu zhe na/ rin po che de dag gi 'od zer 'bar ba des gsal bar byas pa la yang ngo / /'di skad du khyim pas khyim nang du rin
<p>238b.4</p>po che la sogs pas spras pa'i stan bshams pa la rjes su gzung ba'i blos 'dug par bya'o zhes bstan par 'gyur ro/ /ji ltar bsams nas 'dug par bya zhe na/ mi rtag par bsgoms nas zhes bya ba smos te/ mi rtag par bsgoms pa ni mngon sum du byas pa yin te/ 'dus byas thams
<p>238b.5</p>cad ni mi rtag pa'o zhes bsgoms pa 'dis de'i rgyu can sems rgod pa mngon par bcom nas yon bdag gi bsod nams spel bar bya ba'i phyir 'dug par bya'o/ /de bzhin du gnod sbyin gyi gnas te khyim pa de dang de bzhin du lha'i gnas te khyim du sdom can yid la byed pa des 'dug pa de la nyes pa
<p>238b.6</p>yod pa ma yin no/ /klu'i gnas te khyim du bsam pa de nyid kyis 'dug pa de la nyes pa yod pa ma yin te/ gang gi phyir sa gzhi dang them skas rin po che'i rang bzhin ni de dag gi bsod nams las byung ba'i phyir ro/ /dang ni thams cad du sdud pa'o/ /ji ltar yang bslab pa'i gzhi 'di dngos
<p>238b.7</p>po gtso bor gyur pa yin te/ rtog pa spangs pa tsam gyis gnas pa la sogs pa la nyes par 'gyur ba de lta na yang mi rtag pa'i yid la byed pa'i rnam pa med par 'dug na kha na ma tho ba chung bar 'gyur la/ yid la byed pa'i rnam pa des kyang yod pa ma yin par rig par bya'o/ /da ni/ mtho la
<p>239a</p>
<p>239a.1</p>sogs phyogs nyin par nyal ba dang / /zhes bya ba la sogs pas yid kyi nyes par 'gyur ba 'chad pa yin te/ nyin par nyal na stan mthon po la sogs pa'i phyogs su gtogs par 'gyur ba yin no zhes bya ba'i don yin pa de'i phyir nyin par nyal ba yid kyi nyes par 'gyur
<p>239a.2</p>ro zhes bya ba'i tha tshig go/ /de la gnyid kyis zil gyis mnan par gyur pa de'i tshe ji ltar bsgrub par bya ba yin zhe na/ gnyid kyi nad du gyur pa zhes bya ba smos te/ gal te gnyid kyis nad du gyur cing gcing bar gyur pa de dag la gnang ba ste/ bcom ldan 'das kyis nyin par nyal ba de rjes su gnang ba
<p>239a.3</p>yin no zhes bya ba ni lhag ma'o/ /dus ci srid cig tu zhe na/ cung zad ces bya ba smos pa yin no/ /cung zad ces bya ba'i tshig ni dus ci tsam gyis gnyid sangs par gyur nas dge ba'i phyogs la sbyor bar bzod pa de tsam nye bar mtshon par byed pa yin par rtogs par bya'o/ /nad pa dang ni nad
<p>239a.4</p>g.yog ma gtogs par/ /sdom can mar me snang la nyal ma gnang / /zhes bya ba la/ mar me'i snang ba la nyal ba ni mar me snang la nyal ba ste/ nyi ma dang zla ba'i snang ba las snang ba dang ldan pa'i phyogs gzhan de la sdom can ma gnang ba yin no zhes bya ba'i tha tshig go/ /ci thams cad dam
<p>239a.5</p>zhe na/ smras pa/ nad pa ma gtogs pa dang nad pa de'i nad g.yog byed pa'i sdom can ma gtogs par sdom can gzhan dag ces bya ba'i don to/ /dang ni sdud par byed pa yin no/ /gding ba med par nyal ba rigs pa min/ /zhes bya ba la/ dge 'dun gyi mal stan la gding ba med cing gding ba
<p>239a.6</p>dang bral bas nyal bar rigs pa ma yin pa de'i phyir/ dge 'dun gyi mal stan gding bas g.yogs nas yongs su longs spyad par bya ba yin no/ /longs spyod pa de la yang g.yogs ma med pa nyid la gding bas g.yogs pa nyid ni 'dug pa la bar du chod pa'i dgos pa nyid yin pa'i phyir
<p>239a.7</p>ro/ /de yang 'dir khri dang khri'u las gzhan pa nyid la zhes rtogs par bya ste/ de nyams par 'gyur ba'i phyir ro/ /gzhan yang / mal stan ko lpags nam yang gnang ba med/ /ces bya ba la/ ko lpags kyi mal stan longs spyod pa nam yang gnang ba med pa kho na yin te/ ko lpags
<p>239b</p>
<p>239b.1</p>kyi mal stan yongs su longs spyod par byed na nyes byas kyi nyes par 'gyur ro zhes bya ba'i tha tshig go/ /ci rnam pa thams cad kyi thams cad du ma gnang ba yin nam zhe na/ smras pa/ khyim pa'i khyim du stan tsam nyi tshe gnang zhes bya ba la/ khyim pa'i khyim du stan nyi tshe tsam yongs su longs spyod par gnang ba yin no/ /
<p>239b.2</p>ni'i sgra ni gzhan gtsug lag khang la sogs par ma yin no zhes khyad par du bstan pa'i phyir ro/ /tsam zhes smos pa ni mal stan rnam par bcad pa yin no/ /ci thams cad du tshul 'di yin nam zhe na/ rdo 'jog tu ni gnyi ga'ang gnang ba yin/ /zhes bya ba la/ rdo 'jog ces bya ba ni yul
<p>239b.3</p>mtha' 'khob yin te/ de la mal dang stan gnyi ga yang gnang ba ste/ bcom ldan 'das kyis gnang ngo zhes bya ba ni lhag ma'o/ /rdo 'jog las gzhan 'ga' zhig tu yang ko lpags kyi mal stan longs spyod par gnang ba med pa de nyid kyi phyir slob dpon yon tan 'od kyis/ a mra pa ran+ta dag tu ko
<p>239b.4</p>lpags mi bcang bar mi bya'o gsungs pa yin no/ /kha cig yul gyi dbus su mal stan ko lpags min/ /yul gyi mtha' 'khob tu ni gnyi ga'ang gnang / /zhes 'don pa de ni mi rigs par snang ste/ gang gi phyir bcom ldan 'das kyis dge slong dag la rdo 'jog kho na dag tu ko lpags kyi stan
<p>239b.5</p>la sogs pa yongs su longs spyod pa dang / rtag tu khrus gnang ba de'i phyir gzhan du 'don pa mi rigs so zhes kho bo sems so/ /ba glang rta dang stag dang seng ge dang / /dom dang byi la'i pags pa rung ba min/ /zhes bya ba la/ ba glang ni glang po che yin la rta ni mgyogs 'gro ste de gnyis kyi pags pa mi
<p>239b.6</p>rung ba yin pas 'di gnyis kyi pags pa'i lham bcang bar mi bya zhing rdo 'jog dag tu yang de dag las byas pa'i mal stan la longs spyad par mi bya'o zhes bya ba'i tha tshig go/ /ni'i sgra ni thams cad kyi thams cad du rung ba ma yin no zhes snga ma las bye brag tu bya ba'i don yin no/ /de bzhin du stag dang seng ge dang / dom
<p>239b.7</p>dang dred dang byi la zhes bya ba la/ stag dang seng ge dang dom dang byi la dag ces sbyar ro/ /de dag gi pags pa rung ba ma yin pas zhes bya ba la sogs pa snga ma bzhin du thams cad la brjod par bya'o/ /bal ba dza dang gres ma rtswa sogs las/ /byas pa'i lham ni bcang bar bya ba min/ /zhes bya ba la
<p>240a</p>
<p>240a.1</p>bal ba dza ni rtswa'i bye brag la bya'o/ /gres ma ni rtswa mun dza la bya'o/ /rtswa ni smyug shun te zlas dbye ba'i bsdu ba bya'o/ /rtswa de dag las byas pa'i lham bcang bar bya ba ma yin no/ /yang gi sgras ni 'di skad du sdom can gyis rung ba ma yin pa'i pags pa 'ba' zhig ma yin pa shing las
<p>240a.2</p>byas pa'i lham yang gnang ba med do zhes bshad par bya ba'i phyir ro zhes bstan par 'gyur ro/ /gang du zhe na gtsug lag khang steng gnas khang khyams rnams su zhes bya ba smos te/ gtsug lag khang gi steng ste steng gi bla gab med pa dang gnas khang dang khyams dag tu longs spyod par gnang ba med do/ /
<p>240a.3</p>rtag tu zhes bya ba ni rnam pa thams cad du gnang ba med pas de 'ga' zhig tu yang zhes bya ba'i don to/ /ni'i sgra ni shing gi lham nam yang gtsug lag khang gi steng la sogs pa dag tu gnang ba med do zhes snga ma las bye brag tu bya ba'i phyir ro/ /ni'i dmigs kyis bsal ba ni/ gci ba dang bshang ba'i
<p>240a.4</p>gnas phyogs dang zhes bya ba la sogs pa smos te/ gci ba dang bshang ba ni gci ba dang bshang ba'o/ /de gnyis kyi gnas ni gci ba dang bshang ba'i gnas so/ /de gnyis kyi phyogs ni nye 'khor dang nang yin te/ de dag tu shing gi lham de longs spyod pa la nyes pa med do/ /khyad par ji lta bu zhe na/ 
<p>240a.5</p>khyim gyi nang bcas ma bskus zhes bya ba smos te/ khyim gyi nang dang lhan cig 'jug pa'i phyir khyim gyi nang bcas su'o/ /khyad par ji lta bu zhe na/ ma bskus pa ste bskus pa las gzhan pa'i sa phyogs de la nyes pa med do zhes bya ba'i don yin te/ byi dor byas pa nyid la ni nyes par 'gyur ro zhes
<p>240a.6</p>rig par bya'o/ /mdze can gyis ni dge 'dun khri la sogs/ /zhes bya ba la dge 'dun gyi khri la sogs pa spang bya ste/ yongs su longs spyod par mi bya'o zhes bya ba'i don to/ /sogs pa'i sgras ni chol zangs la sogs pa bsdu ba'i phyir ro/ /de bzhin dge 'dun la sogs zhes bya ba la/ dge 'dun
<p>240a.7</p>'du zhing tshogs par gyur pa ni dge 'dun 'du ba ste/ de la sogs pa gang yin pa de ni dge 'dun 'dul sogs pa'o/ /de bzhin gyi sgra ni ji ltar gong du spang bar bya zhes bstan pa de ltar 'dir yang spang bar bya'o zhes bshad pa'i phyir ro/ /sogs pa'i sgras ni dge 'dun yongs su longs spyod pa'i gnas
<p>240b</p>
<p>240b.1</p>yongs su bsdu ba'i phyir te/ dper na gci ba'i khang pa la sogs pa bsdu'o/ /dge 'dun gyis de ji ltar bya ba yin zhe na/ dge 'dun gyis kyang de ni dben bzhag nas/ /zhes bya ba la sogs pa smos te/ mdze can de ni dge 'dun gyis kyang yongs su bskyang bar bya'o/ /ji lta zhe na/ sman gyi sbyor bas zhes bya
<p>240b.2</p>ba smos te/ sman gyi sbyor ba ni sman gyi sbyor ba ste/ sman gyi sbyor bas sman sbyin pa dang / nad g.yog sbyin pa des yongs su bskyang bar bya zhes bya ba'i don yin no/ /gang du bzhag nas she na/ dben zhes bya ba smos te/ skye bo nye bar 'tshogs pa las dben par gyur par gzhag cing bcug nas zhes bya ba'i
<p>240b.3</p>tha tshig go/ /mdze can 'ba' zhig la ma yin gyi/ 'on kyang nad pa thams cad la sman dang / nad g.yog sbyin pas na yongs su bskyang bar bya ba yin pas na/ nad pa thams cad nad g.yog rnams kyis ni/ /'tsho ba shin tu dkon par bsams nas kyang / /rang bzhin sdig pa ma gtogs bsgribs
<p>240b.4</p>nas kyang / /bcas pa'i kha na ma thos bskyang bar bya/ /zhes bya ba la/ rang bzhin gyi kha na ma tho ba ni rang bzhin gyi kha na ma tho ba dang bcas pa yin te/ srog gcod pa la sogs pa gang yin pa de ni yongs su spang bar bya ba nyid yin pa'i phyir/ bcas pa'i kha na ma tho bas kyang nad pa yongs su bskyang bar bya
<p>240b.5</p>ba yin no/ /yang gi sgras ni 'di skad du/ nad g.yog la sogs pa sbyin pa la sogs pas bskyang ba de lta zhog gi/ bcas pa'i kha na ma tho bas kyang zhes bya bar bstan par 'gyur ro/ /bcas pa'i kha na ma tho ba ni bcas pa'i kha na ma tho ba dang bcas pa yin te/ de ni bcom ldan 'das kyis nyes
<p>240b.6</p>dmigs bstan pa'i sgo nas bkag pa mdzad pa yin gyi/ srog gcod pa la sogs pa bzhin du kha na ma tho ba dang bcas pa nyid kyi phyir ni ma yin no/ /ci zhig byas nas she na/ 'tsho ba shin tu dkon par bsams zhes bya ba smos te/ gang gi phyir sdom la gnas pa'i 'tsho ba shin tu rnyed par dka' ba
<p>240b.7</p>yin par bsams shing shes nas zhes bya ba'i don to/ /ni'i sgra ni gang gi phyir gyi don yin te/ gang gi phyir 'tsho ba shin tu rnyed par dka' ba de'i phyir nad pa bskyang bar bya ba yin no/ /dge tshul gyi tshig le'ur byas pa las mal stan che mtho las slar ldog pa ste bslab pa'i gzhi brgyad pa'o// //
<p>241a</p>
<p>241a.1</p>da ni bslab pa'i gzhi dgu pa 'chad pa yin te de la dang por dus bstan na gang brjod pa de kho nas dus ma yin pa yang shes par 'gyur ro zhes bya ba'i dbang du byas nas/ skya rengs sngon po la sogs bzung nas ni/ /rang gling nyi ma ma yol bar du dus/ /zhes bya ba la sogs pa la/ 
<p>241a.2</p>rang gi gling gi skya rengs sngon po la sogs pa gzung ba nas/ rang gi gling kho na'i nyi ma ma yol ba'i bar zhas ni dus ma yin pa'i zas kyi bslab pa'i gzhi'i skabs 'dir dus yin no zhes bya bar sbyar zhing de gnyi ga la rang gling zhes smos pa mngon par sbyar bar bya'o/ /de la skya rengs sngon po zhes bya ba nam
<p>241a.3</p>mkha' la sngon por snang ba shar ba de dang por byas nas bdag nyid kyi gling gi nyi ma phyed sgang zhes bya ba de ni 'dir dus yin no zhes bya ba'i sgra ni bstan ma thag pa la bsnyegs pa'o/ /skya rengs ni rnam pa gsum ste skya rengs sngon po dang skya rengs ser po dang / skya rengs dmar po'o/ /de la thun tha ma la
<p>241a.4</p>shar phyogs nas sngar bshad pa'i rnam pa 'char ba ni skya rengs sngon po zhes bya'o/ /de'i 'og tu skya rengs ser po shar na nam mkha' la ser po rnam par snang bar 'gyur ba de ni skya rengs ser po zhes bya'o/ /de'i 'og tu skya rengs dmar po shar na nam mkha' dmar po rnam par snang bar 'gyur ba de ni skya rengs
<p>241a.5</p>dmar po zhes bya ste/ de ltar ni skar ma'i bstan bcos las/ skya rengs sngon po shar na ni/ /shar phyogs su ni sngor snang zhing / /skar ma'i gdong gi 'od nyams la/ /nam mkha' sngo skyar gyur pa yin/ /skya rengs ser po shar na ni/ /de las shar phyogs dmar skya zhing / /skar ma'i 'od ni chung
<p>241a.6</p>bar 'gyur/ /nam mkha' ser skyar 'gyur ba yin/ /skya rengs dmar po shar na ni/ /skar ma'i 'od ni med gyur pas/ /mtshams nyid skya rengs dag tu shar/ /nyi ma 'char phyir mtshams kyang yin/ /zhes 'byung ba yin no/ /lhag ma 'di tsam lus pa'i dus su skya rengs sngon po 'char bar
<p>241a.7</p>'gyur ro zhes 'jig rten pa dag las de dag shes pa yin no zhes bya ba'i dbang du byas nas 'di la bcom ldan 'das kyis dus ma yin pa'i zas su ma gsungs so/ /de ltar yang mtshan gyi brgyad cha gcig lus pa na rgyal po'i thun tshod kyis rnga brdung bar bya'o zhes skar ma'i bstan bcos
<p>241b</p>
<p>241b.1</p>las rnam par gzhag pa de'i phyir 'dir yang tshul 'di nyid yin par rig par bya'o/ /rang gling smos pa ni gling gzhan rnam par bcad pa'i phyir ro/ /de ltar ni/ mtshan phyed nyi ma nub pa dang / /nyi ma phyed dang 'char dus gcig /ces 'byung ba yin te/ gang byang gi sgra mi snyan du mtshan phyed du
<p>241b.2</p>gyur pa de'i tshe shar gyi lus 'phags su nyi ma nub la de nyid kyi nyi ma phyed na 'dzam bu'i gling dang / nub kyi ba glang spyod dag tu yang nyi ma shar bar 'gyur ro zhes bya ba de ltar dus gcig kho nar 'gyur ro/ /de bzhin du bzlog pa'i sgo nas thams cad la sbyar bar bya'o/ /de'i phyir rang gi gling gi dus
<p>241b.3</p>kyi zhes bya ba'i dbang du byas nas/ gang zhig 'dzam bu'i gling du skyes pa de gling gzhan du 'gro na yang rang gi gling gi dus kyi dbang gis mtshan phyed dang nyi ma nub pa'i dus su yang bza' bar bya ste/ 'di la 'gyod par mi bya'o/ /gling gzhan na gnas pa'i yang tshul ni 'di nyid yin par khong du
<p>241b.4</p>chud par bya'o/ /ji ste dus ma yin par sgregs pa byung na ji ltar bya ba yin zhe na/ ji ste sgregs pa byung na zhes bya ba la sogs pa smos te/ zos pa slon thabs su byung ba ni sgregs pa yin no/ /de gal te byung zhing 'ongs nas sgregs pa bor nas gus par byas te/ rung ba'i chus kha bshal
<p>241b.5</p>bar bya zhing dus ma yin par dus ma yin pa'i zas kyi nyes par 'gyur ba yongs su spang bar bya ba'i phyir ro zhes bya ba ni tshig gi lhag ma yin no/ /dus su yang bkru ba ni zang zing gi dri ma yongs su spang ba'i phyir ro 'on kyang ma byas na ni dus ma yin pa'i zas kyi nyes par 'gyur ro/ /ji ste zhes
<p>241b.6</p>bya ba ni gal te'i don yin no/ /sdom can gang zhig ba lang dang 'dra bar mid pa gnyis yod de/ gcig gis ni zas za bar byed la gnyis pas ni skyugs ldad 'byin par byed na de ji ltar bya ba yin zhe na/ mid pa gnyis yod na ni ci dgar mid ces bya ba smos te/ mid pa gnyis gang la yod pa
<p>241b.7</p>de ni med pa gnyis yod pa ste ba lang dang 'dra bar de lta bur gyur pa des sgregs pa mid par bya'o zhes bya bar sbyar ro/ /ji ltar zhe na/ ci dgar zhes bya ba smos te ji ltar dga' ba ste 'dod pa ma bzlas pas zhes bya ba'i don to/ /'di skad du dus ma yin par mid pa gnyis yod pas kyang sgregs pa gcig
<p>242a</p>
<p>242a.1</p>bor la rung ba'i chus kha bkrus la phyis ji ltar 'dod par mid par bya'o zhes bya ba'i don yin no zhes bstan par 'gyur ro/ /ni'i sgra ni snga ma la bye brag tu bya ba'i don to/ /las kyi dbang gis ba glang bdag bzhin du/ /zhes bya ba ni ji ltar dgra bcom pa glang bdag la mid pa gnyis
<p>242a.2</p>yod pas/ bcom ldan 'das kyis sgregs pa mid par gyis shig ces rjes su gnang ba mdzad pa de bzhin du gzhan de lta bur gyur pas kyang byas pa la nyes pa med do zhes bya ba'i tha tshig go/ /de ni/ sdom la gnas pa'i tshe ni nyin gcig kyang / /zhes bya ba la sogs pas dus ma yin pa'i zas dmigs kyis
<p>242a.3</p>bsal ba yin te/ gang gi phyir bstan pa 'di la rab tu byung ba dag ni tshe ste srog ni nyin gcig ste nyi ma gcig tsam yang 'dod cing dgos pa yin gyi yun ring po 'ba' zhig ni ma yin no zhes bstan pa'i phyir ro zhes bya ba ni yang gi don to/ /gang la zhe na/ sdom la gnas pa zhes bya ba smos te/ sdom pa ni
<p>242a.4</p>bstan pa 'di la rab tu byung ba'i bslab pa'i gzhi yin no/ /de la gnas pa'i phyir sdom la gnas pa zhes bya'o/ /gang gi phyir de ji srid 'tsho bar gyur pa de srid du bsod nams 'phel bar 'gyur ro zhes bya ba'i dbang du byas nas de lta bur gyur pa de la zhes brjod par bya'o/ /gang gi phyir de lta bur
<p>242a.5</p>gyur pa de'i phyir nad pa la mkhas pa'i lung nyid bza' ba'i dus yin la lung 'bogs par byed pa'i phyir lung ste bza' ba'i dus su'o/ /mkhas pa zhes bya ba ni sman pa kho na la mi bya'i 'on kyang gzhan dag kyang yin te/ gang 'ga' zhig gis nad pa'i bza' ba'i dus shes par byas nas lung 'bogs
<p>242a.6</p>par byed na de nyid mkhas pa yin la/ bdag nyid kyis kyang shes par byas nas 'di ni nga'i bza' ba'i dus yin no zhes lung ston par byed pa de nyid kyi phyir mkhas pa zhes smras pa yin no/ /'di skad du gang zhig gis nad pa la phan pa'i dus shes pa de nyid la sman pa zhes bya'o zhes bstan par 'gyur ro/ /dang ni tshig
<p>242a.7</p>gi kha bskang ba'o/ /rab tu gnod gyur pa la dus min med/ /ces bya ba la/ rab tu gnod pa ni mu ge dang mi ngas kyi dgon pa yin te/ dus gang gi tshe chos ston mi rnyed pa de lta bur gyur pa thob cing rnyed pa de la ni rnam pa thams cad du/ dus ma yin pa yod pa ma yin pas de la gang gi tshe rnyed par
<p>242b</p>
<p>242b.1</p>gyur pa de'i tshe yongs su spyad par bya zhing mi ngas kyi dgon par yang dus ma yin par 'bras bu dang rtsa ba dag yongs su bza' bar bya ste/ 'di la 'gyod par mi bya'o/ /'di la yang sdom la gnas pa'i zhes bya ba la sogs pa sngar bstan pa'i rgyu brjod par bya ba yin no/ /'dul ba las nya dang sha
<p>242b.2</p>bza' bar gsungs pa de khyad par ji lta bu bza' bar bya ba yin zhe na/ dam pas nya dang sha gnang gang yin pa/ /gnod dang brtse med ro la sogs chags dang / /yongs su btsal ba'i sems rnams spangs nas kyang / /lhung bzed 'ongs pa brtags te bza' bar bya/ /zhes bya ba smos te/ dam pa
<p>242b.3</p>ste 'jig rten pa'i drang srong dag gis gnang ba'i bza' bar bya ba gang yin pa de brtags nas bza' bar bya'o zhes bya ba'i tha tshig go/ /lhung bzed 'ongs pa zhes bya ba'i tshig gis nya dang sha dag byed pa dang byed du bcug pa la bkag pa yin te/ gang gi phyir bdag nyid sgrub cing 'tshed pa dang gzhan byed du bcug
<p>242b.4</p>pas nya dang sha dag bza' bar mi bya'i 'on kyang zas la bkad pa'am bsod snyoms la 'jug pa na lhung bzed du 'ongs par gyur pa cang mi smra ba'i sgo nas de lta bur gyur pa de yongs su zos pa la nyes pa yod pa ma yin no/ /ji ltar bza' bar bya ba yin zhe na/ gnod pa dang brtse med ces bya ba la sogs pa smos te/ 
<p>242b.5</p>gnod pa dang brtse ba med pa dang / ro la sogs pa la chags pa dang / yongs su btsal ba ste zlas dbye ba'i bsdu ba'o/ /gnod pa la sogs pa dang ldan pa yang de dag yin la/ sems kyang yin pas zhes bya ba'i bar gyi tshig phyi mar bya ste/ khyad par gyi bsdu ba yin no/ /de lta bur gyur pa des
<p>242b.6</p>rnam par spangs nas kyang de bza' bar bya'i/ 'on kyang btsal bas ni ma yin no/ /de la gnod pa ni sems can la 'tshe ba'o/ /brtse ba med pa ni sems can gyi yul la snying rje dang bral bas snying brtse ba med pa'o/ /ro la sogs chags zhes bya ba ni dri dang ro la sogs pa la sred par gyur pa'o/ /yongs
<p>242b.7</p>su btsal ba ni gang nas rnyed par 'gyur snyam pa'i sems kyis gang lus dang ngag gis yongs su btsal ba ste tshol bar byed pa yin no/ /lhung bzed 'ongs pa zhes bya ba smos pa nyid kyis bkag pa nyid yin pa'i phyir ro/ /ji ste yang bcom ldan 'das kyis ma gsungs pa de lta na yang bza' ba longs
<p>243a</p>
<p>243a.1</p>spyod pa'i cho ga gzhan la yang khong du chud par bya'o/ /de ltar ni zas la ni sman gyi 'du shes gzhag par bya zhing bdag nyid la ni nad pa'i 'du shes gzhag pas bza' bar bya'i/ gzhan du ni ma yin no zhes gsungs so/ /de nyid kyi phyir sha la sogs pa shin tu legs par bkag pa
<p>243a.2</p>yin no/ /gang gi phyir bza' ba tsam gyi ro la chags pa yang cung zad ltogs pa bsal ba'i phyir/ bza' bar byed pa nyid yin pa de lta bu de yang bkag pa yin no/ /'on kyang ro la chags pas sha yongs su longs spyod pa yin pa de'i phyir yang 'dir phra ba bkag pas rags pa bkag pa shin tu legs
<p>243a.3</p>par bya bar rig par bya'o/ /gang du nyes pa de dag med pa der ni zas dang 'dra bar bru ba tsha ba zlog pa nyid kyi phyir nyes pa med par shes par bya'o/ /de nyid kyi phyir/ nas chan 'bras chan khur ba nya dang sha /srog gnas phyir ni 'di dag bza' bar gsungs/ /zhes 'chad par 'gyur ro/ /dge tshul ba'i sman
<p>243a.4</p>ni rnam pa gnyis te/ dus su rung ba dang / dus su rung ba ma yin pa'o/ /dus su rung ba de yang rnam pa gnyis te/ bza' bar bya ba dang bca' bar bya ba'o/ /de la/ nas chan 'bras chan khur ba nya dang sha /zhes bya ba la sogs pas bza' ba 'chad par byed pa yin te/ nas chan dang 'bras chan dang khur ba
<p>243a.5</p>dang nya dang sha ni zhes bya ba ni zlas dbye ba'i bsdu ba'o/ /nas chan la sogs pa de dag ni rab tu byung ba'i srog gnas phyir te/ srog gnas pa'i don du bza' ba yin par bcom ldan 'das kyis gsungs so zhes bya ba ni tshig gi lhag ma yin no/ /de la nas chan ni til dang ma sha dang 'bras dag las grub pa'o/ /
<p>243a.6</p>khur ba ni snum khur ro/ /lhag ma dag ni grags pa yin no/ /'di skad du bshad par bya ste/ bcom ldan 'das kyis rab tu byung ba dag gi srog gnas pa'i phyir sman gyi tshul du bza' bar bya'o zhes gsungs pa de nyid kyi phyir zas la sman zhes bya'o/ /sdong bu 'bras bu ut+pal la sogs rtsa/ /zhes bya ba
<p>243a.7</p>la sogs pas bca' bar bya ba 'chad par byed pa yin te/ bu ram shing gi sdong bu ni bca' bar bya ba yin no/ /de bzhin du 'bras bu ni chu shing gi 'bras bu la sogs pa dang / ma sha'i gong bu la sogs pa'o/ /ut+pal la sogs rtsa zhes bya ba la/ ut+pal la sogs pa'i rtsa ba gang yin pa de ni
<p>243b</p>
<p>243b.1</p>bca' bar bya ba yin no/ /ut+pa la zhes bya bas ni ut+pa la sngon po dang ut+pal dmar po gzung ngo / /sogs pa'i sgras ni pad ma la sogs pa gzung ngo / /bca' ba ni rnam pa gnyis te dus su rung ba dang / dus su rung ba ma yin pa'o/ /de khyad par du bya ba'i don du de dag snga dro'i dus su bca' bar bya zhes
<p>243b.2</p>bya ba smos so/ /bstan ma thag pa de dag ni snga dro'i dus su zhes bya ba la de dag ces bya ba'i sgra phyis pa yin par rig par bya'o/ /ni'i sgra ni dus ma yin pa las khyad par du byed pa'i don to/ /da ni/ dus kyi ma yin rung ba'i chus 'dres pa/ /zhes bya ba la sogs pas dus ma yin par rung ba rjod par byed
<p>243b.3</p>de/ chu shing 'bras bu la sogs pa'i btung ba ni chu shing gi 'bras bu la sogs pa'i btung ba ste/ gang chu shing gi 'bras bu la sogs pa las byas par gyur pa'o/ /khyad par ji lta bu zhe na/ tshags btsags zhes bya ba smos te/ tshags las btsags pa ni tshags btsags te chu tshags las
<p>243b.4</p>btsags par gyur pa zhes bya ba'i don to/ /gzhan yang khyad par du byed pa ni rung ba'i chus 'dres pa zhes bya ba smos te/ dus ma yin par rung ba gang yin pa de la rung ba'i chus 'dres shing gtong ba ste/ de lta bur gyur pa'i btung ba ni dus ma yin par rung ba yin par rig par bya'o/ /de la chags
<p>243b.5</p>btsags zhes bya ba ni btung ba'i rdzas dus su rung ba nyid yin pa'i phyir/ tshags las btsags pa dus ma yin pa dag tu 'thungs na yang nyes pa med par shes par bya'o/ /sogs pa'i sgras ni rgun 'bru la sogs pa'i btung ba'i rdzas dag sdud pa yin no/ /de bzhin du/ dar ba dang ni dar bas dang
<p>243b.6</p>ba ste/ /rnyog pa med pa zhes bya ba'i bar du'o/ /de lta bur gyur pa'i dar ba dang ba tshags las btsags pa rung ba'i chus 'dres pa de kho na bzhin/ dus ma yin par rung ba yin par rig par bya'o/ /de bzhin du 'das ma thag pa thams cad la shes par bya'o/ /de ltar/ rtsab mo zho ga chu dang bcos tsha
<p>243b.7</p>dang / /zhes bya ba ni gcig bzhin du gyur pa'i zlas dbye ba'i bsdu ba'o/ /de lta bur gyur pa de dag ni dus ma yin par rung ba ma yin par rig par bya'o/ /zho ga chu zhes bya ba ni zho'i zho ga chu'o/ /de bzhin du/ bu ram shing khu de bzhin tshwa gang yin/ /zhes bya ba la/ de lta bur gyur pa tshags las
<p>244a</p>
<p>244a.1</p>btsags shing rung ba'i chus gtor ba snga ma ji lta ba de kho na bzhin du dus ma yin par rung ba ma yin no zhes bya ba'i don to/ /de la bcos pa'i tsha ni ji ltar bu ram shing gi khu ba la sogs pa kun du sbyar ba'i bcos pa'i chang nyams shing skyur por gyur pa gang yin pa de la de skad ces bya'o/ /
<p>244a.2</p>gang zhig 'bru dang bcas pa'i ko tra ba la sogs pa las byas pa sbyar ba'i chang gi rdzas nyams shing skyur por gyur pa gang yin pa la 'bru tsha zhes bya'o/ /bu ram sbrang rtsi til mar mar sar dang / /khaN+Da zhag dang kha rar bcas pa nyid/ /ces bya ba la/ bu ram dang sbrang rtsi dang ti la mar dang mar
<p>244a.3</p>sar dang khaN+Da dang kha rar bcas pa nyid dang / phag la sogs pa rung ba'i shar 'dod pa'i zhag ni/ bu ram sbrang rtsi til mar mar sar la sogs pa ste/ de dag thams cad ni btsags shing dang ba'i chus gtor ba de lta bur gyur pa dag dang / bu ram la sogs pa la rung ba'i chus gtor ba dag
<p>244a.4</p>ni dus ma yin par rung ba yin no zhes bya bar rig par bya'o/ /bcas pa nyid ces bya ba ni kha ra dang bcas pa'i khaN+Da dus ma yin par rung ba yin te/ 'di skad du ji ltar khaN+Da dus ma yin par rung ba yin pa de bzhin du kha ra yang yin no zhes bstan par 'gyur ro/ /dang ni sdud pa'i don yin no/ /yung
<p>244a.5</p>dang sge gsher gla sgang la sogs rtsa de bzhin no/ /zhes bya bar sbyar te/ rtsa ba yang de bzhin du dus ma yin par rung ba yin no/ /gang zhe na/ yung dang zhes bya ba la sogs pa smos te/ yung dang sge gsher dang gla sgang la sogs pa dang zhes bya ba ni gcig bzhin du gyur pa'i zas dbye ba'i don to/ /
<p>244a.6</p>sogs pa'i sgras ni bong nga dkar po la sogs pa rtsa bar gyur pa dag gzung ngo / /de bzhin du sdong bu yang dus ma yin par rung ba yin par rig par bya'o/ /gang zhe na/ gu ru tsi dang tsan dan sogs sdong bu/ /zhes bya ba smos te/ gu ru tsi dang tsan dan dmar po la sogs pa dang zhes snga ma bzhin
<p>244a.7</p>du bsdu bar bya'o/ /tsan dan ni tsan dan dmar po yin no/ /sogs pa'i sgras ni sreg shing la sogs pa sdong bu'i sman gyi rang bzhin du gyur pa bsdu ba yin no/ /de bzhin du bcom ldan 'das lo ma dus ma yin par rung ba bzhed cing dgongs so zhes bya ba ni tshig gi lhag ma yin no/ /gang
<p>244b</p>
<p>244b.1</p>yin zhe na/ nim pa pa to la sogs zhes bya ba smos pa yin no/ /sogs pa'i sgras ni ba sha ka la sogs pa bsdus pa yin no/ /de bzhin du me tog dag dus ma yin par rung ba yin par shes par bya'o/ /gang dag yin zhe na/ ba sha ka dang d+ha na ka la sogs pa zhes bya ba smos pa yin no/ /sogs
<p>244b.2</p>pa'i sgra ni 'dir phyis pa yin par blta bar bya ste/ ko sha ta ki la sogs pa bsdu ba'i phyir ro/ /'bras bu dus ma yin par rung ba yin par rtogs par bya'o/ /a ru ba ru skyu ru na le sham/ /zhes bya ba la sogs pas de 'chad par byed de/ a ru ra dang / ba ru ra dang / skyu ru ra dang / na le sham
<p>244b.3</p>dang / zhes snga ma bzhin du bsdu ba bya'o/ /ka ko la dang sug smel pi pi ling 'bras dang / /zhes bya ba la ka ko la dang / sug smel dang / pi pi ling ste/ de dag thams cad dus ma yin par rung ba yin par rig par bya'o/ /dang gcig ni sdud par byed pa yin la/ gnyis pa dang / 
<p>244b.4</p>yang gi sgra ni tshig gi kha bskang pa yin no/ /'gyur byed dus ma yin par rig par bya'o/ /gang zhe na/ til sogs thal ba dang ni lan tshwa lnga/ /zhes bya ba smos pa yin no/ /sogs pa'i sgras ni nas la sogs pa gzung ngo / /dus su rung ba ma yin pa'i lan tshwa ni lnga ste/ rgyam cha dang / kha ru
<p>244b.5</p>tsha dang / rtsal ru tsha dang / lan tshwa dang / rgya mtsho'i tsha'o/ /thang chu dus su rung ba ma yin pa gang zhe na/ shing kun spra tshil sra rtsi rgya skyegs dag /ces bya ba smos te/ shing kun dang / spra tshil dang / sra rtsi dang / rgya skyegs zhes snga ma bzhin du bsdu bar bya'o/ /sra rtsi ni sa rdza ra sa yin no/ /
<p>244b.6</p>spra tshil ni sbrang rtsi'i spra tshil lo/ /btung ba la sogs pa gang yin pa de thams cad ni gzhan rigs 'dra ba'i sman gang dag gi nye bar mtshon par byed pa yin pa de nyid kyi phyir/ bru ba bsal phyir bza' min gang yin pa/ /zhes bya ba la sogs pa smos pa yin te/ rnam pa thams cad du bru ba ste/ 
<p>244b.7</p>ltogs pa bsal ba'i gnyen po'i don du bza' bar bya ba ma yin pa'i rdzas gang yin pa de ni dus su rung ba ma yin pa'i sman du ma shi'i bar du gsungs pa bzhin bstan pa yin no/ /ni'i sgra ni gang gi phyir gyi don yin te/ gang gi phyir zas dang 'dra ba bru ba bsal ba'i phyir bza' bar bya ba ma yin gyi
<p>245a</p>
<p>245a.1</p>'on kyang nad kyi phyir a ru ra la sogs pa dang 'dra bar dus su rung ba ma yin pa'i sman de ni sangs rgyas bcom ldan 'das kyis sam 'dul ba la mkhas pa dag gis ji srid 'tsho bar gsungs pa yin no/ /ma shi'i bar du zhes bya ba ni shi ba la thug pa'i bar du rung ba yin no zhes bya ba'i dbang
<p>245a.2</p>du byas pa de nyid kyi phyir ji srid 'tsho ba zhes bya ba yin la/ ji srid 'tsho ba rung ba yin no zhes bya ba'i dbang du byas nas dus ma yin par yang bzar rung ba'i phyir dus su rung ba ma yin pa ma yin no/ /gang gi tshe dus su rung ba ma yin pa la dus su rung ba 'dres par gyur na de ji ltar longs spyod par bya ba yin zhe na/ 
<p>245a.3</p>dus min pa la dus rung gang 'dres pa/ /de dag dus kyi dbang du bza' bar bya/ /zhes bya ba smos te/ gang gi tshe dus su rung ba ma yin pa la dus su rung ba zas 'dres par 'gyur ba de ni dus su rung ba kho na'i dbang du bza' bar bya ba yin no zhes khong du chud par bya'o/ /'di skad du dus su rung ba dang 'dres pa gang
<p>245a.4</p>yin pa de gal te dus su rung ba de dang tha dad par byed nus pa ni gang bu ram la sogs pa la 'bras la sogs pa zhugs par gyur pa bkrus nas zang zing med par byed par nus pa de'i tshe dus su rung ba ma yin par rig par bya'o zhes bstan par 'gyur ro/ /nyid ni nges par gzung ba'o/ /da ni dus min phyogs
<p>245a.5</p>ni zhes bya ba la sogs pas dus ma yin pa'i zas kyi phyogs brjod pa yin no/ /dus ma yin pa'i zas kyi phyogs su gtogs pa ste/ zas kyi sgra phyis pa yin no/ /gang zhe na/ snod gcig bza' zhes bya ba smos te/ snod gcig la gnyis kas byin gyis brlabs nas snod gcig tu bza'
<p>245a.6</p>bar byed pa ni snod gcig tu za ba yin te/ de dag ni dus min phyogs zhes bya ba yin no/ /ni'i sgra ni snga ma las khyad par du byed pa'i don to/ /gang gi tshe zhe na/ snod gzhan yod par gyur na 'jigs med phyogs su zhes bya ba smos te/ snod gzhan yod cing 'byor pa na'o/ /gang du zhe na/ 'jigs
<p>245a.7</p>med phyogs su zhes bya ba smos te/ 'jigs pa yod pa ma yin pa gang yin pa de ni 'jigs med de/ 'jigs pa med pa'i sa phyogs der zhes bya ba'i tha tshig go/ /'di skad du 'jigs pa med pa'i sa phyogs su snod gzhan yod na yang gnyis pa dang lhan cig tu snod gcig tu za na nyes byas su 'gyur
<p>245b</p>
<p>245b.1</p>la/ 'jigs pa dang bcas pa'i sa phyogs su snod gzhan yod na gzhan dang lhan cig tu za na yang nyes par 'gyur zhing 'jigs pa dang bcas par snod gzhan med na nyes par mi 'gyur ro zhes bstan par 'gyur ro/ /'di'i dmigs kyis bsal ba yang / pha ma dang yang snod gcig bza' bar ni/ /
<p>245b.2</p>dus kyis 'chu na dben par nyes med do/ /zhes bya ba smos te/ dben pa ni skye bos dben par gyur pa'i sa phyogs dang / steng khang 'og khang la sogs par pha ma dang lhan cig snod gcig tu za ba la nyes pa med pa kho na'o zhes bya ba'i don to/ /gang gis she na/ dus kyis 'chu na zhes bya ba smos pa yin
<p>245b.3</p>no/ /ni'i sgra ni 'dir yang gzhan dang lhag par nyes par 'gyur la/ pha ma dang ni nyes pa med do zhes khyad par du bya ba'i phyir ro/ /da ni mdzes dga' la sogs mdor gsungs tshul du bza'/ /zhes bya ba la sogs pas ji ltar bza' bar bya ba de ltar ston par byed de/ mdzes dga' la sogs
<p>245b.4</p>pa'i mdo las/ bcom ldan 'das kyis gsungs pa'i tshul te/ rigs pa des bza' ba dag bza' bar bya'o zhes bya ba'i tha tshig go/ /de ltar ni mdzes dga'i mdo las/ bcom ldan 'das kyis mdzes dga' dper na shing rta mkhan gyi skyes bus shing rta'i mig la mig sman skud par byed pa ni
<p>245b.5</p>spras par bya ba'i phyir ma yin/ brgyan par bya ba'i phyir ma yin gyi zhes bya ba nas shing rta nyid khur 'degs pa'i phyir yin pa de lta de ltar rigs kyi bu zas za bar byed pa spras par bya ba'i phyir ma yin brgyan par bya ba'i phyir ma yin gyi/ 'on kyang ji srid lus gnas pa dang / 'dzin pa nyid kyi phyir ro zhes
<p>245b.6</p>bya ba'i bar du gsungs so/ /de'i phyir ji srid lus gnas par 'gyur ba de tsam de'i bsam pas lus gnas par bya ba'i don du bza' bar bya'o/ /lhag par ni ma yin te/ dgos pa med pa'i phyir ro/ /dad pas byin pa lhag par zos pa las nyes pa byung ba'i phyir yang chung ba yin te/ 
<p>245b.7</p>dgos pa dang ldan pa ma yin pa'i phyir ro/ /sogs pa'i sgra ni 'dir mdo sde nye bar mtshon par byed pa'i don yin no/ /dang ni gus par bya ba dang bza' bar bya'o zhes rjes su drang ba'i don to/ /tshod dang ldan par bza' zhes bya ba 'di la yang dang ni rjes su 'brel bas bza' bar bya ba'i sgras
<p>246a</p>
<p>246a.1</p>'dren pa yin no/ /de la ldan pa zhes bya ba ni bya ba khyad par du byed pa yin no/ /ji ltar bza' bar bya ba yin zhe na/ tshod dang ldan par zhes bya bar tshod dang ldan pa ni tshod dang ldan pa ste/ tshod rig pa'i 'du shes kyis bza' bar bya'o zhes bya ba'i tha tshig go/ /gus par
<p>246a.2</p>byas te zhes smos pa de ni/ /kham che'am yang na chung bar rigs pa min/ /zhes bya ba la sogs pa kun nas 'chad par byed de kham chen po bza' ba'i phyir rigs pa ma yin zhing chung ba yang rigs pa ma yin pa de'i phyir kham par ma dag gis bza' bar bya ba yin no/ /kham dang bcas par 'jug pa yin
<p>246a.3</p>pa'i phyir kham bcas te des nam yang smra ba ste/ brjod par mi bya'o zhes bya ba'i tha tshig go/ /smad dang btu bas bza' bar bya ba min/ /zhes bya ba la/ smad par byas nas bza' mi bya ste/ /dper na 'di ni bsod pa ma yin pa dang zhes bya ba lta bu'o/ /bza' ba khyim bya bzhin du btus
<p>246a.4</p>nas bza' bar mi bya'o/ /mchod rten 'dra byas bcom ste zhes bya ba la mchod rten gyi rnam pa lta bur phung por byas nas bcom zhing bshig pas bza' bar mi bya'o zhes bya bar sbyar ro/ /de ltar gus par byas nas bza' bar rigs pa yin no/ /stag gis zos pa'i god kyi sha rnams dang / /bdag
<p>246a.5</p>phyir bsad pa'i sha rnams bza' mi bya/ /zhes bya ba la/ stag gi lhag mar byas pa stag gis zos pa'i god kyi sha rnams za ba ni ma byin par len pa'i phyogs su gtogs pa yin te/ de dag ni zas kyi skabs yin pa'i phyir 'dir bstan par rig par bya'o/ /dus ma yin pa'i zas kyi phyogs
<p>246a.6</p>su gtogs pa yin no zhes 'ga' zhig brjod pa gang yin pa de ni rigs pa ma yin te/ gang gi phyir bcom ldan 'das nyid kyis ri dwags kyi rgyal po seng ge ni ri dwags bsad nas sha'i mchog dang khrag gi mchog zos shing 'thungs nas ltos pa med par 'gro bar byed la de las gzhan pa'i gcan gzan
<p>246a.7</p>phra mos ni sbas nas sha rul pa za bar byed pa yin pa de'i phyir/ stag la sogs pas bor ba bdag gir byas pa las phrogs par 'gyur ba yin pa'i phyir ma byin par len pa'i phyogs su gtogs pa yin no zhes bsgrubs pa yin no/ /bdag gi phyir bsad pa nyid kyang bza' bar mi bya'o zhes
<p>246b</p>
<p>246b.1</p>bya bar sbyar ro/ /ched du gsad pa dag ni bza' bar mi bya la/ gzhan pa dag ni sngar bshad pa'i cho gas bza' bar bya'o/ /dang ni sdud par byed pa yin la nyid ni nges par gzung ba'o/ /khwa yi mchu yis reg 'gyur kha zas rnams/ /mchu yi than kor bor te bza' bar bya/ /zhes bya ba la/ khwas
<p>246b.2</p>zos pa'i lhag ma bza' bar bya'o/ /ci zhig byas nas she na/ de'i mchu'i than kor bor te zhes bya ba smos te/ mchus reg par gyur pa la mchu'i sgras brjod pa yin te/ de'i than kor dang bcas pa bor zhing dor la lhag ma gzhan bza' bar bya'o zhes bya ba'i tha tshig go/ /lhung bzed gzhi la rkang
<p>246b.3</p>chas mnan bzhin min/ /zhes bya ba la lhung bzed kyi gzhi ste lhung bzed kyi rten du gyur pa la'o/ /gang gis mnan par mi bya zhe na rkang chas zhes bya ba smos te/ rkang pa'i cha ni rkang pa'i chas te sor mo la sogs pa des zhes bya ba'i don to/ /mnan pa'i tshig ni khyad par du reg pa la bya ba yin pa de'i
<p>246b.4</p>phyir lhung bzed kyi gzhi la reg par mi bya'o zhes 'byung ba yin no/ /mchil lham gyon bzhin min zhes bya ba mchil lham la brten pa'i phyir mchil lham gon pa ste/ mchil lham la 'dzegs pas bza' bar mi bya'o zhes bya ba'i don to/ /gos gcig min zhes bya ba la/ gos gcig
<p>246b.5</p>gang la yod pa de ni gos gcig pa ste/ gos dang bral bas bza' bar mi bya'o zhes bya ba'i tha tshig go/ /mchil lham gyon bzhin min zhes bya ba bkag pas lham kyang bkag pa de'i phyir nad pas ji ltar bza' bar bya zhe na/ sman pas bsgo na nad pas mchil lham gyi/ /steng du rkang bzhag
<p>246b.6</p>ci bder bza' bar bya/ /zhes bya ba la nad pas sman pas ji skad du bsgo ba de bzhin du ji ltar bde zhing 'dod par bza' bar bya'o/ /'di skad du sman pa'i lung phog pa bzhin du ji ltar 'dod pa bzhin du bza' bar bya'o zhes bstan par 'gyur ro/ /mchil lham gyi steng du rkang pa gang gis
<p>246b.7</p>bzhag pa de ni mchil lham gyi steng du rkang pa bzhag pa can brten pas bza' bar bya'o/ /ni'i sgra ni snga ma las khyad par du byed pa yin no/ /sbyin bdag gi ni 'brim par byed pa la/ /'di dang 'di las byin zhes brjod mi bya/ /zhes bya ba la/ zas la sogs pa la bkod nas bza'
<p>247a</p>
<p>247a.1</p>ba dang bca' ba 'brim pa na rdzas kyi rnam pa dang / zas kyi yul las 'di byin ces brjod par mi bya'o/ /de gang dag la brjod par mi bya zhe na/ sbyin bdag gam ni 'brim par byed pa la/ /zhes bya ba smos te/ zas de'i bdag po'am/ 'brim par byed pa'am/ 'brim par byed
<p>247a.2</p>pa po la brjod par mi bya'o zhes bya bar sbyar ro/ /'am gyi sgra ni dgag pa sdud par byed pa yin no/ /'o na ji ltar bza' bar bya zhe na/ gral rims bab par 'phags pas bza' bar bya/ /zhes bya ba smos te/ gral rims su thob pas ni gral rims bab pa ste/ ji ltar byug ris la bab pa bzhin du
<p>247a.3</p>'phags pa ste rab tu byung bas bza' bar bya'i 'on kyang nye bar bsags pa las ji ltar 'dod pa bzhin du bslangs nas bza' bar mi bya'o/ /ji ltar nad pa la yang de dag bkag pa yin nam zhe na/ 'di la nad pa dag la dgag pa med/ /ces bya ba smos te/ rab tu byung ba nad pa de dag la dgag pa yod
<p>247a.4</p>pa ma yin te/ de dag la ma bkag go zhes bya ba'i tha tshig go/ /'di skad du nad pas rang rjes su mthun pa bslangs nas bza' bar bya'o zhes bstan par 'gyur ro/ /zas kyi lhag ma las ni chang gcig gzhag /ces bya ba la/ zos pa'i lhag ma nyid ni zas zos pa'i lhag ma ste de las chang gcig
<p>247a.5</p>gzhag par bya ba yin pa'i phyir lhag ma smos pa yin gyi/ gtso bor gyur pa ma yin pa de'i phyir/ chang gcig tsam ni zas shin tu chung bar gyur kyang gzhag par bya'o zhes bya ba'i don du shes par bya'o/ /chang gcig po de yang srog chags 'ga' zhig la yang bsngos nas gzhag par mi bya'i/ 
<p>247a.6</p>'on kyang bye brag ma phye bar dud 'gro tsam la bsngos nas gzhag par bya'o/ /'dir bkag pa'i rgyu gang yin zhe na/ 'dir khwa dgag pa'i rgyu nyid yin zhes bya ba smos te/ bsngos nas bzhag pa de'i dgag pa'i rgyu ni khwa yin te/ de dang 'dra ba'i nyes dmigs su ma gyur cig ces bkag pa yin no/ /
<p>247a.7</p>de ltar ni 'dul ba las rab tu byung ba dgon pa pas dud 'gro'i chang gcig po ce spyang la ni sbyin par byed la/ khwa la 'gog par byed pa na/ de khros par gyur nas zhes bya ba nas des chom rkun gyi sde dpon la/ sde dpon dge slong 'di la dong tse rab tu mong po dag yod do zhes smras pa dang / sde dpon
<p>247b</p>
<p>247b.1</p>de yang bya'i skad la mkhas par gyur pa zhig yin pas de song nas sdom can de bzung nas brdeg par brtsams so zhes bya ba la sogs pa'i bar du 'byung ba yin no/ /da ni 'dag chal dag dang rung bar byas pa'i chus zhes bya ba la sogs pas bza' ba'i bya ba byas nas khwa ji ltar bya ba de brjod pa yin
<p>247b.2</p>te/ khwa 'di la kha zas med par gyur pa de ni kha zas med par gyur pa yin te/ zas kyi bya ba byas nas de lta bur gyur pa de bya'o zhes bya ba'i don to/ /gang gis bya zhe na/ 'dag chal dag dang rung bar byed pa'i chus/ /zhes bya ba smos te/ 'dag chal ni sa dang ba lci dag gcig tu sbyar bar gyur pa'o/ /
<p>247b.3</p>tshig mang po pa ni so shing bsdu ba'i phyir ro/ /'di skad du zas kyi bya ba byas nas so shing dor ba'i 'og tu rung ba zang zing med pa'i chus bkru bar bya'o zhes bstan par 'gyur ro/ /dang ni sdud par byed pa yin te/ zas zos nas lung gi tshigs su bcad pa gdon par bya'o/ /de ni khron pa la sogs pa
<p>247b.4</p>nas chu blangs na/ /khron pa la sogs byas dang chu lha'i phyir/ /zhes bya ba la sogs pas de grub pa yin pa'i phyir 'dir ma bstan to/ /dge tshul gyi tshig le'ur byas pa las dus ma yin pa'i zas las slar ldog pa ste bslab pa'i gzhi dgu pa'o// //da ni/ gser dang dngul gyi rnam pa
<p>247b.5</p>len byed na/ /zhes bya ba la sogs pas bslab pa'i gzhi bcu pa rnam par 'chad par byed pa yin te/ gser dang dngul ni gser dang dngul lo/ /de'i rnam pa dag ni gser dngul rnam pa ste/ de len pa'i rgyu las dge tshul la nyes byas su 'gyur ro zhes bya ba'i tha tshig go/ /'di la nyes byas su
<p>247b.6</p>'gyur ba yod pas na nyes byas su 'gyur ba'o/ /rnam pa'i tshig gis ni rin po che thams cad bkag pa yin te/ rin po che'i rigs nyid yin pa'i phyir ro/ /de dag la reg pa la ni ma yin gyi 'on kyang yon bdag gi thad las len pa bkag pa yin pas na/ dge tshul dag reg pa la ni nyes pa
<p>247b.7</p>yod pa ma yin no/ /gang las she na/ 'phags pa nye ba 'khor gyis zhus pa las/ bcom ldan 'das kyis gser dang dngul len pa ni dge tshul gyi bslab pa'i gzhi bcu pa yin no zhes gang gsungs pa dang / bcom ldan 'das kyis dge tshul rnams kyis de bskur bar bya'o zhes gsungs pa
<p>248a</p>
<p>248a.1</p>de ji lta bu lags/ bcom ldan 'das kyis bka' stsal pa/ nye ba 'khor ngas len pa la dgongs nas gsungs pa yin gyi bskur ba la ni ma yin no/ /de bas na len par byed pa bkag pa yin no/ /'di'i dmigs kyis bsal ba ni/ gos kyi phyir dang rgyags phyir dang / 
<p>248a.2</p>lus kyi phyir dang yang na sman gyi phyir/ /chos kyi phyir na nyes par 'gyur ba med/ /ces bya ba smos te/ gos la phan pas na gos kyi phyir dang / lam gyi rgyags kyi phyir dang / lus kyi phyir ni de'i zas kyi phyir dang / yang na sman gyi phyir zhes bya ba ni sman gyi phyir dang / chos kyi sbyin pa dang 'byor pa ni chos dang
<p>248a.3</p>ldan pa yin te/ chos dang ldan pa de'i phyir len par byed na nyes par 'gyur ba med do zhes bya ba thams cad la sbyar ro/ /chos dang ldan pa ni dkon mchog gsum dang tshangs pa mtshungs par spyod pa la nye bar mkho ba yin par rig par bya'o/ /da ni bdag gi bya zhes bya ba la sogs pas yid kyir 'gyur
<p>248a.4</p>ba 'chad par byed de/ gser dngul len pa'i rjes su mthun pa ste cha 'dra ba'i nyes par 'gyur ro/ /de gang zhe na/ 'di ltar yang / chos gos la sogs yod kyang gos sogs slong / /zhes bya ba la sogs pas ston par byed de/ chos gos la sogs pa yod par gyur na yang gos la sogs
<p>248a.5</p>pa slong na yid kyir 'gyur ro zhes bya ba ni tshig gi lhag ma yin no/ /ni'i sgra ni gang gi phyir gyi don yin te/ gang gi phyir chos gos la sogs pa yod bzhin du de byed pa las yid kyir 'gyur ro/ /sogs pa'i sgras ni chos gos la sogs pa dang / rin gnyi ga gzung ba yin te/ 'di skad du chos
<p>248a.6</p>gos dang / chos gos kyi rin dang / sman dang sman gyi rin yod bzhin du gos la sogs pa slong bar byed na zhes bstan par 'gyur ro zhes bya ba'i tha tshig go/ /khab ral rwa dang ba so rus pa las/ /bya ba ma yin zhes bya ba la/ rwa'i rang bzhin dang / ba so'i rang bzhin dang / rus pa'i rang bzhin
<p>248a.7</p>zhes rang bzhin gyi sgra re re la sbyar bar bya ba yin no/ /rwa'i sgra ni srog chags kyi rwa la bya ste/ de lta bur gyur pa'i khab ral dge tshul gyis mi bya'o/ /de bzhin du gser gyis spras pa'ang min zhes bya ba la/ gser gyi sgra ni mdog bzangs la bya ste/ des spras pa bcang bar mi bya'o zhes bya bar sbyar
<p>248b</p>
<p>248b.1</p>ba'i phyir 'ang gi sgra smos pa yin no/ /gser ni rin po che gzhan gyi nye bar mtshon par byed pa'o/ /khe yi phyir na nyo dang tshong la sogs/ /bya ba ma yin zhes bya ba la/ rnyed pa'i bsam pas rnyed pa bdag la grub par gyur cig snyam pa'o/ /rin shin tu chung ngus gos la sogs pa len pa ni nyo ba'o/ /
<p>248b.2</p>blangs nas kyang rin gyi bsam pa de nyid kyis star ba ni 'tshong ba'o/ /sogs pa'i sgra ni skyed la sogs pa sdud pa yin te/ de dag thams cad dge tshul gyis bya ba ma yin zhes bya ba ni tshig gi lhag ma yin no/ /'di'i dmigs kyis bsal ba ni/ dgos pa yod na nyes pa med/ /ces bya ba smos te/ 
<p>248b.3</p>dgos pa yod de srid par gyur na nyo tshong bya ba la nyes pa med de/ de la dgos pa dang ldan pa ste sman la sogs pa med na gos la sogs pa btsongs na nyes par mi 'gyur ro/ /ji ste nyo 'dod ces bya ba la/ dge tshul gyis gos nyo ba'i phyir ro/ /gal te nyo 'dod pa de'i tshe ji ltar bya zhe na/ khyim pa
<p>248b.4</p>la yang bcol zhes bya ba smos te dge tshul gyis kyang nyos la gos la sogs pa kho bo la byin cig ces khyim pa la bcol nas nyo bar bya'i/ bdag nyid de rang gis kyang nyo bar mi bya'o/ /yang gi sgra ni sman la sogs pa med pa 'ba' zhig la ni ma yin no zhes bya ba dang nyid kyi sgra ni bdag nyid rnam
<p>248b.5</p>par gcod pa yin no/ /ji ste bcol ba sgrin po med na zhes bya ba la sogs pa la/ gal te bcol ba sgrin po 'ga' med na de'i tshe dge tshul gyis tshig gsum gyi bar du brjod pa ste/ smras nas zhes bya ba'i tha tshig go/ /sgrin po ste tshong la mkhas pa'i khyim pa med na dge tshul gyis rin 'di tsam
<p>248b.6</p>du byin cig ces tshig gsum brjod nas blang bar bya'o zhes bya ba'i don to/ /rgas pas 'khogs dang nad pa ma gtogs par/ /sdom can gzhan gyis bus 'khyud bcang mi bya/ /zhes bya ba la rgas pas 'khogs pa dang / nad pa de dag ma gtogs pa sdom can gzhan gyis pus 'khyud de rnal
<p>248b.7</p>'byor gyi tha gu bcang bar mi bya'o/ /'di dang gzhan dag tu nad pa'i tshad ni sbyor mi nus pa'i mtshan nyid can yin no/ /gzhan yang rnyed pa 'dod pa'am bsnyen bkur 'dod pas tshul 'chos dang / kha gsag dang / thob kyis 'jal ba dang / gzhogs slong sdom can bdag nyid kyis mi bya'o/ /
<p>249a</p>
<p>249a.1</p>de dag kyang byed na yid kyir 'gyur ro/ /de dag gi mtshan nyid rnyed phyir spyod lam tshul 'chos yin par bstan/ chags pas gzhan la smod pa thob kyis 'jal/ /gzhan la stod pa byed pa gzhogs slong yin/ /zhes bya bas 'chad par byed de/ bdag la rnyed pa
<p>249a.2</p>grub par gyur cig snyam pas spyod lam 'chos pa dang / /gos tshags 'chos pa ni nges par tshul 'chos yin par bcom ldan 'das kyis bstan cing gsungs pa yin no/ /thob kyis 'jal ba ni chags pas gzhan la smod pa ste/ chags pa sred pas gzhan gyi mdun du gzhan la bkren pa 'di
<p>249a.3</p>zhes bya ba la sogs pas smod pa ni thob kyis 'jal ba yin no/ /pha rol po lkog tu gyur pa nyid la rnyed pa grub pa'i phyir zhes bya ba'i don 'dis gzhogs slong ni pha rol po la stod pa byed pa zhes bya ba rnyed pa'i don du pha rol po gzhan gyi mdun du stod par byed pa ni gzhogs slong zhes bya ba yin te/ 
<p>249a.4</p>rnyed pa'i don nyid kyi phyir ston par byed cing rgyu mtshan bstan pa ni gzhogs slong zhes bya ba yin te/ rnyed pa'i don nyid kyi phyir ston par byed cing rgyu mtshan bstan pa ni gzhogs slong yin no/ /ni'i sgra ni snga ma las bye brag tu byed pa'i don to/ /nyung ngu byin la mang du 'dod pa yang / /zhes bya ba la bstan
<p>249a.5</p>par bya ba la sogs pa nyung zad byin nas na mang du 'dod cing tshol ba dang slong ba yang gzhogs slong zhes bya ste/ rgyu mtshan des slong bar byed pa nyid kyi phyir ro/ /yang ni sdud par byed pa yin no/ /rnyed phyir gcam dang snyan par smra ba rnams/ /thams cad kha gsag yin par 'phags pas gsungs/ /zhes
<p>249a.6</p>bya ba la/ rnyed phyir te dgos pas gcam pa dang snyan par smra ba rnams zhes bya ba 'di la de lta bur gyur pa de thams cad ni/ gang gcam pa dang snyan par smra ba zhes bya ba'i dbang du byas nas kha gsag yin no zhes 'phags pa ste sangs rgyas bcom ldan 'das kyis gsungs pa yin no/ /bstan ma thag pa'i tshul
<p>249a.7</p>'chos la sogs pa de dag dang 'dra ba thams cad dang / gzhan yang gang gi phyir log par rtsol bas 'tsho ba'i dper bya ba ste/ nye bar mtshon par byed pa de dag rtag tu spang bar bya'o/ /dge tshul gyi tshig le'ur byas pa las gser dngul len par byed pa las ldog pa ste/ bslab pa'i gzhi bcu pa'o// //
<p>249b</p>
<p>249b.1</p>rab tu byung ba'i dus su khyim pa'i rtags yongs su spong ngo zhes pa de'i phyir/ khyim pa'i cha lugs spang bar smras pas na/ /de dang 'gal phyogs yongs su spang bar bya/ /zhes bya ba la/ khyim na gnas pa'i rtags ni khyim pa'i rtags te/ /khyim pa'i cha lugs gang de spang bar bya ba gang yin pa de smras
<p>249b.2</p>pa yin no/ /dper na khyim pa'i rtags ni yongs su spong ngo zhes smras pa'i rgyu'i phyir ro/ /de dang 'gal phyogs yongs su spang bar bya/ /zhes bya ba la khyim pa'i rtags spang ba dang 'gal ba ni khyim pa'i rtags yang len pa yin la/ de'i phyogs te de dang cha 'dra ba dang rjes su 'gro ba'i nyes par 'gyur
<p>249b.3</p>ba yod pa de la de skad ces bya ste/ dge tshul gyis de yang yongs su spang bar bya'o/ /da ni/ khyim pa bzhin du gos rnams bgo mi bya/ /zhes bya ba la sogs pas de dag 'chad par byed pa yin te/ khyim pa dang 'dra bar gos bgo ba ste ji ltar khyim na gnas pa bzhin du gos bgo bar mi bya'o/ /'o na
<p>249b.4</p>ji ltar bgo bar bya zhe na/ ji ltar gnas gtsang ma'i ris kyi lha'i bu gon pa bzhin du zhes lung las 'byung ba yin no/ /gal te ci'i phyir zhe na/ bla ma brgyud pa rgyun ma chad pa nyid kyi phyir ro zhes rtogs par bya'o/ /kha dog gcig dang kha tshar bcas dkar min/ /zhes bya ba la/ sham thabs dang bla gos
<p>249b.5</p>thams cad sngon po 'og tu mi bgo zhing steng du yang bgo bar mi bya'o zhes bya ba ni tshig gi lhag ma'o/ /kha cig ni thams cad sngon po dang thams cad ser po zhes bya ba la sogs par brjod de cha lugs de dag la dad par mi 'gyur te/ de nyid kyi phyir slob dpon yon tan 'od kyis thams cad sngon po dang kha tshar
<p>249b.6</p>dang bcas pa zhes mdor mdzad pa yin no/ /kha tshar dang bcas par 'jug pa'i phyir kha tshar dang bcas pa ste/ smad du mi bgo zhing steng du yang bgo bar mi bya'o/ /dang gi sgra ni dkar po dang sngon pos smad g.yogs mi bya zhing stod g.yogs kyang mi bya'o zhes sdud par byed pa yin pas de bas na dgag
<p>249b.7</p>pa sdud pa yin no/ /'di'i dmigs kyis bsal ba ni/ phyi rol nas ni ngur smrig gos g.yogs nas/ /zhes bya ba la sogs pa smos te/ gal te gos dkar po gon pa de'i tshe gos ngur smrig gis phyi rol te steng nas g.yogs pa de lta bur gyur pa'i gos dkar po de bgo bar gnang ba yin no/ /dge 'dun
<p>250a</p>
<p>250a.1</p>gyi zhes bya ba 'di las yang rtogs par bya'o/ /de ltar dge 'dun khri dang khri'u dag dang ni/ /be'u ras la sogs gding bting spyad par rung / /zhes bya ba la/ khri dang khri'u dang be'u ras la sogs pa dang / gcig bzhin du gyur pa'i zlas dbye ba byas la/ de nas khyad par gyi
<p>250a.2</p>bsdu ba bya'o/ /dge 'dun gyi sgras de lta bur gyur pa'i dge 'dun gyi khri la sogs pa de gding bas g.yogs nas spyad par rung ba yin no zhes bya bar sbyar ro/ /de ltar byas pa ma gtogs gzhan du bkag pa yin te/ nyams par 'gyur ba srid pa'i phyir ro/ /khri'u'i sgras ni gos dang blas pa'i stan
<p>250a.3</p>gyi mchog sdud pa yin gyi shing gi khri'u ni ma yin te/ de la nyams par 'gyur ba med pa'i phyir stan de la 'dug pa na bar du gcod pa ma bsgrubs pa yin no/ /gos ni gang zag gi yang zhes bya bar rtogs par bya'o/ /sogs pa'i sgras ni stan sdud pa yin no/ /tshon dus gos dag btso bar bya zhe na/ tshon
<p>250a.4</p>gsum gyis ni chos gos btso bar gnang / /zhes smos so/ /gang zhe na/ ngur smrig dang ni rams dang btsag rnams te/ /zhes bya ba smos te/ ngur smrig dang rams dang btsag ste/ gsum po de dag gis so/ /de la ngur smrig ni me tog dang lo ma dang 'bras bu dang shing shun dag bskol ba'o/ /rams ni tshos
<p>250a.5</p>sngon po yin no/ /btsag ni sa rdul las gyur pa'i tshos dag la yang gzung ste/ tshos gsum po de dag bcom ldan 'das kyis gnang ba yin no zhes bya ba ni tshig gi lhag ma'o/ /dang ni sdud pa'o/ /ngur smrig la sogs pa gsum po gsungs pa'i phyir mtshal la sogs pa'i tshon gzhan dag
<p>250a.6</p>bkag par grub pa las gsal bar bya ba'i phyir/ mtshal dang rgya skyegs yang na btsod rnams dang / /gur kum dang ni mthing shing li khri dang / /zhes bya ba la sogs pa smos te/ mtshal gyis chos gos btsor mi rung ngo zhes bya bar sbyar ro/ /rgya skyegs zhes bya ba ni rgya skyegs kyis kyang btsor mi
<p>250a.7</p>rung ngo / /de bzhin du bshad par gyur pa dag la yang sbyar bar bya ba yin pas/ yang na btsod dang gur kum dang mthing shing yang mi rung ngo zhes bya bar sbyar bar bya'o/ /de ltar li khri dang rma shing dang le brgan zhes bya bar dbye ba'i bsdu ba byas nas rtsi dang khyad par gyi bsdu ba bya'o/ /brgyad po de dag
<p>250b</p>
<p>250b.1</p>tshon chen po yin pa ste/ tshon chen po yin pa'i rgyu'i phyir bkag pa yin no/ /gang gi phyir de dag rgod bag gi tshul du snang ba de'i phyir zhes bya ba'i tha tshig go/ /sen mo ji ltar gcad par bya zhe na/ sen mo ste'u spu gri'i so bzhin du/ /bcad par bya ste zhes bya ba smos te/ ste'u dang spu gri'i so ji lta ba de bzhin
<p>250b.2</p>du gcad par bya ba yin no/ /de las gzhan du min zhes bya ba ni gang gi phyir bstan ma thag pa las gzhan pa rnam pa gzhan la sogs pa'i sna dang 'dra ba'i dbyibs gang la yod pa de ni de las gzhan pa'i dbyibs nyid de gcad par mi bya'o/ /dang gi sgra ni yang na zhes bya ba'i don yin no/ /dgon par
<p>250b.3</p>gnas pas skra dang kha spu dag /sor gnyis nas ni 'das par gzhag mi bya/ /zhes bya ba la/ dgon par gnas pa'i phyir dgon par gnas pa ste/ dge tshul gyis so/ /sor gnyis ni sor gnyis kyi tshad las 'das pa'o/ /mgo bo las skyes pa'i phyir skra ste skra dang / kha spu de lta bur gyur pa de gzhag
<p>250b.4</p>par mi bya'o/ /grong gnas de bas thung gi lhag par min/ /zhes bya ba ni grong na gnas pa'i phyir grong gnas te sor gnyis las thung ba gzhag gi sor gnyis las lhag par ni ma yin no/ /snga ma la ni 'breg mkhan rnyed dka' ba'i phyir dang / phyi ma la ni 'dir rnyed sla ba'i phyir ro zhes bya ba ni nges pa
<p>250b.5</p>yin no/ /gzhan yang ba lang spu bzhin skra ni 'breg pa spang / /zhes bya ba la/ ba lang gi spu ni ba lang spu ste/ de dang 'dra ba'i tshad du skra 'breg pa ni ba lang gi spu bzhin du skra 'breg pa yang spang bar bya zhing dor bar bya'o/ /dge tshul gyis chags pas 'breg par bya ba ma yin no/ /gzhan yang byin
<p>250b.6</p>pa mig dang mchan khung rked spu dang / /de bzhin smin ma breg pa ring du spang / byin pa dang / mig dang / mchan khung dang / rked spu breg pa la sogs pa gang yin pa de ni de la sogs pa'o/ /sogs pa'i sgras ni snying kha 'breg pa bsdu ba yin no/ /de dag spang bar bya ba yin pa bzhin du smin ma
<p>250b.7</p>breg pa yang ring du spang bar bya'o/ /skra bregs nas ci zhig bya ba yin zhe na/ skra bregs 'og tu khrus kyang bya ba yin/ /yang na yan lag lnga tsam bkru bar bya'o/ /skra bregs pa'i 'og tu khrus bya'o/ /ni ni breg pa la ltos nas sdud par bed pa'o/ /yang na yan lag lnga tsam bkru bar bya'o/ /de
<p>251a</p>
<p>251a.1</p>la yan lag lnga ni mgo bo dang rkang pa gnyis dang lag pa gnyis yin no/ /yang na'i sgra ni lus kyi khrus bya ba'am/ yan lag tsam bkru bar bya zhes rnam par rtog pa'i don yin pa de'i phyir rkyen de tsam la ni bkru bar bya zhing gzhan gyi tshe ni khrus bya ba yin no snyam du bsam par mi bya'o/ /
<p>251a.2</p>ci skra 'breg pa la rim pa yod dam zhe na/ kha spu skra gnyis snga phyir gar bder zad/ /ces bya ba smras te/ kha spu'am skra 'breg par bya ba la rnam pa thams cad du nges pa yod pa ni ma yin te/ 'on kyang gar bder te 'dod pas 'jug par bya'o zhes bya ba'i tha tshig go/ /de yi 'og tu sna yi spu yang btog
<p>251a.3</p>ces bya ba la/ skra de bregs ma thag tu yang sna'i bu gu'i spu yang btog par bya ste/ de na yod pa'i spu btog par bya'o zhes bya ba'i tha tshig go/ /ci thams cad la nges pa 'di yin nam zhe na/ smras pa ma yin te 'on kyang / lag pa rkang pa'i sen mo rim bzhin bcad/ /ces bya bar sbyar ro/ /de
<p>251a.4</p>ltar bstan ma thag pa'i rim pas bstan ma thag pa'i 'breg mkhan gyi las bya'o/ /dang ni sdud pa dang rim pa gzhan du'o/ /gzhan yang gos kyi mthar ni mdud pa bor bar bya'o/ /gang gi tshe zhe na/ skas la 'dzeg gam zhes bya ba la sogs pa smos te/ skas la 'dzeg pa'i dus dang / de bzhin du nyin
<p>251a.5</p>par nyal ba'i tshe mdud pa bor bar bya'o zhes bya ba'i don to/ /nyin par nyal ba ni nye bar mtshon pa yin pa de bas na srung ma rab tu byung ba gzhag par bya zhing khang pa'i sgo gcad par bya'o/ /tshig de dag ni gsang ba dang 'gal ba'i yongs su spang ba'i don yin par rig par bya'o/ /sdom can gyis ni
<p>251a.6</p>khur lci bskur mi bya/ /skyes bu tha mal pa'i khur tshad ni lci ba yin te/ de sdom can gyis bskur par mi bya'o/ yang yang phrag pa rked pa min/ /yang ba ni sngar smos pa'i phyed yin la rked pa ni rked pa nyid yin no/ /bskum dang phral dang g.yogs pa med bzhin dang / yang na tsog pur
<p>251a.7</p>'dug par bya ba min/ /zhes bya ba la/ rkang pa'i khri'i 'og tu sdud pa ni bskum pa yin la/ phral ba ste rkang pa rnam par phral ba dang / brkyang pa nyid kyis 'dug par bya ba nyid ma yin no/ /sham thabs kyi tha ma nang du bsdus nas 'dug par bya'i mdoms snang ba nyid kyis 'dug par yang mi bya ste/ 'on
<p>251b</p>
<p>251b.1</p>kyang de dag g.yogs nas 'dug par bya'o zhes bya ba'i tha tshig go/ /yang na tsog pur zhes bya ba la tsog pu kho nas kyang 'dug par bya ba ma yin no/ /sngar smos pa de dag thams cad la khyim gyi nang du zhes bye brag tu khong du chud par bya zhing gzhan dag tu yang de de dag gi rjes su 'brang bar bya ba yin pa'i
<p>251b.2</p>phyir mang du spro ba ci dgos/ gtsug lag bshad pa'i spyod lam lta bur ni/ /bya ba yin te zhes bya ba ni 'dul ba'i gtsug lag de las gsungs pa'i spyod lam gang yin pa rung ba yin no snyam sems pas de bya ba yin te/ gang gi phyir bstan ma thag pa'i spyod lam rung ba 'di dag dper byas pa
<p>251b.3</p>yin pa'i phyir gzhan dang lag pa mi sbrel zhes bya ba la sogs pa dag la yang khong du chud par bya'o zhes bya ba'i don to/ /dang ni sdud par byed pa'o/ /bslab pa'i gzhi bcu pa'i yid kyi nyes par 'gyur ba'i skabs dang / gzhan dag tu yang cho ga las 'das na yid kyir 'gyur bar shes par bya ste/ 
<p>251b.4</p>dper na phyir 'ong 'dod na dpag tshad phyed du song / /ji ste med na rgyang grags lngar ma 'gro/ /zhes bya ba la sogs pa dang / khyim pa'i cha lugs las ldog pa'i phyogs su gtogs pa la sogs pa bzhi po dag la thams cad du cho ga las 'das shing rab tu grags pa las spyod na yid kyir
<p>251b.5</p>'gyur ro/ /khyim pa'i cha lugs las slar ldog pa'i phyogs su gtogs pa ste bslab pa'i gzhi bcu gcig pa'o// //khyim pa'i rtags yongs su spong bar smras pa'i rjes thogs su rab tu byung ba'i rtags yang dag par len to zhes 'byung ba de'i phyir/ sdom can cha lugs khas
<p>251b.6</p>blangs brjod pa las/ /zhes bya ba la sogs pas der gtogs pa dang 'gal ba'i phyogs brjod pa yin te/ sdom can gyi dngos po ni sdom can rab tu byung ba'o/ /de'i cha lugs ni rtags so/ /de khas blangs shing mngon par khas blangs pa de brjod cing smra ba las te rab tu byung ba'i rtags yang
<p>251b.7</p>dag par len to zhes smras pa'i rgyu'i phyir ro/ /de dang 'gal ba'i phyogs ni spang bya ste/ /zhes bya ba la sdom can gyis cha lugs khas blangs pa de dang 'gal ba gang yin pa de ni gang dag gi phyogs dang cha 'dra ba dang / rjes su byed pa yin pa de bas na de dag las byung ba'i nyes pa de la de skad ces bya ste/ 
<p>252a</p>
<p>252a.1</p>de dge tshul gyis spang bar bya'o/ /'di ltar mu stegs rgyal mtshan 'chang ba dang / /zhes bya ba la sogs pas de dag 'chad par byed de/ mu stegs te phyi rol pa'i rab tu byung ba'i rgyal mtshan te/ kha TI ga la sogs pa'i rtags de dag 'chang bar byed pa'o/ /ni'i sgra ni gang gi
<p>252a.2</p>phyir gyi don yin te gang gi phyir de dag ni mu stegs kyi rgyal mtshan gyi tshul yin pa de'i phyir de dag 'chang bar byed pa spang bar bya ba yin te/ de bzhin du thams cad la brjod par bya'o/ /'di ltar gyi sgra ni nye bar ston pa'i don to/ /gcer bu'i dngos po ni gcer bu nyid do/ /de bzhin du mgo bo'i skra 'bal bar
<p>252a.3</p>byed pas na skra 'bal ba ste/ nye bar btags pa nyid yin pa'i phyir ro/ /lag pa'i snod du gyur pa la za ba ni lag par za ba ste skra 'bal ba dang / lag par za ba dang zhes bya ba ni tshogs pa gtso bor gyur pa'i gcig bzhin pa'i bsdu ba'o/ /brag ste ri bo las mchong bar byed pa'o/ /brag ces smos pa ni chu
<p>252a.4</p>ngogs la mchong ba la sogs pa dag gi nye bar mtshon pa yin no/ /nyi mar gdong blta ba ni nyi ma la mngon du phyogs pas 'dug nas lus gdung bar byed pa yin par rig par bya'o/ /de bzhin du/ me lnga bsten la sogs pa spang bar bya/ /zhes bya ba de la/ me lnga ni phyogs bzhi dag gi me dang / steng
<p>252a.5</p>nas nyi ma'i me zhes bya ba ni mi lnga yin te/ de dag gi dbus su zhugs shing bsten pa de la de skad ces bya'o/ /sogs pa'i sgras ni me dang chur 'jug pa la sogs pa gzung ba yin te/ de dag spang bar bya'o/ /ni ni so so ba kun la sdud par byed pa'i don to/ /mchil ma la sogs se gol brdabs
<p>252a.6</p>nas kyang / /zhes bya ba la/ mchil ma la sogs pa dag se gol gyi sgras brda byas nas 'og tu dor bar bya'i steng du ni ma yin te/ phyir ldog pa'i nyes pa spang bar bya ba'i phyir ro/ /sogs pa'i sgras ni gci ba la sogs pa bsdu'o/ /gang du dor bar bya ba yin zhe na/ gnang ba'i sa phyogs su ni zhes
<p>252a.7</p>bya ba smos te/ gal te sa phyogs gnang bar gyur pa de ni gnang ba'i sa phyogs te/ der ni mchil ma la sogs pa dor bar bya ba yin no/ /gang du gnang bar gyur ba'i sa phyogs de ni gnang ba'i sa phyogs te/ de dag tu zhes bya ba'i tha tshig go/ /bshang ba dang ni gci ba'i nye 'khor du/ /sna tshogs
<p>252b</p>
<p>252b.1</p>gtam gyis yun ring gnas mi bya/ /zhes bya ba la bshang ba dang / gci ba'i khang pa'i nye 'khor dag tu sna tshogs pa'i gtam ste/ kun du brjod pa mang pos yun ring por gnas par mi bya'o/ /der gtogs pa'i dgos pa'i dbang gis dus de srid tsam du 'dug pa la ni nyes pa med do/ /gzhan yang
<p>252b.2</p>bzlas dang btso blag la sogs der mi bya/ /zhes bya ba la/ smra ba dang / kun nas brjod pas 'dug par mi bya'o zhes bkag pas btso blag gi las la sogs pa la nyes pa med pa thob par gyur pas tshig 'di smos pa yin no/ /sogs pa'i sgras ni/ klog pa dang 'chad pa la sogs dag gzung ngo / /
<p>252b.3</p>sgras brda byas nas brtags te 'jug par bya/ /zhes bya ba la/ bshang khang ngam gci ba'i khang pa der 'jug pa na se gol gyi sgra'i brdas 'ga' zhig yod dam med ces brtags nas 'jug par bya'i de lta de ltar ni ma yin no/ /dang ni sdud par byed pa'o/ /gal te yang bshang khang dang gci ba'i khang
<p>252b.4</p>pa zhes bya ba'i tshul 'dis tha dad pa nyid thob mod kyi/ de lta na yang nges par mi 'gyur bas nges par bya ba'i don du/ bshang ba'i sa dang gci ba'i sa gnyis ni/ /so sor bya zhing zhes bya ba smos te/ bshang ba'i sa ste bshang ba'i khang pa dang gci ba'i sa yang so sor te tha dad par bya'i gzhan 'ba' zhig ni ma
<p>252b.5</p>yin no/ /yang gi sgra ni der zhugs nas kyang bshang bar mi bya ste/ sba ba'i gnas nyid yin pa'i phyir ro zhes bya ba'i don du rtogs par bya'o/ /dang ni nye 'khor du 'dug par mi bya ba dang / der kun du smra bar mi bya'o zhes sdud pa dang / rim pa gzhan gyi don yin no/ /bshang dang gci ba drag tu
<p>252b.6</p>'byung 'gyur na/ /dal gyis gtang bar bya ste zhes bya ba la/ drag tu 'byung ba gang yin pa de ni bshang ba dang gci ba drag tu 'byung bar 'gyur na'o/ /de rim gyis dal bus gtang bar bya ste dum bur zhes bya ba'i tha tshig go/ /de bzhin du rlung nyid kyang rim gyis gtang bar bya ste sgra dang bcas pa'i
<p>252b.7</p>rlung gi las mi bya'o zhes bya ba'i don to/ /gzhan yang 'byung ba dgag par nam yang 'dod ma yin/ /zhes bya ba la/ gci ba la sogs pa'i 'byung ba dgag pa ste/ zlog par nam yang bcom ldan 'das mi bzhed de/ 'byung ba de dgag par mi bya'o zhes bya ba'i don to/ /snga nas than kor 'jam
<p>253a</p>
<p>253a.1</p>pos phyis nas kyang / /zhes bya ba la sogs pas khrus kyi cho ga 'chad par byed pa yin te/ khrus byed pa'i snga rol kho nar than kor te bshang ba'i lam rdzas 'jam po 'ga' zhig gis phyis nas/ de'i 'og tu lag pa g.yon pas sa phung bdun blugs shing nye bar sbyar la/ chu mang po dag
<p>253a.2</p>gis kyang than kor bkru bar bya'o/ /mang po'i sgra gnyi ga la yang sbyar bar bya ba yin no/ /de nas sa phung bdun gyis lag gnyis kyang / /zhes bya ba la/ de nas de lag pa g.yon pa ma bkrus pa'i dus phyis lag pa gnyi ga la yang sa phung bdun kho na blug par bya ba yin gyi/ lag pa g.yon pa 'ba'
<p>253a.3</p>zhig lan bdun gyi bar du bkru bar ni ma zad de lag pa gnyi ga dag la yang bdun po dag kho nas zhes bya ba'i tha tshig go/ /sa de dag kyang so sor rim bzhin gzhag /ces bya ba la/ sngar bstan pa de'i rim pa bzhin du ste/ go rims bzhin du so sor tha dad par gzhag par bya'i/ phung por bya ba
<p>253a.4</p>ni ma yin no zhes bya ba'i tha tshig go/ /kyang ni cho ga sdud par byed pa yin te/ 'di skad du sa sngon du song ba kho nas gtsang sbra byed pa yin pa'i phyir/ tha dad pas te so sor gzhag par bya ba yin no zhes bstan par 'gyur ro/ /chu mang pos kyang lag gnyis bkru bar bya/ /zhes bya ba la/ lag pa
<p>253a.5</p>gnyis la sngar bshad pa'i tshad kyi sa phung bdun dang chu mang po dag gis kyang sngar bshad pa'i cho ga bzhin du bkru bar bya ba yin no/ /de nas 'bad pas lag ngar byin bcas byug /ces bya ba la sogs pa la/ de'i 'og tu lag ngar dang bcas pa 'byug pa'i phyir lag ngar byin bcas te/ de dag yongs
<p>253a.6</p>su byug nas kyang / /lag pa gnyis bkru bar bya zhing de'i 'og tu spyi blugs dang / rkang pa gnyis kyang bkru bar bya'o zhes bya bar sbyar ro/ /dang ni sdud par byed pa'i don to/ /ci'i phyir bcom ldan 'das kyis tshad yongs su chad pa'i sa dag gis gtsang sbra bya ba gsungs she na/ sems kyi dag pa
<p>253a.7</p>gtsang sbrar gsungs pa yin/ /zhes bya ba la sogs pa la/ dri dang chags pa mi gtsang ba gang yin pa dang bral ba tsam de kho na la 'jig rten kyi tha snyad kyi dbang du mdzad nas gtsang sbrar bcom ldan 'das kyis gsungs pa yin te/ gang gi phyir de tsam kho nas sems dag par 'gyur ba min no zhes bya
<p>253b</p>
<p>253b.1</p>ba ni tshig gi lhag ma'o/ /bcom ldan 'das kyis don dam pa'i gtsang sbra ji ltar gsungs she na/ lus sogs sdig pa rnam spangs gang yin pa/ /zhes bya ba la sogs pa smos te/ bcom ldan 'das kyis dngos su nang gi gtsang sbra kho na la gtsang sbra nyid du gsungs shing bka' stsal pa yin no/ /gtsang
<p>253b.2</p>sbra de yang gang zhe na/ smras pa lus la sogs pa'i sdig pa ste srog gcod pa la sogs pa spangs pa gang yin pa de kho na gtsang sbrar gsungs pa yin no zhes bya bar sbyar ro/ /sogs pa'i sgras ni ngag dang yid kyi zhes bya ba sdud pa yin no/ /ci gang dang gang du gci ba la sogs pa bya ba yin zhe na/ gci dang
<p>253b.3</p>bshang dang so shing bza' ba rnams/ /sdom can gyis ni dben pa'i phyogs su bya/ /zhes bya bas ston par byed pa yin te/ sdom can gyis dben pa'i sa phyogs kho nar gci ba gtang bar bya zhing / de bzhin du bshang ba dang so sbyang ba dag kyang dben pa'i sa phyogs kho nar bya ba yin no/ /dben pa zhes bya ba
<p>253b.4</p>ni 'du 'dzi med pa zhes bya ba'i don yin no/ /ni'i sgra ni nges par gzung dang rim pa gzhan gyi don to/ /so shing ji ltar dor bar bya ba yin zhe na/ chu mang pos kyang bkrus nas dor bar bya/ /zhes bya ba la sogs pa smos te/ so shing chu dag gis bkrus nas dor bar bya ba yin no/ /chu med pa ji
<p>253b.5</p>ltar bya zhe na/ ci ste chu med gyur na so shing ni/ /zhes bya ba la sogs pa smos te/ 'bad pas sa la brud par byas nas lce'i dri ma bsal te dor bar bya'o zhes bya ba'i tha tshig go/ /ci'i phyir zhe na/ lce yi dri mas gnod par gyur ta re/ /zhes bya ba smos te/ sngon rab tu byung bas so shing ma bkrus
<p>253b.6</p>par bor ba de la sbrang bu babs par gyur nas so shing la chags pa'i mchil ma gzhibs par gyur pa na/ so'i dug gis dus las 'das par gyur pa la/ de las srog chags gzhan dag dang de las kyang srog chags gzhan yang zhes bya ba de lta bu la sogs pa de dag thams cad dus las 'das
<p>253b.7</p>par gyur pa de bzhin du lce'i dri mas srog chags dag la 'di nyid du yang gnod par ma gyur cig ces bya ba'i don to/ /sdom can gzhan dag gi lhung bzed rnam pa du yin zhe na/ lhung bzed gnyis te zhes bya ba la sogs pa smos pa yin te/ sa las byas pa dang lcags las byas pa zhes bya ste gnyis dag yin
<p>254a</p>
<p>254a.1</p>gyi/ gzhan zangs ma la sogs pa las byas pa ni ma yin no zhes bya ba'i tha tshig go/ /mi che mi chung skya ma yin/ /zhes bya ba la/ chung ba ma yin pa dang / che ba ma yin pa dang / skya ba ma yin no zhes bya ba ni tshig gi lhag ma yin no/ /dang ni thams cad sdud par byed pa'i don to/ /
<p>254a.2</p>lhung bzed skya ba ni lhung bzed dkar po'o/ /de la lhung bzed ni rnam pa gsum ste/ rab dang 'bring dang chung ngu'o/ /de la rab ni ma ga d+hA'i bre'u chung do sran tshod dang bcas tshod ma dang bcas pa shong ba yin la/ chung tshad ni bre'u chung gang tsam dang / 'bring tshad ni bar ma dag yin te/ de'i phyir rab tshad
<p>254a.3</p>dang chung tshad las go rims bzhin du lhag pa dang chung ba gang yin pa bcang bar mi bya'o zhes bya ba'i tha tshig go/ /bsod snyoms la 'jug pa'i dus su 'khar gsil dkrol bar bya'o zhes bya ba ni tshig gi lhag ma yin par khong du chud par bya'o/ /de'i phyir gzhan du 'dod pas 'jug par bya ba yin no/ /
<p>254a.4</p>khyad par ji lta bu zhe na/ go bar bya ba dang ni khyi skrod phyir/ /zhes bya ba la sogs pa smos pa yin no/ /ni'i sgra ni sgra dang ldan pa kho na las bcang bar bya'i gzhan ni ma yin no zhes nges par gzung ba'i phyir ro/ /gang gi phyir dge 'dun gyis ma gnang ba ma yin pa gzhan rnyed par gyur na zhes bya ba de'i dbang du
<p>254a.5</p>byas pa yin no/ /rang bzhin de yang ci'i phyir zhe na/ smras pa/ bsod snyoms la 'jug pa na bud med kyi yul gos med pa dag go bar bya ba dang / khyi bskrad par bya ba'i phyir te/ legs par kun nas go bar byed pa dang / khyi skrod par byed pa'i phyir de skad ces bya'o/ /khyi ni dud 'gro gzhan dag gi
<p>254a.6</p>nye bar mtshon par byed pa yin la/ dang ni sdud par byed pa'i don yin no/ /rab tu byung ba'i rtags khas blangs pa dang 'gal ba'i phyogs zhes bya ba ste/ bslab pa'i gzhi bcu gnyis pa'o// //rab tu 'byung ba'i dus su slob dpon dgongs su gsol zhe'am mkhan po dgongs su gsol
<p>254a.7</p>zhes bya ba la sogs pas mkhan por gsol ba 'debs pa yang 'byung bas/ bla mar gsol ba btab dang 'gal phyogs ni/ /zhes bya ba la sogs pas 'chad par byed de/ bla ma'i sgra ni/ mkhan po la bya ste/ mkhan po la gsol ba 'debs pa de ni/ /slob dpon dgongs su gsol/ /
<p>254b</p>
<p>254b.1</p>slob dpon gyis bdag ming 'di zhes bgyi ba'i mkhan por gsol ba 'debs kyi/ slob dpon gyis bdag gi mkhan po mdzad du gsol zhes bya ba la sogs pa yin te/ de yongs su gtong zhing bshig pa de ni 'gal ba yin la/ de'i phyogs su gyur pa ni de las byung ba yin pas na/ bla mar
<p>254b.2</p>gsol ba btab pa dang 'gal phyogs so/ /de lta bur gyur pa de yang gang zhe na/ rang gi bla ma la ni bste stang med/ /ces bya ba la sogs pa smos pa yin te/ rang gi bla ma ste bdag nyid kyi bla ma la gus pa med pa gang yin pa de nyid de'i phyogs su gtogs pa yin par rig par bya'o/ /
<p>254b.3</p>grogs tshangs pa mtshungs par spyod pa gzhan dag la yang gus pa med pa nyid ni kha na ma tho ba'i rgyu yin pas de yang chung bar 'gyur bar khong du chud par bya'o/ /de'i phyir 'di skad du lung las gnas brtan rnams dang / bar ma rnams dang / gsar bu rnams la gus pa dang bcas pa dang / 
<p>254b.4</p>rje sa dang bcas pa dang / 'jigs pa'i dbang du 'gyur bas gnas par bya'o zhes bya ba la sogs pa 'byung ba yin no/ /mkhan po yang slob dpon thams cad kyi nye bar mtshon pa yin no/ /de dag la ji ltar bya ba yin zhe na/ pha la rab sdug bla mar byed pa ltar/ /bdag nyid 'dod pas bla ma la
<p>254b.5</p>rjes gnas/ /zhes bya ba smos te/ pha la rab tu sdug pa ni gnyen pa ste/ pha la rab tu sdug pa dang bla mar byed pa ltar/ rang gi bla ma la yang rjes su gnas pa ste nye bar gnas par bya'o zhes bya ba'i don to/ /de gang gis she na/ bdag nyid 'dod pas zhes bya ba smos te/ sdom can bdag nyid 'dod
<p>254b.6</p>pa gang yin pa de bdag nyid shes pas zhes bya ba'i tha tshig go/ /bla mar byed pa zhes bya ba ni yon tan la dmigs pa sngon du song bas lus dang ngag gi 'jug pa yang bag 'khums pas 'jug pa yin no/ /de skad du bdag nyid shes pa rnams kyis rang gi bla ma la sdug pa dang gus pas nye bar gnas
<p>254b.7</p>par bya'o zhes bya ba'i don du bstan par 'gyur ro/ /da ni bya bar gtogs pa rjod par byed pa yin te/ bya ba thams cad dris nas bya ba yin gyi ma dris par ni ma yin te/ de dag kyang dris nas bya'o zhes bya ba'i tha tshig go/ /dang ni sdud par byed pa'i don to/ /de la ji tsam zhig ma gtogs pa yin zhe na/ 
<p>255a</p>
<p>255a.1</p>bshang dang gci dang so shing bza' ba dang / /mtshams kyi nang du rgyal la phyag bya dang / /chu btung ba dang de dag ma gtogs par/ /zhes bya ba smos te/ gtsug lag khang rtsig pa la sogs pas yongs su bskor ba'i nang gi mtshams te/ rtsig pa la sogs pa'i
<p>255a.2</p>mtshams der ro/ /rgyal ba la phyag bya ba ste/ mchod rten la phyag 'tshal ba dag ma gtogs so/ /chu btung ba dang por byas pa gang yin pa de ni chu btung ba la sogs pa ste de dag ma gtogs par gzhan dag mi bya'o zhes bya ba'i tha tshig go/ /dang ni 'dir yang snga ma dang 'dra'o/ /bla ma ma langs snga
<p>255a.3</p>rol sngar langs te/ /zhes bya ba la sogs pas bla ma la slob ma dang / nye gnas kyi bya ba de ston par byed pa yin te/ bla ma ma langs snga rol te tho rangs langs nas so shing sngon du song ba'i khrus byas pa'i 'og tu bla ma la yang gdong bkru bar bya ba'i phyir chu la sogs pa nye bar bstabs la/ bde bar
<p>255a.4</p>gshegs pa la gus pa dang bcas pas phyag bya'o/ /de'i 'og tu bla ma la gus par phyag byas nas sku la mnyam pa ste/ rang bzhin du gnas sam zhes gus par gyur pa des de la phyis khyed kyi sku dge 'am zhes bya ba la sogs pas dri bar bya'o/ /de nas ci zhig bya ba yin zhe na/ bgyi ba ci mchis lung
<p>255a.5</p>mnod de'i 'og tu/ /zhes bya ba smos pa yin te/ bgyi ba ni bya ba dag yin te klog pa dang 'don pa la sogs pa de'i dngos po'i bya ba de'i lung mnod pa'o/ /de'i 'og tu ste/ mkhan po dgongs su gsol zhes bya ba dang bgyi ba bgyid do zhes bya ba'i rjes la'o/ /de yi gnas khang nye 'khor
<p>255a.6</p>phyag dar bya/ /zhes bya ba la bla ma de'i gnas khang gi nye 'khor der dkyil 'khor la sogs pa byas nas stan bsham par bya'o zhes bya ba ni tshig gi lhag ma yin no/ /de nas rgyal ba la yang dkyil 'khor bya/ /zhes bya ba la sogs pa la/ de nas te dus phyis rgyal ba bcom ldan 'das la dkyil
<p>255a.7</p>'khor byas nas bcom ldan 'das la g.yas su bskor ba bya zhing mchod rten la phyag bya'o/ /snga dro'i dus su zhes bya bar rig par bya ste/ gang gi phyir tshogs pa'i dus la bab po zhes bya ba la sogs pas de'i tshe mchod rten la phyag bya ba 'byung ba yin no/ /ji ltar bya ba yin zhe na/ nye ba'i sdom
<p>255b</p>
<p>255b.1</p>can rgan la phyag byas rjes/ /dge bas lus las snying po blang bar bya/ /zhes bya ba smos te/ dad pas phyag 'tshal ba ni dad pas phyag byas pa'i rjes te/ dus phyis zhes bya ba'i don to/ /bcom ldan 'das dang bla ma la phyag 'tshal ba'i dus su thag nye ba'i rgan po gang yin pa de dag la
<p>255b.2</p>yang phyag byas nas dge bas lus las snying po blang bya ste/ /gang gi phyir bcom ldan 'das kyis snying po ma yin pa'i lus las snying po blang bar bya'o zhes gsungs pa'i phyir ro/ /gzhan yang / bla ma bsnyen bkur byed pas bza' ba dang / /btung ba la sogs zhim po thams cad dbul/ /zhes
<p>255b.3</p>bya ba la bsnyen bkur byas pas na bsnyen bkur byed pa ste/ des bdag nyid kyi'am dge 'dun gyi zas sam bsod snyoms la brgyus pa las zang zing gi rnyed pa gang byung ba de las btung ba la sogs pa zhim po bstabs nas phyis bdag nyid bza' bar bya'o/ /sogs pa'i sgras gos la sogs pa gzung ngo / /
<p>255b.4</p>lus kyi bsnyen bkur 'ba' zhig ma yin gyi/ /zang zing gis kyang bya'o zhes bya ba ni yang gi sgra'i don yin no/ /ni'i sgra ni nges par gzung ba'o/ /gzhan yang phyag byed pa'i dus su yang sdom can mi mthun pa nye bar lhags na ji ltar rtogs par bya ba yin zhe na/ sdom can mi mthun pa zhig lam
<p>255b.5</p>du lhags/ /'on kyang bskol bar mi bya phyag byos shig /ces bya ba la sogs pa smos te/ phyag bya bar gtogs pa ni rgan po phyag bya bar 'os pa ste/ de'i dngos po ni phyag bya bar gtogs pa nyid do/ /sdom can mi mthun pa ste lam dang nye ba'i nye 'khor du lhags shing phyin par gyur pa la des
<p>255b.6</p>kyang ma bkol bar phyag byos shig ces bya ba'i don to/ /kyang gi sgra ni mthun par gyur pa lta zhog gi /mi mthun pa ste 'thab krol can gyis kyang de bkol bar mi bya'o zhes bya ba'i tha tshig go/ /sdom can mi mthun pa des kyang ji ltar bya zhe na/ des kyang nad med cig ces brjod par bya/ /zhes smos
<p>255b.7</p>te/ sdom can mi mthun pas phyag bya bar 'os pa des kyang nad med par gyur cig ces brjod par bya'o/ /ci'i phyir zhe na/ 'jig rten gsum ston bka' dang mi 'gal phyir/ /zhes bya ba smos te/ 'jig rten gsum gyi ston pa bcom ldan 'das de'i bka' ste/ sdom can mi mthun pa zhig phyag
<p>256a</p>
<p>256a.1</p>bya bar 'os pa nye bar lhags pa la zhes bslab pa'i gzhi bca' ba mdzad pa'i phyir ro zhes bya ba'i don to/ /nyid ni nges par gzung ba dang rim pa gzhan gyi don yin no/ /kyang gi sgra ni cig shos kyis kyang nad med par gyur cig ces brjod par bya'o zhes sdud par byed pa'o/ /dang
<p>256a.2</p>ni tshig gi kha bskang ba'o/ /sbrid pa byung ba la ji ltar bya ba yin zhe na/ rgan zhugs shin tu rgan la sbrid byung dang / /zhes bya ba la sogs pa smos te/ na tshod kyis shin tu rgan por gyur pa de yang rgan zhugs te rgan zhugs kyi rigs can blang ba dang / dor ba mi shis pa'i phyir ring du 'tsho bar 'dod
<p>256a.3</p>pa de lta bur gyur pa de dag kyang sbrid pa byung na sos par gyur cig ces brjod par bya'o/ /de dag 'ba' zhig ma yin gyi/ /khyim pa sbrid pa byung ba la'ang zhes bya ba la/ khyim pa 'tsho bar 'dod pa thams cad la yang sos shig ces brjod par bya'o/ /gsar bu sbrid byung nad med shog ces brjod/ / 
<p>256a.4</p>ces bya ba la gsar bu ste gzhon rabs rgan zhugs kyi rigs las gzhan pa la sbrid pa byung na nad med par gyur cig ces brjod par bya'o/ /nyid ni mos zhes brjod pa rnam par gcod pa'i phyir ro/ /rgan po sbrid byung phyag 'tshal zhes kyang brjod/ /ces bya ba la rgan zhugs las gzhan pa'i
<p>256a.5</p>rgan rabs sbrid pa byung na sbrid pa dang ldan pa la phyag 'tshal lo zhes brjod par bya ba'i yan lag lnga dang byin pa nas bzung ba'i rang bzhin can ni ma yin no/ /dang ni ma bstan pa sdud par byed pa'i don te/ des ni bdag nyid sbrid pa byung na nad med par gyur cig pa dang / phyag 'tshal bar
<p>256a.6</p>byed pa'i rgan rabs dang gzhon rabs dag la go rims bzhin du phyag 'tshal ba dang nad med par gyur cig ces brjod par bya'o/ /mngon par bstod pas phyag bya ba la sogs pas phyag byas pa yang rnam pa mang po yod pas de dag gi nang nas gus pas phyag bya ba du yod ce na/ 'di la gus
<p>256a.7</p>par phyag bya rnam gnyis te/ /yan lag lngas gtugs byin pa gzung ba'o/ /zhes bya ba smos te/ 'di la zhes bya ba ni bstan pa 'di la'o/ /rnam pa gnyis yod pa'i phyir gus par phyag bya ba rnam pa gnyis kho na'o/ /kho na'i sgra ni rnam pa gsum pa rnam par bcad pa'i phyir ro/ /ni'i sgra
<p>256b</p>
<p>256b.1</p>ni gang gi phyir gyi don te/ gang gi phyir yan lag lnga dang byin pa nas bzung ba'i rang bzhin can ni gus par phyag byas pa yin pa de'i phyir rnam pa gnyis yin no/ /de la lag pa gnyis dang / pus mo gnyis sa la phab nas yan lag gi mgo bos sa la gtugs pa ste/ yan lag lnga
<p>256b.2</p>po de dag gis phyag byas pa ni 'dir yan lag lngas phyag byas pa yin la/ tshig sngon du song ba'i tsog pus 'dug ste phyag bya bar 'os pa'i byin pa la lag pa gnyis kyis gzung ba de lta bu'i rang bzhin can gus par phyag byas pa gnyis pa yin no zhes bya ba'i don to/ /mun par bla ma spyi bo sar gtugs
<p>256b.3</p>pa'i phyag bya min te zhes bya ba la/ mun par bla ma la phyag mi bya'o/ /bla ma nye bar mtshon pa nyid yin pa'i phyir gzhan dag la yang phyag mi bya'o/ /ji lta zhe na smras pa/ sar te sa gzhi la spyi bo'i gtsug gis gtugs pa'o/ /'o na ji ltar phyag bya zhe na/ bstan pa'i phyir tshig gis
<p>256b.4</p>phyag bya zhes bya ba smos te/ phyag bya'o zhes bya ba ni thal mo sbyar ba sngon du song ba'i tshig gis phyag bya ba yin no/ /tu ni nges par gzung ba'o/ /gzhan yang sdom can phyag bya bar 'os pa zas za ba de la phyag bya'am mi bya zhe na/ sdom can bza' ba cung zad za ba dang / /zhes bya ba la
<p>256b.5</p>sdom can gzhan phyag bya bar 'os pa gang yin pa de bza' ba cung zad za zhing 'dug pa la/ des phyag mi bya'o zhes bya ba'i tha tshig go/ /dang ni sdud par byed pa'o/ /de bzhin du/ mi gtsang phyogs ni bkru ba ma byas dang / /gos gcig pa dang kha gdong ma bkrus pa/ /de la phyag mi bya zhing
<p>256b.6</p>des kyang min/ /zhes bya ba la mi gtsang ba'i lam gyi phyogs ma bkrus ma sbyangs pa gang yin pa de ni/ mi gtsang phyogs ni bkru ba ma byas pa'o/ /mi gtsang ba'i lam gyi phyogs zhes bya ba ni gci ba dang bshang ba'i lam dag gzung ste/ de lta bur gyur pa de la phyag mi bya zhing des kyang mi bya'o/ /
<p>256b.7</p>gos gcig gang la yod pa de ni gos gcig pa ste/ stod g.yogs med pa de la phyag mi bya zhing des kyang phyag mi bya'o/ /kha gdong ma bkrus pa la sogs zhes bya ba ni 'di'i kha gdong zang zing dang bcas par 'jug pa gang yin pa de la yang phyag mi bya zhing des kyang phyag mi bya'o/ /de
<p>257a</p>
<p>257a.1</p>ltar thams cad la sbyar bar bya'o/ /da ni/ zas la bkad dang zhes bya ba la sogs pas phyag bya ba ma yin pa 'ba' zhig 'chad par byed de/ zas ni chos ston te za 'dod pas bkad pa ste 'dug pa'o/ /chad pa spyod pa ste chad pa'i las spyod pa'i phyir de la de skad ces
<p>257a.2</p>bya'o/ /khyim na gnas pas na'am/ yang na rab tu byung ba khyim nang na 'dug pas na de dag ni khyim gnas te/ de gnyi ga la yang grags pa dang nges pa'i tshig gi tshul gyis khyim na gnas pa yin par rtogs par bya'o/ /tshul khrims 'chal pa ni bdag nyid nyes pa byung bar gyur pa'o/ /
<p>257a.3</p>lus sgren mo ni pus mo'i dkyil 'khor dang lte ba'i dkyil 'khor mthang gos sam bla gos dag gis ma g.yogs pa ste/ lus ma g.yogs pa nyid ni sgren mo nyid yin la lus sgren mo gang la yod pa de ni lus sgren mo rnams so/ /zas la bkad pa dang / chad pa spyod pa dang / khyim na
<p>257a.4</p>gnas pa dang / tshul khrims 'chal pa dang / sgren mo dang zhes gcig la gcig sbyor ba'i bsdu ba bya'o/ /de dag la phyag mi bya'o/ /de dag 'ba' zhig la phyag mi bya bar ma zad kyi 'on kyang gzhan yang phyag bya ba ma yin pa la phyag mi bya ba yang med de/ gnyid log pa dang / snyoms
<p>257a.5</p>par zhugs pa la sogs pa lta bu'o/ /phyag bya ba du yod ce na/ rtag par ni/ bde gshegs dang ni rgan gnyis phyag bya'o/ /zhes bya ba smos te/ bde bar gshegs pa bcom ldan 'das dang / rab tu byung ba sdom can rgan pa gnyis po de dag kho na nyid phyag bya ba yin gyi gzhan la bya ba ma yin
<p>257a.6</p>no zhes bya ba'i don to/ /dang ni sdud par byed pa'o/ /sngags klog pa yis lha gzhan phyag mi bya/ /zhes bya ba ni dbang phyug chen po la sogs pa'i sngags klog pa'i lha gzhan la phyag mi bya'o/ /ci'i phyir zhe na/ gang phyir de dag sdom pas rgan pa min/ /zhes bya ba smos te/ gang gi phyir
<p>257a.7</p>lha de dag ni sdom pas rgan pa ma yin pa de'i phyir ro zhes bya ba'i don yin no/ /'i'i sgra ni tshig gi kha bskang ba'o/ /'o na gzhan gyis byas pa'i sngags klog pas ji ltar brjod par bya zhe na/ gzhan gyis byas pa'i sngags klog dkon mchog gsum/ /zhes bya ba la sogs pa smos te/ 
<p>257b</p>
<p>257b.1</p>dkon mchog gsum po kho na la dkon mchog gsum la phyag 'tshal lo zhes phyag 'tshal ba'i mchod pas mchod nas phyis gzhan gyis byas pa'i sngags kho na klog cing brjod par bya'o/ /'i'i sgra ni rim pa gzhan du nges par gzung ba'o/ /gang yang gzhan la phyag 'tshal bar byed pa
<p>257b.2</p>des cir 'gyur zhe na/ skyabs 'os sangs rgyas skyabs su song ba las/ /zhes bya ba la sogs pa smos te/ rab tu byung ba gang zhig skyabs su 'os pa sangs rgyas la skyabs su song nas lha'i bye brag gzhan nyid la bsam pa ste/ sems kyis phyag 'tshal bar byed pa de lta bur gyur pa de ni
<p>257b.3</p>grong ste/ ljongs kyi bsod snyoms 'bar ba za bar byed pa yin no/ /ci zhig byas nas she na/ shAkya'i rigs kyi rtags ni bslus gyur nas/ /zhes bya ba smos te/ shAkya'i rigs te bcom ldan 'das kyi rtags cha lugs bslus shing gtses par gyur ces bya ba'i don to/ /dang ni gang gi phyir cha
<p>257b.4</p>lugs gzhan dang / bsam pa gzhan dang / bya ba gzhan dang / dkon mchog gsum las gzhan du zhes sdud par byed pa'o/ /mkhan por gsol ba btab pa dang 'gal ba'i phyogs te bslab pa'i gzhi bcu gsum pa'o// //da ni/ de nas sdom pa 'jig pa'i phyogs bshad
<p>257b.5</p>de/ /zhes bya ba la sogs pas sdom pa mtha' dag 'jig pa'i phyogs dang mthun pa brjod pa yin no/ /de nas ni bstan ma thag pa'i 'og tu'o/ /sdom pa ste dge tshul gyi bslab pa'i gzhi mtha' dag 'jig cing yongs su btang la phul ba de'i phyogs su gtogs pa de'i dngos po de la de skad
<p>257b.6</p>ces bya'o/ /de dag kyang gang zhe na/ dkon mchog gsum la gus pa med pa dang / /zhes bya ba la sogs pas de ston par byed pa yin te/ dkon mchog gsum la gus pa med pa ni brnyas par byed pa yin te/ des gsungs pa la nan tan du mi byed pa'i phyir zhes bya ba la sogs pa lta
<p>257b.7</p>bu'o/ /chos 'dis ci zhig bya zhes bya ba la sogs pa ni chos la brnyas pa yin no/ /gnang ba byin pa med par de'i bka' las shin tu 'das so zhes bya ba la sogs pa ni brnyas pa yin pa'i phyir dge 'dun la ma gus pa yin no/ /de bzhin du de ltar gyi sgra thams cad du blta bar bya
<p>258a</p>
<p>258a.1</p>ste/ de ltar 'og tu/ nyi ma lnga las lhag par gnas med dang / /zhes bya ba la gnas shi'am bslab pa btang ngam yul gzhan du song ba na gnas tshol ba'i phyir zhugs na nyi ma lnga las lhag par gnas med par gnas pa de la kha na ma tho ba dang bcas pa ma yin par mi
<p>258a.2</p>'gyur ro/ /'am ni rnam par rtog pa'i don te/ tshol ba la 'jug pa nyid las ma rnyed par gyur na nyin zhag dang po nas brtsams te zhes bya ba dang / gnas med par yul gzhan du song na gnas su phyin pa na nyi ma gsum pa'i 'og tu gnas med par gnas pa yin no zhes bya ba de dag khong du chud
<p>258a.3</p>par bya'o/ /'dir ji skad bshad pa'i nyin zhag las lhag par gnas med par 'dug pa 'ba' zhig la yid kyir 'gyur bar ma zad kyi/ 'di rnyed pa dang bza' ba yang mi dbang ngo / /skabs dbye ba dang gso sbyong las nyams rnams/ /zhes bya ba la dgag dbye dang gso sbyong de dag gi
<p>258a.4</p>las te bya ba de nyams pa ni mi byed pa yin no/ /'di skad du dgag dbye dang / gso sbyong gi las dge tshul mi byed na yid kyir 'gyur ro zhes bstan par 'gyur ro/ /dge tshul la gso sbyong bya bar gsungs pa nyid kyi phyir nyes pa med do snyam du sems par 'gyur ba'i phyir/ ci ste cho ga
<p>258a.5</p>mngon sum med kyang ni/ /zhes bya ba la sogs pa smos pa yin te/ ji ste mngon sum ste dngos su gso sbyong byed pa'i cho ga dge tshul dag gis gso sbyong bya'o zhes bya ba med pa de lta na yang dgag dbye bshad pa ste/ 'dul ba 'dir dge tshul dag gi dgag dbye bshad cing bstan pa'i phyir gso sbyong yod pa
<p>258a.6</p>yin no/ /gang gi phyir bcom ldan 'das kyis dge slong rnams kyi dgag dbye byas nas dge tshul dag gi dgag dbye bya'o/ /zhes gsungs pa de'i phyir de dag gi gso sbyong yang yod pa yin no zhes khong du chud par bya ste/ 'di gnyis la don tha dad pa med pa'i phyir ji ltar na tshig gcig gis cig shos
<p>258a.7</p>thob par rung snyam pa'i blos dogs pa la/ skabs dbye ba ni dag pa brjod pa'i don/ /zhes bya ba la sogs pa smos te/ dag pa ste nyes pa med pa de nyid kyi phyir brjod cing bstan pa'i don to/ /dgag dbye'i dgos pa gang yin pa de ni/ /zhes bya ba'i don te de ltar rig par bya'o/ /de gang zhe na/ 
<p>258b</p>
<p>258b.1</p>de dang gso sbyong don ni tha dad med/ /ces bya ba smos te/ gso sbyong gi don te dgos pa de nyid dgag pa brjod pa'i mtshan nyid kyi rgyu yin pa'i phyir 'dir dgag dbye'i thad las gso sbyong gi don tha dad pa med de lhag pa med ces bya ba'i don to/ /de'i phyir gso sbyong gi dgos pa yang dag pa kho na yin pa'i
<p>258b.2</p>phyir ma gsungs su zin kyang tshig cig shos kyis grub pa nyid yin no/ /de nyid kyi phyir dgag dbye byas nas yang gso sbyong bya ba ma yin te/ dgag pa nyid du grub pa'i phyir ro/ /'di'i sngags gang yin zhe na/ btsun pa dgongs shig /deng 'dir 'phags pa'i zhes bya ba la sogs pa smos
<p>258b.3</p>te/ 'dir de lta bu'i sngags kyi mtshan nyid smra zhing brjod par bya ba yin no/ /btsun pa dgongs shig ces bya ba la sogs pas de 'chad par byed pa yin te/ kye btsun pa dgongs su gsol/ deng 'phags pa'i dge 'dun gyi gso sbyong bco lnga pa'am bcu bzhi pa lags la/ de ltar deng
<p>258b.4</p>bdag dge tshul gyi yang gso sbyong bco lnga pa'am bcu bzhi pa lags te/ yang dag par dgag pa bdag nyid kyis brjod par bya'o zhes bya ba de lta bu ni sngags yin te/ de dag ni sngags kyi nye bar mtshon pa yin no/ /sngags dge slong gi mdun du 'di ltar brjod par bya ste/ btsun pa
<p>258b.5</p>dgongs su gsol/ /deng dge 'dun gyi gso sbyong bco lnga pa'am/ bcu bzhi pa lags la/ bdag dge tshul ming 'di zhes bgyi ba'i gso sbyong yang bco lnga pa'am/ bcu bzhi pa lags te/ bdag dge tshul ming 'di zhes bgyi ba de'i bar chad kyi chos rnams yongs su dag go zhes
<p>258b.6</p>bdag nyid smra'o zhes bya ba yin no/ /mchod rten nye 'khor ci nus phyags nas kyang / /zhes bya ba la sogs pas gso sbyong dgag dbye'i thog mar bya ba ston te/ gso sbyong la sogs pa'i dang po ste/ thog mar mchod rten gyi nye 'khor sku gdung gi nye 'khor dad pas ci nus phyags pa dang / 
<p>258b.7</p>skyang nul byas nas so/ /bdug pa me tog rnams kyis gtor bar bya/ /zhes bya ba la me tog rnams kyis gtor zhing gcal du bkram pa byas nas so/ /de ltar byas pa'i 'og tu bdag nyid kyis bdag nyid kyi rgyud la bsams shing bdag la nyes pa byung bar gyur tam zhes so sor rtog par 'dod
<p>259a</p>
<p>259a.1</p>pas rgyud la dpyad par bya'o de nas phyis sdom can gyi mdun du nyes pa de nyes byas so sor bshags par bya'o/ /so sor bshags par bya zhes bya ba 'dis 'di skad du thog mar bsgrags nas phyis spyir bdag gis ji skad du brjod pa zhes bshags par mi bya'i/ 'on kyang
<p>259a.2</p>sngags kyis kyang nyes pa so sor brjod par bya ba yin no/ /rnam pa gzhan du na bshags pa ma byas par 'gyur te bsgrags pa nyid kyi phyir ro zhes bstan par 'gyur ro/ /nyes pa bshags pa dang gso sbyong byin gyis brlabs pa dang / dgag dbye dge tshul gyis dge slong gi mdun du zhes khong du chud
<p>259a.3</p>par bya'o/ /da ni/ nyi ma lnga las lhag par gnas med dang / /zhes sngar bstan pa'i gnas de'i rang gi ngo bor bstan pa'i phyir/ tshul khrims ldan zhing 'dul la mkhas pa dang / /zhes bya ba la sogs pa smos te/ tshul khrims ni 'chal pa'i tshul khrims kyi skabs ma yin pa'i phyir srog
<p>259a.4</p>gcod pa la sogs pa las slar ldog pa'i mtshan nyid 'dul ba las gsungs pa dang / gzhan dge bar spyod pa dang / drang po'i rang bzhin can dang / gnyen pa nyid dang / phan par 'dod pa nyid dang / phan pa spyod pa nyid ces bya ba de lta bu la sogs pa gang gis dge ba'i ngang tshul can yin no
<p>259a.5</p>zhes 'jig rten pa dag sems te/ de dang ldan zhing yang dag par 'byor pa ni tshul khrims dang ldan pa zhes bya'o/ /gang gi phyir de lta bur gyur pa kho nas sems can sdud par nus kyi gzhan gyis ni ma yin te/ ldog pa'i rang bzhin nyid yin pa'i phyir ro/ /de nyid kyi phyir slob dpon
<p>259a.6</p>yon tan 'od kyis tshul khrims dang ldan pa mang du thos pa dang sbyar ba zhes bstan pa yin no/ /'dul ba la mkhas pa ni ltung ba dang ltung ba ma yin pa'i rnam pa shes pa'i phyir mkhas pa'o/ /nad pa dag dang gnas pa dag la sman dang nad g.yog byed pa la sogs pas snying brtse ba ni nad pa
<p>259a.7</p>la snying brtse ba'o/ /'khor dag dang zhes bya ba la 'khor ni slob ma dang nye gnas yin te/ de dag gal te tshul khrims dang / lta ba dang / spyod pa dang / 'tsho ba la sogs pas yongs su dag par 'gyur ba de lta bu des ni gnas kyi 'khor dag pa yin par 'gyur ro/ /chos dang zang zing
<p>259b</p>
<p>259b.1</p>phan 'dogs de mchog byed/ /ces bya ba la chos ni dam pa'i chos klog pa la sogs pa yin la/ zang zing ni lhung bzed dang chos gos la sogs pa yin pas na de gnyis kyis rjes su phan 'dogs pa ste yang dag par sbyin pa dag gis de dag la phan 'dogs pa la gzhol bas na/ chos dang
<p>259b.2</p>zang zing phan 'dogs de mchog ces brjod do/ /dus su ston pa zhes bya ba gang zhig gang gdams pa'i dus dang / rjes su ston pa'i dus de ni de la dus su ston pa yin pa'i phyir de skad ces bya'o/ /dper na gdams par 'os pa'i nye gnas dag la dus te gnas skabs dben par rjes su bstan par bya ba
<p>259b.3</p>yin gyi rnam pa gzhan du na skyon med pa la rgyab kyis phyogs pa skye bar 'gyur ba dang / pha rol po dang thag nye bar gyur pas ston par 'gyur te/ ngo tsha ba dang bral bar gyur pa'i phyir ro/ /de'i sgra ni de ltar na'i don yin te de ltar bshad ma thag pa'i yon tan dang ldan pa'i bla ma de ni sems can sdud pa la
<p>259b.4</p>bsngags pa yin no/ /gang gi phyir de lta bu yin pa de'i phyir de lta bur gyur pa'i thad las gnas gzung bar bya'o/ /dang ni rim pa gzhan dang sdud pa'i don to/ /de ltar yang gnas gzung ba ni rkang pa gnyis la phyag bya zhing phyag byas nas byin pa gnyis dang / rkang pa gnyis kyi mthil bcangs nas
<p>259b.5</p>'di skad du/ btsun pa dgongs su gsol/ bdag dge tshul ming 'di zhes bgyi ba btsun pa la gnas par gsol na/ btsun pas bdag la gnas stsal du gsol/ bdag btsun pa'i tha na gnas par bgyi'o zhes brjod pa na gnas kyis thabs yin no zhes brjod par bya zhing / bdag nyid
<p>259b.6</p>kyis legs so zhes brjod par bya'o/ /da ni/ slob dpon la ni dad cing tshul khrims gtsang / /zhes bya ba la sogs pas gnas pa'i mtshan nyid ston te/ slob dpon la dad pa ni slob dpon la dad pa ste/ 'di skad du slob dpon la mnyan pa dang gus pa dag gis sten par byed ces bstan par
<p>259b.7</p>'gyur ro/ /tshul khrims gtsang zhes bya ba ni tshul khrims yongs su dag pa gang la yod pa zhes bya ba'i dbang du mdzad nas bslab pa 'dod ces bya ba'i tha tshig go/ /bsam gtan dang ni klog la rtag tu brtson/ /zhes bya ba ni bsgom pa dang dam pa'i chos klog pa la rtag tu brtson pa ste le los
<p>260a</p>
<p>260a.1</p>gnod par ma gyur cig ces bya ba'i tha tshig go/ /klog pa smos pa ni mnyen pa la sogs pa'i nye bar mtshon par byed pa'o/ /dang ni sdud pa'i don to/ /sgrin zhing dul la des dang ldan pa ni/ /zhes bya ba la sgrin pa ni gnas 'cha' bar byed pa la le lo'i rnam pa dang mi ldan pa
<p>260a.2</p>yin te/ gzhan klog pa la sogs la rtag tu brtson/ /zhes bya ba smras pa'i phyir ro/ /lus dang ngag gi bya ba la khyad par du 'dul zhing thul bas na/ de dul ba ste rgod pa spangs pa dang bral ba zhes bya ba'i bar du'o/ /des pa ste bzod pa dang ldan zhing 'byor ba de lta bur gyur pa'i sdom can gnas 'cha'i
<p>260a.3</p>chos dang ldan par shes par bya'o/ /'di skad du de lta bur gyur pa'i gnas pa zhes bstan par 'gyur ro/ /dgag dbye bshad pas 'dir yang gso sbyong yod/ /ces sngar smos pas dbyar tshul du zhugs pa la dgag dbye yod pa'i phyir/ dbyar yang tshul du 'jug par bya ba ste/ /zhes bya
<p>260a.4</p>bas de ston pa la/ dbyar te dbyar gyi dus su dbyar gnas par khas len par byed pa ni dbyar tshul du 'jug pa ste/ khas len pa dam bca' ba'i sngags kyis 'dir gnas par bgyi'o zhes tshul du 'jug pa dge tshul gyis rab tu bya ba yin no/ /de la dbyar tshul du 'jug pa zhes bya ba 'dir/ 
<p>260a.5</p>dbyar gyi sgras dbyar zla 'bring po'i dang po'i zhag gam de ma thag pa'i zla ba'i zhag la bya ste/ de la sogs pa dbyar gyi dus rnam par gzhag pa yin pa'i phyir ro/ /ji ltar khas blang bar bya zhe na/ grong la sogs pa'i ming brjod rim pa bzhin/ /zhes bya ba smos pa yin te/ grong dang / sbyin bdag dang / zhal
<p>260a.6</p>ta ba dang / nad g.yog dag gi ming smos pa'i rim pa bzhin du tshul du 'jug par bya ba zhes bya ba'i tha tshig go/ /de la 'di ltar khas blang bar bya ste/ dbyar zla ra ba'i de ma thag pa dbyar zla 'bring po'i nyin zhag dang po'i mtshan mo dge slong gi mdun du/ btsun pa dgongs su gsol/ deng dge 'dun
<p>260a.7</p>gyi dbyar nye bar bsgrub pa'i dbyar zla 'bring po'i tshes bcu drug lags la/ bdag dge tshul ming 'di zhes bgyi ba'i yang dbyar nye bar bsgrub pa'i dbyar zla 'bring po'i tshes bcu drug lags te/ bdag dge tshul ming 'di zhes bgyi ba gnas 'dir 'di lta ste gnas ral ba dang / 'drums pa bcos pa'i
<p>260b</p>
<p>260b.1</p>slad du sbyin bdag ming 'di zhes bgyi ba dang / zhal te ba che ge mo zhig ces bgyi ba dang / spyod yul gyi grong che ge mo zhes bgyi ba dang / nad g.yog che ge mo zhes bgyi bas dbyar snga ma zla ba gsum gnas par khas blang ngo / /bdag dbyar 'di na mchis shing bdag gi dbyar gyi gnas ni 'di lags so/ 
<p>260b.2</p>cig shos kyis thabs yin no/ /zhes brjod par bya zhing bdag nyid kyis legs so zhes brjod par bya ba yin te/ de lta bu'i sngags kyis khas blang bar bya'o/ /dbyar gyi nang du gzhan du 'gro dgos pa'i rkyen byung na ji ltar bya zhe na/ ji ste de ni gzhan du 'gro 'dod na/ /zhes bya ba la sogs pa smos te/ gal te
<p>260b.3</p>dbyar tshul du zhugs pa'i gnas las de gzhan du 'gro bar byed pa de'i tshe dge slong mdun du nyi ma bdun sngags kyis byin gyis brlabs te 'gro ba la nyes pa yod pa ma yin no zhes bya ba'i tha tshig go/ /nyi ma bdun smos pa ni ches mchog tu bya ba yin te/ nyi ma gcig la yang byin gyis brlab pa 'dul ba las
<p>260b.4</p>gsungs pa'i phyir ro/ /'di ltar byin gyis brlab par bya ste/ btsun pa dgongs su gsol/ bdag dge tshul ming 'di zhes bgyi ba nang mtshams dang bcas pa'i gnas 'dir dbyar snga ma zla ba gsum gnas par khas blangs pa las/ bdag ming 'di zhes bgyi ba chos dang ldan pa'i dge 'dun gyi bya ba zhig gi slad
<p>260b.5</p>du dgung bdun mtshams kyi slad rol du mchi ba dang / de tshun chad kyis slar mchi bar btsun pa'i spyan sngar byin gyis brlab bo/ /bdag 'di na mchis shing bdag gi dbyar gyi gnas 'di lags so zhes brjod par bya'o/ /tshul khrims nyams pa ngal sor gzhug mi bya/ /zhes bya ba ni tshul khrims nyams shing
<p>260b.6</p>zhig pa gang yin pa ni tshul khrims nyams pa ste/ mtha'i nyes pa byung ba gang yin pa de gal te shes pa'am dogs pa'am yid ches pa las thos pa de lta bur gyur pa de ngal sor gzhug par mi bya ste/ lus dub cing nyam chung bar gyur pa ngal so bar byed pa'o/ /de ni tha na so shing bstab pa tsam gyi
<p>260b.7</p>bsnyen bkur du bya ba thams cad kyi nye bar mtshon par byed pa'o/ /de dang gnas dang longs spyod bya ba min/ /zhes bya ba ni tshul khrims 'chal pa de dang / lhan cig gnas gcig tu gnas pa tha na nub gcig dag kyang ngo / /longs spyod ni rnam pa gnyis te/ zang zing gi longs spyod dang / chos kyi
<p>261a</p>
<p>261a.1</p>longs spyod do/ /de la zang zing gi longs spyod ni gcig tu dga' bas gnas pa dang / bza' ba'am btung ba kun du longs spyod pa dang / de la byin pa'am de las len pa de dag thams cad yin par khong du chud par bya'o/ /chos kyi longs spyod ni de las dam pa'i chos kyi
<p>261a.2</p>gdams ngag mnod pa dang 'dzin pa la sogs pa dang / gso sbyong la sogs pa nyams su myong ba yin te/ de nyid kyi phyir de lta bur gyur pa gang yin pa de dang lhan cig gnas pa dang longs spyad par mi bya'o zhes bya ba'i tha tshig go/ /shin tu thal bar 'gyur ba'i dmigs kyis bsal ba ni/ pha ma
<p>261a.3</p>dang ni bla ma nad pa rnams/ /zhes bya ba la sogs pa smos te/ pha dang ma ni pha ma'o/ /de dag dang bla ma ste slob dpon dang / mkhan po dag dang nad pa rnams/ /zhes bya ba'i nad pa dag tshul khrims nyams pa ste/ tshul khrims dang bral bar gyur kyang bsnyen bkur bya ba yin te/ phan
<p>261a.4</p>'dogs pa'i zhing nyid yin pa'i phyir dang / snying rje'i zhing nyid yin pa'i phyir de dag ni tshul khrims rjes su brtag par bya ba ma yin no/ /yang na'i sgra ni ngag nye bar bkod pa yin la dang ni sdud pa'i don to/ /'thab krol byed pa dag ji ltar bya zhe na/ 'thab krol can dang khyim sun 'byin pa dang / /zhes bya ba
<p>261a.5</p>la sogs pas ston te/ 'thab krol can te rtsod pa byed pa dag la/ gal te bzlog tu zin kyang rtsod pa mi gtong ba de'i tshe bskrad par bya ba yin no/ /khyim ste bram ze dang khyim bdag dag chang btung ba la sogs pa ma dad pa'i dngos po kun du spyod pas sun 'byin par byed/ ma dad par byed pa
<p>261a.6</p>gang yin pa de yang bskrad par bya'o/ /de dag 'ba' zhig bskrad par bya bar ma zad kyi gsum pa yang bskrad par bya ba yin no/ /de gang zhe na/ 'dir tshul khrims nyams pa zhes bya ba smos te/ 'dir zhes bya ba ni chos 'dul ba 'dir ro/ /tshul khrims nyams shing tshul khrims
<p>261a.7</p>'chal par gyur pa de yang bskrad par bya'o/ /ci zhig byas nas she na/ gaN+DI brdungs nas zhes bya ba smos te/ gaN+DI brdungs shing dge 'dun gyi tshogs nas rnam par dpyad de bskrad par bya ba yin gyi de lta de ltar ni bskrad par bya ba ma yin no zhes bya ba ni tshig gi lhag ma'o/ /
<p>261b</p>
<p>261b.1</p>ji ltar byas nas bskrad par bya ba yin zhe na/ rul pa'i ro bzhin du ni zhes bya ba smos te/ ro dang rul pa zhes bya ba ni rul pa'i ro ste rnam pa de lta bur ro/ /de bzhin du ni rnam pa 'di ltar zhes rtog pa'i phyir te/ 'di ltar shi ba'i ro rul par gyur pa dang lhan cig gnas par mi nus te
<p>261b.2</p>skyo bar byed pa nyid yin pa'i phyir ro/ /de bas na de bzhin du de dag kyang rul ba'i ro bzhin du bya'o/ /gaN+DI brdung ba ni dge 'dun bsdu ba'i don yin gyi/ bskrad pa'i phyir ni ma yin te/ de'i don du gaN+DI brdung ba ma gsungs pa'i phyir ro/ /ci 'thab rtsod byas nas sam zhe na/ 'thab
<p>261b.3</p>rtsod med par zhes bya ba smos te/ rtsod pa ma byas pa kho nar te lus kyi 'thab rtsod la sogs pa de'i don du ma byas par zhes bya ba'i tha tshig go/ /bskrad par bya ba de dag gi rten du gyur pa de dag ji ltar bya zhe na/ mdo 'dzin gzhan yang rten gyur gang yin pa/ /zhes bya ba la sogs pa
<p>261b.4</p>smos te/ mdo sde 'dzin pa dang de bzhin du gzhan yang 'dul ba 'dzin pa dang / ma mo 'dzin pa dang / mang du thos pa rten du gyur pa de dag kyang bskrad par bya'o/ /ji ltar zhe na/ cho ga bzhin du brtags te zhes bya ba smos te/ 'dul ba'i cho ga bzhin du dpyad nas zhes bya ba'i tha tshig go/ /
<p>261b.5</p>dang ni sdud pa'i don to/ /gang gi tshe rten byed pa btang bar gyur pa de'i tshe rten byed pa grol bar gyur pa yin pas yang gzhag par bya'o/ /gal te ma bcug na de'i tshe gdon mi za bar nyes par 'gyur te/ 'di skad du gal te bzod pa bya bar 'os pa dang / rgyu mtshan btang ba dag 'jug tu ma
<p>261b.6</p>bcug gam/ bzod pa ma byas pa de'i tshe gdon mi za bar bzod pa ma byas pa las nyes pa kho nar 'gyur ro zhes bstan par 'gyur ro/ /grangs can la sogs blo dman gang klog pa/ /de la kha zas tsam yang dug tu 'gyur/ /zhes bya ba la grangs can la sogs pa'i phyi rol gyi bstan
<p>261b.7</p>bcos blo dman pa gang zhig klog par byed na dge tshul de la/ grong ngam dge 'dun gyi kha zas za ba dug nyid du 'gyur te de lta bu la mngon par sbyor ba de dag la gnang ba med do zhes bya ba'i tha tshig go/ /de ltar na phyi rol gyi bstan bcos rung ba ma yin pa 'don par byed pa de
<p>262a</p>
<p>262a.1</p>thams cad kyi thams cad du bkag pa yin no/ rung ba dag kyang ji ltar gdon par bya zhe na/ ston pa'i gzhung la nyin mtshan cha gnyis dag /goms bya gzhan gyis dang ba min pa bklag /ces bya ba la/ ston pa bcom ldan 'das kyi gzhung ste bka' gang yin pa de
<p>262a.2</p>la nyin mtshan gyi cha gnyis mngon par sbyor bar bya zhing blo dman pa ma yin pa gzhan blo rnon po dag gis cha gsum pa la phyi rol gyi bstan bcos dam pa bklag par bya'o zhes bya ba ni tshig gi lhag ma'o/ /dam pa smos pa ni nyan pa la sogs pa nye bar mtshon pa yin no/ /bcom ldan 'das
<p>262a.3</p>dang rgan rims la sogs pa'i mtshan ji ltar gzung bar bya ba yin zhe na/ yon tan sngar smos ston pa'i mtshan brjod bya/ /zhes bya ba la/ 'di ltar ston pa bcom ldan 'das shAkya thub pa gzhon nu don grub ces bya ba la sogs pas mtshan brjod cing smra bar bya'o/ /ji lta zhe na/ yon
<p>262a.4</p>tan sngar smos zhes smos pa yin te/ yon tan smos pa ni yon tan dag brjod pa'o/ /de sngar te thog mar gyur pa gang yin pa zhes bya ba'i dbang du byas nas yon tan brjod pa ni/ dper na sangs rgyas bcom ldan 'das thams cad mkhyen pa zhes bya ba de lta bu la sogs pa'i yon tan
<p>262a.5</p>brjod pa sngon du song ba can gyis bcom ldan 'das kyi mtshan brjod par bya'o zhes bya ba ni tshig gi lhag ma'o/ /de nyid kyi phyir de bzhin gshegs pa'i mtshan rigs kyi sgo nas brjod par mi bya'i/ 'on kyang yon tan brjod pa sngon du song ba can gyi zhes bya ba la sogs pa gsungs pa yin no/ /
<p>262a.6</p>bla ma slob dpon ming tshig brjod mi bya/ /slob dpon gyi ming slob dpon gyi tshig ma smos par brjod par mi bya'o zhes bya ba'i tha tshig go/ /btud de don la sogs pa'i tshig ldan pas/ /mkhan por gyur pa'i ming nas brjod par bya/ /zhes bya ba ni don gyi slad du mtshan nas smos te zhes bya
<p>262a.7</p>ba'i tshig dang bcas pas mkhan por gyur pa'i ming btud de gus pa dang bcas pas brjod par bya ste/ de dag sngon du song ba zhes bya ba'i tha tshig go/ /rgan la btsun pa'i nye ba'i tshig gis brjod/ /ces bya ba la rgan po la btsun pa ji ltar zhes bya ba'i nye ba'i tshig 'dis brjod par bya'o/ /'di
<p>262b</p>
<p>262b.1</p>skad du btsun pa'i nye ba'i tshig gi sngon du rgan po'i ming gzung bar bya'o zhes bstan par 'gyur ro/ /gzhon la tshe dang ldan pa'i nye tshig brjod/ /ces bya ba la gzhon pa ste gzhan dag la yang brjod par bya'o/ /ji lta zhe na/ tshe dang ldan pa'i nye tshig ces bya ba smos te/ tshe dang ldan pa zhes bya ba
<p>262b.2</p>la sogs pa'i nye ba'i tshig gis gzhon pa dag la yang brjod par bya'o/ /'di skad du gzhon pa la yang tshe dang ldan pa'i sgra brjod la ming gzung bar bya'o zhes bya ba'i don to/ /de ltar na 'dul ba'i tha snyad 'dir ming gzung ba'i go rims can du rig par bya'o zhes bya ba ni tshig gi lhag ma'o/ /dge
<p>262b.3</p>tshul gyi tshig le'ur byas pa las sdom pa thams cad 'jig pa'i phyogs zhes bya ba ste/ bslab pa'i gzhi bcu bzhi pa'o// //de ltar de dag rgyas par bstan nas mdor bsdus pa yang ston par byed de/ gnang dang mi gnang gang yin pa/ zhes bya ba la gnang ba ma yin pa ste/ rjes su gnang
<p>262b.4</p>ba gang yin pa khyed rnams kyis kyang bkag cing mi bya'o zhes bya ba gang yin pa de lta bur gyur pa ni gzung bar bya ba'am spang bar bya ba ma yin no/ /ji lta zhe na/ de ni gsung dang mthun pa ste/ gsungs pa dang 'dra bar brtags nas so/ /'di skad du bcom ldan 'das kyis rjes su gnang ba ma yin
<p>262b.5</p>pa dang bkag pa med pa gang yin pa rjes su gnang ba dang mthun pa sten pa de'i tshe gzung bar bya zhing gzhan du na mi bya'o zhes bstan par 'gyur ro zhes bya ba'i tha tshig go/ /de ni zhes bya ba'i sgra ni ngag nye bar bkod pa'o/ /dper na bcom ldan 'das kyis so rtsi za ba bcas pa yang ma mdzad bkag pa yang
<p>262b.6</p>ma mdzad pa/ a ru ra la sogs pa ltar sman gyi blos nye bar longs spyod na nyes par mi 'gyur la/ 'on te rgyags pa'i bsam pas ni ma yin na ni dris byugs pa la sogs pa dang 'dra bar 'gyur ba'i rgyu nyid yin pa'i phyir nyes par 'gyur te/ de bzhin du gzhan dag la yang blta bar bya'o/ /de bzhin du 'di ni mar me dang 'dra ba ni mar me
<p>262b.7</p>dang mthun pa ste/ bla ba dang dka' ba nas gsal bar byed pa'i phyir bde bar gshegs pa bcom ldan 'das kyis gsungs pa 'dul ba mdor bsdus pa zhes bya ba gzhan khyed kyi yin no/ /'dul ba mdor bsdus pa zhes bya ba ste bco lnga pa'o// //da ni/ dge tshul bslab pa bsdus las byung ba yi/ /zhes bya ba la sogs pa de las byung ba'i
<p>263a</p>
<p>263a.1</p>dge ba yongs su sngo bar byed de/ dge tshul ba rnams kyi bslab pa ni kun du spyod pa yin la de bsdus pa ni sdud pa'o/ /'di las byung bas na byung ba ste rgyu bstan pa yin no/ /dge tshul gyi bslab pa bsdus pa kho na las byung ba'i rgyus bsod nams skyes pa gang yin pa de dge tshul bslab pa bsdus las byung ba'i bsod nams
<p>263a.2</p>gang skyes pa'o/ /rnam pa de lta bu'i bsod nams skyes pa gang yin pa des/ 'jig rten 'di dag yang dag par rdzogs pa'i byang chub dpal gnas te/ sangs rgyas kyi sar deng bar gyur cig /gang gis she na/ shAkya 'od kyis bstan pa'i lam nyid nas/ /zhes bya ba smos te/ shAkya'i rigs su 'khrungs pa nyid kyi phyir bcom
<p>263a.3</p>'das ni shAkya'o/ /de'i bka' ni rab tu gsal ba'i phyir 'od yin te/ bla ba dang dka' ba gsal bar byed pa nyid yin pa'i phyir ro/ /bka' 'od du gyur pa des kun nas bstan cing gsal bar mdzad pa'i lam de nas dong bar gyur cig ces bya bar sbyar ro/ /yang na shAkya 'od ces bya ba ni tshig le'ur byed pa
<p>263a.4</p>mdzad pa'i slob dpon de nyid kyi mtshan yin pas na de kun nas bstan pa'i lam nas te/ tshig le'ur byed pa'i lam nas so/ /'di skad du 'jig rten rnams slob dpon shAkya 'od kyis bstan pa'i tshig le'ur byas pa'i lam nas yang dag par rdzogs pa'i byang chub kyi gnas su deng bar gyur cig ces
<p>263a.5</p>bstan par 'gyur ro/ /da ni/ bde gshegs gsungs pa 'dul ba rgya mtsho las/ /zhes bya ba la sogs pas bdag nyid gzhan gyi dbang gis 'jug pa ston par byed de/ bde bar gshegs pas gsungs pa'i bslab pa nyid ni rin po che yin te/ bsod nams dang mi ldan pa rnams kyis rnyed dka' ba nyid yin pa'i phyir ro/ /
<p>263a.6</p>khyad par ji lta bu zhe na/ 'bar ba ste 'od dang ldan pa dang mchog tu gyur pa zhes bya ba'i bar du'o/ /'dul ba kho na rgya mtsho yin te/ shin tu rgya che ba nyid dang / shin tu phra ba rnam par spyod pa'i phyir de ni gting dpag par dka' ba'i phyir ro/ /de las rin po che btus pa yin no/ /gang gis she na/ dbang po'i rdo rjes zhes bya ba
<p>263a.7</p>smos te/ ji ltar dbang po'i rdo rjes rin po che phug nas rgyan du byed pa de bzhin du/ 'dul ba de las bslab pa'i tshig btus nas dbang po'i rdo rje'i sdeb sbyor gyis bslab pa rin po che phug nas phreng bar brgyus zhes bya ba'i tha tshig go/ /dbang po'i rdo rjes zhes bya ba'i tshig 'di ni phal che ba'i dbang du
<p>263b</p>
<p>263b.1</p>byas pa yin te/ nye ba'i dbang po'i rdo rje yang yod pa'i phyir ro/ /dper na/ 'di dag bdag po tha dad nyes byas rnams/ /zhes bya ba la sogs pa lta bu'o/ /yang na nye ba'i dbang po'i rdo rje la yang dbang po'i rdo rje'i sgra brjod pa yin te/ phyogs gcig chos mthun pa nyid kyi phyir nyes pa med do/ /
<p>263b.2</p>gang gi lugs su phye ba yin zhe na/ gzhi kun yod par smra ba'i 'o/ /gang gi ngor phye zhe na/ shAkya'i grogs ngor nges par 'di phye ste/ /zhes bya ba smos te/ las dang 'bras bu la sogs pa thams cad yod do zhes smra ba gang dag yin pa de dag ni/ thams cad yod par smra ba yin te
<p>263b.3</p>bcom ldan 'das kyis nyan thos kyi rtsa bar gyur ba yang de yin la/ thams cad yod par smra ba yang yin pas gzhi thams cad yod par smra ba yin no/ /de dag gi bslab pa nges par phye zhing bkod pa gang yin pa des dge tshul dag gi rgyan du bya ba'i phyir/ 'di phreng bar brgyus
<p>263b.4</p>pa yin no zhes bya ba ni tshig gi lhag ma'o/ /gzhir gyur pa zhes bya ba gang las she na/ smras pa/ legs par sbyar ba'i skad kyi tha snyad du byed pa'i phyir ro/ /de ltar yang ya rabs dag ni legs par sbyar bas tha snyad du byed kyi/ tha mal pa'i skye bo ni ma yin no zhes zer ro/ /don
<p>263b.5</p>de ni ya rabs su shes par bya ba'i phyir sgra'i mtshan nyid bstan pa yin la/ ya rabs kyang 'jig rten na gzhir gyur pa yin te/ de dag las 'jig rten gyi tha snyad 'byung ba yin pa'i phyir ro/ /gzhi thams cad yod par smra ba de dag kyang de dang 'dra ba yin te/ de las sde bar gzhan gyi tha snyad
<p>263b.6</p>du bya ba 'don pa yin gyi/ gzhan dag las ni ma yin te/ tha mal pa dang / zur chag dang / 'bring du 'don pas brjod pa'i phyir dang / dus phyis byung ba nyid yin pa'i phyir ro/ /'di skad du yang bcom ldan 'das yongs su mya ngan las 'das nas ring po ma lon par dgra bcom pa lnga
<p>263b.7</p>brgya/ rgyal po'i khab tu 'dug nas sde snod gsum bsdu ba mdzad la/ de'i 'og tu mya ngan las 'das nas lo brgya rtsa bcu lon pa na 'phags pa thams cad 'dod pa la sogs pa nas sgur po dang / zhing ldan la thug par dgra bcom pa bdun brgya yangs pa can du 'dus nas/ bsdu ba gnyis pa mdzad de hu lu hu lu ka'i rung ba
<p>264a</p>
<p>264a.1</p>la sogs pa bcu bsal ba yin te/ rgya cher ni phran tshegs las 'byung ngo / /de nas rgyal po d+harma a sho ka shi ba dang dgra bcom pa rnams kyis tha mal pa dang / zur bcag pa dang / bar mar 'don pa'i tshig la mngon par zhen pa'i gdul ba'i dbang gi phyir rim gyis gzhung gzhan dang gzhan du sbyar te/ rgya
<p>264a.2</p>chen po'i skad du sbyar ba'i mdo sde la sogs pa lta bu sta/ bstan pa rnam pa bco brgyad du gyur pa yin no/ /shAkya'i grogs ngor zhes bya ba la/ shAkya ni bcom ldan 'das yin te/ shAkya'i rigs su 'khrungs pa'i phyir ro/ de'i grogs ni bshes gnyen te zag pa med pa'i lam yin te/ de'i stobs kyis sangs rgyas nyid kyi go
<p>264a.3</p>'phang thob pa'i phyir ro/ /de'i ngor zhes bya ba ni de thob par byed pa'i rgyu mtshan zhes bya ba'i tha tshig go/ /yang na shAkya ni bcom ldan 'das yin zhing de nyid 'gro ba'i dge ba'i bshes gnyen gang yin pa de dang 'dra bar grogs po yin te/ shAkya'i grogs pos 'gro ba'i ngor te/ de rnam par grol bar bya ba'i phyir ro zhes bya ba'i
<p>264a.4</p>tha tshig go/ /yang na shAkya'i grogs po zhes bya ba ni dge slong gi ming yin la de'i ngor ni des gsol ba btab pa'i zhes bya ba'i tha tshig go/ /dge ba'i 'byung gnas gang gi blo 'jug pa/ de yi ngor ni bdag gis rnam bkrol ba/ /gang phyir gus pa med kyang gzhan ngor te/ /de'i phyir bdag stobs rtog
<p>264a.5</p>pas 'jug pa min/ /bdag nyid slob dpon bdag gzhan don gyi bstan bcos mkhyen pa'i rin chen 'byung gnas bzheng gzhung dag /thos nas yon tan 'od kyis sbyar ba'i bstan bcos rnam par phye ba la ni brten nas kyang / /bdag nyid nus pa'i rnam par 'phrul pas slob ma la phan rnam par bshad pa
<p>264a.6</p>byas pa las/ /bdag gi bsod nams bsags des 'gro ba yon tan gter mchog sangs rgyas go 'phang thob par shog /dge tshul gyi tshig le'ur byas pa sum brgya pa'i rnam par bshad pa/ slob ma la phan pa zhes bya ba/ slob dpon dul ba'i lhas mdzad pa rdzogs so// //
<p>264a.7</p>rgya gar gyi mkhan po bud+d+ha shAn+ti dang / /lo tsA ba dge slong dge ba'i blo gros kyis bsgyur cing zhus te gtan la phab pa/ /'di la sh+lo ka stong phrag phyed dang bzhi yod do/ /