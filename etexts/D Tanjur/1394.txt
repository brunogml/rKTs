<p>1a</p>
<p>1b</p>
<p>1b.1\] ]@##/ /rgya gar skad du/ d+har+m+ma maN+Dal sU tra/ bod skad du/ dkyil 'khor gyi chos mdor bsdus pa/ 'jam dpal gzhon nur gyur pa la phyag 'tshal lo/ /thugs kyi dkyil
<p>1b.2</p>'khor chos nyid spros pa med/ /gsung gi dkyil 'khor bstan pa brjod du med/ /sku yi dkyil 'khor snang ba rang bzhin med/ /dkyil 'khor gtso la dkyil 'khor tshul du mos/ /rgyud kyi
<p>1b.3</p>rgyal po ma lus gzhung don las/ /lha dang pho brang ji snyed bstan pa las/ /gnas shing bzhengs tshul thun mong gyur pa rnams/ /lam gyi rnal 'byor don du cung zad bshad/ /gzhung 'dir tshad
<p>1b.4</p>mas lus smos pa/ /ngo bo dbye ba nges tshig dang / /gnas thabs skyon yon dpe dag dang / /don rtags brgyad kyis don rnams bsdus/ /ngo bo chos rnams thams cad de/ /bden pa gnyis kyi
<p>1b.5</p>mtshan nyid can/ /don dam spros pa med pa las/ /kun rdzob gtso 'khor de nyid do/ /dbye ba rang bzhin ting 'dzin dang / /gzugs brnyan dkyil 'khor rnam pa gsum/ /rang bzhin don dam
<p>2a</p>
<p>2a.1</p>kun rdzob gnyis/ /don dam rnam min rnam grangs can/ /dang po rnam grangs min pa ni/ /sangs rgyas kun gyi byang chub sems/ /bla na med pa rtogs gyur pa/ /rgyal bas gsungs pa'i ye shes gang / /de
<p>2a.2</p>ni dkyil 'khor snying por gsungs/ /de ltar rgyud rgyal kun las bshad/ /rnam grangs can gyi dkyil 'khor ni/ /phung khams skye mched rten 'brel rnams/ /lha dang lha mo'i rang bzhin du/ /ngang gis chos mthun de ltar
<p>2a.3</p>gnas/ /rang bzhin kun rdzob dkyil 'khor ni/ /'og min bla med gnas mchog na/ /'bras bu rgyal ba'i dkyil 'khor rnams/ /don dam mtshon phyir rtags su snang / /ting 'dzin dkyil 'khor rnam gsum ste/ /rang
<p>2a.4</p>bzhin de la bsgom pa dang / /gzugs de la ni bslab pa dang / /rab kyi rtsal gyis bskyed pa'o/ /gzugs brnyan dkyil 'khor gnyis yin te/ /gzugs brnyan lhag pa'i gzugs brnyan no/ /dang po rnam pa
<p>2a.5</p>drug yin te/ /gser dngul lugs dang dung rdo 'bur/ /rwa shing bzhogs ras bal ris dang / /sa myag lder dang rdul tshon gcal/ /lhag pa'i gzugs brnyan rnam gsum ste/ /phyi dang nang dang gsang ba'o/ /phyi ni lus dang
<p>2b</p>
<p>2b.1</p>yan lag lnga/ /nang ni 'khor lo dngas ma lnga/ /gsang ba rdo rje pad+ma sbyar/ /de dag spyi yi dbye ba'o// //nges tshig dkyil 'khor ni gtso bo ste/ /'khor ni de yi sprul pa yin/ /yang na 'das pa'i dkyil yin te/ /'khor zhes 'jig rten pa la bya/ /gnas thabs dkyil
<p>2b.2</p>'khor rnam gsum las/ /rang bzhin don dam dkyil 'khor ni/ /ci yang ma yin ji lta'i tshul/ /dang po'i gnas lugs nyid du gnas/ /rang bzhin kun rdzob dkyil 'khor ni/ /rten dang brten pa rnam pa gnyis/ /rten yang gzhi dang gzhal yas khang / /gzhi ni 'byung ba'i
<p>2b.3</p>dkyil 'khor bstan/ /gzhal yas dngos dang gdan yin te/ /gzhal yas dngos la rnam pa brgyad/ /dbyibs dang kha dog rtsig pa dang / /shing dang longs spyod ra ba 'obs/ /rgyan dang mtha' yi zhing khams so/ /dbyibs la rnam pa bzhi yin te/ /phyi dang nang dang sgo dang
<p>2b.4</p>bzhi/ /phyi dbyibs mchod rten mkhar thabs dang / /rgyal khab ri bo'i gur du 'dod/ /nang dbyibs rigs dang phrin las rnams/ /so so'i rgyud bzhin shes par bya/ /sgo la 'og dang steng yin te/ /'og ni sgo dang sgo khang can/ /steng ni skas dang glang rgyab sogs/ /ji ltar mdzes
<p>2b.5</p>pa'i tshul du bzhengs/ /gzhi yi dbyibs ni tshad med de/ /rgya ma chad de phya le ba'o/ /kha dog rnam pa mang yod kyang / /rigs dang ye shes phrin las dang / /spyi mthun lhun po'i tshul nyid du/ /sngags rgyud rnams nas tshul bzhin 'byung / /rtsig pa rmang dang logs dang rtse/ /
<p>2b.6</p>rmang ni nang du rkyang pa dang / /phyi ni rin chen lnga ru brtsegs/ /logs ni rmang bzhin bzhengs pa las/ /phyi ni rtse la pha gus bstod/ /sgo phugs gong du bstan pa bzhin/ /shing la sgo phugs rnam pa gnyis/ /phugs na ka ba brgyad po yis/ /gdung chen bzhi yi rtse nas bteg /gdung
<p>2b.7</p>chen bzhi yi re mig kyang / /phyam rtsa nyi shu brgyad kyis bkab/ /de bzhin gral thog ci rigs pa'o/ /sgo khang phyi zur bzhi po la/ /ka ba bzhi bzhis gdung sna ni/ /brgyad brgyad bteg pa rta babs rmang / /ka gdan ka zhu ci rigs pa'o/ /longs spyod 'dod yon snam bu la/ /gzugs mdzes
<p>3a</p>
<p>3a.1</p>sgra snyan dri mchog dang / /ro zhim yid 'ong chos rnams kyi/ /lha mo rnams kyis dgyes par rol/ /ra ba rdo rje'i mu khyud de/ /'obs ni me 'obs khor yug yin/ /rgyan ni bla rgyan 'og rgyan dang / /rtse rgyan dang ni logs rgyan dang / /sgo rgyan dang ni rnam pa lnga/ /don rtags
<p>3a.2</p>skabs su shes par bya/ /zhing khams sku gsum 'dul tshad kyang / /so so'i rgyud las bstan par zad/ /gdan gnyis seng ge glang sogs khri/ /nyi zla pad+ma rin chen gdan/ /gtso 'khor rnams la ci rigs par/ /rgyud las gsungs pa bzhin du bsham/ /brten pa lha yi dkyil
<p>3a.3</p>'khor la/ /sku dang sku mdog mtshan dpe dang / /phyag rgya phyag mtshan bzhugs stabs tshul/ /rgyan chas 'od kyis bsdus pa'o/ /sku ni zhal gcig phyag gnyis dang / /zhal gsum phyag drug de bzhin du/ /pho dang mo yi dbang po can/ /de la sogs pa'i mtha' yas mchog /sku
<p>3a.4</p>mdog nyi ma zla ba dang / /gser dang pad+ma rA ga dang / /in+d+ra nI la sogs pa/ /'dres dang ma 'dres kha dog can/ /mtshan ni sum cu rtsa gnyis te/ /dung dang mdzod spu spyi gtsug dang / /thun mong mtshan ni nyi shu dgu/ /bsod nams khyad 'phags mdo bzhin bshad/ /dpe byad bzang
<p>3a.5</p>po brgyad cu ste/ /sku gsung thugs dang yon tan dang / /phrin las khyad par gnas skabs las/ /dpe byad bzang po mdo bzhin brtse/ /phyag rgya phyag gi 'du byed de/ /bcings dang dgrol dang bsgyur ba las/ /dam tshig las su phye ba yang / /byang chub mchog la sogs pa yin/ /phyag mtshan
<p>3a.6</p>phyag na bsnams pa ste/ /'khor lo rdo rje rin po che/ /pad+ma ral gri la sogs pa/ /don rnams mtshon phyir rtags su bsnams/ /bzhugs stabs rdzogs dang sems tshul dang / /bzhengs dang stang stabs la sogs pa/ /gtso bo nyid ni kun du zhal/ /'khor rnams gtso bo nyid la blta/ /
<p>3a.7</p>yum dang bcas pa'i dkyil 'khor ni/ /yum rnams g.yon nas yab la blta/ /sgo ba yab yum ldan pa rnams/ /pho mo g.yas g.yon zur gyis gnas/ /tshul ni rnam pa dgu yin te/ /lha dang lha mo'i dkyil 'khor rnams/ /mnyen lcug 'khril ldem gzhon tshul can/ /gsal 'tsher
<p>3b</p>
<p>3b.1</p>lhun sdug gzi byin no/ /rgyan ni rnam pa bdun yin te/ /dbu rgyan snyan cha mgur chu dang / /do shal dpung rgyan se mo do/ /phyag dang zhabs kyi gdu bu'o/ /chas ni rnam pa lnga yin te/ /stod g.yogs dang ni smad dkris dang / /ze khab dang ni chos gos dang / /gtsang gos rnam pa lnga ru bshad/ /
<p>3b.2</p>'od ni 'gyed dang bsdu ba dang / /ngo bo gzugs brnyan rnam pa dang / /las rnams lnga yi dbye ba yis/ /snang ba gtan la dbab par bya/ /'gyed pa thun mong thun mong min/ /bsdu ba bye brag bcu gnyis te/ /ngo bo gsal ba yon tan can/ /gzugs brnyan sku gsung thugs su snang / /
<p>3b.3</p>las ni snod sbyang bcud smin byed/ /de ltar mdo sde dag las gsungs/ /rang bzhin dkyil 'khor ji lta bur/ /lhag ma rnams kyang de bzhin gnas/ /rnal 'byor lam la gnas pa yis/ /de ltar yid la goms par gyis/ /rang bzhin dkyil 'khor ma rtogs na/ /chos nyid lta
<p>3b.4</p>ba'i don dang 'gal/ /bdag med lta ba ma rtogs na/ /bla med byang chub thob mi 'gyur/ /ting 'dzin dkyil 'khor ma bsgoms na/ /rtog pa'i dbang bsgyur ting 'dzin la/ /ma bsgoms lam la bgrod med cing / /yun gyis 'bras bu 'byung mi 'gyur/ /gzugs brnyan dkyil
<p>3b.5</p>'khor ma mtshon na/ /rmongs pas don ro mi tshor te/ /gzhan don mthar ni mi phyin pas/ /byang chub spyod pa nyid dang 'gal/ /skyon bzlog pa ni yon tan te/ /dkyil 'khor gsum la gnas byas nas/ /bdag gzhan don rnams ma lus pa/ /thabs la mkhas pas myur du
<p>3b.6</p>'grub/ /thabs mkhas thugs rje'i mdzad spyod kyis/ /'dod la zhen pa'i gdul bya rnams/ /mi spang lam du drang ba'i phyir/ /'khor los sgyur rgyal chos bzhin mdzad/ /zhing khams dang ni pho brang dang / /btsun mo sras dang 'khor rnams dang / /longs spyod rgyan dang dam khrims
<p>3b.7</p>rnams/ /'khor los sgyur rgyal dag dang mtshungs/ /don rtags rnam grangs bstan pa ni/ /gzhi lam 'bras bur bcas pa'i chos/ /yon tan rnam grangs ji snyed pa/ /dkyil 'khor gsum la yongs su rdzogs/ /rgyas par rten dang brten pa gnyis/ /rten la gzhi yi don rtags ni/ /
<p>4a</p>
<p>4a.1</p>mkha' rlung me dang chu dang sa/ /yum lnga'i rtags te ri rab dang / /ri phran gling dang gling phran rnams/ /yab kyi rtags te pho brang spyi/ /gtsug tor 'khor los sgyur ba'i tshul/ /gzhan yang dbyibs kyi don rtags rnams/ /mchod rten brgyad sogs bstan pa ni/ /
<p>4a.2</p>sdug bsngal brgyad sgrol mdzad pa brgyad/ /mkhar thabs rgyal khab ri bo rnams/ /bdud dpung 'joms dang 'dod spyod dang / /bsrung ba'i don du shes par bya/ /'khor lo rdo rje rin chen dang / /pad+ma rgya gram rigs kyi rtags/ /zlum pa'i pad+ma le tse bzhi/ /gru bzhi 'khor lo rin chen
<p>4a.3</p>rgyas/ /zla gam gru chad gzhu dbyibs dbang / /gru gsum b+ha ga khro zhal drag /sgo ni ye shes bzhi dag dang / /bsdu ba tshad med rnam thar bzhin / /lam stegs brgyad ni 'phags lam dang / /theg pa brgyad dang rnam thar brgyad/ /sgo khang sgo srung khang pa ste/ /steng ni ma rig mun
<p>4a.4</p>pa la/ /ye shes dkar mthongs dbye ba'i phyir/ /bcu gcig rdo rje'i re mig can/ /skas dang glang po'i rgyab 'dra dang / /gdugs can la sogs steng dbyibs ni/ /gdul bya yid 'ong bya ba'i phyir/ /ji ltar mdzes par bstan pa yin/ /chos dbyings mu med brdal ba'i phyir/ /gzhi
<p>4a.5</p>dbyibs tshad med bstan pa yin/ /kha dog don rtags bstan pa ni/ /dkar dmar ser ljang mthing ga rnams/ /sku gsung yon tan phrin las dang / /thugs kyi rtags te go rims bzhin/ /me long ye shes so sor rtog /mnyam nyid bya ba nan tan dang / /chos kyi dbyings kyang go
<p>4a.6</p>rims brtags/ /yang na spyi mthun lhun po bzhin/ /yang na zhi dbang rgyas pa dang / /sna tshogs drag po gong ma bzhin/ /rtsig pa'i don rtags bstan pa ni/ /rkyang pa rang byung ye shes te/ /lnga rim ye shes lnga yi rtags/ /sum rim sku gsung thugs su sbyar/ /pha gu yon tan spags
<p>4a.7</p>pa ste/ /rtse la rnam pa mang yod kyang / /re zhig byang chub chen po la/ /dran dang yang dag rdzu 'phrul dbang / /bang rim bzhi yi don du bzhed/ /bum rten stobs te bum pa ni/ /byang chub lam yin bre dag ni/ /'phags pa'i lam du shes par bya/ /sgo gtan rta babs bzhi po ni/ /gsum
<p>4b</p>
<p>4b.1</p>ni khams gsum bzhi pa ni/ /'phags lam pad+mas mtshan ma can/ /shing gi don rtags bstan pa ni/ /phugs kyi shing gi gnas tshul ni/ /ka gdan bsnyen gnas klu chen brgyad/ /ka ba 'phags lam lha chen brgyad/ /ka zhu rnam thar gza' chen brgyad/ /gdung ni mi 'jigs
<p>4b.2</p>rgyal chen bzhi/ /phyam rtsa stong nyid pha rol phyin/ /des mtshon rgyu skar nyi shu brgyad/ /phyam ni gnod sbyin nyer brgyad kyis/ /stobs bcu ma 'dres bco brgyad mtshon/ /gral thog yon tan bsam mi khyab/ /sgo khang phyi zur bzhi po na/ /ka gdan ka ba ka zhu ni/ /dran dang spang dang rdzu
<p>4b.3</p>'phrul rkang / /go rims bzhin du sbyar bar gsungs/ /gdung bzhi snol mar btang ba ni/ /bden bzhi bsam gtan bzhi dang ldan/ /longs spyod rnams kyi don rtags ni/ /bsod nams tshogs ni rdzogs pa'i phyir/ /gzugs sgra dri ro reg chos kyi/ /lha mo rnams kyis
<p>4b.4</p>mnyes par bsam/ /ra ba 'obs kyi don rtags ni/ /rdo rje ra bas bdud dpung bzlog /me yi 'obs kyis nyon mongs bsreg /chu dang rlung la sogs pa yang / /ci rigs nyid du sbyar bar bya/ /gzhan yang rgyan gyi don rtags ni/ /bla rgyan chos nyid bla re ni/ /thabs dang shes rab nyi zla
<p>4b.5</p>dang / /ye shes phra men skar tshogs gsal/ /'og gzhi rgyan gyi don rtags ni/ /gdan gyi skabs su 'chad par 'gyur/ /rtse rgyan rnam gcig mchod rten la/ /srog shing sku gsung thugs su bstan/ /'khor lo shes pa'i khyad par ni/ /char khebs thugs rje chen po ste/ /
<p>4b.6</p>'phan ni mchod pa'i lha mo la/ /dril bu stong pa nyid kyi sgra/ /zla tshes thabs dang shes rab yin/ /tog ni mi nub rgyal mtshan no/ /logs rgyan phyam mgo 'dzi pa tri/ /kha nas rin chen phreng ba ni/ /dra ba dra ba phyed gyur pa/ /dbyibs dang ye shes brda yin no/ /sgo rgyan rnam pa
<p>4b.7</p>mang yod kyang / /re zhig dbang gi rtags bcu dang / /rgyan dgu dang ni rdzas brgyad dang / /rin chen bdun dang brda drug go/ /bzlog ste brda drug bshad pa las/ /steng gi chos kyi 'khor lo ni/ /gtso bo'i rtags te ri dgas ni/ /'khor gyi brdar ni shes par bya/ /'og gi dbus kyi
<p>5a</p>
<p>5a.1</p>gcod chen ni/ /nges don sgra ste gaN+Di ni/ /drang don sgra zhes gsungs pa'o/ /thabs dang shes rab mtshon pa ni/ /rdo rje dril bu gnyis yin no/ /rin chen bdun ni 'di yin te/ /dbang gi 'khor lo rin chen dang / /lha mo btsun mo rin chen dang / /sgo ba dmag
<p>5a.2</p>dpon tshul dgu dang / /mngon shes blon po bya ba ste/ /stobs bcu glang po rin po che/ /rdzu 'phrul ri dgas rta yi tshul/ /yid bzhin nor bu rin chen no/ /rdzas brgyad bdud 'joms rgyal mtshan dang / /thugs rje'i gdugs dang dpal be'u'i thugs/ /bdud rtsi'i bum pa mi snyems nya/ /
<p>5a.3</p>chos kyi dung dang dgos 'dod skong / /chos kyi 'khor lo de ltar ro/ /sgo khang nang gi rgyan dgu ni/ /smad na nyon mongs zil gyis gnon/ /glang dang seng ge ngang pa dang / /stobs dang mi 'jigs tshad med de/ /sA la'i shing gi tshal yin no/ /bar na lam rnams so sor 'byed/ /ri
<p>5a.4</p>dang mi dang srang khram dang / /g.yo dang 'byed dang bstab pa ste/ /blon po rin po che bzhin no/ /steng na sdug bsngal dang du len/ /klu dang chu srin ga ru Da/ /ye shes thugs rje'i byin rlabs te/ /khyung gis klu rgyal bslang ba bzhin/ /dbang gi rtags bcu 'di lta ste/ /dbu rgyan cod pan phreng ba
<p>5a.5</p>dang / /go cha rgyal mtshan phyag rgya dang / /gdugs dang bum pa bza' btung dang / /snying po lnga yis ye shes dang / /chos mos rdzu 'phrul smon lam dang / /skye las tshe dang longs spyod dang / /sems la dbang ba go rims so/ /gdan gyi don rtags mi 'jigs stobs/ /rdzu 'phrul dbang
<p>5a.6</p>dang las kyi khri/ /thabs dang shes rab skyon med dang / /dgos 'dod tshul du mtshon pa'o/ /brten pa lha yi don rtags ni/ /lha dang lha mor bstan pa yang / /gzhi ni gzhung dang 'dzin pa ste/ /lam ni thabs dang shes rab yin/ /'bras bu dbyings dang ye shes so/ /sku dang sku mdog phyag rgya
<p>5a.7</p>dang / /phyag mtshan bzhugs stabs tshul dang ni/ /rgyan chas don gyi rnam grangs ni/ /grub pa rtags kyi phyag rgya dang / /mtshon pa thabs kyi phyag rgya dang / /mdzad pa las kyi phyag rgyar sbyar/ /de yang rgyud rgyal ma lus kyi/ /dgongs pa mdor ni bsdus pa yin/ /mtshan dang dpe byad 'od dang
<p>5b</p>
<p>5b.1</p>gsum/ /bsod nams rdzogs shing yon tan mtshon/ /sems can don rnams mdzad pa ste/ /rgyas par mdo sde'i dgongs pa bzhin/ /don rtags rtags kyi chos mthun ni/ /gzhung 'dir 'di ltar sbyor mod kyi/ /gzhan du chos mthun mtha' yas pa/ /rgyud dang rtog pa rnams las
<p>5b.2</p>byung / /dkyil 'khor dbang dang dam tshig gsum/ /rgyud rnams kun gyi srog shing pas/ /rnal 'byor gsang sgor zhugs rnams kyis/ /gces spras yid kyi gzhung 'di spyad/ /dkyil 'khor don bsdus rgyud kyi man ngag 'di/ /nongs su nges kyis lha la bzod par gsol/ /'di
<p>5b.3</p>brtsams dge bas sems can ma lus kun/ /dkyil 'khor gsum gyi klong du gnas gyur cig /slob dpon sangs rgyas gsang bas mdzad pa/ dkyil 'khor gyi chos mdor bsdus pa rdzogs so// //rgya gar gyi mkhan po sangs rgyas gsang bas/ dbas many+dzu shrI dang / bran
<p>5b.4</p>ka mu ti ta gnyis la brdzangs pa/ bod yul du lo tsA ba ka ba dpal brtsegs la sogs pas bsgyur ba'o//[ ]@##//gzhal yas khang gsal bar byed pa'i mngon rtogs mun sel sgron ma bzhugs// @#/ /dpal rdo rje sems dpa' la phyag 'tshal lo/ /rang bzhin lhun grub 'og
<p>5b.5</p>min gzhal yas dang / /bris pa rdul tshon bskyed pa ting 'dzin gyis/ /bde gshegs bzhugs gnas gzhal yas gsal byed pa/ /ting 'dzin mun sel sgron ma bstan par bya/ /de yang lus don tshul du bstan pa ni/ /tshad dbyibs rgyu dang rtse mo'i gnas lugs dang / /nang
<p>5b.6</p>dang sgo yi gnas lugs bstan pa dang / /rgyan gyi bye brag rnams kyis mdor bstan pa'o/ /tshad ni 'di zhes nges par bstan du med/ /blos 'khyud sgom bde gang du gnas pa'o/ /dbyibs ni pho brang snying po bum pa zlum/ /gru chad lha rnams rgyas phyir gru bzhi'o/ /rgyu ni zhi khro gnyis
<p>5b.7</p>las dang po ni/ /ye shes rgyu las rin po che ru snang / /pany+tsa re khA rdo rje ra ba dang / /thog dang ka gdung la sogs de ltar ro/ /rtse mo bum pa chos nyid gcig tu 'khyil/ /sna tshogs chos kyi 'khor lo bya 'dab ldan/ /tog ldan rma bya'i mdongs ltar gnas pa'o/ /nang gi gnas
<p>6a</p>
<p>6a.1</p>tshul 'khor lo pad+ma 'am/ /ka bzhi gdung brgyad gru gsum zla gam sogs/ /rang gzhung gang yin ltar de nyid kyang / /lte ba mtho ste 'khor lo pad+ma sogs/ /rim gyis dma' ste gru chad lhag rnams mnyam/ /rdo rje ra ba rin chen rkyang sbag gi/ /bar dang phyi
<p>6a.2</p>rim rtsig pa dag tu gnas/ /pha gu bad dang mda' yab bang rim tshul/ /steng nas bya 'dab seng mgo mu tig ldan/ /rtsig gseb rin chen ka ba dag gis bteg /de 'og rta babs lha mo la sogs gnas/ /phyi nang mchod byed yang na bar khyams la'o/ /sgo la
<p>6a.3</p>gnyis te khyud can khyud med do/ /khyud med glo 'bur tshul te sgo ba gcig /khyud can sgo ba gnyis te phyed sgo'o/ /sgo zur rtsig gseb ka thung bcu drug gi/ /rgyan gyis rta babs rim pa brgyad ldan 'degs/ /de gnyis rnam thar brgyad dang ldan phyir ro/ /mdzes pa'i rta babs
<p>6a.4</p>them sgas glang chen tshul/ /mchod rten mgo lnga ltar du 'dod zer ba/ /'di yi gzhung min gzhan du rig par bya/ /mun pa wa ran rin chen chun 'phyang mdzes/ /bcu gcig rdo rje dag dang ldan pa'o/ /rgyan la bdag po phyi nang steng 'og logs/ /bdag po yab yum la sogs skabs
<p>6a.5</p>dang sbyar/ /bla re bzhi gdan dra ba mu tig phreng / /gdan la seng ge glang chen rta dang khyung / /nam mkha' lding dang nyi zla pad+ma khri/ /phyi la rtse mo'i rgyan dang sgo drung ngo / /rtse rgyan gdugs dang rgyal mtshan ri dgas mdzes/ /sgo drung rgyan ni rngam glog 'og rim nas/ /rgyal ba gong ma
<p>6a.6</p>rnams kyis bshad ltar ro/ /mtha' ma mu khyud rdo rje me ris bskor/ /zhi ba'i gzhal yas don ni de ltar gnas/ /khro bo'i gzhal yas don ni 'di lta ste/ /tshad dbyibs rtse mo sgo rnams 'dra gcig la/ /rgyu dang nang dang rgyan gyi bye brag rnams/ /gong ltar mi gnas bye brag
<p>6a.7</p>bstan pa ni/ /rgyu ni dur khrod 'bar ba'i rtsig pa ste/ /thod pa che phra gnam lcags 'bar bas spras/ /nang gzhi keng rus rak+ta'i zil pa chags/ /zhing dang tshangs pa'i ka gdung rnams dang ldan/ /chu srin sbrul dang nyi zla ka zhu'i rgyan/ /gza' dang rgyu skar phyam dang gral
<p>6b</p>
<p>6b.1</p>thabs mdzes/ /zhing gi spang leb ma tang gnas kyis g.yogs/ /rgyan ni steng nas zhing chen 'og gdan kyang / /nyi zla pad+ma dregs pa sems can no/ /rtse mo tsit+ta'i tog la zhing gi gdugs/ /pha gu thod pa sna tshogs bad du byas/ /dra ba dra phyed thod sbrul dril bu dang / /
<p>6b.2</p>mchod pa'i lha mo phyi nang med par dbul/ /sgo rgyan rta babs thod pa 'bar ba la/ /de steng chu srin chos kyi 'khor lor lta/ /rtse la gdugs dang rgyal mtshan gru bzhir mdzes/ /mtha' ma lcags ri me 'od 'bar ba'i nang / /dur khrod chen po brgyad kyis gtams pa ni/ /
<p>6b.3</p>khro bo'i dkyil 'khor gzhal yas bstan pa'o/ /de ni bum pa gcig tu 'khyil pa'i gzhung / /mchod rten mgo bo ltar du gnas pa ni/ /dbus kyi pho brang mchod rten bum pa'i tshul/ /sgo bzhi rta babs mchod rten tshul du gnas/ /de rnams mtho ste gru chad
<p>6b.4</p>lha rnams dma'/ /bcu gcig rdo rje sgo yi byam sgo la/ /gru chad gdung mgo zla tshes rdo rje'o/ /rta babs bzhir 'dod gsang sngags phyi yi gzhung / /bdag 'dra uD+yan pad+ma rgyal po yis/ /ting 'dzin nyams len dgongs pa mthar phyin kyang / /phyi rabs lam pa
<p>6b.5</p>rnams kyi don ched du/ /rgyud lung kun dang mi 'gal mun sel ba'i/ /sgron ma a mr-i ta yi don du brtsams/ /dge bas sems can kun gyis 'phags thob bsngo/ /gzhal yas khang gsal ba'i mngon rtogs mun sel sgron ma zhes bya ba slob dpon pad+ma 'byung gnas kyis
<p>6b.6</p>mdzad pa rdzogs so//[ ]@##/ /rgya gar skad du/ na ya tra ya pra dI pa/ bod skad du/ tshul gsum gyi sgron ma/ bcom ldan 'das 'jam dpal gzhon nur gyur pa la phyag 'tshal lo/ /shes rab thugs rje'i snang ba yis/ /'gro ba'i mngon sum spyan
<p>6b.7</p>gyur cing / /ye shes 'od kyis mun sel mdzad/ /rgyal ba skyob la phyag 'tshal lo/ /lung dang rigs pa ji bzhin dang / /bdag gi shes stobs ci yod pas/ /tshul gsum gyi ni sgron ma 'di/ /de nyid grub phyir bshad par bya/ /gal te 'di la skye bo 'ga'/ /skal ba dman pas mi
<p>7a</p>
<p>7a.1</p>'jug kyang / /bdag nyid kyi ni rang gi yid/ /sbyong ba'i thabs su 'di gyur mod/ /yang dag rig med par 'jig rten/ /mya ngan 'das pa mi 'thob ces/ /sangs rgyas kyis gsungs 'dir tshad ma/ /rgan po rnams kyis gsal bar bshad/ /'di na theg pa chen po'i
<p>7a.2</p>tshul la go cha chen po bgos pa'i byang chub sems dpa' chen po nas brtsams te/ bcom ldan 'das stobs bcu dang thugs rje chen po'i bdud rtsis thugs brlan pas/ mdo sde dang rgyud kyi rgyal po de dang de rnams su sa dang / ting nge 'dzin dang / gzungs dang / pha rol tu phyin pa dang / 
<p>7a.3</p>mngon par shes pa dang / rnam par thar pa'i sgo mtha' yas pa rnams thugs rje chen po'i bdud rtsi'i gsung nyid kyis ston par mdzad pa ni gnyis su med pa'i ye shes kho na phun sum tshogs pa ma lus pa'i rgyu yin par gsungs la/ de nyid ni shes rab kyi pha rol tu phyin pa dang / de
<p>7a.4</p>bzhin gshegs pa dang / de bzhin nyid dang / /yang dag pa'i mtha' dang / chos kyi dbyings la sogs pa'i rnam grangs kyis ston par mdzad pa yin pas de nyid ni thar pa 'dod pa rnams kyis mchog tu blang bar bya ba yin no/ /dris pa sdug bsngal gyi bden pa la sogs pa gzhan dag
<p>7a.5</p>kyang de kho na nyid yin par gsungs la/ ye shes de yang 'jig rten las 'das pa'i ye shes yin no/ /de goms par byed pa'i rim pa nyid kyis zad pa dang mi skye ba'i ye shes skyes pa dgra bcom pa bya ba byas pa/ byed pa byas pa zhes bya ba la sogs par gsungs na ji ltar na gnyis
<p>7a.6</p>su med pa'i ye shes de nyid gcig pu blang bar bya ba'i de kho na nyid du bshad/ 'di ni sangs rgyas kyi bka' ma yin no zhes brjod par nus pa yang ma yin te/ bde bar gshegs pa'i bstan pa la ni de gtso bor gyur pa nyid yin zhing theg pa chen por yang de ltar khas blangs pa yin pa'i
<p>7a.7</p>phyir ro/ /yang na 'di dag ni sangs rgyas kyi bka' yin du zin kyang tshad ma dang mi ldan pas de kho na nyid ma yin no zhe na/ de ltar na thams cad mkhyen pa ni mi shes pa yin no zhes sangs rgyas spangs pa'i phyir nyes pa chen por 'gyur la/ de lta yin na ni theg pa chen po la'ang su zhig yid ches par
<p>7b</p>
<p>7b.1</p>'gyur/ 'di ni tshad ma dang mi ldan pa yang ma yin te/ 'dir tshad ma rnam 'grel nyid du smras pas 'dir ma bshad pa yin no/ /gzhan yang sdug bsngal gyi bden pa la sogs pa ni theg pa chen por yang bcom ldan 'das kyis bstan na de de kho na nyid ma yin no zhes gang las nges par
<p>7b.2</p>byas/ sangs rgyas kyi bka' nyid la dad pa dang ldan pa rnams de kho na nyid dang cig shos su 'brang ba'i rigs pa ma yin no/ /gnyis su med pa'i ye shes ni de kho na nyid yin par 'dul ba la sogs par yang ci'i phyir ma bstan/ bcom ldan 'das ni de kho na nyid ma yin pa de kho na nyid
<p>7b.3</p>du ston par mi mdzad cing / de kho na nyid sbed par ni mi mdzad de/ sangs rgyas 'byung ba ni de kho na nyid ston par mdzad pa la brtson pa dang / /sangs rgyas rnams la ni slob dpon gyi dpe mkhyud mi mnga' zhing phyin ci ma log par ston pa yin pa'i phyir dang / bden pa la dmigs pa nyid ni
<p>7b.4</p>'jig rten las 'das pa'i ye shes yin par bcom ldan 'das kyis yang dag par bsngags pa mdzad de/ 'di ni bde bar 'gro ba'i lam/ /lam 'di rnam par dag pa'i phyir/ /zhugs par byed pa rab spong zhing / /sgom byed bdud kyi 'ching ba gcod/ /ces bya ba la sogs pa
<p>7b.5</p>gsungs pa yin pas lung las sam/ de kho na nyid du na sdug bsngal la sogs pa'i bden pa ni bden pa ma yin pa ma yin gyi 'di ni bdag tu 'dzin pa'i bud shing gi me 'bar ba 'ba' zhig yin no/ /'dir brjod par bya ste/ de la re zhig sdug bsngal gyi bden pa la sogs pa yang de
<p>7b.6</p>kho na nyid yin no zhes gsungs la zhes gang smras pa de la/ dper na mi gtsang sel byed ltar/ /nyon mongs spong phyir bden pa dag /ston par mdzad kyi de nyid ni/ /don dam bdag can yin par 'dod/ /bden pa bsgoms pa las nyon mongs pa spong bas de kho na nyid du mi 'gyur te/ mi
<p>7b.7</p>gtsang ba bsgom pa la stsogs pa yang 'dod chags la stsogs pa rnam par spong ba'i don yin pa'i phyir/ de'i dmigs pa rus gong la sogs pa yang de kho na nyid yin par thal bar 'gyur la/ yang de'i tshe na 'jig rten pa'i lam la dmigs pa'am/ nam mkha' la stsogs pa cung zad kyang
<p>8a</p>
<p>8a.1</p>de kho na nyid ma yin par mi 'gyur ro/ /don dam pa ni de kho na nyid yin gyi sdug bsngal ni don dam pa ma yin te/ de las dman pa nyid yin pa'i phyir ro/ /phyin ci ma log pa nyid kyis sdug bsngal don dam pa nyid yin zhes kho bo cag smra'o/ /de nyid kyi phyir bcom
<p>8a.2</p>ldan 'das kyis sdug bsngal gyi bden pa zhes gsungs pa dang / dbyig gnyen gyi zhal snga nas kyis kyang / gnyis ni 'phags pa rnams kyi bden pa'o/ /yang gnyis ni 'phags pa ma yin pa'i bden pa'o zhes bshad pa yin no zhe na/ de ni yang dag pa ma yin te/ gang gi phyir/ 
<p>8a.3</p>nyan thos rnams ni 'jug pa'i phyir/ /sdug bsngal stsogs bden nyid gsungs pa/ /med du zin kyang thugs rje yis/ /bdag yod ces gsungs pa lta bu yin/ /zhes bya ba yin te/ bcom ldan 'das kyis nyan thos rnams brtson 'grus chung bas/ byang chub sems dpa'i spyod
<p>8a.4</p>pa chen po la 'jug par mi nus par mkhyen nas thugs rje chen po dang ldan pa'i thugs kyis sdug bsngal la stsogs pa bden pa ma yin du zin kyang bden par gsungs te/ ji ltar na 'di dag dad pa tsam gyis sdug bsngal la stsogs par bsgoms pas zag pa med pa'i ye
<p>8a.5</p>shes thob nas rim gyis khams gsum gyi 'dod chags dang bral bas zad pa dang mi skye ba shes pa thob pa ste/ bya ba byas pa/ byed pa byas pa/ zag pa med pa'i ye shes kyi dbyings su yongs su mya ngan las 'das par gyur pa dang / slar yang de bzhin gshegs pa'i 'od zer
<p>8a.6</p>rnams kyis yang dag par bskul nas/ dge ba'i rtsa ba yongs su smin pas dus ring po mi thogs pa nyid du sprul pa'i tshogs rnams kyis bsod nams kyi tshogs bsags nas/ gnyis su med pa'i chos kyi dbyings la 'jug pas ting nge 'dzin ma lus pa rtogs pa'i ye shes kyi
<p>8a.7</p>tshogs kyis bla na med pa rab kyi mthar thug pa la zhugs pa'i gnas 'thob par 'gyur ba yin no/ /yang gal te 'di dag sgra ji bzhin pa nyid du gzung na/ de'i tshe bdag yod do zhes kyang gsungs pas bdag kyang de kho na nyid du 'gyur ro/ /bka' de yang phyin ci log par gsungs pa'i
<p>8b</p>
<p>8b.1</p>nyes pa yod pa ma yin te/ dgos pa'i phyir dgongs te gsungs pa ni yon tan byed pa nyid yin pa'i phyir ro/ /de yang 'di ltar rab tu 'bar ba'i khyim gyi nang na gnas pa'i byis pa rnams gdon pa'i phyir/ pha yis lag pa stong pa bstan pa la nyes pa ci zhig yod/ bya ba
<p>8b.2</p>rnams ni bsam pa'i dbang las dge ba dang / mi dge bar 'gyur te 'di ni 'og nas bshad par bya'o/ /yang na phyin ci ma log pa'i gnas 'thob pa'i rgyu nyid yin na sdug bsngal la sogs pa bden par gsungs te/ dper na sangs rgyas rnams ni 'byung ba bde/ /
<p>8b.3</p>zhes bya ba lta bu'o/ /de bas na de kho na nyid du na sdug bsngal la stsogs pa'i bden pa ni bden pa ma yin gyi zhes bya ba de'i lan btab pa yin no/ /'di ni kho bo cag gis gang gis na bdag tu 'dzin pa'i bud shing gis me sbar bar gyur pa'i sor mo bskyod pa tsam
<p>8b.4</p>gyis bshad pa yang ma yin te/ gzhan du na bcom ldan 'das nyid kyis de bzhin gshegs pa'i ye shes kyi phyag rgya'i ting nge 'dzin gyi mdo las/ byang chub par 'dug pa na bden pa gcig kyang ji lta ba bzhin du ma mthong na gzhan lta smos kyang ci dgos zhes gsungs
<p>8b.5</p>pa dang / 'phags pa chos yang dag par sdud pa las kyang / skye ba med pa ni bden gyis chos gzhan dag ni bden pa ma yin no zhes gsungs pa dang / gzhan yang don 'di ni mdo sde gzhan dag las kyang mang du na ci'i phyir sangs rgyas kyi gsung de'i rjes su 'jug pa'i kho
<p>8b.6</p>bo cag la khyed rnams smod par byed/ tshad ma ni tshad ma rnam 'grel nyid du smras pas zhes gang smras pa de yang de tshad ma dang 'gal ba yang gzhi gnyis su med pa'i tshul gyis rjes su 'brangs nas de nyid du bshad pa ma yin nam/ de ni mu stegs pas khas blangs pa'i rgyus
<p>8b.7</p>na skad cig ma ma yin pa bkag pa yin la/ zab mo'i tshul bstan pas ni skad cig ma yang bkag pas nyes pa ci yang med do/ /de bzhin du 'phags pa klu sgrub kyi zhal snga nas sogs las kyang don dam pa dang kun rdzob kyi bden pa bstan pas bden pa dang cig shos nyid gsal ba
<p>9a</p>
<p>9a.1</p>kho nar rtogs par mdzad pa dang / gdod ma nas ma skyes pa ni bcom ldan 'das kyis mdo sde mtha' yas pa las rab tu bstan pa yin no/ /de yang glang po'i mchan bcings kyi mdo las/ gang gis skye ba 'byung ba ni/ /dngos po gang yang rnyed mi 'gyur/ /dngos
<p>9a.2</p>po med pa'i ngo bo la/ /byis pa rnams ni 'byung bar 'dod/ /ces gsungs pa dang / de bzhin du dkon mchog 'byung gnas las/ gang gi dngos po nyid ni yod min pa/ /dngos po gzhan gyi rkyen du ji ltar 'gyur/ /dngos med gzhan ni ji zhig bskyed 'gyur zhes/ /rgyu 'di bde bar
<p>9a.3</p>gshegs pas bstan pa yin/ /zhes bshad pa dang / 'phags pa klu'i rgyal po rgya mtshos zhus pa chen po las kyang / sngon gyi mtha' stong phyi ma'i mtha' stong zhing / /skye dang 'jig dang gnas pa'i dngos po stong / /dngos po nyid med dngos po med pa'ang med/ /chos rnams thams
<p>9a.4</p>cad stong pa'i ngo bo nyid/ /ces gsungs pa dang / 'phags pa ting nge 'dzin gyi rgyal po'i mdo las kyang / dper na chu shing rlon pa'i phung po las/ /snying po 'dod pa'i skyes bus rnam btsal na/ /phyi dang nang na dngos po yod ma yin/ /chos rnams thams cad de 'drar shes par
<p>9a.5</p>gyis/ /zhes gsungs pa dang / chos yang dag par sdud pa las kyang / tshul bzhin 'dri ba ni gang tshul bzhin ma yin par 'dri ba ni gang zhe na/ smras pa/ ma skyes pa ni tshul bzhin te de 'dra ba ni tshul bzhin du 'dri ba'o zhes gsungs pa dang / yang de nyid las chos thams cad ni
<p>9a.6</p>rtsa'i sgo ste 'chi 'pho dang skye ba dang bral ba'o/ /chos thams cad ni ngo bo nyid kyi sgo ste/ ngo bo nyid stong pa nyid nye bar bzung bas so zhes gsungs pa dang / yab dang sras mjal ba las kyang / /chos 'di dag thams cad ni dus gsum mnyam pa nyid kyis mnyam ste/ 'das pa'i dus kyi
<p>9a.7</p>chos thams cad ni ngo bo nyid dang bral ba'o/ /ma 'ongs pa dang / da ltar byung ba'i dus kyi chos thams cad ni ngo bo nyid kyis stong pa'o zhes gsungs pa dang / yang de nyid las gsal bar mdzad pa ni/ chos thams cad ni ngo bo nyid kyis stong pa ste/ chos gang dngos po med pa de ni 'das pa ma
<p>9b</p>
<p>9b.1</p>yin/ ma 'ongs pa ma yin/ da ltar byung ba ma yin no/ /de ci'i phyir zhe na/ dngos po yod pa ma yin pa'i phyir 'das pa'o zhes rnam par 'jog par mi nus/ ma 'ongs pa ma yin/ da ltar byung bar 'jog par nus pa ma yin no zhes bya ba gsungs pa yin no/ /de bzhin du bden pa
<p>9b.2</p>gnyis la 'jug pa las kyang / yang 'jam dpal yang dag pa'i sbyor ba gang zhig yin/ 'jam dpal gyis smras pa/ lha'i bu don dam pa dang / de bzhin nyid dang / chos kyi dbyings dang / skye ba med pa gang dang mnyam pa mtshams med pa lnga po de dang mnyam mo zhes bya ba la
<p>9b.3</p>sogs pa kun nas nyon mongs pa dang / rnam par byang ba'i chos thams cad mnyam pa nyid du rgya cher bshad nas smras pa/ yang 'jam dpal don dam pa'i bar gyi mnyam pa nyid gang gis rnam par byang ba mnyam pa nyid yin pa chos thams cad de dang mnyam pa yin nam/ 'jam
<p>9b.4</p>dpal gyis smras pa/ lha'i bu don dam par chos thams cad ni ma skyes pa'i mnyam pa nyid dang / don dam par chos thams cad ni shin tu ma byung ba'i mnyam pa nyid dang / don dam par chos thams cad dngos po med pa'i mnyam pa nyid yin no zhes rgya cher gsungs pa dang / 
<p>9b.5</p>sangs rgyas kyi yul la 'jug pa ye shes snang ba'i rgyan las kyang / rtag tu skye med chos ni de bzhin gshegs/ /chos rnams thams cad bde bar gshegs dang 'dra/ /byis pa'i blo can mtshan mar 'dzin pa rnams/ /'jig rten dag na med pa'i chos la spyod/ /ces gsung
<p>9b.6</p>pa dang / bcom ldan 'das yum shes rab kyi pha rol tu phyin pa las kyang / rab 'byor gzugs ni ngo bo nyid kyis stong pa ste zhes bya ba nas rnam par shes pa'i bar du nye bar bzung ste stong pa'i mtshan nyid can du gsungs pa dang / dkon mchog gi za ma tog las kyang / 'jam
<p>9b.7</p>dpal sangs rgyas kyi chos rnams kyang chos ma yin pa yin nam/ smras pa/ btsun pa rab 'byor sangs rgyas kyi chos rnams kyi yang dag par byung ba ni 'ga' yang med de/ gang 'byung ba de ni chos rnams kyi chos nyid do zhes brjod par mi bya'o/ /de bas na bcom ldan 'das kyis 'di ltar
<p>10a</p>
<p>10a.1</p>chos thams cad ni chos ma yin pa'o zhes gsungs pa yin no/ /de bas na 'di dag thams cad yongs su brtags pa'i ngo bo nyid la dgongs nas gsungs so zhes gang bshad pa de yang bden pa nyid yin no/ /yongs su brtags pa'i ngo bo nyid du brjod pa ni tshad ma dang 'gal
<p>10a.2</p>ba yin yang byis pa rnams kyis de kho na nyid du nye bar bzung ba yin no zhe na/ de lta na ni skye ba la sogs pa nyid yongs su brtags pa yin pas tshad ma dang 'gal te des na ma skyes pa de nyid de kho na yin par grub pa yin no/ /'di ni bcom ldan 'das kyis chos yang dag par sdud
<p>10a.3</p>pa las gsal ba kho nar gsungs pa yin te/ rigs kyi bu skye ba dang 'gag pa la mngon par zhen pa la 'jig rten pa rnams zhugs pa yin te/ de la de bzhin gshegs pa thugs rje chen pos 'jig rten gyis skrag pa'i gnas spang bar bya ba'i phyir skye ba dang 'gag par 'gyur ro
<p>10a.4</p>zhes tha snyad du gsungs pa yin gyi 'di la chos 'ga' yang skye ba med do zhes gsungs pa yin no/ /de bas na skye ba med pa dang / stong pa nyid la sogs pa'i tshig gis bstan pa gnyis su med pa nyid de kho na nyid yin no zhes bya bar gnas so/ /gang yang 'dul ba la stsogs par gnyis
<p>10a.5</p>su med pa 'di ci'i phyir ma bstan zhes smra na/ der ni brtson 'grus chung ba'i phyir/ /zhes bshad pa nyid kyi phyir te/ de yang rang gi don tsam la mngon par brtson zhing bden pa bstan pa nyid kyi don byed la/ chos thams cad bdag med pa'i ting nge 'dzin la ni g.yang sa dang 'dra bar lta
<p>10a.6</p>bas gnyis su med pa ma bstan pa yin te/ ston pa po rnams ni thams cad la thams cad ston par mi mdzad de/ nye bar ston pa de ni dgos pa'i dbang du mdzad pa'i phyir ro/ /byang chub sems dpa' rnams ni zab pa dang rgya che ba'i bsam pa can yin pa'i phyir rnam pa thams cad
<p>10a.7</p>dgos pa ma yin pas na/ 'phags pa'i bden pa bzhi ston par mdzad pa yang dgos pa yin no/ /gal te 'di skad ces sdug bsngal la stsogs pa nyid de kho na nyid yin la/ de mthong ba yang brtul zhugs dang sbyangs pa'i yon tan la stsogs pas 'thob par 'gyur ba yin pas stobs
<p>10b</p>
<p>10b.1</p>dang ldan pa'i 'bad pas bsgrub par bya ba yin la/ gnyis su med pa'i ye shes 'di yang de kho na nyid ma yin du zin kyang de kho na nyid du bstan pa ni de kho na nyid la 'jug pa'i phyir yin pas/ sems can thams cad ji ltar 'dod par bsgom par bya'o zhes ci'i phyir mi 'chad de/ gnyis
<p>10b.2</p>su med pa'i ye shes kyi phyogs su lhung bas ci zhig bya zhes zer na 'dir brjod par bya ste/ stong pa nyid kyis theg chen du/ /de skad gsungs pas de de bzhin/ /shes kyi de dang mi mthun pa/ /thub gsung med par ji ltar nus/ /'dir ni rang gi rtog pas smras pa ma yin te/ gzhan
<p>10b.3</p>du na ston pa nyid kyis lang kar gshegs pa'i mdo las/ ting 'dzin dregs pas myos nas ni/ /zag pa med pa'i dbyings na 'khod/ /ces gsungs pa dang / yang de nyid las blo gros chen po 'di ni nyan thos kyi theg pa'i mngon par rtogs pa'i rigs kyi mya ngan las 'das pa
<p>10b.4</p>ma yin pa la mya ngan las 'das pa'i blo can te/ blo gros chen po 'di la lta ba ngan pa las ldog par bya ba'i phyir rnal 'byor du bya'o zhes gsungs pa yin no/ /de nyid kyis na lam gzhan gyis thar bar 'gyur ba med pas bcom ldan 'das kyis theg pa gcig nyid du gsungs pa yin no/ /de dang der
<p>10b.5</p>bcom ldan 'das kyis byang chub sems dpa' rnams la nyan thos dang lhan cig gnas pa dang / kun du smra ba'i bslab pa la sogs pa dgag pa bstan pa yin la/ bdag cag rnams kyang de ltar 'jug pa yin no/ /'di ltar gsung rab gang las kyang gnyis su med pa'i ye
<p>10b.6</p>shes nyid bden pa'i ye shes thob pa'i thabs yin par ma bstan na ji ltar na phyin ci log tu 'jug par bya/ sngon gyi mkhas pa rnams kyis kyang gcig du ma nyid du mi 'thad pas/ dngos po med pa yin par rigs pa'i stobs nyid kyis bstan la/ bcom ldan 'das kyis kyang lang kar
<p>10b.7</p>gshegs pa las/ ji ltar me long dag la gzugs/ /gcig dang du ma rnam spangs par/ /snang yang de na yod ma yin/ /de bzhin dngos po'i dngos nyid do/ /zhes gsungs pa dang / yang / blo yis rnam par brtags na ni/ /ngo bo nyid ni dmigs su med/ /de phyir de dag brjod med dang / /dngos
<p>11a</p>
<p>11a.1</p>po med par bstan pa yin/ /zhes gsungs pa yin no/ /lung dang rigs pas gang grub pa/ /de spangs lung med de nyid gzhan/ /tshad ma med par mkhas pa dag /khas 'ches par ni ji ltar byed/ /ji ltar gnyis su med pa nyid la skye ba med pa dang / dngos po med
<p>11a.2</p>pa stong pa nyid la sogs pa'i tshig gis bshad kyi gcig dang du ma la sogs pas de mi 'jal lo/ /de ltar don dam pa ni sgron ma nyid du nges par bshad pas na de nyid nges par gzung bar bya'o/ /de bas na 'di ltar gnyis su med pa nyid gcig pu de kho na nyid yin no zhes bya bar gnas so/ /
<p>11a.3</p>yang brtul zhugs dang sbyangs pa'i yon tan la sogs pas thob pa'i bden pa'i ye shes dang / gnyis su med pa'i ye shes kyang sems can thams cad kyis ji ltar 'dod par bsgom par bya'o zhes gang smras pa de ni theg pa chen po la smod pa'i tshig yin pas mi shes pa 'ba'
<p>11a.4</p>zhig gsal bar ston pa yin gyi/ rang gi gzhung 'dzugs par nus pa ni ma yin te gang du gdung ba nye bar bstan pa de nyid du phyin ci ma log pa nyid ma yin te/ phyi rol pa rnams la yang me lnga bsten pa la sogs pa'i dka' thub ches lhag pa yod mod kyis de la ni phyin ci ma log pa'i ye shes
<p>11a.5</p>kyi gtam tsam yang med do/ /bcom ldan 'das kyis kyang de'i rigs can rnams la 'khor ba la rgyab kyis phyogs pa'i thabs su de la brtul zhugs la sogs pa ston par mdzad de/ mkhas pa tshul khrims la gnas te/ /sems dang shes rab bsgom par bya/ /zhes bya ba la sogs
<p>11a.6</p>pa gsungs pa yin gyi byang chub sems dpa' rnams kyi ni 'dod chags dang bral ba go 'phang mchog thob pa'i sgo ma yin te/ thugs rje chen po dang ldan pa yin pa'i phyir ro/ /'di ni de rnams kyi 'gro ba la rang bzhin gyis brtse ba yin te/ gang srog chags gcig cig sdug bsngal bar
<p>11a.7</p>mthong na yang ci na yang mi 'dor bar sems pa ma yin pas/ yul gcig la chags pa'ang 'khor bar gnas pa'i rgyu yin la/ 'gro ba ma lus pa yul du gyur pa de 'khor ba la rgyab kyis phyogs par ji ltar 'gyur/ de yang / gang zhig srog dang bu dang de bzhin sa dang chung ma nor/ /
<p>11b</p>
<p>11b.1</p>phongs pa rnams kyi don du rtswa bzhin legs par gtong byed cing / /sa gsum gdon par bya phyir go bgos sems can dam pa ni/ /de las lhag pa'i chags la brten pa sa steng gzhan su yod/ /ces bshad pa yin no/ /de bas na srid pa gsum gyi dgos pa'i thabs la gzhol ba
<p>11b.2</p>rnams ni rang gi don tsam don du gnyer ba ma yin pas na/ de la bcom ldan 'das kyis 'dod chags dang bral ba'i lam rjes su gnang ba ma yin no/ /gal te de lta yin na ni bag chags dang bcas pa'i nyes pa ma lus pa dang bral zhing rnam par dag pa'i byang chub kyi ye shes phun
<p>11b.3</p>sum tshogs pa mtha' yas pa'i gnas de byang chub sems dpa' 'dis ji ltar thob par 'gyur/ 'dod chags la sogs pa ni kha na ma tho ba med pa'i yon tan gyi gnas ma yin pa'i phyir ro zhe na/ de brjod par bya ste/ ji ltar de yi khams gsum par/ /chags pa lam
<p>11b.4</p>shes nyid yin ltar/ /de bzhin de yang blo ldan gyis/ /go 'phang mchog thob thabs yin no/ /pha rol tu phyin pa la spyod pa'i byang chub sems dpa' rnams ni tha mal pa'i brtul zhugs dang / sbyangs pa'i yon tan la sogs pa yid la byed pa'i bsam pas mi 'jug gi de'i
<p>11b.5</p>yid la mngon par 'dod pa'i brtul zhugs kyi mchog ni gcig kho na yin te/ 'di lta ste snying rje chen po'o/ /brtul zhugs chen po de spyod pa'i byang chub sems dpa' ni bya ba rnams la nges pa yod pa ma yin te/ ji lta ji ltar de'i gzhan gyi don gyi tshogs phun sum tshogs
<p>11b.6</p>par 'gyur ba de lta de ltar bya ba rnams la 'jug par 'gyur ro/ /byang chub sems dpa' rnams ni kun du chags pas ngan 'gror 'gro ba'i bud med btang snyoms su gzhag ste/ so sor thar pa'i sdom pa la sogs pa la ltos par mi byed kyi bla na med pa'i go 'phang thob pa'i
<p>11b.7</p>spyod pa gang yin pa 'di nyid de rnams kyi tshangs par spyod pa yin no/ /de bas na de rnams ni phyin ci ma log pa'i lam ston cing smad pa'i bya ba ba lang khyi'i brtul zhugs la sogs pa la yang 'jug pa yin zhing ngan 'gro thams cad du yang dang ba'i rgyal po mtsho nang du 'jug pa bzhin du
<p>12a</p>
<p>12a.1</p>'jug pa yin no/ /mang du bshad pas ci zhig bya ste/ de ji lta ji ltar sems can ma lus pa yongs su skyob pa'i thabs su gyur pa'i snying rje chen po'i brtul zhugs la spyod cing / gang gis rim gyis bsod nams dang ye shes kyi tshogs dri ma med pa ma lus
<p>12a.2</p>par byas te/ 'gro ba ma lus pa'i dgos pa cig car byed par nus pa'i kun du bzang po nyid kyi bde bar gshegs pa'i go 'phang bla na med par yang gzhan gyis dgos pa byed pa nyid kyi phyir 'gro bar 'gyur gyi de rnams sangs rgyas su gyur nas kyang rang gi dgos pa bya bar dgongs pa
<p>12a.3</p>sngon du 'gro bas 'jug pa ma yin no/ /'dir dpe bstan pa ni ji ltar byang chub sems dpa' chos 'phags kyis byang chub sems dpa' rnams la 'dod chags la rgyab kyis phyogs par mi ston pa dang / rje btsun rin chen sgron ma las/ byang chub sems dpa' rnams ni ji ltar yang
<p>12a.4</p>nges pa la mi 'jug ste/ 'di ni sems dpa' chen po rnams kyi lam shes pa yin te/ gang 'dod chags la sogs pa la rgyab kyis phyogs par yang 'dod par mi byed par bla na med pa'i go 'phang bsgrub bo zhes gsungs pas/ 'dod chags la sogs pa nyid mngon par
<p>12a.5</p>byang chub pa'i dgos pa'i rkyen du gyur pa yin no/ /nyon mongs pa spangs pa rnams ji ltar na mngon par byang chub par 'gyur zhes rtog na/ nyon mongs pa de gang yin/ ci zhig spang bar bya ba de ma mthong ste/ nyon mongs pa rnams sam/ de spang ba de kho na nyid ma yin pa med de/ chos
<p>12a.6</p>thams cad gdod ma nas ma skyes pa'i phyir ro/ /rim pa 'dis ci ma lus pa'i phun sum tshogs pa'i gnas thob par 'gyur ram/ mi 'gyur ba zhes dpyad par bya ste/ gzhan du na gal te 'dod chags ma spangs par gyur kyang / kun du bzang po gang yin pa 'dir 'gyur na de spangs pas
<p>12a.7</p>ci zhig bya/ yang 'dir khyed la 'dod chags spang ba bstan du zin kyang ci'i phyir rtogs par ma gyur/ de yang 'dir bdag tu mngon par zhen pa sngon du 'gro bas rang dang gzhan du rnam par phye ba'i yul rnams la kun du zhen pa la sogs pa ni 'dod chags la sogs pa rnams yin la/ gang
<p>12b</p>
<p>12b.1</p>yang bdag tu 'dzin pa rtsa ba nas bton pa rnams la ni bdag dang gzhan gyi rnam par dbye ba yod pa ma yin te/ de rnams ni chos thams cad ngo bo nyid mnyam pa nyid kyis bsam pas yongs su mya ngan las 'das pa nyid du 'jig rten na rnam par gnas te/ 'dod par bya ba dang mi mthun pa'i
<p>12b.2</p>yul du sgro 'dogs pa med pa yin na ci'i phyir phyin ci log las byung ba'i 'dod chags la sogs pa 'byung bar 'gyur/ yang smras pa/ gang zhig nyes pa ma lus skyed byed 'jig tshogs lta ba'i bud shing nges sreg cing / /bdag gzhan rab dbye'i yul rnams rtsa nas 'byin pa de ni nyes
<p>12b.3</p>pa bskyed ma yin/ /nyes med zin kyang rig ltar snying rjes sgyu ma'i skyes bu lta bur las rnams la/ /blo bzang sngon gyi smon lam nyid kyis 'khor lo 'khor ba'i shugs bzhin sbyor bar 'gyur/ /gal te de lta na ni smon lam dang snying rje'i shugs zad nas/ phun sum tshogs pa mtha'
<p>12b.4</p>yas pa'i kun du bzang po nyid zad pas/ shin tu rnam par dag pa ma yin par 'khor lo'i dpe nyid kyis 'gyur te/ dper na rdza mkhan gyis 'dus byas pa'i 'phen pa'i shugs zad pa dang / 'khor lo 'khor ba sdod par 'gyur te/ 'di yang de dang 'dra bar 'gyur ro zhe na/ ci dpe'i
<p>12b.5</p>chos thams cad ni dpe bstan pa'i rjes su 'gro ba ma yin te/ chos 'ga' zhig gis dpe dang dpes bstan pa mnyam gyi thams cad kyi bdag nyid kyis ni ma yin no/ de yang sder mo dang mche ba la sogs pa seng ge'i yan lag ma lus pa dang ldan pas skyes bu seng ge zhes smra ba ma yin gyi
<p>12b.6</p>'on kyang dpa' ba la sogs pa 'ga' zhig las de skad ces btags pa yin no/ /'dir yang ji ltar rdza mkhan gyi 'bad pa med par yang 'khor lo 'khor ba de bzhin du dmigs pa med pa'i gnas skabs su yang snying rjes dmigs pa dang bcas pa'i bya ba'i don rdzogs par 'gyur bas
<p>12b.7</p>na/ dpe de tsam gyi sgo nas bstan pa yin no/ /de yang / de yi byin rlabs tsam gyis ni/ /skyes bu yid bzhin nor bu ltar/ /rtsig sogs las kyang chos ston pa/ /ci 'dod par ni 'byung bar 'gyur/ /zhes gang bshad pa'o/ /yang kun du bzang po nyid ji ltar na brtag pa yin pa'i phyir rgyu'i khyad
<p>13a</p>
<p>13a.1</p>par 'dir brjod dgos so zhe na/ de bshad par bya ste/ bems bo bems po min brten pas/ /'dus byas khyad par nyid yod de/ /phyin log phyin ci ma log pa'i/ /yul du gyur phyir zad pa zad/ /lus kyi gar la sogs par mngon par 'dus byas pa ni bslab
<p>13a.2</p>pa rgyun chad pas yun ring por rjes su 'breng bar ma mthong gi yid ni de'i don gong du chud pa'i yul la dus lhag par rjes su 'brang ba yin te/ de bas na bems po dang bems po ma yin pa la brten pas 'dus byas pa la khyad par yod do/ /'dus byas pa la khyad par med pa ma
<p>13a.3</p>yin mod kyi/ 'on kyang bems po ma yin pa la brten pa'i 'du byed kyang shin tu gnas pa ma yin te/ shin tu rgyun mi 'chad par ni spang bar bya'o zhe na/ phyin ci ma log pa'i yul yin pa'i phyir de spang bar bya ba ma yin te/ de yang ci srid phyin ci ma log par ma rtogs pa de srid kyi
<p>13a.4</p>bar du sbrul gyi blo skye'i de dang bral nas ni/ theg pa yang dag pa'i yul mngon par 'dus byas pa gnas kyi slar yang phyin ci log la 'jug par ni mi 'gyur ro/ /brjed pa nyid las 'gyur ro zhe na/ brjed pa nyid re zhig ji lta bu yin/ goms pa'i rgyun chad pa yin no zhe na/ de ni
<p>13a.5</p>rigs par smras pa yin te/ goms pa'i rgyun chad pa las brjed pa yin la/ brjed pa las ni phyin ci log la 'jug par 'gyur ro/ /sems dpa' chen po gang yin pa'i smon pa'i sems nas de kho na nyid la rab tu gnas pas/ sems can ma lus pa la dmigs pa'i snying
<p>13a.6</p>rje chen po la goms pa ni rgyun rnam par chad pa med pas/ des brjed pa dang phyin ci log pa yang yod pa ma yin no/ /de ltar mchog tu gyur pa'i de kho na nyid kyi rjes su 'gro ba'i gzhan gyi don byed pa'i bag chags rgyun mi 'chad par grub pa yin pas/ don thams cad phun sum tshogs
<p>13a.7</p>pa thams cad mkhyen pa nyid du rig pa kho na yin no/ /shin tu spos pas chog go/ /de bas na 'di ni ngo mtshar du gyur pa yin te/ sems can rnams kyi spyod lam shes pas yongs su dag nas gang sems can ma lus pa'i 'khor ba la kun du chags pa'i sems las kyang rgal te/ 
<p>13b</p>
<p>13b.1</p>'khor ba'i rgya mtsho las 'gro ba sgrol bar byed pa ni thabs la mkhas pa bsam gyis mi khyab pa yin no/ /dris pa/ tshangs pa'i lta ba la yang gnyis su med pa 'di 'chad la/ tshangs pa'i de kho na nyid dang / yang dag par rig pa'i de kho na nyid ces bya bar ming tsam gyis khyad par du
<p>13b.2</p>phye ba ni rigs pa yin te/ gnyis su med par khas 'ches par mnyam pa'i phyir ro/ /de bas na mu stegs pa'i lta ba nyid dang 'di'i don rtogs pa gcig pa nyid yin pa'i phyir theg pa chen po'i gzhung rgyas pa ni don med pa ma yin no/ /de ni khyed lta bu'i bdag nyid dgra bcom pa rnams la
<p>13b.3</p>khyad par med pas don med pa ni bden mod kyi nyan thos kyi theg pa'am/ mu stegs kyi tshul las theg pa chen po'i khyad par gang yin pa de brjod par bya'o/ /smon lam dang ni 'jug pa dang / /de bzhin zab dang rgya che nyid/ /mi ldog 'bras bu thob pas kyang / /theg pa chen po khyad
<p>13b.4</p>par 'phags/ /smon lam la sogs pa 'di dag kyang gong nas gong du rgyur gyur pas bla na med pa'i bde bar gshegs pa'i go 'phang thob par 'gyur ro zhes bya ba ni/ theg pa chen po'i don yin la/ don 'di ni gzhan gang du yang ma thos na ci'i phyir theg pa chen po'i gzhung rgyas pa la don
<p>13b.5</p>med pa yin/ de la dang po de'i rigs dang ldan pa rnams ni/ smon lam bla na med pa de lta bu gang yin pa de nyid kyis mngon par rdzogs par sangs rgyas pa ltar lha dang lha ma yin rnams kyis mchod pa dang / dang po sems bskyed pa nyid na bdag nyid chen po de rnams mtha' yas pa la
<p>13b.6</p>bar chad med par 'jug cing / bde bar gshegs pa ma lus pa'i yon tan gyi sa bon du gyur pa de lta bu'i yang dag par rdzogs pa'i byang chub thob pa bzhin du lha'i rgyal po la sogs pa thams cad kyis mchod pa dang / bde bar gshegs pa rnams kyis kyang spyan ras kyis 'tsho ba dang / 
<p>13b.7</p>byang chub sems dpa' rnams kyang mngon par dga' bar 'gyur ba yin te/ rgya cher bshad pa ci zhig bya ste/ bla na med pa thob pa'i thabs la rab tu gnas pa nyid kyis sangs rgyas 'byung ba dang 'dra bar byang chub tu sems bskyed pa ni 'gro ba rnams dbugs 'byin pa'i rgyu yin te/ de ji ltar
<p>14a</p>
<p>14a.1</p>'jam dpal gyi smon lam las/ 'khor ba'i tha ma med pa yi/ /sngon gyi tha ma ji srid pa/ /de srid sems can phan don du/ /spyod pa dpag yas spyad par bgyi/ /zhes bya ba lta bu dang / rje btsun rin chen sgron ma las kyang / byang chub sems dpa' sems dang po
<p>14a.2</p>bskyed pa'i gnas skabs su 'di dag gsal bar bstan pa dang / bzang po spyod pa la sogs par yang bshad pa yin te/ 'di dag ni re zhig theg pa chen po la zhugs pa'i bdag nyid chen po rnams kyi smon lam gyi khyad par yin no/ /bdag gi lus dang longs spyod dang / /dge ba dus
<p>14a.3</p>gsum skyes pa rnams/ /sems can kun la btang ba dang / /de bsrung dag pa spel ba'o/ /zhes bshad pas byang chub sems dpa' rnams kyi 'jug pa yang 'di yin te/ sems can thams cad la bdag nyid kyi dngos po rnams sbyin pa dang / byin nas kyang bsrung ba gang yin pa'o/ /
<p>14a.4</p>ji ltar na byin pa bsrung bar bya zhe na/ de brjod par bya ste/ sems can ma lus pas yongs su longs spyad pa'i don nyid du bdag nyid kyi dngos po thams cad byin la de yang gang gi tshe ji zhig ltar btang bas sems can thams cad kyis nye bar longs spyod par mi 'gyur bas bran ltar
<p>14a.5</p>bdag pos nye bar longs spyod pa'i don du bdag nyid kyi dngos po rnams srung bar byed pa la nyes pa med do/ /de yang / /sems can rnams kyi longs spyod phyir/ /lus la sogs pa sbyin par bya/ /ma bsrungs longs spyod ga las 'ongs/ /gang mi spyod pa ci zhig sbyin/ /de bas sems can
<p>14a.6</p>longs spyod phyir/ /lus la sogs pa bsrung bar bya/ /zhes bshad pa yin no/ /de bzhin du bsrung ba yang bdag po nyid kyi don du dag par bya ste/ tshul khrims la sogs pa rnam par dag pa'i bdag nyid kyis dngos pos bdag po sems can ma lus pa'i don rdzogs par 'gyur bas
<p>14a.7</p>sbyang bar rigs pa yin no/ /dag pa yang bdag po'i don nyid du 'phel bar bya'o/ /bran yang 'khor los sgyur ba la sogs par skyes par gyur pas/ bdag po sems can rnams kyis 'di dang pha rol gyi don de 'grub pa yin par rigs pa nyid yin no/ /de bzhin du longs spyod dang dus
<p>14b</p>
<p>14b.1</p>gsum du gtogs pa'i dge ba'i rtsa ba rnams kyang btang ba dang / bsrung ba dang / dag pa dang / 'phel ba rnams shes par bya ste/ don 'di ni bslab pa kun las btus par gsal bar byas pas 'dir rgya cher ma spros so/ /'jug pa yang thabs la mkhas pa 'di dang rjes su 'brel ba yin no/ /
<p>14b.2</p>sems can la dmigs snying rje gang / /'jug tshe chos nyid la gnas pa/ /de ni dmigs med nyid thob pas/ /zab cing rgya che nyid du 'gro/ /byang chub sems dpa' tshangs pa'i gnas bzhi yongs su rdzogs pas sdug bsngal gsum gyis zin pa'i sems can gyi khams la dmigs pa na
<p>14b.3</p>sems can ma lus pa la dmigs pa'i snying rje chen po stobs can 'byung bar 'gyur la/ snying rje chen po des sems can rnams la dmigs nas sbyin pa la sogs pa la 'jug pa ni ji srid shes rab kyi pha rol tu phyin pa la gnas par ma gyur pa de srid kyi bar du ni/ sbyin pa la sogs pa
<p>14b.4</p>yongs su rdzogs par mi 'gyur ro/ /de'i gnas skabs su ni sbyin pa chen po la sogs pa yongs su dag pa'i sgo nas de yang mi dmigs pa'i sbyor bas yongs su dag par 'gyur bas de ni de'i chos la dmigs par gyur pa'i snying rje skyes par gyur pa yin no/ /de ltar bskal pa grangs med pa
<p>14b.5</p>gsum du chos la dmigs pa'i snying rje goms par byas pa yongs su rdzogs pa la dmigs pa med pa'i snying rje chen po skye bar 'gyur te/ 'di ni de'i zab pa dang rgya che ba yin pas zab pa dang rgya che ba'i khyad par ro/ /mtha' yas pa dang 'bar ba yi/ /smon lam sogs kyis de nyid du/ /ro gcig
<p>14b.6</p>chos dbyings nyid thob nas/ /slar yang ldog par ji ltar 'gyur/ /mtha' yas pa'i sems can gyi khams gdon pa'i bsam pas mtha' yas pa'i smon lam dang / brtson 'grus 'bar bas zhugs pa ni/ ji ltar gzhon nu don thams cad grub pas rgya mtsho bskam pa'i phyir zhugs pa
<p>14b.7</p>dang 'dra ste/ de ni thams cad zab cing rgya che ba'i rjes su 'gro ba nyid du spyod la/ de dag nyid shes rab kyi pha rol tu phyin pas byin gyis brlabs pa'i mtha' yas pa'i brtson 'grus 'bar ba dang / smon pa dang 'jug pa la sogs pas rnam par mi rtog pa'i chos kyi dbyings nyid rtogs la/ phun
<p>15a</p>
<p>15a.1</p>sum tshogs pa mtha' yas pa thob pa dang stobs mtha' yas pa dang ldan pa'i phyin ci ma log pa'i rgyu'i stobs kyis na ldog par 'os pa ma yin pas na mi rtog pa'i rgyu'i khyad par yin no/ /kun dga' mi zad snang ba dang / /sna tshogs rang bzhin mi rtog pa/ /snying rje chen
<p>15a.2</p>po'i ro yis khyab/ /chos dbyings bdag nyid can 'bras bu/ /gang de mchog tu dga' ba'i ngo bo nyid kyi snang ba can/ mi zad pa sna tshogs pa'i bdag nyid can rnam par mi rtog pa'i chos kyi dbyings kyi rang gi ngo bo nyid de ni smon lam la sogs pa ma lus pa'i 'bras bu yin no/ /de la snying rje chen
<p>15a.3</p>po'i shugs kyi dbang gis lhun gyis grub cing rgyun mi 'chad par 'jug la/ gzhan gyi bya ba ma lus pa rjes su bsgrub pa'i bdag nyid can mtha' yas pa'i byang chub kyi rtsis khyab pa mi zad pa'i gser gyi gter lta bu'o/ /gnas 'di ni thams cad mkhyen pa thams cad kyi bdag nyid can thams
<p>15a.4</p>cad la phan par mdzad pa'i rnam par mi rtog pa'i chos kyi dbyings kyi ngo bo nyid ni ji skad du bshad pa'i rgyu gzhan las 'byung bar ni mi rigs kyi phyin ci ma log pa'i thabs kyi zhing dam pa la gnas pa ni/ gzhan gyi dgos pa'i don du smon lam gyi sa bon dang rjes su mthun pa'i 'dus byas pas mi
<p>15a.5</p>ldog pa'i chos can 'gro ba la phan par byed pa'i gnas bde bar gshegs pa'i go 'phang du 'gyur ba ni rigs pa nyid yin te/ 'bras bu ni rgyu dang mthun pa yin pa'i phyir ro/ /de bas na bla na med pa'i go 'phang 'thob pa'i rgyu smon lam la sogs pa ni theg pa chen po nyid du ston na ci'i phyir theg pa
<p>15a.6</p>chen po'i gzhung rgyas pa don med pa yin/ gang yang / 'du shes med pa'i sbyor ba dang / /sa bon med pa'i ting nge 'dzin/ /zhes bya ba la sogs pa'i ming gis mu stegs pa rnams ston la/ de ni 'du shes med pa'i snyoms par 'jug pa nyid la de ltar bshad de/ de nyid ni sems kyi 'jug pa'i
<p>15a.7</p>'du shes ma lus pa las ldog pa'i ngo bo nyid yin pa'i phyir ro/ /de yang bsam gtan bzhi pa'i sa can yin la/ bsam gtan bzhi pa nyid las 'bras bu che ba'i phyogs gcig na 'du shes med pa'i sems can du skye la 'du shes med pa ni de'i 'bras bu yin no/ /de nyid kyang shin tu rmongs shing
<p>15b</p>
<p>15b.1</p>dge ba'i bshes gnyen ma bsten pas mya ngan las 'das pa'i 'du shes kyis snyoms par 'jug la/ lan grangs gzhan la myong bar 'gyur ba'i las mngon du phyogs par gyur pa gang yin pa des ni slar yang dmyal ba dang / yi dgas dang / dud 'gro skye bar 'gyur ba gang yin pa 'di
<p>15b.2</p>la ni/ sa bon med pa'i ting nge 'dzin/ /ces bya ba'i ming du btags par rigs pa nyid yin te/ thams cad mkhyen pa'i go 'phang 'thob pa'i rgyu dang bral ba'i phyir ro/ /'dir byis pa'i rtsed mo'i tshul gyi 'bras bu brtags pa ni des chog go/ /de yang rig byed kyi mthar smra ba dang / 
<p>15b.3</p>zhi ba dang / grangs can dang / gcer bu pa la sogs pa'i gzhung dman pa/ brdzun pa'i blo can don dam pa ma rtogs pa bdag tu lta ba la mngon par zhen pas sems la ril por 'dzin pa brtan par byed pa/ 'dul ba'i dus la ma bab na/ thugs rje chen po dang ldan pa rnams kyis kyang
<p>15b.4</p>btang snyoms su bzhag pa/ 'khor ba'i mdud pa slar yang dam po nyid du byed pa rnams la ni snying rjes brgyan pa rnams kyis rgud pa la 'jug pa rnams la snying brtse bar bya ba yin gyi zhe sdang bar 'os pa ni ma yin no/ /gang yang bde bar gshegs pa'i tshul can phyin ci ma log pa'i blos
<p>15b.5</p>'khor ba dang mya ngan las 'das pa'i phyogs rtogs pa la mkhas pa de la ni ngan par bshad pa'i grub pa'i mtha'i rjes su 'gro ba'i blo can gyis bskyod par nus pa ma yin no/ /de ltar na tshangs pa la sogs pa'i lta ba las theg pa chen po'i don gyi khyad par shin tu mang ba yang gdul bya'i
<p>15b.6</p>bsam pa mang ba nyid yin pa'i phyir ro/ /'di ltar nyon mongs pas bcings pa thams cad ni/ bcom ldan 'das rnams kyi thugs rje'i gnas yin te/ de yang sems kyi spyod pa mtha' yas pa'i phyir/ thabs kyi tshul mtha' yas pas 'dul ba yin pas sangs rgyas kyi chos
<p>15b.7</p>bstan pa yang mtha' yas shing sna tshogs pa kho nar rigs pa nyid yin no/ /de bas na thar pa'i lam la gus pas spro bar gyur pa yin zhing / dbang po'i khyad par gyis myur ba dang ring ba dang / shin tu ring ba nyid du rnam par grol ba'i skal ba can yin pas/ sangs rgyas pa nyid
<p>16a</p>
<p>16a.1</p>lung bstan pa'i don phan tshun rnam par dpyod pa ni mdzes kyis shin tu dman pa'i blo can lta ba ngan pa'i mes rgyud tshig pa bde ba'i lam las shin tu ring zhing yongs su nyams pa dang / dmus long 'o ma'i yon tan dkar po la sogs pa yongs su rtog
<p>16a.2</p>par byed pa dang 'dra ba gzhan dag dang theg pa chen po yongs su brtags pas ci zhig bya/ 'dir brgal ba gal te bla na med pa'i byang chub kyi 'bras bu'i rgyu'i tshogs ni smon lam la sogs pa yin par pha rol tu phyin pa'i tshul las ston la/ de ltar na smon lam la sogs pa ni
<p>16a.3</p>mi 'pho ba'i gnas thob pa'i rgyur gyur pa nyid yin pas gsang sngags kyi theg pa chen po bstan pas ci zhig bya/ rnam pa thams cad mkhyen pa de yang byams pa dang snying rje la sogs pa ma lus pa goms par byas pa'i rab kyi mthar thug pa nyid dang / des kun nas slong ba'i sbyin
<p>16a.4</p>pa dang / tshul khrims la sogs pa las 'byung ba yin no/ /gsang sngags kyi tshul las ni phal cher de dang 'gal ba'i bya ba rnams kun du ston te/ dbang du bya ba dang / mngon spyod la sogs pa'i las rnams ni 'dod chags la sogs pa'i rgyu las byung ba'i phyir byams
<p>16a.5</p>pas kun nas slong ba ma yin la/ 'dod chags la sogs pa la rab tu 'jug pa'i las rnams las ni ngan 'gror 'gro bar bcom ldan 'das kyis gsungs te/ dam pa'i chos dran pa nye bar gzhag pa la sogs pa las/ 'dod chags kyis ni gdungs pa rnams/ /ngang
<p>16a.6</p>pa phug ron la sogs dang / /bong bu 'dod chags can rnams kyis/ /skye gnas sngon sogs skye gnas skye/ /zhes bshad pa yin no/ /gang yang 'dir bza' ba dang / /bza' ba ma yin pa la sogs pa'i bya ba ston pa de ni rnam par mkhas pa dang bral ba'i 'khor ba pa rnams kyis
<p>16a.7</p>kyang bsngags pa ma yin na ji ltar 'gro ba ma lus pa la bu gcig pa ltar sems pa'i snying rje chen po dang ldan pa rnams de la 'jug par 'gyur/ 'jug tu zin kyang thams cad mkhyen pa nyid thob par mi 'gyur bas sangs rgyas kyi bka' ma yin pa sgrin pos sbyar ba lta bur shes so zhe na/ 
<p>16b</p>
<p>16b.1</p>rtogs pa'i tshig ma yin pa ni bden mod kyi/ 'on kyang de lta bu zhes pas gsal la/ nyid ces bya ba 'dir gzhug par bya ste/ 'di ni ma rtogs pa'i tshig yin pa nyid kyis na bdag cag rnams kyis brgal ba yin no zhes brjod par bya'o/ /de yang rtogs par 'gyur ba rnams ni
<p>16b.2</p>sngags kyi theg pa chen po'i snying po'i don ma shes nas 'di ltar de spong bar rgol bas bdag nyid phung khrol chen po nyid la sbyor bar mi byed do/ /gsang sngags kyi theg pa chen po ni bdag nyid che ba nyid de'i rigs can gyis blo phyin ci ma log pa'i sems dang ldan pa la/ /bcom ldan
<p>16b.3</p>'das kyis khyad par gyi rgyu nyid du ston par mdzad de/ de yang pha rol tu phyin pa'i theg pa chen po dang don gcig pa las de'i khyad par gang dag yod pa de brjod par bya'o/ /don gcig nyid na'ang ma rmongs dang / /thabs mang dka' ba med phyir dang / /dbang po rnon po'i dbang byas
<p>16b.4</p>pas/ /sngags kyi bstan bcos khyad par 'phags/ /'di ltar gnyis su med pa'i rnam pa thams cad mkhyen par bshad pa'i 'bras bu ni sngags dang pha rol tu phyin pa'i theg pa chen po gnyis la khyad par med pa yin mod kyi 'on kyang rab tu dbye ba rnam pa bzhi po de dag gis
<p>16b.5</p>pha rol tu phyin pa'i theg pa chen po las sngags kyi theg pa chen po khyad par du 'phags pa nyid yin no/ /de la rmongs pa ni 'di yin te/ gang gi phyir/ mkhas pa snying rje cher ldan pa/ /dpyad de thabs kyi mchog len cing / /tha mal pa yi thabs smad nas/ /mi 'pho ba yi gnas thob
<p>16b.6</p>po/ /pha rol tu phyin pa la spyod pa'i byang chub sems dpa' rnams ni shin tu ma rmongs pa la 'jug pa yin te/ de yang gang 'di ltar sbyin pa la sogs pa la 'jug pa ni/ de nyid la sbyin par bya ba dang / sbyin pa po dang / len pa po'i 'bras bu rnam par dag pa'i sgo nas shes rab kyi pha rol
<p>16b.7</p>tu phyin pa la gnas par 'gyur ro/ /de nyid kyis na 'di ni shin tu ma rmongs su zin kyang de'i rigs su lhung bas phyi'i sbyin pa la sogs pa la rab tu 'jug cing / shin tu dbang po rno ba ma yin pas yun ring pos byang chub mngon par rtogs par 'gyur ro/ /gsang sngags kyi sgo'i spyad pa spyod pa
<p>17a</p>
<p>17a.1</p>rnams la ni rmongs pa 'di yod pa ma yin te/ de pha rol tu phyin pa yongs su rdzogs par 'dod pa na dbang po rnon po nyid yin pa'i phyir dang po kho nar 'di ltar rnam par dpyod pa la 'jug ste/ ji ltar na sbyin pa la sogs pa yongs su rdzogs par 'gyur/ mgo bo dang / 
<p>17a.2</p>rkang pa dang / lag pa la sogs pa btang bas so zhe na/ 'di ni rigs pa ma yin te/ pha rol tu phyin pas sbyin pa la sogs pa pha rol tu phyin pa'i ming 'thob pa yin la/ pha rol tu phyin pa yang thams cad kyi mngon par 'dod pa cig car yongs su rdzogs par byed pa yin la/ de yang ting nge
<p>17a.3</p>'dzin gyi 'bras bu nyid yin gyi/ phyi rol gyi mgo bos ni sems can mtha' yas pa yongs su gso bar nus pa ma yin no/ /de bas na mgo bo dang lag pa dang rkang pa la sogs pa sbyin pa tha mal pa'i thabs nyid yin par nges par bzung nas thabs kyi mchog tshol bar byed do/ /de yang
<p>17a.4</p>thabs dang shes rab kyi ting nge 'dzin las gzhan ma yin no/ /de bas na gsang sngags kyi sgor spyod pa 'di ni dbang po rnon po yin zhing / phyin ci ma log pa'i thabs la mkhas pas sems can gyi khams mtha' yas pa sgyu ma lta bu'i rang bzhin yin yang sdug bsngal gsum gyis gdungs
<p>17a.5</p>pa la bltas nas/ ma rig pa de nyid kyis de kho na nyid g.yogs pa'i gar gyi rnam par dgod pa sna tshogs par gnas pa dag gis phyir mi bzod pa skyes nas de kho na nyid rnam par 'byed cing / ma rig pa'i rab rib rnam par bsal bar bya ba'i phyir/ ma rig pas sprul pa'i 'gro ba'i dbye ba
<p>17a.6</p>mtha' yas pa mngon par gdon pa'i bsam pas snying rje chen po mngon sum du byed cing / yul mtha' yas pa nyid kyis thabs dang shes rab gnyis su med pa'i ting nge 'dzin rab tu rtogs pa yin no/ /de ltar phyogs chad pa med pa dang rgyun mi 'chad par goms pa'i stobs kyis rim gyis
<p>17a.7</p>sgrib pa thams cad yongs su zad de shin tu rnam par dag pa'i chos kyi dbyings thob nas/ yid bzhin gyi nor bu'i rgyal po'i bdag nyid can smon lam gyi rab tu sbyor ba ji lta bas sems can gyi khams mtha' yas pa rnams sprul pa'i tshogs rab 'byam gyis mngon par 'dod pa'i don la sbyor
<p>17b</p>
<p>17b.1</p>bar 'gyur ro/ /gnas skabs der ni snying rje chen pos thams cad la thams cad dus las ma 'das par skal ba bzang po nyid du ster bar 'gyur bas na sbyin pa'i pha rol tu phyin pa yongs su rdzogs par 'gyur ro/ /tha mal pa'i lus sbyin pa la sogs pa la ni mtshan nyid de yod pa ma yin
<p>17b.2</p>pas pha rol tu phyin par mi gzhag go/ /de nyid ni sems can gyi don bya ba'i yang dag pa'i tshul khrims la sogs pa yongs su rdzogs par byed pa yin pas/ tshul khrims kyi pha rol tu phyin pa yongs su rdzogs pa yin no/ /sprul pa'i tshogs kyis kyang srog chags thams cad la yang / 
<p>17b.3</p>dag par phan 'dogs shing gzhan gyi gnod pa byas pa bzod par gyur pa ni bzod pa'i pha rol tu phyin pa'o/ /brtson 'grus kyang de'i tshe gang gis don thams cad grub cing dgos pa thams cad dang yid la 'dod pa rnams cig car 'thob par gyur pa de ni de'i brtson 'grus kyi pha rol tu phyin
<p>17b.4</p>pa yongs su rdzogs par gyur pa yin no/ /bsam gtan yang de'i tshe bsam gtan thams cad kyi gnas kyi ting nge 'dzin thob pas pha rol tu phyin pa thob pa yin no/ /shes rab kyi pha rol tu phyin pa nyid kyang 'di yongs su rdzogs pa 'di dag pha rol tu phyin par rnam par gzhag pa yin
<p>17b.5</p>te/ de ltar na pha rol tu phyin pa yongs su rdzogs pa yin no/ /gang yang de las gzhan pa thabs dang / stobs dang / smon lam dang / ye shes la sogs pa'i yon tan de rnams ni shes rab kyi pha rol tu phyin pa nyid yongs su rdzogs par gyur pa yin te/ 'di ni pha rol tu phyin pa'i
<p>17b.6</p>rnal 'byor pa las gsang sngags kyi sgo la spyad pa spyod pa rnams ma rmongs pa yin no/ /sems can kun don legs bsgrub phyir/ /blo chen la ni thabs thams cad/ /dbye ba rnam bzhir tshul gyi mchog /'gro ba'i ston pas gsungs pa yin/ /tshul gzhan thams cad du ni bcom ldan
<p>17b.7</p>'das kyis dka' thub dang / sdom pa dang / brtul zhugs la sogs pa mtho ris dang thar pa thob pa'i thabs nyid yin par gsungs la/ sems can thams cad dka' thub dang sdom pa la sogs pa spyod par nus pa ma yin te/ la la ni shin tu zhi ba'i las la spyod pa yod pas de'i
<p>18a</p>
<p>18a.1\]34 ]dbang du mdzad pa yin pa'i phyir ro/ /de lta bas na des ni sems can thams cad rjes su 'dzin par nus pa ma yin no/ /yang gsang sngags kyi theg pa chen po ni sems can thams cad dge ba'i lam la sbyor ba'i phyir gsungs te/ de bas na thabs sna tshogs
<p>18a.2</p>pa yin no/ /de la thabs kyi dbye ba ni 'di yin te/ 'di na thog ma kho nar gsang ba'i tshul gyi rnal 'byor pas rang gi rang bzhin rang nyid kyis sam de'i bla mas nges par gzung bar bya'o/ /nges par gzung ba yang rjes su phan gdags pa 'dzin par 'dod pas bla mas phyin ci ma log par
<p>18a.3</p>bstan pa'i nges pa gzung la/ rmi lam du so sor mthong ba'i sgo nas bya ba'am me tog babs pa dang / dbab pa'am/ phyag rgya bcing ba la sogs pa las sam/ spyod pa las nye bar mtshon nas 'dod chags la sogs pa'i nyon mongs pa dang / nye ba'i nyon mongs pa gang la lhag par
<p>18a.4</p>kun du spyod pa yin par shes par bya'o/ /de ltar rang gi rigs kyi bdag po yang dag par nges par byas nas 'dod chags la spyod pa'i sngags pas smon lam dang rjes su mthun par sems can thams cad la snying rje chen po'i sems bskyed nas bdag nyid kyi yid dang rjes su mthun par
<p>18a.5</p>'dod chags rdo rje'i ngo bo nyid de bzhin gshegs pa 'od dpag med du bsams te/rgyud las bshad pa'i mig yor tsam gyi bdag nyid can gyi mchod pa'i yo byad rnams kyis yang dag par mchod la/ rang gi sngags dang phyag rgya rjes su dran te/ mtha' yas pa kun du dga' ba'i
<p>18a.6</p>bdag nyid can 'dod chags chen po'i tshul zhes bya ba'i ting nge 'dzin la snyoms par zhugs la/ de yang snying rje chen pos khyab pa'i dga' ba'i bdag nyid can rtog pa thams cad nye bar spangs pa yin no/ /de bzhin du zhe sdang la spyod pa dang / gti mug la spyod pa'i sngags pas smon
<p>18a.7</p>lam dang rjes su mthun pa'i snying rje chen po'i sems bskyed la/ bdag nyid kyi yid dang rjes su mthun pa'i zhe sdang rdo rje'i ngo bo nyid de bzhin gshegs pa mi bskyod pa'am/ gti mug rdo rje'i ngo bo nyid bcom ldan 'das rnam par snang mdzad du bsgoms la rgyud las bshad pa'i mig yor
<p>18b</p>
<p>18b.1</p>tsam gyi bdag nyid can gyi mchod pa'i yo byad rnams kyis mchod do/ /rang gi sngags dang phyag rgya yang rjes su dran la/ mtha' yas pa'i zhe sdang gi bdag nyid can nam mtha' yas pa'i gti mug gi tshul gyis ting nge 'dzin la snyoms par zhugs la zhes bya ba la sogs par sbyar
<p>18b.2</p>bar bya'o/ /the tshom dang nga rgyal dag ni la lar tha mi dad par bshad de/ de dag ni gti mug dang zhe sdang gi bdag nyid can yin pa'i phyir ro/ /gang du tha dad par bshad pa der don yod par grub pa dang / rin chen 'byung ldan gyi ngo bo nyid yin par snga ma bzhin du bshad par bya'o/ /de bzhin du
<p>18b.3</p>rgyud kyi dgongs pa'i dbye bas khro ba dang chags pa'i ngo bo nyid kyang phrag dog dang ser sna'i bdag nyid can du sbyar ro/ /de bzhin du gti mug dga' ma la sogs pa'i rig pa'i lha mo rnams ni mi dga' ba'i gnyen por gyur pa'i 'dun pa'i khyad par gyi bdag nyid can gyi sems las byung ba'i ngo bo
<p>18b.4</p>nyid do/ /gshin rje gshed la sogs pa phyogs bcu'i bgegs sel bar byed pa'i khro bo'i rgyal po rnams kyang ngo tsha med pa dang / khrel med pa dang / phrag dog dang / ser sna dang / khengs pa dang / 'gyod pa dang / gnyid dang rmugs pa ste/ kun nas ldang ba brgyad dang khro ba dang / 'chab pa ste
<p>18b.5</p>de ltar kun nas ldang ba bcur bshad pa'i sems las byung ba'i ngo bo nyid dang ci rigs par sbyar bar bya'o/ /de bzhin du sa'i snying po la sogs pa'i byang chub sems dpa' rnams kyang gzugs la sogs pa'i yul drug la 'jug pa'i rnam par shes pa drug gi bdag nyid can gyis yang dag
<p>18b.6</p>par rig pa'i bdag nyid yin par khong du chud par bya ste/ de ltar na thugs kyi dkyil 'khor gyi cha 'di ni rnam par rtog pa rig pa gsal ba'i blo chen po dang ldan pa rnams la bcom ldan 'das kyis bstan pa yin no/ /gang rgyud kyi khyad par gzhan dag las byang chub sems dpa' dang lha mo dang / 
<p>18b.7</p>khro bo dang / bdag po rnams lhag par bshad pa de rnams kyang mtshan nyid dang las la sogs pa nges par bzung nas sems dang sems las byung ba'i bdag nyid kyis gzhan dag yin par shes par bya'o/ /gang yang shin tu phra ba'i sems dang sems las byung ba la sems 'jog par mi
<p>19a</p>
<p>19a.1</p>nus pa dang / shin tu rags pa zhal dang phyag la sogs pa dpag tu med pa'i gzugs kyi sku la yang de kho na nyid nges par bya ba brtan par byed mi nus la/ sgra brjod par yang 'dod chags rdo rje la sogs pa'i ngo bo nyid la 'jug par mi nus pa de'i phyir ni/ bde bar
<p>19a.2</p>gshegs pas gsung gi dkyil 'khor ston par mdzad pa yin no/ /de la man ngag ni 'di yin no/ /oM AH hUM zhes bya ba de bzhin gshegs pa rnam par snang mdzad dang / 'od dpag tu med pa dang / mi bskyod pa'i snying po'i sngags yin la/ dzi na dzika ces bya ba la sogs pa ni bskyed
<p>19a.3</p>pa'i snying po yin pa'i phyir snying po'i sngags nyid ma yin no/ /'di gnyis la khyad par ci zhig yod snyam na/ 'di ni shin tu phra bar rtogs pa yin te/ sngags la sogs pa 'di dag ni bzang zhing rang bzhin gyis grub pa thams cad mkhyen pas gsungs pa yin par thams cad mkhyen pa nyid
<p>19a.4</p>kyis 'di dag gi khyad par mkhyen pa yin la/ kho bo cag ni bla ma'i man ngag sems la brtan par bya ba'i phyir rnam par dpyod cing rags pa cung zad cig la nye bar rtog pa yin no/ /bla ma rnams kyis bshad pa rags pa ni rnam par snang mdzad la sogs pa'i skur bskyed pa'i rim pas
<p>19a.5</p>bdag nyid skyed par byed pa rnams kyis ni/ dzi na dzika ces bya ba la sogs pa'i sa bon las bskyed pa'i bya ba yin la/ snying po'i sngags yi ge oM la sogs pa ni bzla bar bya'o/ /de la 'di ltar nye bar mtshon par bya ste/ lha rnams kyi dang po'i yul dang ldan pa ni sa bon gyi sngags
<p>19a.6</p>yin la/ de kho na nyid ston par byed pa bzlas par bya ba ni snying po'i sngags te/ sprul pa zhes bya ba la don med par bstan pa'i phyir dang / kho na nyid la 'jug pa'i phyir yin no/ /la lar ni snying po'i sngags nyid sa bon yin zhing rang bzhin ston pa yin par bshad do/ /yang gang du yi ge
<p>19a.7</p>gzhan dang gzhan pa'i sa bon gyi sngags dang snying po'i skabs su/ bcom ldan 'das kyis gdul bya kha cig gi bsam pa'i dbang du mdzad nas gsungs pa der ni/ de'i rigs dang mthun par de kho na nyid la 'jug pa'i thabs yin par rjes su dpag par bya'o/ /ji ltar sku'i dkyil 'khor
<p>19b</p>
<p>19b.1</p>bsgom pa la sngon po dang ser po la sogs pa'i tshig gi don las rjes su mtshon nas de'i sku la yang de'i rigs dang cha mthun pa yin pa'i phyir ro/ /mi bskyod pa la sogs pa'i skur bsgom pa ston pa ni de kho na nyid la 'jug pa'i thabs nyid yin pa de bzhin du gsung gi dkyil 'khor bsgom
<p>19b.2</p>pa haM la sogs pa'i yi ge las nye bar mtshon nas 'dod chags la sogs pa ston par byed pa nyid ma yin yang de'i rigs dang mthun pa yin pa'i phyir de ston par byed pa nyid ni de kho na nyid la 'jug pa'i thabs de nyid yin par blta bar bya'o/ /de yang ji ltar yi ge a la sogs pa ni
<p>19b.3</p>tshim par byed pa nyid du gsal bar go bar byed pa de ltar yi ge haM la sogs pa ni ma yin te/ de'i rigs dang mthun pa nyid kyis thams cad mkhyen pa'i dngos grub nyid grub par shes par bya'o/ /de bas na sngags ji snyed pa de thams cad ni de bzhin gshegs pa lnga'i sngags las
<p>19b.4</p>byung ba yin pa nyid kyis na/ rang rang gi de kho na nyid la zhugs nas rang gi bdag po'i sbyor ba nyid kyis rang rang gi las byed pa yin no/ /de yang gang gi phyir sngags gang ci yang rung ba'am yi ge nyung ba des ni 'dod chags dang zhe sdang la sogs pa bsal bar byas nas rang gi de kho na nyid la
<p>19b.5</p>thim ste/ rang gi las byed par nye bar dmigs par 'gyur ro/ /de nyid kyi phyir ngag gi tha snyad du bya ba ji snyed pa de thams cad sngags kyi bdag nyid can yin no zhes rgyud rnams la gsungs te/ ngag thams cad ni 'dod chags la sogs pa la gzhol ba nyid kyis rjes su myong ba nyid
<p>19b.6</p>yin pa'i phyir ro/ /gang yang rab tu zhi ba dang rjes su mthun pa'i tshig de yang kha na ma tho ba dang bcas pa'i yul yin par kun du bshad pa yin pa'i phyir/ gti mug gi bdag nyid yin par blta bar bya'o/ /de nyid kyis na yi ge a la sogs pa nas ha'i bar gyi yi ge thams cad ni
<p>19b.7</p>sngags kyi ngo bo nyid yin par gsungs te/ ngag thams cad la de dag nyid kyis khyab pa yin pa'i phyir ro/ /rnam par dbye ba'i cha brtags pa la ni snga ma bzhin du de dang rigs mthun pa nyid du bshad par bya ste/ thams cad mkhyen pa byed pa nyid kyis na de dag las bgrod pa gzhan med
<p>20a</p>
<p>20a.1</p>pa'i phyir ro/ /de la rnam par dbye ba ni 'di yin te/ a A zhes bya ba ni bcom ldan 'das 'od dpag tu med pa dang gos dkar mo'i'o/ /i I zhes bya ba ni bcom ldan 'das don yod par grub pa dang sgrol ma'i'o/ /u U zhes bya ba ni mi bskyod rdo rje dang kun
<p>20a.2</p>du bzang po'i bdag nyid can mA ma kI chen mo'i 'o/ /r-i r-I zhes bya ba ni bcom ldan 'das rin chen 'byung ldan dang mA ma kI yongs su gyur pa nor gyi rgyun lta bu'i'o/ /l-i l-I zhes bya ba ni bcom ldan 'das rnam par snang mdzad dang spyan gyi'o/ /'dir thung du ni de bzhin gshegs pa'i
<p>20a.3</p>sngags yin la/ ring po ni rig pa'i lha mo rnams kyi sngags yin par blta bar bya'o/ /de ltar de bzhin gshegs pa rnam pa lngar brtags pas char phye nas sku gsum du brtag pa nyid ni e ai/ o au/ aM AH zhes bya ba ni de bzhin gshegs pa mi bskyod pa dang / rnam par
<p>20a.4</p>snang mdzad dang / 'od dpag tu med pa rang gi phyag rgya dang bcas pa rnams kyi sngags yin par shes par bya'o/ /de bzhin du ka tsa Ta ta pa la sogs pa'i sde tshan ni re re zhing lha mo bzhi dang bcas pa lnga po'i sngags yin no/ /'dir nga nya Na na ma ni rim bzhin du 'od dpag tu med pa dang / 
<p>20a.5</p>don yod par grub pa dang / rin chen 'byung ldan dang / mi bskyod pa dang / rnam par snang mdzad kyi yin no/ /ka tsa Ta ta pa la sogs pa re re zhing spyan la sogs pa yin no/ /ya la sogs pa brgyad ni khro bo brgyad kyi ste/ gnas dang rigs la sogs pa nye bar brtags nas sbyar bar
<p>20a.6</p>bya'o/ /a la sogs pa'i yi ge rnams ni sngags yin zhes bcom ldan 'das kyis spyi'i tshig tu gsungs mod kyi/ 'on kyang rnam par dbye ba'i 'di ni char dbye ba'i rgyu gzhan med pa'i phyir ro/ /kho bos ming dang rigs dang gnas la sogs pa nye bar brtags nas bris pa yin pas
<p>20a.7</p>'dir log par gyur pa'i som nyi'i nyes pa'i rtog pa bskyed par mi bya ste/ de yang 'di ltar thams cad kyang gnyis su med pa'i de kho na nyid la gzhol ba nyid du don tha mi dad pa yin pa'i phyir ro/ /don dam pa tshad mar gyur pa nyid la thams cad don thams cad sgrub par byed pa yin no zhes
<p>20b</p>
<p>20b.1</p>gsungs pa yin no/ /de bas na ji ltar mngon par zhen pa thams cad kyi bdag nyid can thams cad ni de kho na nyid ston pa yin pas na rang dgar sbyar ba las kyang rnam par dbye ba la nyes pa med do/ /de bas na sngags 'di ni thugs rje chen po dang ldan pa rnams kyi de kho na nyid las mngon par
<p>20b.2</p>zhen pas bzla zhing / de kho na nyid la sems rab tu gzhag pas sdig pa rnams rab tu zad par byed pa dang / bsod nams dang ye shes kyi tshogs rdzogs par byed pa dang / snyoms par 'jug pa la sems mngon par zhen pa'i las byed pa nas/ dri ma med cing mi zad pa'i bsod nams
<p>20b.3</p>dang ye shes kyi bdud rtsis tshim par byas nas dgos pa mtha' yas pa'i dga' ba'i bdag nyid can chos kyi dbyings kyang thob pa'i bar du byed de/ chos kyi dbyings rab tu 'byed pa'i rgyu mthun pa nyid kyis 'dod pa'i don thams cad sgrub pa yin no/ /de bas na 'di ltar gsang ba gtsor gyur pa'i
<p>20b.4</p>don gsal bar byed pa'i dam pa yin pas na/ sngags zhes bya bar ming du btags pa yin te/ de ltar na gsung gi dkyil 'khor du rnam par brtag pa 'di ni ngag gi spros pa la mngon par zhen pa'i gsang sngags kyi sgor spyad pa spyod pa rnams la bcom ldan 'das kyis gsungs pa yin no/ /
<p>20b.5</p>gang rags pa'i yul la mngon par zhen pa rnams kyis thog ma kho nar phra ba sgom pa la sbyor bar mi nus pas de la yang thugs rjes non pa'i thugs dang ldan pa'i ston pas bdud rtsi'i go 'phang thob par bya ba'i phyir sku'i dkyil 'khor gsungs pa yin pas de brjod par bya ste/ yongs su
<p>20b.6</p>brtags pa dang byin gyis brlab pa dang / yongs su rdzogs pa sgom pa la rgyud las legs par gsungs pa'i rim pa thams cad bshad par bya ba la/ 'dir ni de'i tshig gi don tsam zhig brjod par bya ste/ rnam mkha'i dbyings kyi dbus na gnas pa'i yi ge b+h+rUM ni rin po che'i khang pa
<p>20b.7</p>brtsegs pa'i nang na las kyi rdo rje rnam par sprul pa'i nyi ma dang / zla ba dang / pad+ma dang / rin po che dang / sna tshogs rdo rje la sogs pa'i gdan la gnas pa/ badzra d+h+r-ika ces bya ba la sogs pa'i sa bon las byung ba/ sku mdog sna tshogs pa/ zhal gsum dang / phyag drug pa/ dril bu dang / 
<p>21a</p>
<p>21a.1</p>nor bu dang / ral gri dang / 'khor lo dang / pad+ma dang / rdo rje la sogs pa'i mtshon cha rnams las spro ba dang / bsdu ba byed pa/ rang gi snying po'i sngags zlos pa/ sna tshogs pa'i na bza' dang / phreng ba dang rgyan gyis brgyan pa/ las sna tshogs byed cing sems can
<p>21a.2</p>mtha' yas pa'i dgos pa byed pa byas pas sna tshogs shing mtha' yas pa'i mchod pa'i yo byad kyis thugs mnyes par byed pa/ rig pa'i tshogs dang byang chub sems dpa' dang / khro bo la sogs pa'i rigs kyi bdag por gyur pa/ de bzhin gshegs pa thams cad kyi rang
<p>21a.3</p>bzhin dkyil 'khor gyi bdag po'i nga rgyal du rang nyid bsgom zhing bdag po'i snying po bzla bar bya'o/ /de nyid dpe med pa'i rig pa'i tshogs ma lus pa'i bdag pos yongs su bskor ba yid kyi rang bzhin du yid du 'ong ba'i yul ma lus par khyab cing dga' ba dang / ma yengs
<p>21a.4</p>par bla ma'i man ngag gi rim pas zlos shing sna tshogs par snang ba dang bral bar yi ge thams cad la sems thim par gyur kyang / sngags de rnams zhe sdang dang rdo rje la sogs pa gsal bar byed pas de nyid du thim par byas shing / zhe sdang la sogs pa'i sems de yang rim gyis rtog
<p>21a.5</p>pa'i dri ma ma lus pa dang bral bas chos kyi dbyings la 'jug par 'gyur ba yin no/ /de ltar rdo rje gsum gyi dkyil 'khor bsgoms pas kyang rnam pa thams cad mkhyen pa'i mtshan nyid kho na 'bras bu yin pas 'bras bu khyad par med pa yin la/ mngon sum dang gcig nas gcig tu
<p>21a.6</p>brgyud pa'i rim pa ni khyad par yin no/ /de ltar na dkyil 'khor gsum bsgoms pas 'dod chags la sogs pa nyid thabs kyi sgo yin par bstan pa ni rigs pa yin no/ /de yang gang gi phyir chos thams cad rang bzhin gyis dag par de bzhin gshegs pas bstan pa yin pas na
<p>21a.7</p>'dir 'dod chags la sogs pa spang bar bya ba'am/ 'dod chags dang bral ba la sogs pa blang bar bya ba med de/ phyin ci ma log pa'i de kho na nyid 'ba' zhig rtogs par byas pa las yang dag pa mthong bar 'gyur la/ phyin ci ma log pa'i ye shes kyis ni grol bar 'gyur ba yin no/ /
<p>21b</p>
<p>21b.1</p>don 'di ni slob dpon klu sgrub kyi zhal snga nas kyis kyang / 'di la bsal ba gang yang med/ /gzhag par bya ba ci yang med/ /yang dag nyid la yang dag lta/ /yang dag mthong na rnam par grol/ /zhes bya bas gsal bar mdzad pa yin no/ /'dir thugs rje chen po dang ldan pa
<p>21b.2</p>phyin ci ma log pa'i thugs dang ldan pa rnams ni 'jug pa gang yang rung ba de thams cad thabs dang shes rab kyis yongs su zin pa nyid yin pas na/ gang las kyang zlog par mi byed do/ /de bas na bcom ldan 'das sems can thams cad kyi bsam pa dang / bag la nyal ba
<p>21b.3</p>mkhyen pas sngags kyi bstan bcos rnam pa bzhi gsungs te/ gang yang re zhig skye ba gzhan du goms pa'i bag chags kyis skye bo med pa'i nags tshal gyi gnas dang / khrus dang / dkyil 'khor bri ba dang / mchod pa dang / sbyin sreg dang / dka' thub dang / bzlas brjod la
<p>21b.4</p>sogs pa'i bya ba med par yid mnyam par 'jog pa mi 'thob pas de'i phyir ni bya ba'i rgyud ston par mdzad pa yin no/ /gang yang de kho na nyid la mngon par zhen pa'i sems dang ldan pa dag kyang dad pa'i stobs kyis bde bar gshegs pas gsungs pa'i bya ba rnams kyis kyang ye
<p>21b.5</p>shes thob par 'gyur bas bya ba la ltos pa dang bcas pa yin la/ de rnams la ni bya ba yan lag shin tu mang po ma yin pa rtsa ba'i rgyud gsungs pa yin no/ /gzhan dag ni gnyis su med pa'i de kho na nyid sgom par gcig tu mos pa bya ba mang po'i tshogs rnams la g.yeng bar
<p>21b.6</p>'du shes pa med pa de'i don du ni rnal 'byor gtso bor mdzad de/ bya ba'i yan lag cung zad cig zhar la ston par mdzad pa'i spyod pa'i rgyud gsungs pa yin no/ /yang gang zhig de'i rigs su gtogs pa dang / skye ba gzhan du goms pa'i stobs kyis bya ba thams cad dngos po
<p>21b.7</p>thams cad la gnyis kyi 'du shes 'jug par mi byed pa'i bdag nyid chen po de rnams la bya ba'i nges ba ma gsungs te/ thams cad byed pa dang thams cad spyod pa la yang dgag pa med pa'i rgyud thams cad kyi gong mar gyur pa/ rnal 'byor pa chen po'i rgyud bcom ldan 'das kyis
<p>22a</p>
<p>22a.1</p>gsungs pa yin no/ /de ltar na sems can thams cad kyi don gyi bya ba'i phyir rnam pa bzhi pos sna tshogs pa'i thabs dang ldan pa'i sngags kyi bstan bcos gsungs pa yin no/ /gang zhig gang du ji ltar 'dod/ /de nyid de la nges sbyor zhing / /'dod pa'i
<p>22a.2</p>don ni thob mdzad pa'i/ /dam pa'i don ni thub pas gsungs/ /'di ni gsang sngags kyi theg pa chen po'i lhag pa'i khyad par yin te/ sems can gang yul gang du'am dus gang du ji ltar mngon par 'dod par 'gyur ba de de nyid la nges par sbyor zhing thabs bde ba nyid kyis
<p>22a.3</p>byang chub thob par mdzad pa yin no/ /de bas na/ skye bo mi bzad pa yi las/ /gang dang gang gis bcings gyur pa/ /thabs dang bcas pa de nyid kyis/ /srid pa'i 'ching ba las grol 'gyur/ /zhes gsungs pa yin no/ /de ltar rjes su mthun pa'i thabs ston par
<p>22a.4</p>mdzad pas na/ gsang sngags kyi theg pa chen por ni/ bcom ldan 'das dka' ba spyod pa ston par mi mdzad pa yin la/ shes rab kyi pha rol tu phyin pa la sogs par ni ci nas kyang dka' ba med pa'i ming dang ldan pa nyid byang chub pa yin pa de ltar ni thams cad du ston par
<p>22a.5</p>mdzad pa nyid yin no/ /der ni ming tsam zhig bkag pa yin no zhe na/ ming bkag pa nyid kyis dka' ba nyid bkag par gyur pa ma yin nam/ gang zhig byed pa nyid na dka' ba'i ming 'jug pa de nyid ni dka' ba yin gyi bya ba tsam ma yin no/ /byang chub sems dpa' ni gnyis su med
<p>22a.6</p>pa'i ting nge 'dzin goms par gyur pas mgo bo dang / rkang pa dang lag pa la sogs pa sbyin pa gzhan gyi don gyi 'du shes kyi dga' ba thob pas bde ba'i ming nyid la 'jug pas de'i tshe ji ltar dka' ba yin/ gzhan dag la dka' ba nyid du grags pa yin zhe na/ gal te de lta na ni
<p>22a.7</p>gsang sngags kyi sgo la spyad pa spyod pa bde ba'i yo byad thams cad dang ldan pa'i snying rje chen po ro gcig pa'i mchog tu dga' ba'i snyoms par 'jug pa mi 'dod pa rnams sprul pa'i tshogs kyis 'gro ba rnams kyi mngon par 'dod pa'i don rnams cig car byed pa ni gzhan dag la lhag
<p>22b</p>
<p>22b.1</p>par dka' ba nyid du grags pas 'di dag mnyam pa nyid yin no/ /de bas na dka' ba ni 'dir rnam pa thams cad du gzhan gyi don gang cung zad la sbyar bar bshad pa ma yin la/ de yang dka' ba'i ming can du rigs pa ma yin no/ /de bas na ming bkag pas thugs rje chen po dang
<p>22b.2</p>ldan pa'i de kho na nyid kyi rnal 'byor pa nyid kyi phun sum tshogs pa yin par bstan pa yin no/ /de la dka' bar byed pa'am sla bar byed pa ni rigs su gtogs pa ci 'dod par spyod pa nyid do/ /de bas na bde ba nyid kyis bde ba thob par bya ba'i phyir/ bcom ldan 'das gsang sngags kyi
<p>22b.3</p>theg pa chen por ni dka' ba mi spyod pa ston par mdzad pa yin no/ /de yang 'di ltar gang 'dod chags la sogs pa'i nyes pa'i tshogs rnams la kun du spyod pa med pa rang bzhin nyid kyis rags pa'i rnam par rtog pa mngon par mi shes pa/ snying rje chen po dang ldan pa gnyis su med
<p>22b.4</p>pa'i de kho na nyid tshol ba la brtson pa dbang po rab kyi yang rab tu gyur pa'i bdag nyid chen po de'i phyir phyi dang nang gi bdag nyid can gyi bya ba'i spros pa'i nyes pa ma lus pa spangs pa snying rje chen po'i ro gcig pa/ chos thams cad bdag med pa'i ye shes kyi ngo bo nyid ming gzhan thabs
<p>22b.5</p>dang shes rab ces bya ba'i phyag rgya chen po gsang ba thams cad kyi dam pa nye bar bstan par mdzad pa yin no/ /gang yang tha mal pa'i yul la nye bar longs spyod pa la rgyab kyis phyogs kyang 'dod chags la sogs pa'i bag chags kyi rnam par rtog pa ma spangs pa rnam par rtog pa'i
<p>22b.6</p>ye shes sna tshogs par sprul pa dbang po mchog gi bar mar gyur pa/ don dam pa'i ye shes kyi rgya mtsho chen por 'jug par nus pa ma yin pa de'i phyir/ phreng ba dang / gos dang / rgyan la sogs pa shes rab la dgos pa'i tshogs su gyur pa'i thabs shes rab kyi bdag nyid can de
<p>22b.7</p>bzhin gshegs pa'i rig pa'i tshogs sprul pa'i ye shes kyi ngo bo nyid phyag rgya chen po rtogs pa'i thabs su gyur pa/ ye shes kyi phyag rgya gsungs pa yin no/ /gzhan yang dbang po mchog gi tha ma gnyis su med pa'i ye shes la dga' ba yin du zin kyang 'dod pa'i 'dod chags ma
<p>23a</p>
<p>23a.1</p>spangs shing de'i yul dang nye bar gyur pa las rnam par g.yeng bar 'gyur gyi ting nge 'dzin du mi 'gyur pas de la ni dam tshig gi phyag rgya rjes su gnang ste/ de yang rgyud las ji skad bshad pa'i gzugs dang lang tsho la sogs pa'i yon tan dang ldan pa lo bcu gnyis pa la
<p>23a.2</p>sogs pa'i tshad dang ldan pa/ rang gi bdag po'i rigs las byung ba/ sngags dang rgyud shin tu legs par bslabs pa dam tshig phun sum tshogs pa la sogs pa'i yon tan gyi khyad par dang ldan pa ste/ de la yang lha'i dgos pa byas pa'i sngags kyi lus dang shes rab kyi
<p>23a.3</p>bdag nyid can dang / bdag nyid kyang snying rje chen po yongs su gyur pa'i thams cad mkhyen pa'i gzugs su bsam pa'i ting nge 'dzin la gnas pa ni kun nas nyon mongs pa ma yin gyi thabs nyid yin no/ /gang zhig 'dod chags lhag par che zhing de lta bu'i rnam pa yongs su
<p>23a.4</p>rdzogs par mi nus pa'i dbul ba nyid dam/ rang nyid de la ltos pa med cing de kho na nyid kyi blo che ba ma yin pa la gnas pa nyid kyis yongs su 'dzin pa de lta bu la mi 'jug par gzhan gyi sems mnyam par 'jog par mi nus pa de'i phyir ni las kyi phyag rgya gsungs pa yin la/ 
<p>23a.5</p>der yang rjes su mthun pa'i las su byed pa nyid kyis nyams su len pa yin no/ /de ltar sems can gang gang la mngon par 'dod pa de de nyid la nges par sbyor bar mdzad pas/ gtso bos sems can thams cad thams cad mkhyen pa'i gnas thob par mdzad pa'i phyir/ sngags kyi
<p>23a.6</p>theg pa nyid dka' ba med cing byang chub kyi rgyu'i gtso bo yin no/ /de bas na/ dka' thub sdom pa mi bzad pa/ /bsten pas 'grub par mi 'gyur gyi/ /zhes bya ba la sogs pa gsungs te/ de rnams kyis ni/ rang sems mnyam nyid g.yengs 'gyur la/ /g.yengs pas 'grub
<p>23a.7</p>par mi 'gyur ro/ /zhes bya ba yang rigs pa nyid yin no/ /'dir bden pa'i de kho na nyid kyi rnal 'byor pa ni de kho na nyid kyi thabs ma shes pa'i phyir/ dbang po rtul po yin par shes par bya'o/ /pha rol tu phyin pa'i de kho na nyid kyi rnal 'byor ni thabs nyid la 'khrul pa yin pa'i
<p>23b</p>
<p>23b.1</p>phyir dbang po 'bring po yin no/ /gsang sngags kyi sgor spyad pa spyod pa rnams ni gang du yang rnam par rmongs pa med pas na dbang po rnon po yin no/ /de bas na dbang po rnams ni gang gzhan dag byed na ngan 'gror 'gro bar 'gyur ba de nyid kyi phyin ci ma log pa'i thabs la mkhas
<p>23b.2</p>pas kun du spyod pa'i sngags kyi brtul zhugs can ni rnam par dag pa'i gnas thob par 'gyur ro/ /rtul po'i rtul po la sogs pa'i dbye ba ni rang nyid kyis shes par 'gyur bas na ma spros so/ /de bas na de kho na nyid dang thabs mkhas pa dag la ma rmongs pa la sogs pa'i
<p>23b.3</p>rgyu rnams kyis sngags kyi theg pa nyid tshul thams cad kyi mchog yin par bcom ldan 'das kyis gsungs te/ kun du bzang po'i thugs rje chen po sems can gyi khams yongs su skyob pa'i mdzad pa 'grub pa ni so sor nges pa'i sems can la phan 'dogs pa'i lam gyis
<p>23b.4</p>'grub pa ma yin pas na sngags kyi bstan bcos ni bstan bcos thams cad las khyad par du 'phags pa grub pa yin no/ /gang yang rnam pa thams cad mkhyen pa ni byams pa la sogs pa nyid kyis ma lus pa la dmigs pa las 'byung bar 'gyur gyi zhe sdang la sogs pa las
<p>23b.5</p>ni ma yin te/ byams pa la sogs pas kun nas bslang ba'i sbyin pa la sogs pa ni zhe sdang la sogs pas kun nas bslang ba'i mngon spyod la sogs pa las ni ma yin te/ de dang 'gal ba'i phyir ro zhe na/ 'dir brjod par bya ste/ 'gal ba zhes bya ba 'di ci zhig yin/ /gal te
<p>23b.6</p>phan tshun yongs su spangs par gnas pa'i mtshan nyid yin na ni/ byams pa dang snying rje de yang phan tshun yod do zhes rgyu med pa nyid du thal bar 'gyur ro/ /lhan cig mi gnas pa'i mtshan nyid yin no zhe na/ de ni ji ltar na byams pa dang snying rje la sogs pa yod pa de ltar zhe sdang la
<p>23b.7</p>sogs pas kyang mi 'gyur te/ gang gi phyir byang chub sems dpa' ni byang chub tu sems bskyed pa yongs su gzung ba byas nas sems can ma lus pa gdon pa'i bsam pa dang / dang por ma lus pa la dmigs pa'i byams pa la sogs pa nyid kyis byed de/ de yang de'i sems
<p>24a</p>
<p>24a.1</p>can thams cad sdug bsngal gsum gyis khyab pa la snying rje bas nges par bdag gis 'di dag bde ba'i rab mchog tu gyur pa'i bde bar gshegs pa'i go 'phang la gzhag par bya'o zhes bya ba ni byams pa'o/ /bla na med pa'i chos kyi skus nges par bde bar
<p>24a.2</p>gshegs pa nyid du 'dis 'gyur ro zhes bya ba ni dga' ba'o/ /'di dag ni bsod nams ma yin pa byed pa yin yang bdag gis byang chub kyi sems kyi yul du byas la/ nges par bla na med pa'i dge ba'i skal ba can du bya'o zhes 'ga' zhig la btang snyoms pa yin no/ /de ltar
<p>24a.3</p>na dmigs pa tha dad pa'i byams pa la sogs pa snying rje chen po'i sems kyi khongs su gtogs pa la 'gal ba med do/ /de bzhin du dmigs pa tha mi dad pa rnams kyi yang byang chub kyi sems kyi rjes su 'gro bas bde ba dang sdug bsngal ba dang / bsod nams dang bsod
<p>24a.4</p>nams ma yin pa'i yul rnams la byams pa la sogs pa yang 'gal ba med do/ /ji ltar snying rje chen po'i yul du byas pa nyid kyis sems can thams cad la yang rnam par dbye bas bde ba'i sems can la sogs pa'i yul la byams pa la sogs pa 'jug pa na snying
<p>24a.5</p>rje chen po de nyid bstan par byed la/ de bzhin du zhe sdang la sogs pa'i ting nge 'dzin la yang sems can gdug pa'i yul rnams la snying rje chen po 'grub pa'i rgyu nyid du 'gyur ro/ /de yang / zhe sdang chos la gnas gnas te/ /sems can thams cad rnam par spyod/ /ces bya ba
<p>24a.6</p>la sogs pa ji skad gsungs pa dang / de bzhin du gang gdug cing gdul dka' ba'i spyod pa can de rnams khro bo'i ting nge 'dzin nyid kyis dbang du byas nas lam la sbyor bar nus pa ni rigs pa nyid yin no/ /de bas na khro bo yang de rnams kyi snying rje chen po'i gzhir gyur cing 'gro ba
<p>24a.7</p>la phan pa byed pa'i rgyu kho na yin no/ /de yang / nyi ma'i zer gyis gdungs pa'i mtsho chen dang / /mnyam pa'i gzugs su snying rje chen pos khro/ /nang na kha ba ltar bsil phyi rol du/ /rtsub pa nyid kyis 'gro ba skyong bar byed/ /ces bshad pa yin no/ /de bas na zhe sdang la sogs
<p>24b</p>
<p>24b.1</p>pa'i ting nge 'dzin rnams kyang byams pa la sogs pa'i ting nge 'dzin ltar 'gro ba la phan 'dogs pa'i dmigs pa nyid yin par bye brag med pa kho na yin no/ /de bzhin du zhe sdang chen po la sogs pa dang rab tu ldan pa'i mngon spyod la sogs pa'i lam rnams kyang snying rje chen po
<p>24b.2</p>dang ldan pa'i sngags pa rnams kyis gzhan gyi don byed pa mthong ba'i chos nyid la gzhan gyi dgos pa bya'i gzhan du ma yin no zhes bya ba ni nges pa yod pa ma yin te/ rnam pa thams cad du gzhan gyi dgos pa med par mngon par 'dod pa yin pa'i phyir ro/ /gang yang chos bstan pa
<p>24b.3</p>la sogs pas sdig pa las ldog par mi nus la/ ma bzlog na ni nyes par spyod pa mi bzad pa byas pa'i phyir dmyal ba la sogs pa'i sdug bsngal las gdon par mi nus so/ /de'i phyir ni sngags pas gshin rje gshed la sogs pa'i ting nge 'dzin dang / sngags dang rgyud
<p>24b.4</p>kyi sbyor bas bsang ba yang rjes su gnang ba yin no/ /de lta bus 'chi ba ni gnyis su med pa'i ting nge 'dzin la so sor brten pas bde 'gror skye zhing byang chub kyi sems kyi sa bon la rjes su zhugs pas de'i dgos pa chen po nyid du 'gyur ba nyid yin no/ /de bas na slob dpon
<p>24b.5</p>smad pa la sogs pas byang chub kyi sems brtan pa nyid du rgyud rnams las gsungs pa yin te/ de rnams nyid ni shin tu nyes par spyod pa byed pa nyid kyis lhag par snying brtse bar bya ba yin pa'i phyir ro/ /de bzhin du dbang du gyur pa yang des bsgo ba la yid rton cing dad pa bskyed
<p>24b.6</p>pa la sogs pas byang chub kyi sems brtan pa nyid du 'gyur bas na phan 'dogs pa yin no/ /gang yang de bzhin gshegs pa la gnod pa byed pa la sogs pa la bsam gtan sngon du 'gro bas bsad par nye bar bstan pa dang / de bzhin du chags pa tsam gyis dbang du bya
<p>24b.7</p>bar bstan pa ni kun nas nyon mongs pa gzhan gyi dbang du gyur pa yin na yang ye shes 'dis gnyis su med pa'i ye shes snying la 'jog la/ de nas snying rje chen pos bdag tu bya ba'i gnyis su med pa'i ting nge 'dzin la rab tu 'jug pas sbyin pa la sogs pa'i las thams
<p>25a</p>
<p>25a.1</p>cad snying rjes yongs su smin par byed pa'i rgyu nyid yin pa'i phyir nyes pa med do/ /de bas na zhe sdang la sogs par yongs su gzhol bas kyang sems can rnams la rnam pa 'dis gzhan gyi don gyi ye shes kyi bdud rtsis tshim par byed pa yin na zhes bya bar dgongs
<p>25a.2</p>so/ /mngon par 'dod pa'i don yang dag par grub pa rnams ni 'dod chags la sogs pa tsam gyis kyang rab tu 'jug pa ni chos kyi dbyings kyi rgyu mthun pa nyid yin no/ /de yang gang gi phyir chos kyi dbyings dbyer med pa yin la sna tshogs pa yang de tsam du zad do/ /de ni ji ltar
<p>25a.3</p>phyin ci ma log par mthong ba'i snyoms par 'jug pa'i sems la rnam par brtags pa de de bzhin du ldang ba'i sems la yang so sor snang ba yin pas byang chub kyi sems kyi yid bzhin gyi nor bu ltar de dag thams cad phun sum tshogs par 'gyur ba yin no/ /de bas na rin chen
<p>25a.4</p>'byung ldan la sogs pa'i dam tshig nyams su blang ba la yang nyes pa med de shin tu rnam par dag pa'i chos kyi dbyings la rab tu gzhol ba'i yid ni nyams su len pa thams cad phyin ci ma log par rtogs pa'i rgyu yin pa'i phyir ro/ /nges par bya ba nyid du bstan pa ni de kho na nyid la
<p>25a.5</p>mngon par zhugs pa'i sems dang ldan pa'i rnal 'byor pa rnams la de nyid rnam par rtog pa'i thabs yin pa'i phyir ro/ /de yang gang 'jig rten pa'i chos kyi rjes su 'jug pa rnams ni chags pa med pa'i gnas rnyed par sla ba ma yin pas 'jig rten pa'i chos rnams la rnam par
<p>25a.6</p>g.yeng ba'i 'du shes can rnams ni dag pa dang / ma dag pa la sogs pa la mngon par zhen pa yin la/ de yang log pa la mngon par zhen pa nyid la nges par 'dzin pa gsang ba la sogs par rtog pa khyad par gsod pa'i bdag nyid chen po de'i phyir 'gro ba ma lus pa'i bsam pa
<p>25a.7</p>mkhyen pa'i thams cad mkhyen pas 'jig rten pa'i chos thams cad dang mi mthun par gyur pa nyid kyis 'jig rten las 'das pa'i go 'phang thob par mdzad cing / /zas dang / spyod lam gyi bya ba rnams nges pa med pa nyid du bstan pa yin par nges par byas pa yin no/ /de bzhin du
<p>25b</p>
<p>25b.1</p>shing drung dang dur khrod dang / blag ba med pa la sogs pa'i gnas rnams kyang sbyangs pa'i yon tan la dga' zhing chog shes pa la 'jog pa la gtogs pa gzhan ni ma mthong ngo / /mngon par 'dod pa'i de kho na nyid la goms pa nyid ni mya ngan las 'das par yid gzhol bar 'grub
<p>25b.2</p>par mi 'gyur ba'i phyir sbyangs pa'i yon tan nye bar ston pa ni 'bras bu dang ldan par 'gyur ba yin no/ /de bzhin du de kho na nyid kyi bdud rtsi myong ba dang ldan pa rnams ni 'jig rten pa'i chos gang gi yang rjes su mi 'jug pas rin chen 'byung ldan la sogs pa'i zas bstan cing / 
<p>25b.3</p>zas bza' ba la sogs pa dgag pa yang rigs pa nyid yin no/ /gang yang nyin re'am ni zla re zhing / /zhes bya ba la sogs pas nges par bya ba nyid du brten pa ni de'i rigs su gtogs pa nyid de goms par bya ba'i phyir yin te/ de nyid ni de rnams kyi chos kyi dbyings rtogs
<p>25b.4</p>pa'i lam yin no/ /de bas na de lta bu'i rigs dang ldan pa gzhan gang ci yang rung bar bshad pa de rnams thams cad kyang de'i rigs su gtogs pa nyid kyi rnal 'byor pa ni gnyis su med pa nyams su len pa las gzhan pas gnyis su med pa'i chos kyi dbyings la 'jog par mi
<p>25b.5</p>nus pa nyid yin par shes par bya'o/ /des na ji ltar lung las 'dod chags dang bral ba'i sems las rnam par rtog pa dang / mi gtsang ba dang zas dang skom la mi mthun pa'i 'du shes nye bar bsgom pa ston pa ni rnal 'byor pa rnams kyi rang bzhin gyi dbye ba las gyur pa yin te/ 
<p>25b.6</p>ji ltar bya ba'i rgyud la sogs pa las bstan pa ni rnal 'byor pa'i rang bzhin gyi dbye ba nyid las yin gyi/ der yang bsgrub par bya ba'i dbye ba ni 'ga' yang yod pa ma yin no/ /de bzhin du dam tshig nye bar bstan pa yang sems can ma lus pa'i bsam pa mkhyen nas rang bzhin gyi dbye
<p>25b.7</p>ba nyid las bstan par shes par bya'o/ /de yang zhe sdang la spyod pa'i rnal 'byor pa rnams la ni zhe sdang rdo rje bsgrub pa rjes su gnang la/ bsgrub pa de zhe sdang 'phel ba nyid rkyen du byas pa yin no/ /de bzhin du 'dod chags la sogs pa sgrub pa la yang sbyar bar bya ste/ spros pa 'di dag
<p>26a</p>
<p>26a.1</p>thams cad ni 'dod chags la sogs pa'i nyon mongs pa dang / nye ba'i nyon mongs pa la nye bar chud pa'i rnal 'byor pa rnams rang bzhin sna tshogs pa dang ldan pa dag de kho na nyid kyi lam la 'jug par bya ba'i don nyid yin par rtogs par bya'o/ /de bas na
<p>26a.2</p>bcom ldan 'das kyis sngags kyi tshul gnyis su med pa'i ye shes kyi de kho na nyid la sems can thams cad gzud par bya ba'i don du mi mthun pa'i thabs rnam pa sna tshogs pa'i sgo nas kyang rnam par grol ba'i sgo bstan pa nyid kyis tshe 'di nyid du 'tshang rgya ba zhes pa la sogs
<p>26a.3</p>pa gang gsungs pa ste/ de dag la sogs pa mngon sum du rtogs pa'i thabs rnam pa sna tshogs pa ston par mdzad pa'i phyir mos pa dang / mngon par brtson pa'i khyad par gyis bsgrub par bya ba nyid du bstan par bya ba yin la/ gsang sngags kyi sgo'i spyad pa spyod pa rnams ni
<p>26a.4</p>dbang po rnon po nyid yin pa'i phyir mos pa dang / mngon par brtson pa med pa ma yin no/ /de ltar na bde bar gshegs pas tshul gsum bstan pa thams cad 'gal ba med pa nyid du rigs pa nyid yin no/ /de bas na gnyis su med pa'i ye shes gcig pu nyid de kho na nyid yin la
<p>26a.5</p>sems can gyi rang bzhin gyi dbye ba las ni spros pa'i dbye ba nyid du rjes su gzung ba yin no/ /gus pas dri med bla ma yun ring bsten byas pas/ /tshul gsum nges pa'i tshig rnams gsal bar rtogs nas su/ /blo zhan rnams kyis ma nges gyur la bdag gis ni/ /lung
<p>26a.6</p>don rgya mtsho mi 'gal 'di ni bshad pa yin/ /bden pa'i de nyid tshul don gang / /pha rol phyin tshul don gang yin/ /gsang sngags chen po'i tshul don yang / /bsdus nas 'dir ni bshad pa yin/ /gang zhig tshul gsum rgya mtshor 'jug pa la/ /bla ma'i gzhung gi rjes
<p>26a.7</p>mthun bdag gi lam/ /rtogs pas 'gro ba phun sum tshogs gyur nas/ /rin chen lta bur gnyis med blo rgyas shog/ /tshul gsum gyi sgron ma slob dpon chen po mtho btsun tri pi Ta ka ma la'i zhal snga nas kyis mdzad pa rdzogs so// //rgya gar gyi mkhan po pad+mA ka ra warma dang / 
<p>26b</p>
<p>26b.1</p>zhu chen gyi lo tsA ba dge slong rin chen bzang pos bsgyur cing zhus te gtan la phab pa'o//[ ]@##/ /rgya gar skad du/ tat+tA sid+d+hi nA ma pra ka ra Na/ bod skad du/ de kho na nyid grub pa zhes bya ba'i rab tu byed pa/ 'phags pa 'jam dpal gzhon nur gyur pa la phyag
<p>26b.2</p>'tshal lo/ /bde chen bde ba 'byung ba'i gnas/ /rdo rje theg la phyag 'tshal te/ /kun du rmongs las bzlog pa'i phyir/ /de nyid grub pa bshad par bya/ /'di na gang la la rdo rje'i theg pa chen po la dge ba'i rtsa ba'i bag chags kyi rgyud ma bstsags pa/ dngos por sgro btags pa la
<p>26b.3</p>goms pa/ rang gi rnam par rtog pa'i rlung gis blo phrogs pa/ /rtsod pa'i dus kyi rnyog pa'i 'dam gyi tshogs ma lus pa'i dri mas yid dri ma can du gyur pa/ 'khor ba'i rgya mtsho las sgrol ba'i thabs yang dag par mi shes pa/ rang bzo'i rnam par rtog pa mang pos blo gros bslad
<p>26b.4</p>pa/ nyam nga ba'i mdud pa'i gnas kyi ri sul du lhung ba/ rtogs par dka' ba'i gdon gyis zin pa'i dbang gis sems dkrugs pa/ slob dpon rnams nye bar ma brten pa/ don dam pa bsgom pa'i man ngag dang bral ba rnams ni dpal bde ba chen po rdo rje sems dpa' lam gzhan
<p>26b.5</p>dag gis bskal pa du ma grangs med pas rtogs par bya ba/ rdo rje theg pa'i thabs dang ldan pa rnams kyis tshe 'di nyid la dka' ba med par bsgrub par bya ba/ rgyu ba dang mi rgyu ba'i dngos po thams cad kyi ngo bo nyid thog ma dang tha ma med pa/ gnas med pa sems can ma lus pa'i rgyud
<p>26b.6</p>la rang rig pa'i ngo bo nyid bsod nams chen po'i rgyu mngon par rtogs pa'i mtshan nyid can de'i thabs su gyur pa/ rdo rje theg pa chen po ma lus pa'i dam pa'i dam par gyur pa'i lung gi mtshan nyid can rtogs par mi 'gyur ba de rnams kyi mi shes pa'i rab rib kyi ling tog rnam par bsal bar
<p>26b.7</p>bya ba'i phyir lung dang rigs pa dag gis cung zad brjod par bya'o/ /de la gzugs la stsogs pa yul rnams ni thabs dang shes rab kyis rnam par zin par yongs su longs spyod pa'i ngo bor gyur pa ni 'bras bu khyad par can thob bar 'gyur ba yin no zhes rtog pa dang ldan pa rnams kyis
<p>27a</p>
<p>27a.1</p>nges pa kho nar khas blang bar bya ste/ gang gis na khyad par can gyi tshogs pa rnams ni khyad par gyi 'bras bu nyid skyed par byed pa yin no zhes smra ba po thams cad la grags pa yin no/ /de yang dper na sa la stsogs pa las skyes pa'i skyu ru ra'i 'bras bu'i ro bska
<p>27a.2</p>bar snang la/ yang 'o mar spangs pa la stsogs pa'i lhag ma'i rgyu rnams dang phrad ba na de nyid mngar ba nyid du shes par 'gyur ro/ /de bas na ji ltar rgyu'i rnam pa gzhan gyis mngon par 'dus byas pa'i 'bras bu ni 'bras bu khyad par can 'byung bar byed pa nyid du mngon sum nyid na snang ba yin
<p>27a.3</p>no/ /de bzhin du gzugs la stsogs pa'i yul rnams rnal 'byor pas phyag rgya chen por bskyed la/ sngags dang phyag rgyas byin gyis brlabs pa la ni shin tu khyad par can gyi 'bras bu skyed par byed pa yin no zhes dam pa rnams kyis khong du chud par bya'o/ /de yang gang gi phyir
<p>27a.4</p>tshogs pa las byung ba yin gyi tshig rkyang pa las byung ba ni 'ga' yang med de/ de bas na khyad par can gyi rgyu gzhan dag las 'bras bu khyad par can nyid 'byung bar 'gyur te/ thams cad mkhyen pa'i rgyu dang rkyen gyi nus pa ni bsam gyis mi khyab pa yin pa'i phyir ro/ /de la 'dir
<p>27a.5</p>sbyor ba ni gang khyad par can gyi rgyus mngon par bsgrubs pa de ni 'bras bu khyad par can nyid 'byin par byed de/ dper na 'o mar spangs pa'i skyu ru ra la stsogs pa ni 'bras bu mngar bar 'gyur te/ gzugs la stsogs pa yang rgyu khyad par can gyis mngon par bsgrubs pa yin no zhes
<p>27a.6</p>bya ba ni rang bzhin gyi gtan tshigs yin te/ de la 'dir khyad par can gyi rgyu gzhan gyis mngon par bsgrubs pa tsam dang / rjes su 'brel pa'i rang bzhin gyis 'bras bur mngon par 'dod pa'i dngos po khyab par byed pa'i rang bzhin mngon par 'dus byas pa ni khyab par bya ba
<p>27a.7</p>yin no/ /de lta bas na gang dang gang khyad par can gyi rgyu gzhan gyis mngon par 'dus byas pa'i rang bzhin yin pa de dang de ni rgyu ma tshang ba med pa dang / gegs byed pa med pa yin na/ khyad par can gyi rgyu gzhan gyis mngon par 'dus byas pa las khyad par can gyi 'bras bu 'byung ste/ 
<p>27b</p>
<p>27b.1</p>de tsam dang rjes su 'brel ba yin pa'i phyir ro/ /de bas na khyab par bya ba dang khyab par byed pa'i dngos po grub na khyab par byed pa bsgrub par bya ba la khyab par bya ba ni gtan tshigs yin no/ /dper na khyab bar byed pa shing la stsogs pa bsgrub bar bya ba la khyab par bya ba shing la
<p>27b.2</p>stsogs pa ni gtan tshigs yin te/ khyab par byed pa khyab par bya ba'i dngos po yin pa'i phyir ro/ /'dir yang khyab par bya ba dang / khyab par byed pa'i dngos po las rgyu gzhan ni med de/ de lta bur 'dir yang shes par bya'o/ /de nyid kyi phyir/ zla gsang thig le la sogs
<p>27b.3</p>pa/ /rnal 'byor rgyud ni ma lus las/ /shes rab thabs ldan sems kyis ni/ /mi bya ba ni ci yang med/ /rtag tu dogs pa med gyur pas/ /'dod pa lnga ni spyad par bya/ /zhes bya ba dang / sman gyi phye ma'i sbyor ba yis/ /sbrul nyid 'ching bar 'gyur ba bzhin/ /'dod
<p>27b.4</p>ldan rtag tu chags byed la/ /glu dang rol mo la dga' zhing / /'dod pa'i bde bas ngoms med pa/ /'grub 'gyur 'di la the tshom med/ /gang zhig byang chub sems brtan zhing / /blo gros chags pa med gyur pas/ /the tshom dag ni mi bya ste/ /de yis 'dir nges 'grub par 'gyur/ /
<p>27b.5</p>zhes bya ba dang / legs brtags shin tu dpyad nas ni/ /mkhas pa rnams ni 'jug bya yi/ /gzhan du mer ni 'jug pa yis/ /bcu drug char yang mi phod do/ /de nyid de bzhin gyis shes na/ /gang zhig lha mo la brtan pa/ /de 'grub 'gyur gyi gzhan du ni/ /
<p>27b.6</p>dmyal ba chen por ltung bar 'gyur/ /zhes gsungs pa yin no/ /ji ltar gzugs la stsogs pa'i yul rnams nyon mongs pa bskyed pa'i rgyur gyur pa nyid kyis na ngan 'gro'i rgyu yin no zhes brjod par nus pa yang ma yin te/ nyon mongs pa rnams ni bdag dang bdag gir 'dzin
<p>27b.7</p>pa la mngon par zhen pa sngon du 'gro ba can yin pa'i phyir gzugs la sogs pa rgyu ma yin ta/ gang gis na/ bdag yod la ni gzhan du 'du shes shing / /bdag gzhan cha las yongs su 'dzin dang sdang / /'di gnyis dang ni kun du 'brel pa las/ /nyes pa thams cad 'byung bar
<p>28a</p>
<p>28a.1</p>'gyur ba yin/ /de bas na gang la bdag tu lta ba yod pa de la nyon mongs pa 'di dag 'byung bar 'gyur ro/ /gang yang bdag med pa la shin tu goms par byas pas bdag med pa'i ro yang dag par sgrub pa de la ni 'di dag de ltar mi 'gyur ro/ /yang gal te yul
<p>28a.2</p>rnams rnam pa thams cad du 'dod chags kyi rgyu nyid yin na de'i tshe mi gtsang ba la stsogs pa'i rnam pa phyin ci log yin na yang goms pa'i stobs kyis shes pa skyed pa ji ltar byed/ des na ji ltar sgro btags pa nyid las rnam par shes pa 'di dag nges par bskyed par 'gyur ba yin no/ /de
<p>28a.3</p>ltar na khyad par can gyi sgro btags pa dang / khyad par can gyi yongs su gyur pa las khyad par can gyi 'bras bu skyed par byed pa'i rgyu'i ngo bo nyid yin par 'gyur bar ci'i phyir mi 'dod/ ji ltar/ bud med gcig gi lus la ni/ /rab tu byung dang 'dod ldan khyi/ /ro dang 'dod ldan bza'
<p>28a.4</p>ba ste/ /de ltar rnam pa gsum du rtog /'di dag kyang khyad par gyi sgro btags pa dang / de bzhin du yongs su gyur pa las 'khor bar 'ching ba'i rgyur gyur pa ni ma yin te/ sbyin bar bya ba dang / sbyin pa po dang / len pa po mi dmigs pa nyid kyis 'khor gsum yongs su dag pa yin
<p>28a.5</p>pa'i phyir ro/ /gang gi phyir 'khor gsum yongs su dag pas sngags dang phyag rgya'i rnam par 'gyur te/ de lta bas na sngags la stsogs pas mngon par sbyangs pa'i khyad par gyis gzugs la stsogs pa'i yul rnams bla na med pa'i 'bras bu nyid skyed par byed do/ /ji ltar dug la sogs
<p>28a.6</p>pa sngags la stsogs pas mngon par sbyang ba la nye bar sbyar ba na bcud kyis len pa la stsogs pa'i 'bras bu gzhan dag 'byin par byed la/ de byis pa gzhan rnams la ni nges par 'chi ba nyid du byed do/ /de bzhin du yul rnams kyang sngags dang phyag rgyas byin gyis brlabs pa ni shin tu
<p>28a.7</p>khyad par can gyi 'bras bu nyid mngon du byed pa yin no zhes nges par khong du chud par bya'o/ /de yang dpal mchog dang po las/ /'dod chags zhe sdang gti mug ste/ /gsum po 'di nyid dug nyid 'gyur/ /mi mnyam pa yis bsten na ni/ /'di dag dug ni nyid du 'gyur/ /bdud rtsi nyid phyir
<p>28b</p>
<p>28b.1</p>bsten na ni/ /bdud rtsi nyid du 'gyur ba yin/ /zhes gsungs pa dang / dkon mchog brtsegs pa'i mdo las kyang / 'od srungs 'di lta ste dper na/ grong khyer chen po'i lud gang yin pa de ni bu ram shing gi zhing dag dang / rgun 'brum gyi zhing dag la phan par 'gyur ba yin no zhes
<p>28b.2</p>gsungs pa dang / 'od srung de bzhin du byang chub sems dpa'i nyon mongs pa'i lud gang yin pa de yang thams cad mkhyen pa nyid la phan par gyur pa yin no/ /'od srungs 'di lta ste dper na/ sngags dang sman gyis yongs su zin pa'i dug gis ni 'chi bar byed mi nus so/ /'od
<p>28b.3</p>srungs de bzhin du shes rab dang thabs mkhas pas yongs su zin ba'i byang chub sems dpa'i nyon mongs pa'i dug gis kyang log par ltung bar byed mi nus so zhes gsungs pa dang / yang slob dpon nA gA rdzu na'i zhal snga nas kyis kyang / mgon po khyod kyi nyon mongs pa/ /bag
<p>28b.4</p>chags rtsa ba'i mthar thug spangs/ /nyon mongs rang bzhin nyid las ni/ /khyod kyis bdud rtsi nye bar bsgrubs/ /zhes bshad pa dang / yang nye ba 'khor gyis zhus pa'i mdo las kyang / 'dod chags ni byang chub sems dpa' sems can gyi don chen po nyid kyis 'jug ste/ sems
<p>28b.5</p>can la rjes su chags par byed pa'i phyir ro zhes gsungs pas/ tshogs pa'i dbye ba las 'bras bu'i dbye bar snang ba dang / chos bdag med par rtogs pas de la mngon par zhen pa ci nas kyang 'byung bar mi 'gyur gyi/ bla na med pa'i bde ba chen po'i 'bras bu thob par bya ba la bsgrub
<p>28b.6</p>pa gzhan med pas/ de'i phyir zas dang spyod lam la stsogs pa'i bde ba nyid kyi 'bras bu de mngon sum du bya ste/ gang gi phyir 'byor pa de ci 'dra ba las de 'dra bar 'gyur gyi/ /gzhan las 'byung ba las de lta bur ji ltar 'gyur/ /de nyid kyi phyir mnyam sbyor las/ /bdag nyid
<p>28b.7</p>sangs rgyas thams cad dang / /dpa' bo thams cad nyid yin no/ /de bas bdag gis lhar sbyor bas/ /bdag nyid rab tu bsgrub par bya/ /gzugs brnyan lugs ma la stsogs la/ /rnal 'byor 'byung bar mi 'gyur gyis/ /byang chub sems la rab brtson na/ /de las
<p>29a</p>
<p>29a.1</p>rnal 'byor lhar 'gyur ro/ /bdag nyid yongs su spangs nas ni/ /dka' thub kyis kyang ma gdungs shig /ci bde bar ni bde bar bzung / /'di ni ma byon rdzogs sangs rgyas/ /'di la khrus dang sdom mi dgos/ /dka' thub dka' bar spyod mi dgos/ /
<p>29a.2</p>dka' thub sdom pa med pa dang / /bde ba dang ni dga' bas 'grub/ /ces gsungs pa dang / ci ltar bcom ldan 'das kyis gzugs la stsogs pa dang / de las byung ba'i bde ba yongs su gyur pa ni/ 'bras bu bla na med pa'i rgyu yin par gsungs pa de ltar reg pa las
<p>29a.3</p>byung ba'i bde ba yongs su gyur pa 'di yang de dang 'dra'o/ /'on te lung dang 'gal ba'i phyir mi 'gyur ro zhe na/ lung gi reg pa'i khyad par yang dag par bsten pa las 'bras bu de thob par 'gyur ba yin pa'i phyir ro/ /de cir yang 'gal ba ci zhig yod/ /de las bkag
<p>29a.4</p>pa'i phyir ro zhe na ma yin te/ dgag pa'i yul ni nges pa can yin pa'i phyir te/ gang zhig 'di thabs dang shes rab dang bral zhing bdag gir 'dzin pa la mngon par zhen pas yongs su gyur pa mi shes par reg pa'i khyad par kun du bsten pa mi rig pas yongs su gzung ba'i
<p>29a.5</p>rang bzhin can de rnams kyi yul bsten pa de ni ngan 'gro'i rgyur 'gyur ro/ /de yang bcom ldan 'das kyis/ /gang zhig dge slong dngos gnas dang / /mi gang rtog la dga' ba dang / /gang yang rgan po'i dngos gnas pa/ /de la de nyid mi bsten to/ /zhes gsungs pas/ 
<p>29a.6</p>bcom ldan 'das kyis de dag las dgongs nas dgag pa gsungs pa yin no/ /dpal gsang ba 'dus pa las kyang / /dge ba bcu yi las kyi lam/ /ye shes spangs pa rnams 'dod do/ /zhes gsungs pa dang / de bzhin du rnam par snang mdzad mngon par byang
<p>29a.7</p>chub pa las kyang / thabs dang mi ldan ye shes dang / /bslab pa dag kyang bshad pa ni/ /dpa' bo chen pos nyan thos rnams/ /de la gzung ba'i phyir bshad do/ /zhes gsungs pas/ /thabs dang shes rab kyis yongs su zin pa'i rang bzhin khyad par can gyi 'bras
<p>29b</p>
<p>29b.1</p>bu yongs su tshol ba rnams kyi yongs su gyur pa'i 'bras bu ni khyad par nyams su myong ba yin pas don dam pa'i chos kyi de kho na nyid rtogs pa de rnams kyis nyes pa chung ngu'i yang skal ba can du 'gyur ba ma yin no/ /'on kyang bsam pa'i khyad par dang ldan pa de las bla na
<p>29b.2</p>med pa'i 'bras bu 'thob par 'gyur te/ sems rnyog pa med pa'i phyir ro/ /de bas na bsam pa'i khyad par gyis bya ba las bsod nams dang bsod nams ma yin pa 'di nyid dbye ba nges par byas pa yin gyi dngos po ji lta ba bzhin gnas pa'i tshul gyis ni ma yin te/ 'phags
<p>29b.3</p>pa'i lhas kyang / byang chub sems dpa' kun rtog las/ /dge ba'am yang na mi dge ba/ /thams cad dge ba nyid 'gyur te/ /gang phyir de yi dbang gyur yin/ /zhes bshad pa yin no/ /de bas na kun du rtog pas byas pa'i bsod nams dang bsod nams ma yin pa
<p>29b.4</p>rnams la khyad par du byas pa'i kun du rtog pa'i khyad par las de gzugs la sogs pa rnams la bsam pa'i khyad par de las 'bras bu khyad par can nyid nges par 'thob par 'gyur bas gzhan dag mi 'dod du zin kyang khas blang bar bya'o/ /de nyid kyi phyir bcom ldan 'das
<p>29b.5</p>kyis chos rnams sgyu ma dang 'dra ba la sogs par mos pa dang ldan pas longs spyod thams cad ni rung ba yin no zhes gsungs pa dang / yang dge slong dad pa med pa ni dad pas byin pa yongs su longs spyod pa'i 'os ma yin no zhes gsungs pa dang / yang mnyam sbyor gyi rgyud las/ 
<p>29b.6</p>thams cad nam mkha'i mtshan nyid de/ /nam mkha' la yang mtshan nyid med/ /khams gsum dag ni ma lus pa/ /thams cad sgyu ma lta bu ste/ /ji ltar sgyu ma thams cad du/ /mthong ba dang ni reg par 'gyur/ /dmigs su yod pa ma yin te/ /de bzhin 'gro ba kun gyi tshul/ /
<p>29b.7</p>phyag rgya 'di yis rnal 'byor pas/ /sa gsum po ni sbyang bar bya/ /zhes gsungs pa dang / /lha thams cad 'dus pa'i rgyud las kyang / /thams cad rdzogs pa'i sbyor ba yis/ /gang gis blun po 'ching 'gyur ba/ /de yis 'di na mkhas pa che/ /sems ni rdzogs pa'i rnal 'byor pa/ /gzhan du
<p>30a</p>
<p>30a.1</p>mar me ltar 'grub po/ /zhes gsungs pa dang / /yang / 'jig rten 'das spyod gsang ba ni/ /rnam par mi rtog nyid du spyad/ /gzhan du bag med par gyur na/ /der ni rnam rtog 'phro bar 'gyur/ /rnam pa kun gyis thams cad du/ /rnam par mi rtog ngo bor ni/ /sems gzhag
<p>30a.2</p>na ni dogs med pa/ /de tshe 'grub par the tshom med/ /gnas skabs kun du thams cad du/ /dogs pa med pa'i sems kyis ni/ /spyod pa kun la 'jug na yang / /'ching ba nyid du mi 'gyur ro/ /rnam par mi rtog sems kyis ni/ /spyod pa ma lus kun spyad cing / /dbang po kun la longs
<p>30a.3</p>spyod pas/ /sems dpar gnas na 'ching mi 'gyur/ /zhes gsungs pa dang / yang / gzugs 'di thams cad stong pa ste/ /mig kyang stong pa'i rnam pa yis/ /mthong bzhin rnam par mi rtog pa'i/ /dam pa dogs pa med par 'gyur/ /yang de nyid las/ thams cad nam mkha'i rang
<p>30a.4</p>bzhin te/ /sems kyang nam mkha'i rang bzhin du/ /brten na rnam rtog med nyid dang / /dogs pa med pa nyid rab skye/ /zhes gsungs pa dang / yang rnal 'byor pa rnams kyi brtul zhugs ji lta bu yin zhe na/ dogs pa med pa'i sems kyis ni/ /las rnams kun la thabs bcas
<p>30a.5</p>par/ /gang tshe the tshom med spyod pa/ /brtul zhugs rnams [(]gyi [,]kyi [)]mchog gi mchog /dka' thub ci zhig yin zhe na/ /las rnams thams cad rnam kun du/ /rnam par mi rtog sems kyis ni/ /dogs pa med par kun spyod pa/ /dka' thub kun gyi mchog gi mchog /rnam rtog med
<p>30a.6</p>pa'i sems kyis ni/ /yul rnams bsten par gyur pa na/ /smod par gyur pas mi gnod pa/ /dka' thub de ni 'da' bar dka'/ /gang zhig las rnams thams cad ni/ /shes rab kyis ni nges sbyor zhing / /de yang stong pa'i gnas su sbyar/ /bdag nyid chen po'i dka' thub 'di/ /
<p>30a.7</p>shes rab 'pho ba'i ngo bos ni/ /rnam par rtog pa med sems kyis/ /dogs pa med par kun spyad spyod/ /bdag nyid tshe de'i dka' thub yin/ /gal te thabs dang shes rab las/ /sems ni gzhan du mi 'jug pa/ /nges par de ni byang chub che/ /rab tu sbyin byed yin par bsten/ /rnal
<p>30b</p>
<p>30b.1</p>'byor ba ni mngon brtson pas/ /rnam par mi rtog rjes 'gro ba/ /de yi 'byor pa thams cad ni/ /longs spyod don du sprul pa yin/ /shes rab me long las 'phro na/ /'du byed de yi rnam pa yin/ /de'i dran shes rab kyis bskyed pa/ /rnam rtog med pa'i bdag nyid sems/ /me long gi
<p>30b.2</p>ni gzugs brnyan dang / /rmi lam sgyu ma chu bur dang / /mig 'phrul dang ni 'dra ba ru/ /gang gis mthong ste gtso bor bshad/ /'dus byas rnams kyi 'gyur ba ni/ /glog dang dri za'i grong khyer gyi/ /rnam pa ci 'drar mthong gyur pa/ /skye dgu de yi dbang gyur bshad/ /ces gsungs
<p>30b.3</p>pa yin no/ /des na gang du mngon par zhen par 'gyur ba'i gnas ni gang yang yod pa ma yin no/ /gang gi tshe de lta bu'i sgyu ma lta bu'i dngos po khyad par can gyi longs spyod las yang dag par byung ba'i bde ba yongs su gyur pa las 'bras bu khyad par can cung zhig tsam thob pa de'i tshe
<p>30b.4</p>ci'i phyir mi 'dod/ /'di dag ni ngo bo nyid kyis brten pa ma yin gyi 'on kyang snang ba tsam gyi mtshan nyid yin no/ /gal te 'di dag khyad par can gyi sgom pa goms pa'i stobs kyis bde ba dang / yid bde ba la sogs pa'i khyad par can gyi 'bras bu bskyed pa na bla na med pa thob pa'i
<p>30b.5</p>rgyu'i ngo bor de'i tshe 'gyur ba la 'gal ba yang med do/ /de yang dpal mchog dang po las/ /bdag nyid sangs rgyas thams cad de/ /dpa' bo thams cad nyid kyang yin/ /rang gi lha yi sbyor ba yis/ /bde bas bdag nyid bsgrub par bya/ /dka' thub sdom pa mi bzad pas/ /
<p>30b.6</p>lus can lus ni skams 'gyur la/ /sdug bsngal gyis ni sems g.yengs shing / /g.yengs pas dngos grub gzhan du 'gyur/ /yid kyi lus ni brtan pa'i phyir/ /bde ba thams cad brtan par 'gyur/ /sdug bsngal gyis ni g.yo 'gyur ba'am/ /'gog pa thob par
<p>30b.7</p>'gyur ba yin/ /zhes gsungs pa dang / yang 'jig rten pa dang 'jig rten las 'das pa'i rdo rje'i rgyud las/ bde bas dngos grub thob 'gyur gyi/ /lus kyi gdung bas 'grub mi 'gyur/ /gang phyir ting 'dzin las byung ba'i/ /bde ba kun la 'tshang rgya nyid/ /zas gcod
<p>31a</p>
<p>31a.1</p>la sogs drag po dang / /de bzhin dka' thub gzhan sogs kyis/ /lus gdungs pa yis rnam par g.yeng / /g.yengs pas dngos grub gzhan du 'gyur/ /sems can dman pas mi 'grub ste/ /de bas dka' spyad min par bshad/ /ces
<p>31a.2</p>gsungs pa dang / yang / dpal gsang ba 'dus pa las/ dka' thub sdom pa mi bzad pa/ /brten kyang 'grub par mi 'gyur gyi/ /'dod pa'i longs spyod thams cad la/ /brten na myur du 'grub par 'gyur/ /slong mo za zhing mi bzla ste/ /slong la dga' bar mi bya'o/ /'dod pa
<p>31a.3</p>kun la longs spyod cing / /sngags kyi yan lag ma nyams bzlas/ /lus dang ngag dang sems rnams ni/ /bde bar gnas na byang chub thob/ /gzhan du dus min 'chi ba dang / /dmyal bar nges par sreg par 'gyur/ /zhes gsungs pa yin no/ /de bas na gang nor bu chen po shel
<p>31a.4</p>dang 'dra bar rang bzhin gyis 'od gsal ba yin la/ gzugs la sogs pas mngon par 'dus byas pa'i khyad par las bde ba dang / yid bde ba'i mtshan nyid can gang yin pa de der thabs dang shes rab kyis yongs su zin pa'i goms pa'i khyad par gyi stobs kyis rab kyi mthar thug
<p>31a.5</p>pa'i ngo bo nyid thob par 'gyur ba yin no/ /de yang 'di ltar shes rab dang bzo dang sgyu rtsal la sogs pa dang 'dra bar gzugs la sogs pa'i yul nyams su myong ba las yang dag par byung ba'i 'dus byas pa'i khyad par las rnal 'byor pa'i shes pas rgyun du bsgom pa goms pa'i stobs
<p>31a.6</p>kyis mchog tu rtag pa'i ngo bo nyid 'thob par 'gyur ba yin te/ bsgom pa'i rab kyi mthar thug par son pa yin pa'i phyir rang gi grub pa'i mtha' las bde bar gshegs pa la sogs pa 'dra la/ 'jig rten na yang 'dod pa dang / mya ngan dang / 'jigs pa dang / smyos pa la sogs pa dang / 
<p>31a.7</p>'dra bar reg pa las byung ba'i bde ba dang / yid bde ba la sogs pa yang goms pas yin no/ /de bas na de rnams kyang mchog tu khyad par du gyur pa dang ldan pa yin pas rang bzhin 'gal ba'i dmigs pa yin te/ 'dir yang sdug bsngal la sogs pa dang mi mthun pa dang bde ba dang yid
<p>31b</p>
<p>31b.1</p>bde ba la sogs pa'i mtshan nyid can ni 'bras bu yin la/ de yang gang gi tshe goms pa'i stobs mngon sum du gyur pa thob pa dmigs par gyur pa de'i tshe de dang mi mthun pa'i sdug bsngal dang yid mi bde ba la sogs pa ldog par 'gyur zhing / rang gi yon tan gyi tshogs rnams kyang
<p>31b.2</p>sdud par 'gyur ro/ /de bas na der goms par gyur pas gnas pa dang / de dang mi mthun pa'i sdug bsngal la sogs pa'i go skabs dbye ba 'gog par byed do/ /'di lta ste dper na/ grang ba la sogs pa dang mi mthun pa dro ba la sogs pa dang phrad par gyur pa na grang ba la
<p>31b.3</p>sogs pa med pa skyed par byed do/ /gang gis gzhi gcig la phan tshun mi mthun pa gnyis yod par dmigs par mi 'gyur ro/ /de bzhin du bde ba dang sdug bsngal 'di gnyis kyang rgyud gcig gi bdag nyid du ji ltar yang 'byung mi srid de/ de ni de dang mi mthun pa yin pa'i phyir
<p>31b.4</p>ro/ /de bas na bde ba dang yid bde ba la sogs pa goms par byed pa nyid ni sdug bsngal la sogs pa ji ltar yang 'byung bar 'gyur ba'i gnas rnyed par mi 'gyur ro zhes bya ba ni rigs par smras pa yin no/ /rang bzhin 'gal ba dmigs pa de'i ngo bo yang med pa go bar byed pa
<p>31b.5</p>yin pas rab kyi mthar thug par 'gro ba'i yang rgyu ni goms par byed pa'i khyad par yin te/ shes rab dang bzo dang / sgyu rtsal la sogs pa dang 'dra la/ de'i khyad par las 'gal ba dmigs pa yin par khong du chud par bya'o/ /'di ltar yang bsgom bzhin pa las gal te khyad par
<p>31b.6</p>thob par gyur pa na yang slar ldog par 'dod na/ de'i tshe zad par sa la sogs par yang bsgom pa'i rab kyi mthar thug pa la 'jug pa rnams de bzhin du ldog par 'gyur ba zhig na de ltar mi 'dod de/ gang gi phyir gang zhig rab kyi mthar phyin pa la 'jug pas rang gi bdag nyid kyi ngo bo nyid thob
<p>31b.7</p>par gyur pa rnams ni de dag ldog par mi 'gyur te/ dper na zad par sa la sogs pa dang 'dra'o/ /bdag nyid kyi ngo bo nyid thob par gyur pa ni khyad par gyi bde ba dang yid bde ba la sogs pa brten pa de las de yang ldog par mi 'gyur te/ ldog pa'i rgyu med pa'i phyir te/ gang yang nyes pa
<p>32a</p>
<p>32a.1</p>las ldog pa'i skal ba can yin pa de la de ltar 'di yod pa ma yin no/ /de'i rjes thogs la sdug bsngal 'byung bar 'gyur pa yang ma yin te/ rab kyi mthar thug par phyin par gyur pa la de mi srid do/ /gzhan du na thar pa'i rjes la yang 'khor bar 'gyur ro zhes
<p>32a.2</p>bya bar ni 'dod pa'am rigs pa ma yin te/ gang gis na thar pa thob pa rnams 'khor bar skye bar 'gyur ba ni mi 'dod pa kho na yin no/ /de yang de'i tshe ma rig pa'i bag chags las rnam par ldog pa'i phyir dang rgyu med pa'i phyir ro/ /gang gzhan gyi don du yang dag par skye ba ni 'khor
<p>32a.3</p>ba ba ma yin te/ sngon gyi smon lam la sogs pa'i shugs kyi stobs nyid kyis der 'jug pa yin pa'i phyir ro/ /bag chags kyi stobs kyis ni ma yin no/ /de bas na ji ltar thar pa'i rjes thogs la 'khor bar 'gyur ba ma yin pa de bzhin du bde ba rab kyi mthar thug pa'i rjes
<p>32a.4</p>thogs la sdug bsngal gyi sems kyang skye bar mi 'gyur te/ de ni nor bu tshon shel dang 'dra bar rang bzhin gyis yongs su dag pa yin pa'i phyir ro/ /gang dang gang la brten pa de dang der goms pa'i stobs kyis shin tu khyad par du 'phags pa'i ngo bo nyid gsal bar byed de/ 
<p>32a.5</p>slar yang mi ldog pa'i chos kyi mtshan nyid yin no/ /de bas na/ /dngos po gang dang gang gis ni/ /mi rnams yid ni dga' 'gyur ba/ /de dang de yi rang bzhin 'gyur/ /sna tshogs nor bu ji bzhin no/ /zhes bshad pa yin no/ /des na 'di dag thams cad ni khyad par can yongs su
<p>32a.6</p>gyur pa'i phyir yongs su 'gyur bzhin pa las khyad par can gyi 'bras bu thob par byed pa yin no/ /de bas na yongs su gyur pa na log pa skyed par mi 'gyur zhing / sngon gyi las kyi 'phen pa'i shugs las de ltar mi 'gyur ba ni ci yang med de/ gzhan du khyad par can gyi yongs su
<p>32a.7</p>gyur pa don med par 'gyur zhing thams cad du yid brtan du mi rung bar 'gyur ro/ /de yang rgyal ba'i yum las/ rab 'byor gzhan yang byang chub sems dpa' sems dpa' chen po de bzhin gshegs pa dang de bzhin gshegs pa'i mchod rten la lha'i dri 'bul zhing de 'di snyam du bdag
<p>32b</p>
<p>32b.1</p>gi dge ba 'dis bdag bla na med pa yang dag par rdzogs pa'i byang chub tu mngon par rdzogs par sangs rgyas pa'i sangs rgyas kyi zhing du sems can thams cad lha'i reg pa'i khyad par mngon du gyur cig ces bsngo la/ gzhan yang rab 'byor 'dod pa tsam gyis 'dod pa'i yon tan
<p>32b.2</p>lnga sangs rgyas bcom ldan 'das nyan thos kyi dge 'dun dang bcas pa dang / sems can thams cad la stobs shing / de ltar yang dag par shes pas 'di ltar bdag gi dge ba'i rtsa ba 'dis sangs rgyas kyi zhing du bla na med pa yang dag par rdzogs pa'i byang chub tu mngon par
<p>32b.3</p>rdzogs par sangs rgyas nas nyan thos kyi dge 'dun dang bcas pa dang / sems can thams cad kyang 'dod pa tsam gyis yid bzhin du 'dod pa'i yon tan lnga 'byung bar gyur cig ces bsngo la/ gzhan yang rab 'byor byang chub sems dpa' sems dpa' chen po yang dag par
<p>32b.4</p>rdzogs pa'i sangs rgyas dang nyan thos kyi dge 'dun dang sems can thams cad dang bcas pa la 'dod pa'i yon tan lnga stobs par byed cing zhes bya ba la sogs pa gsungs so/ /de ltar na bag chags kyi stobs las 'gyur te/ de ltar mthong ba'i 'bras bu la yang ji ltar
<p>32b.5</p>'jig rten na ma du lung ga la sogs pa'i 'bras bu rgya skyegs la sogs pas bsgos na de dang 'dra bar snang ngo / /de bas na sems kyang phyi'i reg pa la sogs pa la brten pa na bde ba la sogs pa sbyang ba'i khyad par so sor rtogs pa bskyed pa'i gyis yang de nyid mngon du phyogs par 'gyur te/ 
<p>32b.6</p>sems de la rjes su chags pa'i phyir ro/ /der zhen pa ni de nyid la brtan par 'gyur ro/ /de yang ji ltar da du ra dang / ras bal gyi sa bon dang / se'u 'bras la sogs pa rgyu gzhan gyis bsgos pa'i khyad par las der bsgos pa'i dbang gis de dang 'dra ba'i 'bras bu 'byung ngo / /de bzhin
<p>32b.7</p>du sems kyang reg pa la sogs pa las nges par 'byung ba'i bde ba dang / yid bde ba la sogs pa'i khyad par de las 'bras bu gong nas gong mar gyur pa'i khyad par can 'thob par 'gyur te/ de'i mi mthun pa'i phyogs la mngon par ma zhen pa'i phyir mi mthun pa'i phyogs 'byung bar mi
<p>33a</p>
<p>33a.1</p>'gyur te de dang 'gal ba'i phyir dang / bde ba yin pa'i phyir ro/ /de bas na bcom ldan 'das kyis dpal mchog dang po la stsogs pa las sdug bsngal dang / yid mi bde ba la stsogs pa thams cad kyi go skabs dbye bar mi bya'o zhes gsungs pa dang / yang lha
<p>33a.2</p>thams cad yang dag par 'dus pa'i rgyud las/ lha dang lha min 'byung po rnams/ /so sor rtog pa yod min gyi/ /de yi yan lag bstan pa yis/ /dga' ba nye bar spyod bar 'gyur/ /mar me 'dra bar mya ngan 'das/ /de ni shin tu 'gro ba yin/ /mya ngan 'das me mi bzad pas/ /
<p>33a.3</p>thal ba'ang lus pa med par 'gyur/ /de la lus ni yod min zhing / /dbang don ma yin khams rnams min/ /sems med sems las byung ba'ang med/ /nga rgyal blo ni yod min zhing / /sems can med cing shes rab med/ /sems ni ci yang yod ma yin/ /gnyid stug
<p>33a.4</p>log gnas lta bur ni/ /rnam rtog med cing bdag med pa/ /'du shes med cing spyod pa med/ /gzugs med yon tan gang yang med/ /de ni mya ngan 'das par bstan/ /thar 'dod cha dang bral ba yin/ /'khor ba yin ni ngo bo nyid/ /rang bzhin dngos med shes byas la/ /gal te
<p>33a.5</p>mya ngan 'das mi 'dod/ /de tshe sad par shes par bya/ /rang bzhin med pa'i ngo bo nyid/ /yang dag ngo bo'i rang bzhin shes/ /mya ngan 'das la gang bsgrub pa/ /brtson 'grus mi ldan dngos grub med/ /dman pa'i sems su gyur pa las/ /byas pa chud rab gson gzhan med/ /gang
<p>33a.6</p>dag byang chub mchog bsgrub pas/ /ma grub par ni zhum 'gyur ba/ /bdag nyid 'phrog pa'i rkun po ni/ /de yis sdug pa ci ma byas/ /sangs rgyas bdag nyid can gyi lus/ /bde bas grub pa rgyas mi byed/ /de la brtson pa yod min zhing / /snying stobs la yang gnas pa min/ /byang chub
<p>33a.7</p>mchog ni rab bsgrubs pa/ /mi 'grub mya ngan 'das par 'gro/ /rab dman de las gzhan med de/ /skye bo ngan pa'ang gzhan yod min/ /gang zhig byang chub mchog thob nas/ /rang gi lus ni spong byed pa/ /brtson pa de ni brtson 'grus kyi/ /rab tu sad par gnas pa yin/ /de bas dbang po thams
<p>33b</p>
<p>33b.1</p>cad la/ /nye longs spyod pas 'ching ma yin/ /zhes gsungs pa dang / yang yid gnyis yang dag par 'joms pa zhes bya ba'i rgyud las/ skyes bu de nyid brtul zhugs med/ /de las 'bras bu cher ldan pa/ /'ga' la sems ni mos gyur kyang / /bag chags ji ltar 'dor
<p>33b.2</p>bar 'gyur/ /rnal 'byor rgyud kyi brtul zhugs la/ /gnas pa'i sems ni ma sbyangs pa/ /lta ba tha dad yin pa'i phyir/ /rab tu sad kyang brlag par 'gyur/ /gang zhig rab tu sad gyur mi/ /mar me lta bur mya ngan 'da'/ /shin tu byas chud gson gzhan med/ /dngos grub la
<p>33b.3</p>ni der mi spyod/ /rang gi lus las byung ba yi/ /mngon sum 'dod pa dang bral zhing / /mya ngan 'das pa la zhugs pa/ /snying stobs zhan pa gzhan yod min/ /'di na rab tu sad rgyu las/ /mi gang mya ngan 'das 'gro ba/ /bde ba mtha' yas rab spangs nas/ /de tshe 'bras bu ci
<p>33b.4</p>zhig 'grub/ /ces gsungs pa dang / dngul chu me dang phrad pa las/ dngos po ci 'drar song gyur dang / /tshig par mngon pa'ang med gyur cing / /du bar song ba'ang yod ma yin/ /lci ba'i gzhom pa'i sbyor ba yis/ /gang tshe slar yang sdud pa ltar/ /de bzhin ye shes phyag rgya che/ /
<p>33b.5</p>'dra ba ru ni shes par bya/ /zhes bshad pa yin no/ /sbyor ba yang rab kyi mthar thug pa gang dang gang thob pa de las ldog par mi 'gyur te/ dper na thar pa la stsogs pa dang 'dra'o/ /rab kyi mthar thug pa'i rgyu'i ngo bo ni bde ba dang / yid bde ba la stsogs pa yin no zhes bya ba ni rang
<p>33b.6</p>bzhin gyi gtan tshigs so/ /gzhan yang gang zhig bsgoms par gyur pa'i bsgoms pa de goms pa'i stobs kyis rab kyi mthar thug pa la gnas pa 'thob par 'gyur ba yin te/ dper na shes rab dang / bzo dang / sgyu rtsal la sogs pa dang 'dra'o/ /bsgom par bya ba yang shes
<p>33b.7</p>rab dang thabs kyis yongs su zin pa'i reg pa'i khyad par las byung ba'i bde ba dang yid bde ba yin no/ /de bas na de dag kyang rab kyi mthar thug par 'gro bar 'gyur ba yin pa ni rang bzhin gyi gtan tshigs nyid yin no/ /de la 'dir yang rab kyi mthar thug pa tsam dang rjes su 'brel
<p>34a</p>
<p>34a.1</p>pa goms par byas pa las goms pa'i khyad par de'i stobs kyis slar mi ldog pa'i chos nyid kho na thob par 'gyur ba yin te/ de gzhan gang gis kyang ldog par mi 'gyur ba ni rang bzhin nyid thob par yin no/ /dper na shing la sogs pa la mes bsregs
<p>34a.2</p>pa'i khyad par de las ldog par mi 'gyur te/ bsregs pa la stsogs pa'i mtshan nyid de slar mi 'byung ba'i chos can yin pa'i phyir ro/ /de nyid kyi phyir/ dper na shing dang gser lta bur/ /bsregs pas slar yang mi 'gyur zhing / /'gyur ba gang yang mi byed la/ /kha cig
<p>34a.3</p>ldog pa dag kyang yod/ /ces bshad pa yin te/ gser la stsogs pa la mes byas pa'i khyad par de'i rgyun las ldog cing de dang mi mthun pa'i rgyu de'i rang bzhin gyi dngos por skyed par byed de/ me dang chu la stsogs pa dang 'dra'o/ /gser 'di yang sra ba la stsogs pa'i rang
<p>34a.4</p>bzhin gzhi'i khyad par du 'byung ste/ rang bzhin gyis bsgoms pas khyad par gzhan skye bar 'gyur ro/ /de la 'dir sems yul la spyod pa las byung ba'i bdag nyid kyi khyad par de gong nas gong du 'gro ba'i rgyu la brten pas rab kyi mtha' thob par gyur pa las ldog par mi 'gyur te/ 
<p>34a.5</p>blo de'i phyogs su lhung ba'i phyir ro/ /blo gang gis de zhen par gyur pa'i yon tan de thob pa na rgyu de nyid nye bar blangs pas de dang mi mthun pa'i sgor nam yang ldog par mi 'gyur ro/ /de la gang dang gang gis rab kyi mthar thug par byin pa de dang de'i bdag nyid du 'gyur ba yin te/ 
<p>34a.6</p>dper na bram ze yang goms pa'i dbang gis gtsang sbra la stsogs pa med par 'gyur te/ 'di ltar bram ze brtul zhugs chen po 'dzin pa 'ga' zhig brtse ba med pa'i bsam pa la goms par byas na de'i rang bzhin du 'gyur ro/ /gang yang rang rig pa'i bde ba dang yid bde ba
<p>34a.7</p>la stsogs pa thams cad kyi rgyud la gnas pa rang rig pa'i mngon sum du grub pa de yang de nyid bsgom pa goms pa'i stobs kyis rgyun mi 'chad par 'jug pas gnas te/ rgyun 'chad pa'i rgyun med pa'i phyir sdug bsngal la stsogs pa'i rgyun 'chad par byed pa'i rgyu yod pa ma
<p>34b</p>
<p>34b.1</p>yin no/ /rtog pa dang ldan pa kha cig ni sdug bsngal la stsogs pa la mi phan pa'i rang bzhin can du shes nas 'dor bar 'gyur ba yin la/ yang de skyed pa'i rgyu tshol bar mi byed de/ gzhan du na de rtog pa dang ldan pa ma yin te/ de las gzhan pa ni smyon pa dang 'dra'o/ /de nas re
<p>34b.2</p>zhig mthar thug par phyin pa lta zhog gi / 'on kyang cung zad tsam bsten pa yang blos de la phan pa dang rjes su 'brel pa nyid kyis de dang mi mthun pa'i rgyu'i 'dod pa ni ci nas kyang skyed par mi byed de/ su yang shes bzhin du sprul dang tsher ma la stsogs pa len par mi byed do/ /des
<p>34b.3</p>na de'i 'bras bu thob pa nyid dngos po la bslabs pa'i khyad par gyi stobs kyis goms par 'gyur ba thob pa na de nyid la blos spang bar bya ba'i tshul du thog ma kho nar zlog par byed de/ des ni de'i rgyun gcod pa de ni de yin pas rang bzhin gyi gtan tshigs kyis de'i rang bzhin sgrub par byed pa
<p>34b.4</p>yin no/ /gtan tshigs ma grub pa yang ma yin te/ bsgom pa'i khyad par gyis khyad par thob pa'i phyir dang / des shes rab la stsogs pa goms pa'i phyir/ gtan tshigs ma grub pa yod pa ma yin no/ /ma nges pa'ang ma yin te/ gang gis bde ba dang yid bde ba la sogs pa la
<p>34b.5</p>goms par byed pa na mi mthun pa'i sdug bsngal la sogs pa la 'jug pa ma yin no/ /'gal ba yang ma yin te/ gang gi phyir bsgrub par bya ba dang mi mthun pa'i sdug bsngal 'grub pa ma yin no/ /dpe'i chos kyang smra ba po thams cad la grags pa yin te/ gang 'di shes rab la
<p>34b.6</p>stsogs pa skyes bu so so la bslabs pa'i dbye bas khyad par tha dad pa bsgrub par gyur pa snang ba yin no/ /gang yang 'dod chags kyi gnyen por mi gtsang ba dang / zhe sdang gi gnyen por byams pa dang / gti mug gi gnyen por rten cing 'brel par 'byung ba yin no zhes gsungs pas de la
<p>34b.7</p>chags pa ni chags pa dang bral bas rnam par ldog ste/ de dang mi mthun par gyur pa yin pa'i phyir ro zhe na/ gal te de ltar chags pa la goms par byas pas kyang chags pa dang bral bar 'gyur te/ de nyid kyi phyir rtsa ba'i rgyud las/ 'dod chags sangs rgyas thams cad kyi/ /chags
<p>35a</p>
<p>35a.1</p>pa'i ye shes rnyog med yin/ /'dod chags dang ni chags bral bcom/ /de ni bde ba thams cad bskyed/ /ces gsungs pa yin no/ /'dod chags la stsogs pa rang bzhin gyi kha na ma tho ba dang bcas pa nyid ni ma yin te/ gzhan du na rgyun du zhugs pa'i lam
<p>35a.2</p>thob par mi 'gyur te/ de ni 'dod chags la stsogs pa ma spangs pas 'jug pa yin pa'i phyir ro/ /gzhan yang bcom ldan 'das kyis tshul khrims kyi le'u las/ byang chub sems dpa' dge ba bcu las kyang nyams par bya ste/ ji ltar 'dod pa don du gnyer ba'i bud med
<p>35a.3</p>la byang chub sems dpa'i phyir/ srog 'dor bar byed na de la 'dod pa bsten pa la stsogs pas srog gzung bar bya'o/ /de bzhin du sdig pa chen po byed pa mthong na srog dang bral bar byed pa yang de ngan 'gror 'gro bar mi byed kyi bsod nams mang po skye bar 'gyur ro zhes
<p>35a.4</p>gsungs so/ /de bas na 'dod chags la stsogs pa rang bzhin gyi kha na ma tho ba dang bcas pa yin na de'i tshe ngan 'gro'i rgyur ji ltar mi 'gyur/ bsod nams shin tu mang po skye bar yang ji ltar gsungs/ de nas de rnams rang bzhin gyi kha na ma tho ba dang bcas pa ni ma yin mod kyi
<p>35a.5</p>'on kyang gang zag gi rgyud kyi khyad par las yon tan gyi khyad par skyed par byed par 'gyur te/ dper na ke ta ka'i me tog spos kyi glang po ches zos na zhu ba na gla rtsi lta bu nyid du 'gyur la/ glang po che gzhan gyis zos na zhu ba na mi gtsang ba'i rang bzhin du 'gyur ro/ /des na de me tog ke
<p>35a.6</p>ta ka'i nyes pa ni ma yin no/ /de bzhin du 'dod chags la stsogs pa yang bsam pa'i khyad par gyi dbang gis rgyud rnam par dag pa la gnas pa rnams la ni khyad par can gyi 'bras bu nyid skyed par byed do/ /dper na 'o ma sprul la stsogs pas 'thungs na zhu ba'i tshe dug la stsogs
<p>35a.7</p>pa'i rang bzhin du 'gyur la/ skyes bu gzhan gyis 'thungs na ni bdud rtsi'i rang bzhin du 'gyur ro/ /de bzhin du 'dod chags la stsogs pa yang bsam pa'i khyad par la brten pas khyad par can gyi 'bras bu nyid skyes par byed de/ rang bzhin gyi kha na ma tho ba nyid ma yin ba'i phyir ro/ /
<p>35b</p>
<p>35b.1</p>gtan tshigs kyi sbyor ba ni khyad par can rgyud gang dang gang la brten pa de dang de ni khyad par can gyi 'bras bu nyid skyed de dper na ke ta ka la sogs pa bzhin no/ /khyad par 'phags pa'i rgyud la gnas pa'i 'dod chags la stsogs pa yin pa'i phyir ro zhes bya ba ni rang bzhin gyi gtan
<p>35b.2</p>tshigs yin no/ /'dir yang khyad par can gyi rgyud kyi nye bar longs spyod pa yongs su gyur pa tsam dang rjes su 'brel pa ni khyad par can gyi 'bras bu thob pa tsam nyid skyed par byed pa yin te/ rgyu'i tshogs pa tha ma bzhin no/ /gang zhig gang gi rang bzhin pa de tsam la rjes su 'brel
<p>35b.3</p>pa ni des de byed pa yin te/ gegs pa byed pa med pa'i phyir ro/ /gegs byed pa yod na ni yid brtan du mi rung ngo / /de la 'dir khyad par can gyi yongs su gyur pa ni gzhan la ltos pa yod pa ma yin pas de tsam du rjes su 'brel ba yod pa yin la/ de yang sdod pa med pa gegs yod
<p>35b.4</p>pa ma yin te/ sdod pa med pa'i tha ma ni/ /sdod pa med pa gzhan la ltos pa med pa'i phyir ro/ /de ltar na de tsam dang rjes su 'brel pa'i nges pas rang bzhin gyi gtan tshigs su bshad pa yin no/ /ji ltar bcud kyis len par byed pa yang bcud kyis len gyi sman pa bcud kyi mthu
<p>35b.5</p>goms par gyur pa na khyad par du 'phags pa nyid kyi gzugs gzhan skye bar 'gyur ro/ /de bzhin du zangs ma la stsogs pa dngul chu la stsogs pa'i bcud kyi shugs brtan par byas pa'i mthus don gyi rnam pa gzhan skyed par byed pa ni nyes pa med cing slar mi ldog pa'i chos can
<p>35b.6</p>yin te/ de bzhin du 'dir yang shes par bya'o/ /gzhan du na zangs ma la stsogs pa dngul chu la stsogs pas bsgyur ba nyid du mi 'gyur ro/ /de ltar nus pa de mthong bas yod pa nyid du gsal ba kho nar rtogs te/ gzhan du na gang du yang nus pa yod par mi 'gyur ro/ /de
<p>35b.7</p>yang / gser 'gyur rtsi yi rnam pa mchog lta bur/ /mi gtsang lus 'di blangs nas rgyal ba'i sku/ /rin chen rin thang med par bsgyur bas na/ /byang chub sems zhes bya ba rab brtan zung / /bsod nams kyis ni lus bde la/ /mkhas pa yis ni sems bde na/ /gzhan
<p>36a</p>
<p>36a.1</p>don 'khor bar gnas kyang ni/ /snying rje can dag ji ltar skyo/ /zhes bshad pa yin no/ /gzhan yang ji ltar bcud kyis len grub pa'i skyes bu la la zhig sman khyad par can gyi sbyor bas de'i yon tan gyi che ba'i bdag nyid thob cing / de la mngon par shes
<p>36a.2</p>ba lnga yang 'byung bar 'gyur zhing / 'di ltar 'khor ba ji srid par gnas pa'i yon tan dag kyang byed do/ /de bzhin du khyad par can gyi yul la yongs su longs spyod pa las yang dag par byung ba'i bcud kyis len ni 'khor ba ji srid par smon lam gyi bya ba byas shing gzhan gyi don
<p>36a.3</p>la brtson pa'i yon tan gyi tshogs yang dag par bsgrubs pa byang chub sems kyi bcud kyis len gyis bsgyur ba yod par ci'i phyir mi 'dod/ gzhan yang / 'gro ba drug dang nyon mongs bsal bas byang chub mchog thob ma mchis la/ /nyon mongs 'phyos pas rang la sman par
<p>36a.4</p>bgyid pa'ang 'thob par 'gyur ma lags/ /de slad khyod kyis byang chub brnyes slad brtson 'grus brtan pa mdzad pa la/ /nyon mongs nges par ma bsregs ran gyi dum bu bzhin du spang bar mdzad/ /khyed kyi nyon mongs dran dang mkhyen pas gzung bas yon tan sna tshogs 'grub/ /nyon
<p>36a.5</p>mongs pa dag spang bar gyur pa byang chub rgyur yang nye bar 'gyur lags te/ /'di ltar de yis khyod blo shul gol yul can du yang ma bgyis la/ /'gro ba rnams su skye ba brgyud pa'ang yon tan rnams kyi zhing du mdzad/ /gzhan yang thams cad mkhyen pa'i ye shes bsgom pa rab kyi
<p>36a.6</p>mthar thug par gnas pa de ji ltar rnam par rtog pa dang bcas pa nyid las yin nam 'on te rnam par mi rtog pa nyid las yin/ de las gal te re zhig rnam par mi rtog pa nyid las yin par 'dod na de'i tshe bsgom pa'i rnam par rtog pa'i nus pa las nges par skyes pa ci ltar na rnam par mi
<p>36a.7</p>rtog pa nyid yin/ rnam par rtog pa dang bcas pa las rnam par mi rtog pa'i ye shes 'byung ba ji ltar yang srid pa ma yin no/ /'on te nyon mongs pa dang nye ba'i nyon mongs pa'i bag chags rnams ldog pa las rnam par mi rtog pa nyid yin na de ni mi rigs te/ gang gi phyir nyon mongs pa dang
<p>36b</p>
<p>36b.1</p>nye ba'i nyon mongs pa'i bag chags ldog pa na gang zhig rnam par mi rtog par gyur pa gzhan ci zhig yod de/ de las log pa'i gzhan la tshad ma med pa'i phyir ro/ /de la yang tshad mas grub pa 'ga' yang yod pa ma yin no/ /de yod par mngon sum yang yod pa ma yin te/ de ni dbang po
<p>36b.2</p>dang / snang pa dang / yid la byed pa dang / yul gyi nus pa las nges par skyes pa yin pa'i phyir ro/ /gzung ba dang / 'dzin pa dang / 'dzin pa'i rnam pa dang bral ba'i shes pa ston par byed pa nyid kyang yod pa ma yin te/ de ni de las go bzlog pa yin pa'i phyir ro/ /rjes su dpag
<p>36b.3</p>pas kyang ma yin te/ de yang rtags dang rtags can gyi 'brel pa 'dzin pa sngon du 'gro ba yin pa'i phyir ro/ /gzung ba dang 'dzin pa gnyi ga las grol ba'i rnam par shes pa de med na mi 'byung ba 'bras bu zhes bya ba'am/ rang bzhin zhes bya ba'i rtags ni nye bar dmigs par mi
<p>36b.4</p>'gyur ro/ /mi dmigs pa'i gtan tshigs kyang de rtogs par byed par gyur pa ma yin te/ de dgag pa yul nyid yin pa'i phyir ro/ /de la re zhig 'bras bu'i gtan tshigs grub pa ma yin te/ rgyu dang 'bras bu'i dngos po nyid du mi 'thad pa'i phyir te/ gang gi phyir rgyu nyams pa las
<p>36b.5</p>'bras bu skyes pa yang ma yin te/ de ni med pa nyid kyis na skyed pa po ma yin pa'i phyir ro/ /ma nyams pa las kyang ma yin te/ skye ba'i bya ba la mngon du phyogs pa'i dus la sdod pa na skad cig mas 'jigs pa med par thal bar 'gyur ro/ /bya ba med na ni nam mkha'i me tog dang 'dra bar
<p>36b.6</p>skyed par byed pa ga la yin/ de nyid kyi phyir/ sa bon nyams par gyur pa las/ /myu gu 'byung bar 'gyur ma yin/ /skye ba sgyu ma skye 'dra bar/ /'di dag thams cad khyed kyis gsungs/ /skye dang 'byung dang 'jig tshogs dang / /sems can srog stsogs ston mdzad pa/ /mgon po khyod
<p>36b.7</p>kyis de drang don/ /gsungs pa de ni kun rdzob yin/ /zhes bshad pa yin no/ /des na don gyis bskyed par bya ba dang / skyed pa po mi 'thad pas 'dis na rgyu dang 'bras bur yod pa ma yin no/ /rang bzhin gyi gtan tshigs kyang rang bzhin gyis lkog tu gyur pa nyid yin pa'i phyir ci ltar yang
<p>37a</p>
<p>37a.1</p>yod pa ma yin zhing de tsam gyi rjes su 'brel par ma grub pa yin pa'i phyir ro/ /mi dmigs pa yang dag par bsgrub pa nyid yin pa'i phyir 'dir skabs ma yin no/ /gtan tshigs sam tshad ma gzhan dag kyang 'dod pa yin na ye shes rnam par mi rtog pa yin par nges
<p>37a.2</p>so zhes brjod pa ga la yod/ de yang / dngos rnams rang las mi skye zhing / /gzhan dang gnyis ka las kyang min/ /yod min med min yong med min/ /gang zhig gang las de ltar 'byung / /zhes bshad pa yin no/ /des na don dam par rnam par shes pa de mi 'thad pa yin na rnam
<p>37a.3</p>par mi rtog pa can du ji ltar 'gyur/ nam mkha'i pad+ma la sogs pa ni rnam par rtog pa dang bcas pa dang / rnam par rtog pa med pa nyid du 'dod pa ma yin zhing / de la yang dpyod pa 'di 'jug pa ma yin te/ skyes bu'i don la dgos pa med pa nyid yin pas/ nam mkha'i pad+ma
<p>37a.4</p>dang 'dra la de khas blangs na yang dgos pa ci yang yod pa ma yin no/ /de ngo bo nyid med pas de ni ci yang bsgrub par rigs pa ma yin la/ bsgrub par bya ba mi byed pa yang der bsgrub pa yin par ma bshad do/ /de bas na ye shes 'di dag thams cad ni rten cing 'brel pa las
<p>37a.5</p>byung ba/ gzung ba dang 'dzin pa'i rnam pa'i ngo bo nyid kyis rab tu phye bas 'jug pa na/ rnam par rtog pa dang bcas pa yin par shes so/ /gang gis na khams gsum pa rnams ni gzung ba dang 'dzin pa'i rnam par shes pa'i rkyen gyis brtags pa'o zhes bshad pa yin no/ /de
<p>37a.6</p>nyid kyi phyir lang kar gshegs pa'i mdo las/ 'phags pas 'khrul pa mi gzigs te/ /yang dag pa yang skabs der min/ /'khrul pa nyid 'gyur yang dag par/ /gang phyir skabs der yang dag na/ /nor pa yang dag nyid du 'gyur/ /nor pa thams cad spangs nas kyang / /
<p>37a.7</p>gal te mtshan ma skyer zin na/ /de nyid de yi nor pa ste/ /rab rib yongs su ma dag bzhin/ /zhes gsungs pa yin no/ /de la phyin ci log tu dngos por sgro btags pa 'ba' zhig ldog pa na khyad par can gyi dngos po'i don bsgom pa'i rab kyi mthar thug par 'gro bas 'bras bu khyad
<p>37b</p>
<p>37b.1</p>par can nyid 'byung bar 'gyur ba yin te/ bar dang bcas pa dang bar gyi ngo bo med par rang bzhin gcig pa bde ba la sogs pa bsgom pa la goms pa'i khyad par nyid brten pa yin pa'i phyir de'i rnam pa yang dag par rig pa dang 'dra la/ de dang rigs mthun pa'i rgyun du 'jug pa gzung ba
<p>37b.2</p>dang 'dzin pa'i rnam pa yang dag par rig pa'i dbye ba dang ldan pa rang gi ngo bo rgyun mi 'chad pa'i chos can rang gi sems la dbang thob pa ni rnam par rtog pa dang bcas pa yin na yang ji ltar gnas pa'i dngos po'i don ma lus pa yongs su gcod pa'i shes rab dang thabs kyis yongs su
<p>37b.3</p>zin pa'i rang bzhin can yin pa'i phyir ro/ /de nyid kyi phyir yang lang kar gshegs pa'i mdo las/ theg chen pa yi theg pa nga'i/ /yi ge med cing sgra yang med/ /bsam gtan ma yin rnam thar min/ /snang med spyod yul ma yin no/ /'on kyang theg chen theg pa ste/ /ting nge
<p>37b.4</p>'dzin la dbang byed pa/ /yid kyi lus kyi bdag nyid mchog /dbang gi me tog rnams kyis brgyan/ /zhes gsungs pa yin no/ /de bas na rgyu'i khyad par las 'bras bu'i khyad par rtogs par bshad do/ /'on kyang ming dang rigs la sogs pas brtags pa'i don gyis rjes
<p>37b.5</p>su 'gro ba dang ldog pa dang mthun pa'i rnam par rtog pa dang bcas pa'i shes pa mi gsal ba dang mngon par ldan pa yin te/ slob dpon chos kyi grags pa'i zhal snga nas kyis kyang 'jig rten pa'i tshad ma brtag par gang de gzung ba dang 'dzin pa'i dbye bas kun du bskyed pa gsal
<p>37b.6</p>bar snang ste/ 'di ltar ming dang rigs la sogs par brtags pa dang bral ba nyid kyi shes pa ni gsal bar snang bar gyur pa yin no/ /gzung ba dang 'dzin pa'i rtog pa'i dbye bas phye ba yin la/ de bas na ming dang rigs la sogs par brtags pa la brten te/ slob dpon gyis mi
<p>37b.7</p>gsal ba nyid du bstan te/ gzung ba dang 'dzin pa yang dag par rig pa'i dbye ba la brten pa ni ma yin no/ /de bas na yul gyi rnam pa nyams su myong ba las byung ba'i khyad par ni de dag rigs mthun pa la mngon par zhen pa med de/ de goms par gyur pa gsal bar snang ba nyid la gnod par
<p>38a</p>
<p>38a.1</p>byed pa med cing / sgrub par byed pa ni yang yod de goms par gyur pa snyoms par 'jug pa'i mtshan nyid yin te/ 'dod pa dang / mya ngan dang / 'jigs pa dang / smyo ba la sogs pa bzhin no zhes sngar bshad pa yin no/ /'on te gzung ba dang 'dzin pa yang dag par
<p>38a.2</p>rig pa'i rnam pa nyid du snang bzhin pa'i ye shes mthar thug par gyur pa na thams cad thugs su chud pa nyid du 'dod na/ de ltar ni ma yin te rtog pa'i dra bas bsgrubs pa yin pa'i phyir ro/ /'o na rnam pa ma lus pas stong pa yang dag par rig pa tsam ste/ ji ltar na shes bya ma lus pa
<p>38a.3</p>yongs su gcod pa nyid yin/ snang ba med pa'i ye shes la ji ltar yongs su gcod pa nyid yod/ 'di ni rigs pa dang 'gal ba yin te/ cha shas med pa'i rang bzhin gcig la rtogs par bya ba dang / rtogs pa po dang / rtogs pa'i dbye bas ngo bo nyid gsum du mi 'thad pa'i phyir ro/ /'on
<p>38a.4</p>te rab kyi mthar thug par byin pa na de'i rang bzhin ni 'di nyid yin pas thams cad thugs su chud pa yin na rang bzhin de ni bdag cag gi phyogs dang 'dra ste/ de ltar gzung ba dang / 'dzin pa'i rnam pa yang dag par rtogs pa'i dbye ba yod pas yang rab kyi mthar thug par 'gro ba na de 'di ltar
<p>38a.5</p>khyad par gyi ngo bo nyid du skyel/ gang dngos po'i rigs ma lus pa ji ltar gnas pa nyid du thugs su chud pa yin na/ de'i nus mthu 'di bya rog rnams kyis zos pa ni ma yin no/ /gzhan yang rtog pa'i tshogs ma lus pas stong pa de yod do zhes gnas gdab par gyis shig /rnam par rtog pa
<p>38a.6</p>dang bcas pa'i shes pa sems can thams cad kyi mthar rgyud la yod pa mngon sum la sogs pa'i tshad mas rab tu grub pa bsgom pa'i stobs goms pa yang dag par thob pa na thams cad rtogs par 'gyur ba nyid yin no/ /de yang 'di ltar gang dang gang bsgoms pa de dang de nyid bsgom pa'i
<p>38a.7</p>rab kyi mthar thug par gyur pa na de goms pa klong du gyur pa yin te/ 'di ltar gtsang sbra can dag brtul zhugs chen po la sogs ba gtsang sme med par 'gyur ba bzhin du bsgom bzhin pa na khams gsum de'i longs spyod du 'gyur ba ni rang bzhin gyi gtan tshigs yin no/ /'di nyid kyis na mnyam
<p>38b</p>
<p>38b.1</p>sbyor gyi rgyud las/ rnal 'byor thams cad bcom ldan 'das/ /rdo rje sems dpa'i de bzhin gshegs/ /de yi nye bar longs spyod gang / /khams gsum pa ni thams cad do/ /zhes gsungs pa dang / yang lha thams cad 'dus pa'i rgyud las/ 'byung ba bzhi gang yin pa dang / /'gro
<p>38b.2</p>bar gtogs pa gang yang rung / /rnal 'byor pa ni sems dag pa'i/ /thams cad longs spyod yin par bshad/ /phyag rgya chen por mnyam bzhag la/ /de nyid chen po zlos byed cing / /tshig rer thams cad bdag yin par/ /de nyid sbyor bas bsgom par bya/ /zhes gsungs
<p>38b.3</p>te/ de ltar de dag la sogs pa bsgom pa'i rab kyi mthar thug par 'gro ba tsam dang / 'brel pa goms par gyur pa'i rang bzhin de gang dang gang du 'byung ba de dang der goms par gyur pa thob pa ni rnam pa thams cad bsgoms pa na der khams gsum pa'i khongs su gtogs pa'i
<p>38b.4</p>dngos po rnams bde ba dang yid bde ba la sogs pa bsgrub pa nyid du gnas so/ /de nyid kyi phyir mnyam sbyor gyi rgyud las/ dbang po gang dang gang lam gyur/ /de dang de yi ngo bor bya/ /mnyam par ma bzhag sbyor ba yis/ /thams cad sangs rgyas mnyam sbyor zhing / /zhes gsungs pa dang / 
<p>38b.5</p>yang rtog pa thams cad bsdus pa'i rgyud las/ sangs rgyas thams cad mdor bsdu na/ /'dod pa'i yon tan lnga ru bshad/ /ces gsungs pa dang / yang dpal gsang ba 'dus pa'i rgyud las/ gzugs sgra la sogs dngos po rnams/ /lha nyid du ni rab tu brtag /ces gsungs pa
<p>38b.6</p>yin no/ /de bas na de rnams kyang der bsgom pa rab kyi mthar thug pas de goms par 'gyur gyi de rnams spyod yul ma yin par 'gyur ba ni ma yin no/ /de bas na rnam par rtog pa dang bcas pa'i ye shes kyang bsgom pa'i stobs las nges par skyes pa/ khyad par gyi rang bzhin la brten
<p>38b.7</p>pa/ yon tan ma lus pa yi gnas/ /dngos grub 'bras bu thams cad stsol/ /de yang sna tshogs thams cad byed/ /'khor ba ji srid bzhugs pa'i rgyu/ /sems can kun gyi don mdzad yin/ /'bad pas nga rgyal spangs nas ni/ /de ni 'bad de shes par bya/ /'di shes gyur na shes bya
<p>39a</p>
<p>39a.1</p>yi/ /de nyid thams cad rtogs par 'gyur/ /de kho na nyid grub pa zhes bya ba'i rab tu byed pa slob dpon zhi ba 'tsho'i zhal snga nas kyis mdzad pa rdzogs so// //rgya gar gyi mkhan po dI paM ka ra shrI dz+nyA na dang / zhu chen gyi lo tsA ba dge slong rin chen bzang pos bsgyur
<p>39a.2</p>cing zhus te gtan la phab pa/ slad kyi paN+Di ta ku mA ra ka la sha dang / 'bro dge slong shAkya 'od kyis tshad ma'i skabs bcos shing gtan la phab pa/ /[ ]@##/ /rgya gar skad du/ tat+t+wa a ba ta rA khya sa ka la su ga ta bA tsa saMk+Shib+ta byA khya pra ka ra Na/ bod skad du/ 
<p>39a.3</p>de kho na nyid la 'jug pa zhes bya ba bde bar gshegs pa'i bka' ma lus pa mdor bsdus te bshad pa'i rab tu byed pa/ rnam rtog dra ba dang bral mkha' ltar rang bzhin ro gcig cing / /'gro ba kun la phan mdzad ma lus dri med skur ldan pa/ /nyid gzhan don rnams yongs dag rgya che
<p>39a.4</p>mi g.yo'i bde ba'i gter/ /rgyal ba mchog la btud de rgyal ba grub pa'i cho ga bshad/ /phan la mkhas pa rnams kyis nges par bshad pa'i sgrub pa'i thabs/ /'bad de byas pa chen po gal te yod mod kyi/ /'on kyang de nyid 'jug pa'i cho gas kyang ni 'di nyid ni/ /mkhas pa
<p>39a.5</p>rnams kyi de nyid rtogs par bya phyir phan par byas/ /lung chen po dang theg chen dang / /dbu ma las kyang bdag gis ni/ /ji bzhin lung dang man ngag bzhin/ /sgom pa btus te bshad pa yin/ /'di na 'gro ba ma lus pa bdag nyid kyi sgrib pa rnam pa gnyis spangs pa'i skal ba
<p>39a.6</p>can du bya ba la mngon par 'du byed pa la 'jug pas ni nyon mongs pa dang / shes bya'i sgrib pa spang bar bya ba'i phyir rtog pa sngon du gtong ba la 'bad par bya'o zhes bya ba ni man ngag yin no/ /de skad du/ sa stengs skal med yod min pas/ /thams cad sangs rgyas 'gyur ba yin/ /
<p>39a.7</p>de bas rdzogs pa'i byang chub ni/ /sgrub la sgyid lug mi bya'o/ /zhes gsungs pa yin no/ /de la/ gsang sngags pha rol phyin bden pa'i/ /de nyid rnal 'byor mngon brtson rnams/ /rang gi mos pa'i khyad par gyis/ /de nyid rnal 'byor rnam gsum min/ /de ltar skal ba dang ldan
<p>39b</p>
<p>39b.1</p>pa'i gdul bya'i skye bo rnams ni mdor bsdus nas/ rang gi lam la ji lta ba bzhin du lhag par mos pa'i dbye bas bye brag rnam pa gsum du 'gyur te/ gsang sngags kyi sgo'i spyad pa spyod pa rnams dang / pha rol tu phyin pa la mngon par brtson pa rnams dang / /'dod chags dang
<p>39b.2</p>bral ba sngon du 'gro ba'i lam la lhag par mos pa'o/ /de la dang po ni bsgom pa'i stobs rdzogs pas bsod nams dang ye shes kyi tshogs ma lus pa nyid kyis bsgom pa la gcig tu gzhol ba'i phyir dus nges pa med par kun du bzang po nyid rdzogs par byed pa yin no/ /gnyis
<p>39b.3</p>pa ni spros pa med par sbyin pa la sogs pa'i bya ba mngon par rdzogs pas pha rol tu phyin pa ma lus pa'i tshogs nyid kyis bya ba'i rang bzhin gyi thabs la bslab pa'i mthar thug pa'i phyir bskal pa grangs med pa gsum gyis sangs rgyas nyid rdzogs par byed pa yin no/ /de las
<p>39b.4</p>gzhan pa ni ngo bo nyid med pa'i rang bzhin bsgom pa dang bral bas rtag pa la sogs pa'i phyin ci log rnams kyi gnyen po sdug bsngal gyi bden pa la sogs pa bsgom pas 'dod chags dang bral ba mngon du byas nas dus phyis zhig na bsod nams dang ye shes kyi tshogs yongs
<p>39b.5</p>su rdzogs nas bskal pa grangs med pa bzhis sangs rgyas nyid rdzogs par byed pa yin no/ /gsum pa de rnams kyang chung ngu dang / 'bring dang / chen po nyid kyis so so zhing rnam pa gsum gsum du 'gyur te/ gsang sngags dang / pha rol tu phyin pa dang / bden pa'i rnal
<p>39b.6</p>'byor pa rnams dgur yang 'gyur ba yin no/ /de rnams kyang re re zhing dbang po rab dang / 'bring dang / tha ma nyid kyis gsum gsum du 'gyur ro/ /de la dbang po rab ni gsang sngags kyi sgo'i spyad pa spyod pa rnams kyi/ dbang po rab ni snying rje chen po dang ldan zhing / nyon mongs pa
<p>39b.7</p>chung ba nyid dang / phyag rgya chen po dang gnyis su med par sbyor ba sgom pa la gcig tu mos pa yin pa'i phyir ro/ /dbang po 'bring ni dngos po med par lhag par mos su zin kyang nyon mongs pa'i dbang du gyur pas stong pa nyid kyi ngo bo nyid ye shes kyi phyag rgya dang gnyis su med pa'i sbyor ba
<p>40a</p>
<p>40a.1</p>sgom pa la gcig tu mos pa yin no/ /dbang po tha ma yang stong pa nyid la mos su zin kyang sems kyi rgyud 'dod chags la sogs pa'i nyon mongs pa drag po'i dbang du gyur pas ci rigs pa'i dam tshig dang las kyi phyag rgya'i snyoms par 'jug pa'i rnal 'byor dang
<p>40a.2</p>ldan par thams cad sgom pa yin te/ ye shes dang / dam tshig dang / las kyi phyag rgya dang gnyis su med par sgom pa 'di dag kyang phyag rgya chen po dang gnyis su med pa'i sbyor ba la 'jug pa'i phyir yin no zhes kho bo smra ste/ 'di dag thams cad kyang so so'i skye bo nyid kyi gnas
<p>40a.3</p>skabs na phyir mi ldog pa yin no zhes bya ba ni man ngag go/ /pha rol tu phyin pa la mngon par brtson pa'i dbang po rab ni zhi gnas dang lhag mthong sgom pas so so'i skye bo'i gnas skabs nyid na phyag rgya chen po las byung ba dang ldan pa yang dag par rtogs pas phyir mi ldog pa'i
<p>40a.4</p>rtags nyid dang / snying rje chen po dang ldan pas tshogs gnyis rdzogs pa'i phyir shin tu mngon par brtson par 'dod pa ma yin no/ /dbang po tha ma yang phyag rgya chen po dang nges par ldan pa ma yin pas ji srid du ring du song ba'i sa ma thob pa des na 'di ni de'i rgyu snying rje chen po med pas
<p>40a.5</p>rang gi lam la shin tu dman pa'i brtson pa 'dod pa yin no/ /'di rnams kyang dang po zhi gnas dang lhag mthong sgom pa ni phyag rgya chen po'i gnyis su med pa'i sbyor ba sgom pa la 'jug pa'i phyir yin no zhes bshad do/ /'dod chags dang bral ba la lhag par mos pa'i dbang po rab ni sdug
<p>40a.6</p>bsngal la sogs pa'i bden pa sgom pa la mngon par brtson du zin kyang gzhan gyi don la gcig tu sred pa yin no/ /dbang po bar ma yang bden pa sgom pa la brtson pa nyid kyis cung zad gzhan gyi don la sred pa yin no/ /de bas na 'di gnyis ni rang sangs rgyas su 'gyur ro/ /dbang po tha ma ni
<p>40a.7</p>bden pa sgom pa la mngon par brtson pa nyid kyis bdag nyid dul ba dang / zhi ba la sogs par gcig tu 'dod pas nyan thos su 'gyur pa yin no/ /'dod chags dang bral ba'i lam mngon par brtson pa rnams kyang phyag rgya chen po'i gnyis su med par sangs rgyas su 'gyur pa ma yin no zhes bshad do/ /
<p>40b</p>
<p>40b.1</p>de ltar dbye ba dgu po rnam par nges pa ni/ /skyob pas gdul bya'i 'gro ba'i bsam las phye/ /de bas dbu ma'i rjes su 'brangs nas ni/ /man ngag ston byed spyod pa bshad pa yin/ /slob dpon ye shes grags pa rnam par sbyar ba de kho na nyid la 'jug pa las dbye ba'i rnam par nges pa ste le'u dang po'o// //slob ma
<p>40b.2</p>brtag dang spyod pa las/ /'bad de shes par byas nas ni/ /ci rigs par ni nges sbyor ba/ /slob dpon yin par thub pas gsungs/ /gdul bya de rnams kyang rtags dang / kun du spyod pa 'ga' zhig gis ji skad du bshad pa'i khyad par nges par shes par byas la/ slob
<p>40b.3</p>dpon gyis ji ltar 'og nas bshad pa'i rang gi bsgom pa'i rim pa la nges par sbyar bar bya ste/ ji skad du/ bla mas slob ma'i bsam shes na/ /rjes su bstan pa nus pa gang / /de yis slob ma bsdu bya yis/ /rmongs pa slob ma bsdu 'os min/ /zhes bshad pa dang / /de
<p>40b.4</p>bzhin du/ gang dang gang la dang por phan/ /de dang de yi kun spyod kyis/ /snod nyams gyur la nam yang ni/ /dam chos bstan par mi bya'o/ /zhes bya ba dang / gzhan yang / de nyid tshol la thog mar ni/ /thams cad yod ces brjod par bya/ /don rnams rtogs shing
<p>40b.5</p>chags med nas/ /de yi 'og tu dben pa'o/ /zhes bshad pas thog ma kho nar thams cad stong pa la nges par sbyor bar mi bya ste/ shes rab nyam chung ba nyid kyis de spong ba'i rgyus dmyal ba la sogs par yang 'gro bar 'gyur bas de ltar mi 'gyur ba'i phyir ro/ /de yang / 
<p>40b.6</p>stong nyid bsod nams 'dod pa yis/ /thams cad du ni brjod mi bya/ /gnas min par ni sbyar ba yis/ /bdud rtsi dug ni nyid du 'gyur/ /gzhan yang / stong pa nyid la blta nyes na/ /shes rab chung ldan phung bar 'gyur/ /ji ltar sbrul la gzung nyes dang / /rig sngags
<p>40b.7</p>nyes par bsgrubs pa bzhin/ /gzhan yang 'di dag ma shes par/ /blun po mkhas par rlom byed pa/ /spong byed bdag la zhen pas na/ /mnar med thur du kha blta'o/ /de lta bas na slob dpon gyis dang por yum snying rje chen po bskyed la/ sems can thams cad kyi slob mar khas
<p>41a</p>
<p>41a.1</p>blang ste/ khengs pa gdul dka' ba yang gdul bar bya'o/ /de skad du/ 'ga' yi slob mar bya ba dang / /'ga' yi slob dpon bya ba yis/ /mkhas pas sems can 'dul byed pa/ /sna tshogs thabs kyis thabs mkhas yin/ /bsgrub par dka' ba rnams la
<p>41a.2</p>'bad pa kho nas rjes su brtse bar bya ste/ ji skad du/ na ba'i bu la khyad par du/ /ma ni gdung ba skye ba ltar/ /de bzhin byang chub sems dpa' rnams/ /dam pa min la khyad par brtse/ /zhes bshad pa yin no/ /slob ma rnams rang dgar de kho na nyid la 'jug pa ni nam yang
<p>41a.3</p>'dod pa ma yin te/ 'dir bshad pa/ rdzogs sangs kun gyis rtag par ni/ /slob ma rang bzo bzhed min te/ /long ba rang dgar ri bo la/ /'dzeg pa bde bar 'gyur ma yin/ /lung ni yongs su brtags pa la/ /rang dga' dgag pa ma yin te/ /yongs brtags nyid kyis
<p>41a.4</p>thams cad du/ /gang phyir mkhas pa rab tu 'jug /rab tu 'jug pas de nyid ni/ /bla mar rnam par shes 'gyur zhing / /bsgom la nges par sbyor 'gyur zhes/ /de ltar rgyal bas gsungs pa yin/ /de la re zhig phyi'i rtags kyi skal ba dang ldan par gzung bar bya ste/ ji
<p>41a.5</p>skad du/ so so'i skye bor gyur kyang stong nyid la/ /skad cig skad cig nang du dga' ba thob/ /rab dang las byung mi g.yo mchi ma byung / /lus kyi ba spu ldang ba'ang 'byung bar 'gyur/ /gang yin de la byang chub sa bon yod/ /de nyid bstan pa'i snod du gyur pa de/ /de la don dam
<p>41a.6</p>bden pa bstan par bya/ /de yi rigs kyis de la yon tan 'byung / /stong pa nyid kyi sa bon gyi mtshan ma de'i yon tan yang de nyid du bshad de/ gang stong pa nyid la mngon par brtson pa ni stong pa nyid la mngon par brtson par shes par bya zhing / gang de la mngon par brtson pa'i don
<p>41a.7</p>nyams su blang bar bya ste/ 'di lta ste tshul khrims yang dag par blangs pa la rtag tu 'jug pa dang / sbyin pa gtong zhing snying rje bsten pa dang / bzod par byed cing dge ba'i rtsa ba de yang byang chub kyi phyir smon par byed la/ de la yang 'gro ba rnams dgrol bar bya ba'i bsngo ba dang / byang chub
<p>41b</p>
<p>41b.1</p>sems dpa' rnams la gus pa dang / zab cing rgya che ba'i tshul la mkhas pa zhes bya ba la sogs pa'o/ /de ltar bla ma'i lam la legs par gnas/ /'gro ba kun la phan bsams yang dag bskyed/ /de ni 'gro ba kun gyi ston 'gyur zhing / /srid gsum bla ma gcig pu lta bur
<p>41b.2</p>grags/ /slob dpon ye shes grags pas rnam par sbyar ba de kho na nyid la 'jug pa las slob dpon gyi tshul zhes bya ba'i rnam par nges pa ste le'u gnyis pa'o// //da ni sgom pa bstan par bya ste/ de yang / rang gi tshig dang tshad ma dang / /lung dang gang zhig mi 'gal ba/ /de don
<p>41b.3</p>bsgom pa la spyod pa'i/ /bla mas bsten pa bsgom pa yin/ /bsgom pa zhes bya ba ni rang gi tshig dang tshad ma dang mi 'gal ba/ gsung rab dang rab tu 'brel ba/ bla ma rnams kyis rab tu bstan pa'i dngos po nyams su blang ba yin no/ /de yang thun mong de las cig shos so/ /de
<p>41b.4</p>la phyag rgya chen po'i mnyam par sbyor ba bsgom pa ni rnal 'byor pa rnams kyi thun mong ste/ gang gi phyir de las phun sum tshogs pa thams cad 'byung ba yin no/ /bsgom pa zhes bya ba ni 'bras bu mngon par rdzogs pa'i phyir yin la/ 'bras bu yang gzhan gyi don byed pa'i mtshan nyid du
<p>41b.5</p>bsgom pa dgu char la 'jug pa'i spyi yin la/ de yang sems can gyi tshogs ma lus pa'i sgrib pa gnyis spangs nas kun du bzang po nyid rdzogs par bya'o/ /de yang gdul bya'i skye bo'i bsam pa'i khyad par gyis rnal 'byor dang / spyod pa dang / bye brag las phyag rgya dang / dkyil 'khor
<p>41b.6</p>dang sngags la sogs pa'i spros pa rab tu bstan par nus shing / sangs rgyas nyid dang mtshan gzhan yang kun du bzang po nyid ces bya ba med par legs par rdzogs par mi 'gyur ro/ /de yang don gyi 'bras bu ste/ de yang bsod nams dang ye shes kyi tshogs yang dag par bsdu ba pha rol tu
<p>41b.7</p>phyin pa'i mtshan nyid kyi gnas skabs med par ni ma yin no/ /de yang nges par 'byed pa'i cha'i mtshan nyid can sbyor ba'i gnas skabs kyi mtshan nyid kyis so/ /de ni 'di ltar mdor bsdu na 'bras bu rnam pa gnyis te/ gtso bo ni gzhan gyi don byed pa'i mtshan nyid can no/ /de las gzhan pa
<p>42a</p>
<p>42a.1</p>thams cad ni de'i don du bya ba ste tha mal pa'o/ /'dir bshad pa/ sangs rgyas gzhan don phun tshogs pa'i/ /'bras bu gtso bo yin par 'dod/ /sangs rgyas la sogs de las gzhan/ /de yi don gyi 'bras bur bshad/ /ces bya ba yin no/ /de lta bas na
<p>42a.2</p>'bras bu 'di dag thams cad kyang phyag rgya chen po gnyis su med pa'i sbyor ba bsgom pa de nyid kyis rdzogs par 'gyur te/ ji skad du/ 'phags pa shes rab kyi pha rol tu phyin pa las/ nyan thos kyis la slob par 'dod pas kyang shes rab kyi pha rol tu phyin pa 'di nyid mnyan par bya'o zhes
<p>42a.3</p>bya ba nas shes rab kyi pha rol tu phyin pa 'di nyid la rnal 'byor du bya'o zhes bya ba dang / de bzhin du rang sangs rgyas kyi sa la yang zhes bya ba nas/ sangs rgyas kyis yang zhes bya ba la sogs pa'i bar du rgya cher gsungs pa yin la/ yum shes rab kyi pha rol tu phyin pa nyid kyi mtshan
<p>42a.4</p>gzhan ni phyag rgya chen po ste/ de ni gnyis su med pa'i ye shes kyi ngo bo nyid yin pa'i phyir ro/ /bcom ldan 'das kyang chos kyi sku'i bdag nyid can te/ byang chub kyi sems rdo rje de bzhin gshegs pa'i ngo bo nyid kyang de nyid do/ /de yang shes rab kyi pha rol tu phyin pa'i ye shes ni gnyis su
<p>42a.5</p>med pa ste/ de ni de bzhin gshegs pa rnams kyi bsgrub par bya ba'o/ /phyag rgya chen po'i gnyis su med pa'i sbyor ba yang de nyid de/ thugs rje chen po'i bdag nyid can yin pa'i phyir ro/ /de yang byang chub kyi sems kyi bdag nyid can yin pa'i phyir bsod nams thams cad kyi rang
<p>42a.6</p>bzhin gyi rnal 'byor ro/ /de nas de la goms pa nyid 'bras bu ma lus pa yongs su rdzogs pa yin te/ de ltar na 'di ni phyag rgya chen po gnyis su med pa'i sbyor ba bsgom pa nyid 'bras bu ma lus pa thob par byed pa rnal 'byor pa thams cad kyi thun mong yin no/ /de bas na bcom
<p>42a.7</p>ldan 'das theg pa gcig ston par mdzad par yang sangs rgyas bgro ba'i mdo las nges par ston pa yin te/ phyag rgya chen po gnyis su med pa'i ye shes kyi ngo bo nyid chos kyi dbyings las ma gtogs par theg pa gzhan 'di na yod pa ma yin no/ /de yang / chos dbyings dbye ba
<p>42b</p>
<p>42b.1</p>ma mchis pas/ /gtso bo theg dbye yod min gyi/ /khyed kyis theg pa gsum gsungs pa/ /sems can rnams ni 'jug phyir ro/ /zhes 'byung ba yin no/ /de ltar ci'i phyir gsang sngags dang / pha rol tu phyin pa dang bden pa la sogs pa'i dbye bas/ bcom ldan 'das bsgom
<p>42b.2</p>pa ston par mdzad ce na/ gdul bya'i skye bo rnams kyi mos pa'i khyad par gyis 'di dag ming tsam gyi khyad par du phye ba ni de dag 'jug pa'i phyir yin no zhes bshad de/ des ming de thos pa nyid kyis de rnams de kho na nyid kyi rjes su 'brang bar 'gyur te/ des na ming de dang des mdo sde/ 
<p>42b.3</p>bstan bcos la sogs pa de dang der sems can de dang de'i sems kyi 'jug pa'i rjes su 'jug par mdzad pas/ de kho na nyid du de nyid khyad par med kyang khyad par yod pa lta bur mdzad de/ sangs rgyas bcom ldan 'das ston par mdzad pa yin no/ /khyad par du phye ba'i
<p>42b.4</p>ming du bstan na ji ltar khyad par med par shes par bya zhe na/ sgra rnams kyi ming du brjod pa la ni dngos po yod pa ma yin te/ sgro btags pa las bzlog par bya ba kho na tsam nyid de rnams kyi bya ba yin no/ /de la dbang po rtul po rnams la ni de kho na nyid de nyid la sgro btags pa cung zad
<p>42b.5</p>las bzlog pa'i phyir mi rtag pa la sogs pa'i sgras bshad pa yin no/ /dbang po bar ma rnams la yang gzugs la sogs pa'i sgro btags pa ma lus pa las bzlog pa'i phyir ram/ dngos po thams cad du sgro btags pa bzlog par bya ba'i phyir rig pa tsam mam/ mig yor
<p>42b.6</p>tsam zhes bstan pa yin no/ /dbang po mchog rnams la ni sgro btags pa ma lus pa las bzlog pa'i phyir stong pa nyid dang spros pa med pa la sogs pa'i sgras bstan pa ma yin no/ /de yang ji skad du/ rmongs pa rnams la sngon po sogs/ /nges par yod ces gsungs pa ni/ /
<p>42b.7</p>dngos por 'dzin la zhen pa yis/ /zab mo'i tshul gyis 'jigs pa la'o/ /'di dag rnam par rig tsam du/ /'gro ba sna tshogs yang dag bshad/ /gzung dang 'dzin pa'i sbyor ba dang / /bral ba dbu ma'i blo can la'o/ /dri za'i grong khyer lta bur ni/ /bden pa gnyis kyis
<p>43a</p>
<p>43a.1</p>rnam par mtshan/ /rtog pa'i chu bo tshad med snang / /bsgom pas dag pa'i blo can la/ /zhes bshad pa yin no/ /de bas na las dang po pa rnams dang por dpal rdo rje sems dpa' la sogs bsgom pa dang / sdug bsngal la sogs pa'i bden pa bsgom pa dang / 
<p>43a.2</p>ming gzhan yang phyag rgya chen por yongs su gyur pa rnams ni stong pa nyid la 'jug pa'i phyir yin no zhes mkhas pa rnams kyis nges par gzung bar bya'o/ /de skad du/ stong nyid lta bas grol bar 'gyur/ /bsgom pa lhag ma de don yin/ /zhes bshad do/ /gsung rab rnams la
<p>43a.3</p>stong pa nyid bsgom pa nyid ni nges pa'i don yin la/ de las gzhan pa rnams ni stong pa nyid la 'jug pa'i don yin pa'i phyir drangs ba'i don yin te/ de bas na nges par bya dgos so/ /de'i phyir bcom ldan 'das spros pa med pa'i bsgom pa ston par mdzad pa ni/ spros pa med pa phyag
<p>43a.4</p>rgya chen po gnyis su med pa'i sbyor ba bsgom pa la 'jug par bya ba'i don yin no/ /drod du gtogs pa la sogs pa'i yon tan gyi tshogs de la rag lus pa rnams ni phyag rgya chen po gnyis su med pa'i sbyor ba sgom pa de nyid la gnyis te/ 'di dag ni phyag rgya chen po gnyis su
<p>43a.5</p>med pa'i sbyor ba de nyid mngon par mtho ba dang / nges par legs pa thams cad kyi mtshan nyid can gyi 'bras bu ma lus pa mngon par rdzogs pa yin no/ /de ltar gnyis po rgyal sras sras kun gyi/ /snying rje gnyis med rag lus khyad par rgyu/ /de nas gzhan yang rab phye yang
<p>43a.6</p>dag bshad/ /de la ji bzhin 'jug pa yin par bshad/ /slob dpon ye shes grags pas rnam par sbyar ba'i de kho na nyid la 'jug pa las thun mong bstan pa zhes bya ba ste le'u gsum pa'o// //de la re zhig le'u dang por dbang po rab kyi dbang du byas pa'i rgyas par bshad pa la
<p>43a.7</p>dbang po rab kyi gsang sngags kyi sgo'i spyad pa spyod pa rnams kyi phyag rgya chen po dang gnyis su med par sbyor ba'i sgom pa la gcig tu mos pa bstan na de phyag rgya chen po'i gnyis su med pa'i sbyor ba gang yin zhe na/ de bshad par bya ste/ thabs dang shes rab mnyam sbyor ba'i/ /bsgom nyid
<p>43b</p>
<p>43b.1</p>rnal 'byor mchog gi ni/ /phyag rgya chen po'i mnyam sbyor ba/ /bsgom par rgyal ba rnams kyis gsungs/ /thabs dang shes rab kyi rang bzhin nyid bsgom pa nyid phyag rgya chen po gnyis su med pa'i sbyor ba bsgom pa yin no/ /de ltar na shes rab ni gang thabs ni gang zhig yin/ de dag
<p>43b.2</p>lhan cig gam tha dad par ji ltar bsgom par bya zhe na/ 'dir bshad par bya ste/ gang zhig spros pa thams cad kyi/ /gnas dang tshig tu ma gyur pa'i/ /'jug de thugs kyi rdo rje yis/ /shes rab ces ni yongs su grags/ /des na chos thams cad spros pa med pa nyid du rtogs pa ni
<p>43b.3</p>shes rab bo/ /spros pa med pa zhes bya ba 'di gang zhig yin zhe na/ stong pa nyid do/ /de lta na ni stong pa nyid ces bya ba spros pa yin na ji ltar spros pa med pa nyid yin nam ma yin te/ stong pa nyid kyi sgra ni cung zad kyang mi ston to/ /de yang gang gi phyir nam yang ci yang cung zad kyang ma yin
<p>43b.4</p>no zhes bya ba'i sgras ni dngos po cung zad kyang mi ston te/ sgra rnams kun gyis bya ba ni/ /sgro btags pa ni bzlog pa yin/ /sgra yi don ni ma yin gyi/ /gzhan du na sgro btags pa las bzlog pa tsam yin par gzhan dag las ston to/ /de bas na stong pa nyid kyi tshig smras pas sgro btags
<p>43b.5</p>pa ma lus pa bzlog pa bstan pas gdul bya'i skye bo'i rgyud la de kho na nyid kyi rang gi ngo bo mngon par gsal bar byed pa yin gyi sgra'i don ni bya ba'i don ma yin gyi/ gang gis de nyid spros par 'gyur ba'i stong pa nyid kho nar 'jog pa ma yin no/ /de nyid kyis na gang stong pa nyid kyi don mi shes pa
<p>43b.6</p>la de kho na nyid kyi don stong pa nyid du spros par byed pa ni de rnams spros pa med par tshig gis gsal bar byed pa de kho na nyid ston pa yin no/ /stong pa nyid spros pa yin du zin kyang spros pa med par 'gyur zhes shes par byas nas gsal bar rtogs par ji ltar 'gyur/ spros pa med pa nyid spros
<p>43b.7</p>pa yin no zhes brjod par mi bya ste/ gang gi spros pa med pa zhes bya ba'i spros pa yod pa ma yin na de ji ltar spros pa yin/ de dngos po med pa nyid kyang de kho na nyid du rigs pa ma yin no/ /de ltar na sgro btags pa ma lus pa las bzlog pa ni de kho na nyid yin no zhe na de ma yin/ gang gi
<p>44a</p>
<p>44a.1</p>phyir bzlog pa ni dngos po med pa yin na dngos po med pa de kho na nyid ji ltar yod de/ 'gal ba'i mtha' can yin pa'i phyir ro/ /de yang / dngos med mya ngan 'das min na/ /de yi dngos po ga la zhig /dngos dang dngos med yongs rtogs pa/ /zad pas mya ngan 'das
<p>44a.2</p>par bshad/ /ces bya ba dang / de bzhin du/ rang gi dngos dang gzhan dngos dang / /dngos dang dngos med nyid dag ni/ /de dag sangs rgyas bstan pa la/ /gang zhig mthong dang mi mthong de/ /sangs rgyas bstan la de nyid min/ /yang dag mthong ba ma yin no/ /zhes bshad pa yin no/ /de
<p>44a.3</p>bas na mtha' gnyis bsal ba'i ngo bo nyid yin pa'i phyir de kho na nyid ni dngos po med pa'i tshul du yang rigs pa ma yin no/ /dris pa nyes pa 'di ni khyed nyid kyi yin te/ gang gi phyir stong pa nyid la sogs pa'i sgras bstan pa ni de kho na nyid yin par khyed nyid kyis bshad la/ stong pa nyid la
<p>44a.4</p>sogs pa'i sgras kyang sgro btags pa ma lus pa bzlog pa yin no zhe na/ stong pa nyid la sogs pa'i sgras de kho na nyid bstan du zin kyang gtso bo nyid ma yin te/ gang gi phyir/ sgro btags kun ni rnam spangs pa/ /rang nyid de nyid ston pa na/ /stong pa nyid sogs ming gis ni/ /der ni
<p>44a.5</p>sgro btags bzlog pa yin/ /sgro btags pa ma lus pa bzlog pas rang nyid de kho na nyid du ston pas dngos po dang dngos po med pa la sogs pa'i tshul gyis de kho na nyid ma yin pa mthong ba la mngon par zhen par mi 'gyur ro/ /des na stong pa nyid la sogs pa'i sgras de la mngon par zhen
<p>44a.6</p>pa bsal ba byas nas de kho na nyid kyi rang gi ngo bo mngon par ston te/ de bas na nye bar gdags pas de'i ming du brjod do/ /stong pa nyid la sogs pa'i sgra las sgro btags pa ma lus pa dang bral ba'i de kho na nyid kyi ngo bo nyid kyis ngo bo'i mthar thug pa yin no/ /de la 'di rnam par
<p>44a.7</p>dpyad par bya ste/ stong pa nyid du smra ba rnams kyi khyad par bya ba 'di gang zhig yin/ gang gi phyir phyi rol pa dang rnam par shes pa tsam du smra ba rnams kyi yang de'i ngo bor ston pa yin te/ tha snyad du 'dogs pa'i skye bo'i nges pas de'i ming nyid kyis nye bar 'jog pa ma yin nam zhe na/ 'dir
<p>44b</p>
<p>44b.1</p>brjod par bya ste/ khyad par du bya ba ni 'di yin te/ gang de rnams phyi dang rnam par shes pa'i ngo bo rang gi ngo bo med bzhin du yod par rtogs pa yin la/ stong pa nyid du smra ba rnams kyi ni stong pa nyid la sogs pa'i tshul yang ngo bo nyid du yod pa ma yin no/ /de bas na de rnams kyi ni rang gi
<p>44b.2</p>ngo bo nyid yod par smra ba nyid yin la/ stong pa nyid du smra ba rnams kyi ni chos thams cad ngo bo nyid med par ston pa yin pas shin tu khyad par che ba yin no/ /dris pa rnam par shes pa tsam du smra ba yang dngos po med par smra ba nyid yin te/ de yang / 'di dag rnam par rig tsam
<p>44b.3</p>zhes/ /de snyam du ni dmigs nas su/ /ci yang rung ste mdun 'jog na/ /de ni tsam la mi gnas so/ /nam zhig shes pas dmigs pa rnams/ /mi dmigs de yi tshe na ni/ /rnam par rig pa tsam la gnas/ /gzung ba med pas de 'dzin med/ /ces bshad pa yin no zhe na/ 
<p>44b.4</p>bden mod kyi 'di ni brtags pa bkag pa yin gyi de rnams yongs su grub pa ni rnam par shes pa la sogs pa'i spros pa dang bral ba'i rang gi ngo bor yang yod do zhes khas 'che ba yin no/ /ci de lta bu'i rnam pa yang med dam zhe na/ de yang yod pa ma yin no/ /dris pa/ de yang
<p>44b.5</p>med par bkag na ni mya ngan las 'das pa med par bkag par 'gyur bas shin tu chad par smra ba can nyid du 'gyur ro/ /de yang / bsam du med cing dmigs med 'di/ /de ni 'jig rten 'das ye shes/ /gnas ngan len gnyis spangs pa las/ /gnas ni yongs su gyur pa yin/ /de
<p>44b.6</p>nyid zag pa med pa'i dbyings/ /bsam mi khyab dge mi zad pa/ /bde ba rnam par rol sku 'di/ /thub chen chos su bshad pa yin/ /kho bo cag mya ngan las 'das pa'i ngo bo nyid med do zhes ni smra ba mi byed kyi gzhan du na de yod mod kyi/ med do zhes bya ba ni dngos po dang dngos po med
<p>44b.7</p>par sgro 'dogs par byed pa 'gegs pa yin no/ /de yang bstan bcos las/ blo chung gang zhig yod pa dang / /med pa nyid du mthong gyur pa/ /des ni spros pa nyer zhi ba'i/ /bsgom pa mthong bar mi 'gyur ro/ /zhes bshad pa dang / de bzhin du/ gal te mya ngan 'das dngos yin/ /
<p>45a</p>
<p>45a.1</p>mya ngan 'das pa 'dus byas 'gyur/ /dngos po gang dang gang na yang / /'dus ma byas pa yod ma yin/ /dris pa/ yod pa dang med pa nyid bkag pas don gyi dbang gis med pa nyid du bstan par 'gyur te/ gnyi ga bkag pas gzhan dag yod pa ma yin no/ /
<p>45a.2</p>ci gnyis po bkag pas gnyis su med pa'i rang bzhin can gyi de kho na nyid kyang med dam/ de kho na nyid gnyis su med pa'i ngo bor ga la yod de med do/ /de ltar na ni med pa de yang med do/ /dris pa/ yod pa bkag na med pa ci'i phyir med/ de kho na nyid ni 'gegs pa ma yin no/ /
<p>45a.3</p>de lta na ni dgag pa med pas yod par grub po zhe na/ de yang yod pa ma yin no/ /dris pa/ 'di ni phan tshun 'gal ba yin na de kho na nyid ji ltar ma bkag /de yang 'dir smras pa/ gal te de nyid las mi ldog /'jug pa yod pa 'dod dam ci/ /de yang 'gegs par mi byed na/ /ldog
<p>45a.4</p>pa ci phyir 'gegs par byed/ /'on te de kho na nyid ni brjod du med pa'i rang bzhin can yin no zhe na/ des na 'di thal ches par 'gyur ro/ /de ni ma yin te/ yod bzhin du las ji ltar yang / /brjod med yod pa ma yin no/ /des na nus pa dang bral te/ /de phyir dngos po med pa'ang yin/ /
<p>45a.5</p>gzhan yang / gang du bkag pa nyid med pa/ /de nyid dgag pa med par 'chad/ /de bas med par de brjod kyis/ /ngo mtshar rung ba'i lta 'di spangs/ /de bas na gcig tu bkag pas nges par mtha' dag gzhan dag kyang bkag pa yin no/ /ci sgro btags pa las ldog pa tsam nyid de de
<p>45a.6</p>kho na nyid yin par thal bar mi 'gyur ram 'dir brjod par bya ste/ khyed ni phyir rgol ba tsam shes kyi yul yang dag par shes pa ni ma yin te/ de yang gang gi phyir/ 'di ni mtha' gnyis yod par smra ba la/ /yod pa thams cad nges par 'jig 'gyur gyi/ /mtha' gnyis smra bzlog par byed pa
<p>45a.7</p>la/ /de la brten pa ma lus zad par 'gyur/ /mtha' gnyis su smra ba khas len pa rnams kyis ni de las mtha' gcig bkag na nges par mtha' gnyis par ltung bar thal bar 'gyur gyi/ mtha' gnyis su smra ba sel ba rnams ni/ sgro btags pa ma lus pa dang bral ba nyid du khas blangs pa
<p>45b</p>
<p>45b.1</p>la nyes pa gang yang rung ba 'di dag ga la yod/ de yang / byang chub la gnas dam bcas dang / /spyod dang sems ni yod min te/ /don gyis gang zhig med gyur pa/ /de la med ces ji skad bshad/ /yod pa sun 'byin gyur 'di la/ /don gyis med par grangs gyur na/ /med nyid sun
<p>45b.2</p>'byin pa nyid kyis/ /yod pa nyid du cis mi 'dren/ /zhes bya ba dang / de bzhin du/ yod dang med dang yod med min/ /gang la phyogs ni yod min pa/ /de la klan ka ring pos kyang / /smra bar nus pa ma yin no/ /zhes bshad pa yin no/ /de bas na stong pa nyid kyi ngo bo nyid kho na chos thams
<p>45b.3</p>cad spros pa med pa nyid yin gyi stong pa nyid spros pa ma yin la/ spros pa med pa khong du chud pa ni shes rab yin no zhes bya bar gnas so/ /thabs gang zhig yin zhes bya ba 'dir brjod par bya ste/ thabs ni byang chub sems dpa' yi/ /'gro la snying rje chen po ste/ /de yang dmigs pa'i
<p>45b.4</p>dbye ba yis/ /rnam pa gsum du 'gyur ba yin/ /zhes bya ba'o/ /de la thabs ni bcom ldan 'das yum snying rje chen po yin la/ dmigs pa'i dbye bas rnam pa gsum du 'gyur te/ de la sems can la dmigs pa ni gang sdug bsngal gyis sdug bsngal ba nyid dang / 'gyur ba'i
<p>45b.5</p>sdug bsngal nyid kyis nyin re zhing yongs su gdungs pa'i sems can la dmigs te skye ba'o/ /chos la dmigs pa ni gang skad cig ma re re zhing mi rtag pa'i phongs pa nyid du kun du ltung ba'i chos thams cad la dmigs nas skye ba'o/ /dmigs pa med pa ni chos thams cad dngos po med
<p>45b.6</p>pa dmigs pa med par bsgom pa las byung ba'o/ /ji ltar na de dag bsgom pa dang lhan cig gam tha dad ce na/ de brjod par bya ste/ shes rab thabs bdag can de nyid/ /dbyer med bzhin du gcig nyid de/ /de bzhin de yi bsgom pa ni/ /goms pa tha dad gyur pa yin/ /dmigs pa med
<p>45b.7</p>pa'i snying rje bsgom pa'i gnas skabs su ni thabs dang shes rab de'i bdag nyid yin gyi snying rje cig shos bsgom pa'i gnas su ma yin te/ de dngos po'i ngo bo nyid la dmigs pa nyid kyis spros pa med pas shes rab kyi rang bzhin dang gcig pa yin par mi 'thad do/ /de bas na bdag nyid
<p>46a</p>
<p>46a.1</p>du bsgoms pas lhan cig bsgoms pa nyid thabs dang shes rab kyi tha snyad kyis dbye bar yang rnam par gzhag par byas pa de ltar sngar bstan pa dang phyis ston par 'gyur ro/ /yang dmigs pa med pa'i snying rje sgom pa'i gnas skabs su thabs dang shes rab de'i bdag
<p>46a.2</p>nyid can du bsgom par ji ltar 'gyur zhe na/ brjod par bya ste/ dngos kun rang bzhin bdag nyid du/ /rnal 'byor snying rje can gyur pa/ /bsgom pa'i rim pa phyi nas ni/ /phyag rgya che bdag nyid can 'gyur/ /rnal 'byor pa bsgom pa'i rim pa nyid las dngos po thams cad kyi bdag
<p>46a.3</p>nyid can du gyur nas snying rje chen po'i rang bzhin can du 'gyur ro/ /de'i 'og tu ni phyag rgya chen po'i bdag nyid can du 'gyur ro zhes bya ba'i mdor bsdus pa yin no/ /de la thabs dang shes rab de'i bdag nyid du bsgom pa'i man ngag ni 'di yin te/ /dang por re zhig rnal 'byor pas
<p>46a.4</p>rang gi lhag pa'i lha'i rnal 'byor du skad cig ma nyid kyis bskyed la rim pa 'dis dngos po thams cad kyi ngo bo nyid du bdag nyid bsgom par bya'o/ /de la bdag nyid gti mug gi ngo bo nyid rnam par snang mdzad kyi bdag nyid yin pas na 'gro ba thams cad la khyab pa'i gzugs kyi phung po'i
<p>46a.5</p>rang bzhin can no/ /bdag ni nga rgyal dang / 'dod chags dang / phrag dog dang / zhe sdang gi ngo bo nyid rin chen 'byung ldan dang / 'od dpag med dang / don yod par grub pa dang / mi bskyod pa'i bdag nyid can yin pas 'gro ba thams cad la khyab pa'i tshor ba dang / 'du shes dang / 
<p>46a.6</p>'du byed dang / rnam par shes pa'i phung po'i bdag nyid can no/ /de ltar dngos po thams cad kyi bdag nyid du gyur nas sems can la dmigs pa dang / chos la dmigs pa'i snying rje chen po mngon sum du byas la/ dngos po dang dngos po med pa dang rang gi dngos po dang gzhan gyi
<p>46a.7</p>dngos po la sogs pa'i yid la byed pa spangs te thams cad las sems yang dag par bsdus la cung zad kyang mi bsam par bya'o/ /de ltar na ci la yang mi sems pa'i rnal 'byor pa sngon chad yun ring du bla ma sten par byed pa las gang bla ma'i drin gyis/ bcom ldan 'das yum shes
<p>46b</p>
<p>46b.1</p>rab kyi pha rol tu phyin pa skye bar 'gyur te/ tshad mas gzhal ba dang / gzhal bar bya ba'i 'bras bu'i rnam par dbye ba las yang dag par ldog pas rang snang ba'i ngo bo nyid dang / spros pa med pa nyid kyis spros pa'i bdag nyid can gyi 'khor ba sdug bsngal gyi rang bzhin can dang bral
<p>46b.2</p>bas mchog tu dga' ba'i bdag nyid can me long lta bu'i sbyor bas yang dag par rtogs la/ de'i mthus kye ma'o gti mug gi mthu gang gis sems can 'di rnams mya ngan las 'das pa'i bdag nyid can yin du zin kyang bdag nyid kyis mi shes na/ ji ltar na 'di bdag gis khong
<p>46b.3</p>du chud par bya zhes rnam par bsams nas de'i bdag nyid can du sems can thams cad bsams na dmigs su med pa'i snying rje gang yin pa des skye bar 'gyur la/ de'i bdag nyid can gyi rang nyid dngos po thams cad kyi ngo bo nyid du bsam par bya'o/ /de nas dngos po thams
<p>46b.4</p>cad kyi bdag nyid can gyi rnal 'byor pa snying rje chen po'i bdag nyid can bsgom pa stobs su gyur nas de'i 'og tu dngos po thams cad kyi ngo bo nyid kyi snying rje chen po'i bdag nyid can du rang nyid bcom ldan 'das yum shes rab kyi ming gzhan yang phyag rgya chen po zhes bya ba de'i
<p>46b.5</p>bdag nyid kyi tha mi dad pa'i ngo bo nyid du chu dang 'o ma ltar gcig tu 'dres par gyur pa blta bar bya'o/ /gang gi tshe/ de ltar gyur pa de yi tshe/ /de yi bdag nyid can bsgom pa/ /de nyid yongs su gsal bar 'gyur/ /des na rnal 'byor 'di rgyas pas/ /bsod nams kun gyi rang bzhin
<p>46b.6</p>gsungs/ /zhes pa ste/ rnal 'byor 'di gnas skabs der thabs dang shes rab kyi ngo bo nyid gnyis su med pa'i rang bzhin can yin pas na bsod nams thams cad kyi rang bzhin can te/ de bzhin gshegs pa thams cad kyi sku dang / gsung dang / thugs rdo rje'i bdag po byang chub kyi
<p>46b.7</p>sems rdo rje'i ngo bo nyid yin la/ de yang thabs dang shes rab gnyis su med pa'i rang bzhin can nyid yin pa'i phyir ro/ /gong ma de dag ni sgro btags pa'i ngo bo nyid tsam du zad pas na de kho na nyid ni ma yin no zhes rtog na/ de ni ma yin te/ gang gi phyir sgro btags pa 'di ni phyi rol te/ rang gi ngo bo
<p>47a</p>
<p>47a.1</p>nyid mtshan nyid/ /de bas rnal 'byor shes de'i bdag /rang nyid kun gyi rang bzhin gtso/ /zhes pa ste/ phyi rol gyi shes pa sgro btags pa yin gyi rang gi ngo bo nyid ma yin no/ /yang ci skad du/ sgra don 'dzin byed gang gang du/ /shes de der ni btags pa yin/ /rang gi ngo bo
<p>47a.2</p>sgra don min/ /der ni ma lus mngon sum yin/ /de bas na thabs dang shes rab kyi ngo bo nyid gnyis su med pa'i rnal 'byor pa ni rang rig pa'i mngon sum gyi tshad ma yin par grags pas sgro btags pa tsam ma yin no/ /gzhan yang / spros pa med cing snang ba med/ /thabs shes
<p>47a.3</p>gnyis med bdag can gtso/ /rnal 'byor pa de spros bdag gam/ /sgro btags pa ni ji ltar 'gyur/ /gal te gnas skabs de gnas yongs su gyur pa'i rnal 'byor pa/ spros pa med pa'i phyag rgya chen po gnyis su med pa'i ye shes kyi ngo bo nyid rang rig par grags par gyur pa de la spros
<p>47a.4</p>pa'i rang bzhin gyi sgro btags pa gang ci yang rung ba de dag ci ltar yod de/ de yang / shes rab thabs dngos zhi ba 'di/ /de nyid mchog tu bshad pa ste/ /'di nyid gnyis med ye shes te/ /byang chub sems mchog 'di yin no/ /kun rtog thams cad rnam spangs pas/ /gnas ni
<p>47a.5</p>yongs su gyur pa yin/ /'di ni 'jig rten 'das ye shes/ /thub pa chen po'i chos sku yin/ /rdo rje rdo rje sems dpa' 'di/ /sangs rgyas byang chub bla med yin/ /rnal 'byor kun dang lhag rnal 'byor/ /rnal 'byor 'di ni bla na med/ /shin tu gtso 'gyur rnal 'byor 'di/ /de
<p>47a.6</p>nyid bsdus par nges mdzad la/ /dam tshig chen po'i rgyud dang ni/ /dpal ldan rdo rje rtse mo dang / /theg chen mngon par rtogs pa dang / /dpal ldan rdzogs sangs 'dus mdzad dang / /dpal mchog dang po'i rgyud dang ni/ /dpal ldan rdo rje bde chen dang / /dpal ldan 'dus pa'i rgyud
<p>47a.7</p>du ni/ /rnal 'byor 'di ni bla med par/ /dngos grub thams cad sgrub mdzad pa'i/ /thugs kyi rdo rjer gsungs pa yin/ /gang 'dir rgyal ba'i sras po rnams/ /phyin ci log las 'das gyur pa/ /de ni ring po mi thogs par/ /'jig rten gsum las sangs rgyas 'gyur/ /ces gsungs pa
<p>47b</p>
<p>47b.1</p>dang / rnal 'byor pa ni sgro btags dang / /skur mtha' gang dang gang dag gi / /dbye ba de dang der brten pa/ /de nyid tshul du ldog pa yin/ /de dang de tshul la gnas pa/ /kun mkhyen ye shes dngos rang nyid/ /rdzogs pa'i byang chub sems dpa'i bdag /pha rol phyin kun rang bzhin
<p>47b.2</p>can/ /de kho na nyid kyi rnal 'byor pa de sgro btags pa ma lus pa las ldog pas mngon par byang chub pa rnam pa lnga'i rang bzhin can gyi dkyil 'khor ba'i lha rnams kyi bdag nyid can dang / pha rol tu phyin pa thams cad kyi rang bzhin du rnam par gzhag pa yin no/ /de la 'dod
<p>47b.3</p>chags la sogs pa'i dri ma ma lus pa dang bral ba nyid de nyid de las gzhan pa'i khyad par can gyi rgyur gyur pa nyid kyis na me long lta bu'i ye shes kyi ngo bo nyid dang / dbye ba ma lus pa dang bral ba'i rang bzhin nyid kyis na mnyam pa nyid kyi ye shes kyi ngo bo nyid dang / phyin ci log ma
<p>47b.4</p>lus pa dang bral ba'i rang bzhin nyid kyis na so sor rtog pa'i ye shes kyi ngo bo nyid dang / 'gro ba ma lus pa'i phan pa bskyed pa'i rgyur gyur pas bya ba sgrub pa'i ye shes kyi ngo bo nyid dang / gzung ba dang / 'dzin pa rnam pa gnyis dang bral bas chos kyi dbyings shin tu rnam par dag
<p>47b.5</p>pa'i ngo bo nyid yin no/ /de bas na me long lta bu'i ye shes la sogs pa'i bdag nyid can mi bskyod pa la sogs pa de bzhin gshegs pa lnga'i bdag nyid can yang de nyid yin pas sangs rgyas thams cad kyi ngo bo nyid yin no/ /de nyid ni nye bar dmigs pa rnams las ldog pas stong
<p>47b.6</p>pa nyid kyi bdag nyid can yin pa'i phyir rdo rje sems ma'o/ /mtshan ma ma lus pa las ldog cing mtshan ma med pa'i bdag nyid can yin pas rin chen sems ma'o/ /log pa'i smon lam las log cing smon pa med pa'i bdag nyid can yin pas na chos kyi sems ma'o/ /phyin ci log
<p>47b.7</p>gi mngon par 'du byed pa las ldog cing mngon par 'dus ma byas pa'i bdag nyid can yin pas na las kyi sems ma ste/ rdo rje sems ma la sogs pa rigs kyi yum bzhi ni go rims bzhin du stong pa nyid la sogs pa rnam par thar pa'i sgo bzhi'i ngo bo nyid yin pa'i phyir ro/ /de bzhin du de
<p>48a</p>
<p>48a.1</p>nyid ni snod kyi 'jig rten gyi mthar rtog pa las log cing chen po stong pa nyid kyi ngo bo nyid du gyur pa'i byang chub tu sems bskyed pa'i rgyur gyur pas rdo rje sems dpa'o/ /mig la sogs pa la nye bar dmigs pa las ldog cing nang stong pa nyid kyi ngo bo nyid du gyur pa dang / 
<p>48a.2</p>byang chub tu sems bskyed pa rnams kyi 'gugs pa'i rgyur gyur pas rdo rje rgyal po'o/ /gzugs la sogs pa nye bar dmigs pa las ldog pas phyi stong pa'i bdag nyid can du gyur pa dang / bkug pa rnams kyi rjes su chags pa'i rgyur gyur pas rdo rje chags pa'o/ /phyi dang nang gi
<p>48a.3</p>skye mched dang lus dang gnas su nye bar dmigs pa las ldog pas phyi dang nang gi stong pa'i bdag nyid du gyur pa dang / chags pa med pa'i sems can rnams kyi yid bde ba skyed pa'i rgyur gyur pas rdo rje legs pa'o/ /ming dang gzugs la sogs pa'i bag chags kyi gnas
<p>48a.4</p>yongs su gyur pa nyid kyis me long lta bu'i ye shes de'i rkyen du gyur pa chen po stong pa nyid la sogs pa bzhi po'i ngo bo nyid ni rdo rje sems dpa' la sogs pa yin no/ /stong pa nyid du nye bar dmigs pa las ldog pas stong pa nyid stong pa nyid kyi bdag nyid can du gyur pa dang / byang
<p>48a.5</p>chub kyi sems mngon par 'phel ba rnams kyi rgyal tshab tu dbang bskur ba'i rgyur gyur pas na rdo rje rin chen no/ /don dam par nye bar dmigs pa las ldog cing / don dam pa stong pa nyid kyi bdag nyid can du gyur pa dang / dbang bskur ba rnyed pa rnams la mi 'jigs pa rab tu
<p>48a.6</p>sbyin pa'i mtshan nyid can gyi gzi brjid kyi rgyur gyur pas na rdo rje gzi brjid do/ /'dus byas pa'i bsod nams kyi tshogs su nye bar dmigs pa las ldog pas 'dus byas stong pa nyid kyi bdag nyid can du gyur pa dang / gzi byin thob pa rnams la byams pa'i mtshan nyid can gyi
<p>48a.7</p>mtshan ma'i rgyur gyur pas na rdo rje dbal lo/ /'dus ma byas pa'i byang chub kyi tshogs kyi nye bar dmigs pa las ldog pas 'dus ma byas pa'i stong pa nyid kyi bdag nyid can du gyur pa dang / byams pa'i rgyal mtshan bsgreng ba'i mtshan ma can rnams la chos kyi sbyin pa bla na
<p>48b</p>
<p>48b.1</p>med pa'i rgyur gyur pas na rdo rje bzhad pa'o/ /nyon mongs pa can gyi yid gnas gyur pa'i ngo bo nyid kyis mnyam pa nyid kyi ye shes dang / ji skad du bshad pa'i de'i phyin ci log spong ba'i mnyam pa nyid kyi ye shes kyi rkyen du gyur pa stong pa nyid la sogs pa bzhi'i ngo bo nyid ni rdo rje rin po che
<p>48b.2</p>la sogs pa yin no/ /sgro btags pa dang skur pa btab pa'i mthar nye bar dmigs pa las ldog pas shin tu stong pa nyid du gyur pa dang / chos kyi sbyin pa'i yid bde ba de la zhugs pa rnams kyi ting nge 'dzin gyi rgyur gyur pas na rdo rje chos so/ /'khor bar nye bar dmigs pa las ldog
<p>48b.3</p>pas thog ma dang tha ma med pa'i stong pa nyid kyi bdag nyid can du gyur pa dang / ting nge 'dzin rdzogs pa rnams kyi de kho na nyid ye shes skyed pa'i rgyur gyur pas rdo rje rnon po'o/ /dge ba'i phyogs yongs su mi gtong ba'i nye bar dmigs pa las ldog pas dor ba med pa stong pa nyid kyi bdag
<p>48b.4</p>nyid can du gyur pa dang / ye shes thob pa rnams kyi chos kyi 'khor lo bskor ba'i rgyur gyur pas na rdo rje rgyu'o/ /chos thams cad kyi rang bzhin la nye bar dmigs pa las ldog pas rang bzhin stong pa nyid kyi bdag nyid du gyur pa dang / chos kyi 'khor lo bskor bar zhugs pa rnams kyi gdul
<p>48b.5</p>bya'i skye bo rnams kyi ngo bor chos ston par rab tu 'jug pa'i rgyur gyur pas ni rdo rje smra ba'o/ /rnam par rtog pa gnas gyur pa'i ngo bo nyid kyi so sor rtog pa'i ye shes ji skad du bshad pa'i phyin ci log las rnam par dben pa'i ngo bo nyid kyis de'i 'khor du gyur pa shin tu stong pa nyid la sogs pa
<p>48b.6</p>bzhi'i ngo bo nyid du gyur pa nyid ni rdo rje chos la sogs pa'i ngo bo nyid do/ /stobs dang mi 'jigs pa la sogs pa'i tshul gyis chos kyi sku nye bar dmigs pa la sogs pas chos thams cad stong pa nyid kyi bdag nyid can du gyur pa dang / don dam pa'i skal ba can rnams kyi sprul pa'i mchod pa'i
<p>48b.7</p>las kyi rgyur gyur pas na rdo rje las so/ /rang dang spyi'i mtshan nyid du nye bar dmigs pa'i mtshan nyid las ldog pas na mtshan nyid kyi bdag nyid can du gyur pa dang / las la rab tu zhugs pa rnams kyi sprul pa'i rgyur gyur pas na rdo rje srung ba'o/ /nye bar mi dmigs pa dang / nye bar dmigs pa
<p>49a</p>
<p>49a.1</p>las ldog pas na mi dmigs pa stong pa nyid kyi bdag nyid can du gyur pa dang / srung ba la zhugs pa rnams kyi bgegs nye bar zhi ba'i rgyur gyur pas na rdo rje gnod sbyin no/ /dngos po med pa dang / dngos po mi dmigs pa las ldog pas na dngos po med pa'i ngo bo nyid
<p>49a.2</p>kyi stong pa nyid kyi bdag nyid can du gyur pa dang / de ltar bya ba byas pa sgrub pa la 'jug pa rnams kyi sku dang gsung dang thugs rdo rjer byed pas dngos grub thams cad rdzogs pa'i rgyur gyur pas na rdo rje khu tshur ro/ /mig la sogs pa'i rnam par shes pa gnas gyur pa'i ngo bo nyid kyis bya
<p>49a.3</p>ba sgrub pa'i ye shes ji skad bshad pa'i phyin ci log rnams las dben pa'i ngo bo nyid kyi de'i 'khor du gyur pas chos thams cad stong pa nyid la sogs pa'i ngo bo nyid ni rdo rje las la sogs pa bzhin no/ /de bzhin du ser sna dang / tshul khrims 'chal ba dang / khro ba dang le lo la
<p>49a.4</p>sogs pa nye bar dmigs pa las ldog cing de'i gnyen po nyid kyis sbyin pa dang / tshul khrims dang / bzod pa dang / brtson 'grus kyi pha rol tu phyin pa'i bdag nyid can du gyur pas phyag rgya chen po gnyis su med pa'i ye shes kyi rnal 'byor gyi dbang phyug de ni gsang ba'i mchod pa'i
<p>49a.5</p>ngo bo nyid rdo rje sgeg mo dang / phreng ba ma dang / glu ma dang / gar ma'i bdag nyid can te/ rdo rje sgeg mo la sogs pa ni sbyin pa la sogs pa'i pha rol tu phyin pa'i ngo bo nyid yin pa'i phyir ro/ /de bzhin du shes rab 'chal pa dang / rnam par g.yeng ba dang log pa'i smon lam dang / thabs
<p>49a.6</p>med pa las ldog pas shes rab dang / bsam gtan dang / smon lam dang / thabs kyi pha rol tu phyin pa'i bdag nyid can du gyur pa'i phyag rgya chen po gnyis su med pa'i ye shes kyi ngo bo nyid kyi rnal 'byor gyi dbang phyug de nyid ni phyi'i mchod pa'i rang bzhin rdo rje bdug pa dang / me
<p>49a.7</p>tog dang / mar me dang / dri'i ngo bo nyid yin te/ rdo rje bdug pa la sogs pa ni rim pa bzhin du shes rab kyi pha rol tu phyin pa la sogs pa bzhi'i ngo bo nyid yin pa'i phyir ro/ /de nyid ni theg pa chen po la mngon par yid ches pa med pa las ldog pas dad pa'i bdag nyid can te/ thabs
<p>49b</p>
<p>49b.1</p>chen po'i ngo bo nyid yin pas na rdo rje lcags kyu'o/ /theg pa chen po la mi 'jug pa las ldog cing brtson 'grus kyi bdag nyid can gyi spyod pa'i ngo bo nyid du gyur pas na rdo rje zhags pa'o/ brjed ngas pa la zhugs pa las ldog cing dran pa'i bdag nyid can bar du gcod pa'i dgos pa
<p>49b.2</p>las ldog pa'i bdag nyid can yin pas na rdo rje lcags sgrog go/ /chos mi shes pa las ldog pa'i ting nge 'dzin gyi bdag nyid can yin zhing chos thams cad ma skyes par ston pa nyid du gyur pas na rdo rje 'bebs pa'o/ /des na thabs dang shes rab kyi bdag nyid can gyi rnal
<p>49b.3</p>'byor chen po de nyid ni dad pa dang / brtson 'grus dang / dran pa dang / ting nge 'dzin gyi ngo bo nyid du gyur pas/ rdo rje lcags kyu la sogs pa sgo srung bzhi'i ngo bo nyid yin no/ /gang phyir shes rab thabs bdag can/ /dang po'i sbyor ba'i rang bzhin 'di/ /de phyir byang chub
<p>49b.4</p>sems kun bdag /dkyil 'khor gyi ni bdag po yin/ /rnal 'byor pa'i phyag rgya chen po dang gnyis su med pa'i ye shes kyi rang bzhin ni thabs dang shes rab kyi bdag nyid can yin pa'i phyir dang po'i sbyor ba'i rang bzhin te/ byang chub pa'i bdag nyid can gyi sems dpa' ma lus
<p>49b.5</p>pa'i bdag nyid can ma yin pas na dkyil 'khor gyi rgyal po'i mchog gi rang bzhin can yin no/ /de bsgom pa nyid ni ting nge 'dzin gnyis bsgom pa yongs su rdzogs pa yin par blta bar bya'o/ /gang phyir ji skad bshad stong pa/ /rnam pa bcu drug bdag nyid 'di/ /des ni byams
<p>49b.6</p>sogs ting 'dzin bdag /byang chub sems dpa'i bdag can yin/ /'di ni stong pa bcu drug gi bdag nyid can yin pa'i phyir stong pa bcu drug gi rang bzhin can gyi ting nge 'dzin gyi bdag nyid can gyi byang chub sems dpa' bcu drug kyang yin no/ /de dag kyang byams pa dang / 
<p>49b.7</p>mthong ba don yod dang / ngan song thams cad spong ba dang / mya ngan dang mun pa thams cad nges par 'joms pa'i blo gros dang / spos kyi glang po dang / dpa' bar 'gro ba dang / nam mkha'i mdzod dang / ye shes tog dang / 'od dpag med dang / zla 'od dang / bzang skyong dang / dra ba can
<p>50a</p>
<p>50a.1</p>gyi 'od dang / rdo rje snying po dang / blo gros mi zad pa dang / spobs pa brtsegs pa dang / kun du bzang po'o/ /gang phyir thabs chen bdag nyid pas/ /'di ni thabs kun rang bzhin yin/ /de'i phyir 'jig rten pa'i ye shes/ /ting 'dzin kun bdag nyid can yin/ /
<p>50a.2</p>tshangs pa la sogs pa nas ba lang rdzi'i bar du sems can gang ci yang rung ba la yod pa'i shes pa'am/ mnyam par gzhag pa gzhan gyi dgos pa'i thabs su gyur pa de thams cad de nyid du de'i yin te/ thabs thams cad kyi bdag nyid can yin pa'i phyir ro/ /gang tshe yang dag
<p>50a.3</p>bshad pa'i rim pa yis/ /rnal 'byor pa ni mnyam par gzhag gyur pa/ /de tshe de ni mgon rtog mi mnga' yang / /ji srid ji skad bshad pa nyid du bzhed/ /de ltar na re zhig rnal 'byor pa gang gi tshe rnal 'byor pa spros pa med pa'i shes rab dang / thabs kyi rnal 'byor gyi bdag
<p>50a.4</p>nyid can yin pa de'i tshe thams cad mkhyen pa'i rang bzhin can te/ dkyil 'khor pa'i lha ma lus pa'i bdag nyid can dang / pha rol tu phyin pa ma lus pa'i rang bzhin du mgon pos yang dag par 'jog par mdzad do/ /gang tshe de ni rnal 'byor de las langs gyur kyang / /de
<p>50a.5</p>tshe'ang de nyid du na de bzhin nyid bdag can/ /spyod lam ma lus par rtogs pa yi langs pa dag /bdag nyid lus ni kun nas rnam par bsgom par bya/ /de tshe'ang kun la kun du rnam par gnas/ /ji skad bshad pa'i de nyid bdag nyid can du 'dod/ /de bas gnas skabs
<p>50a.6</p>gnyis dang yang dag ldan bdag nyid/ /rgyal ba mgon po ci 'dra de lta nyid du 'dod/ /de kho na nyid kyi rnal 'byor mngon sum du byed pa'i gnas skabs dang / lhag par mos pa'i gnas skabs te/ ming gzhan du na mnyam par ma bzhag pa'i sbyor ba zhes bya ba dang ldan pa'i de kho na nyid
<p>50a.7</p>kyi rnal 'byor pa'i rdo rje slob dpon ni de bzhin gshegs pa thams cad kyi byang chub kyi sems rdo rje'i ngo bo nyid du bstan to/ /de yang 'phags pa gsang ba 'dus pa las/ bcom ldan 'das de bzhin gshegs pa thams cad kyi sku dang gsung dang thugs rdo rje gsang ba 'dus par mngon par
<p>50b</p>
<p>50b.1</p>rtogs pa'i slob dpon la de bzhin gshegs pa thams cad kyis ji ltar blta bar bgyi/ rigs kyi bu de bzhin gshegs pa thams cad dang / byang chub sems dpa' thams cad kyis byang chub kyi sems su blta bar bya'o/ /de ci'i phyir zhe na/ slob dpon ni byang chub kyi sems dang mnyam
<p>50b.2</p>zhing rnam pa gnyis su dbyer med do/ /rigs kyi bu mdor bstan na/ phyogs bcu'i 'jig rten gyi khams na/ sangs rgyas dang byang chub sems dpa' ji snyed 'khod cing 'tsho la skyong ba de dag thams cad dus gsum du lhags nas/ slob dpon de la de bzhin gshegs pa thams
<p>50b.3</p>cad kyi mchod pas yang dag par mchod nas/ sangs rgyas kyi zhing der yang 'gro zhing de dag rdo rje'i yi ge yang 'di skad du 'byin to/ /bdag cag de bzhin gshegs pa thams cad kyi pha'o/ /bdag cag de bzhin gshegs pa thams cad kyi ma'o zhes bya ba nas/ bdag cag de
<p>50b.4</p>bzhin gshegs pa thams cad kyi ston pa'o zhes bya ba'i bar du'o/ /'di lta ste dper na/ rigs kyi bu sangs rgyas bcom ldan 'das phyogs bcu na ji snyed bzhugs pa dang / sangs rgyas bcom ldan 'das de rnams kyi sku dang gsung dang thugs rdo rje las byung ba'i bsod nams kyi
<p>50b.5</p>phung po ji snyed pa de bas kyang slob dpon gyi ba spu'i bu ga gcig gi bsod nams khyad par du 'phags so/ /de ci'i phyir zhe na/ rigs kyi bu byang chub kyi sems ni sangs rgyas kyi ye shes kyi snying por gyur pa'o/ /skye ba'i gnas su gyur pa nas thams cad mkhyen pa'i ye shes kyi 'byung
<p>50b.6</p>gnas yin pa'i bar du'o zhes ji skad gsungs pa yin no/ /de nyid kyis na sbyor de las/ /shes rab thabs kyi rang bzhin gtso/ /dngos grub thams cad kun 'byung bar/ /rdzogs pa'i sangs rgyas kun gyis gsungs/ /de nyid las bcom ldan 'das de bzhin gshegs pa
<p>50b.7</p>thams cad kyi sku dang gsung dang thugs kyi dngos grub gang la gnas/ de bzhin gshegs pa thams cad kyis gsungs pa/ sku gsum gyi gsang ba sku dang gsung dang thugs rdo rje ni rdo rje slob dpon gyi sku dang gsung dang thugs rdo rje la gnas so/ /sku dang gsung dang thugs rdo rje gang du gnas
<p>51a</p>
<p>51a.1</p>gang na yang ma yin no zhes ji skad gsungs pa ste/ stong pa nyid kyi ngo bo nyid yin pa'i phyir ro zhes bya bar dgongs so/ /yang shes rab dang thabs kyi rang bzhin gnyis su med pa'i ye shes bsgom pa 'di nyid ni don dam pa can gyi gsang sngags kyi spyod pa ste/ de yang
<p>51a.2</p>gang gi phyir/ ye shes don gyi yid kyi gzugs/ /sngags ni ye shes yin par bshad/ /gnyis med yid ni skyob pas na/ /gal te de lta na yang sngags/ /skad kyi dbyings las mA na dz+nyA ni zhes pa dang / mA na a ba bo d+ha ne zhes bya ba yid ni shes pa la bya ba'am/ yid ni khong du
<p>51a.3</p>chud pa la bya ba'i phyir dang gtso bo'i don du nges pas ji skad du bshad pa'i phyag rgya chen po gnyis su med pa'i rang bzhin can stong pa nyid kyi ye shes nyid la sngags zhes bya ba'am/ yang na de lta bu'i ye shes bsgom pas sgrib pa rnam pa gnyis spangs nas kun du bzang po nyid thob pa
<p>51a.4</p>ni yid skyob pa'i don gyis de nyid ni sngags nyid de/ de nyid bsdus pa'i rgyud du yang / /sems ni so sor rtogs pa yi/ /phyag rgya che dang mnyam sbyor ba'i/ /bsgom pa nyid la bya bar bshad/ /de nyid kyis na dpal de kho na bsdus pa'i rgyud las phyag rgya chen po dang gnyis
<p>51a.5</p>su med pa'i ye shes kyi dbang du mdzad nas gsungs pa ni/ /rigs kyi bu rang gi sems la so sor rtog cing mnyam par zhog la rang bzhin gyis grub pa'i sngags 'di ci dgar zlos shing bsgrub par gyis shig ces bya ba yin te/ 'di yang oM la sogs pa kun rdzob kyi sngags
<p>51a.6</p>yin la de bsgrubs pa las sems so sor rtogs par byed pa ni don dam pa'i sngags nyams su len pa yin la/ sems so sor rtogs pa yang phyag rgya chen po gnyis su med pa'i ye shes mngon sum du byed pa yin no/ /de bas na gzhon nu don thams cad grub pas kyang sngags
<p>51a.7</p>nyams su len pa de nyid de bzhin gshegs pa thams cad kyis mgrin gcig tu bstan pa las bsgrubs te smras pa ni/ de bzhin gshegs pa thams cad rang gi snying gar zla ba'i dkyil 'khor gyi rnam par mthong lags so zhes bya ba ste/ ye shes de nyid 'dod chags pa'i dri ma ma lus
<p>51b</p>
<p>51b.1</p>pa dang bral ba nyid kyis 'od gsal ba'i rang bzhin can yin pa dang / bsod nams dang ye shes kyi tshogs thams cad kyi bdag nyid can nyid kyis 'gro ba ma lus pa/ kun du tshim par byed pa'i rang bzhin can yin pa'i phyir dang / dpal rdo rje sems dpa' la sogs pa'i sprul pa'i
<p>51b.2</p>'od zer rnams kyis sems can gyi khams thams cad kyi dgos pa'i don byed par nus pa'i phyir dang / nam mkha'i khams kyi mthar thug pa'i phyogs kyi tshogs thams cad khyab pa nyid kyis na/ zla ba'i dkyil 'khor dang 'dra ba nyid yin pa'i phyir dang / mngon par mtho ba
<p>51b.3</p>dang nges par legs pa'i 'bras bu rgya che ba dang ldan pas/ yongs su rdzogs pa yin pa'i phyir zla ba'i dkyil 'khor lta bu'o/ /rnam snang mngon par byang chub pa'i/ /rgyud rgyal las ni rab gsal bar/ /gnyis med ye shes 'di nyid ni/ /thub pas bsngags zhes
<p>51b.4</p>bya bar gsungs/ /de yang / gzhan yang gsang ba'i bdag pos sngags kyi mtshan nyid ni sangs rgyas thams cad kyis ma mdzad/ de bzhin gshegs pa thams cad kyis ma byas/ byed du ma bcug /rjes su yi rang ba ma yin no/ /de ci'i phyir zhe na/ 'di ni chos thams
<p>51b.5</p>cad kyi chos nyid de/ 'di lta ste/ de bzhin gshegs pa rnams byung yang rung / ma rung yang rung / chos rnams kyi chos nyid de ni ye nas gnas pa ste/ de yang 'di ltar gsang sngags rnams kyi gsang sngags kyi chos nyid do zhes bya ba nas/ gang gi tshe sangs rgyas bcom ldan
<p>51b.6</p>'das 'jig rten du 'byung ba de'i tshe chos nyid de tshul sna tshogs dang / dgongs pa sna tshogs kyi sems can bsam pa sna tshogs pa rnams la tshig sna tshogs dang / yig 'bru sna tshogs dang / yul nges pa'i tshig tu brjod pa sna tshogs dang / dbyangs sna tshogs su go ba
<p>51b.7</p>rnams su byin gyis brlabs te gsang sngags kyi tshul 'chad do zhes ji skad gsungs pa'o/ /dpal ldan 'dus sogs tshig las kyang / /btsun mo shes rab nyid du bshad/ /b+ha ga de yi snying po yin/ /bzhugs pa de yi ngo bo nyid/ /der yang bcom ldan 'das de bzhin
<p>52a</p>
<p>52a.1</p>gshegs pa thams cad kyi sku dang gsung dang thugs rdo rje de bzhin gshegs pa thams cad kyi bdag po snying rje chen po ni rang bzhin byang chub kyi sems rdo rje nyid yin no/ /de'i btsun mo ni phyag rgya chen po bcom ldan 'das yum shes rab ste/ mtshan gzhan yang
<p>52a.2</p>kun du bzang mo zhes bya ba'o/ /b+ha ga ni snying po ste mi gzhan yang stong pa nyid ces bya'o/ /bcom ldan 'das der bzhugs pa de ni de'i bdag nyid can du gyur nas tha dad pa'i dbye bas thams cad dang bral bas gcig tu 'dres par gyur pas 'khor ba ji srid par brjod du med pa'i byang
<p>52a.3</p>chub sems dpa' dang / de bzhin gshegs pa rnams dang / phyag rgya dang / dkyil 'khor dang / sngags bye ba dang / lhan cig rnam par rtog pa mi mnga' bar gyur kyang sngon gyi 'phen shugs kyis sems can thams cad la ci bgyi zhes bya ba'i tshul gyis rnam par bzhugs so
<p>52a.4</p>zhes bya ba'i don to/ /de yang / kun rtog rlung ni thams cad kyis/ /mi g.yo yid bzhin nor bu bzhin/ /de ltar bzhugs kyang sems can gyi/ /bsam pa ma lus rdzogs par mdzad/ /ces ji skad bshad pa'o/ /de bzhin rgyud ni bzhi rnams su/ /sngags kyi de nyid dam
<p>52a.5</p>pa 'di/ /gdul bya'i bsam rjes 'jug mdzad pa'i/ /mgon pos rjes su dpags te bstan/ /sngags kyi de nyid mi shes pa/ /mi nus gang yin de don du/ /zla ba rdo rje sogs rim gyis/ /bskyed pa'i sgom pa bstan pa yin/ /'di nyid las ni mngon dgongs nas/ /sngags
<p>52a.6</p>kyi de nyid yongs gsal ba/ /de gsal mdzad par dgongs pas de/ /bcom ldan rdo rje can gyis gsungs/ /gleng gzhi'i dbang du mdzad nas kyang / /sngags ni gang zhig gsungs gyur pa/ /de las de nyid yin par gsungs/ /lhag ma zhar la 'ong par bzhed/ /de nyid kyis rnam
<p>52a.7</p>par snang mdzad mngon par byang chub pa'i rgyud la sogs pa ji skad du bshad pa'i sngags kyi de kho na nyid bstan pa sngon du 'gro bas zhar la kun rdzob tu sngags kyi mtshan nyid gsungs pa yin no/ /de yang / rdzogs sangs rgyas kyi gsang sngags ni/ /tshig dang ming dang brda yis mtshan/ /tshig de
<p>52b</p>
<p>52b.1</p>dbang du gyur pas na/ /gsang sngags don rnams thams cad sgrub/ /kha cig bskul ba'i tshig dang ldan/ /kha cig rang ming thog mar smos/ /hUM dang phaT dang ldan pa ni/ /gtsug tor rnams kyi yin par bsngags/ /zung zo choms shig ces pa dang / /snun sod drol cig ces pa ni/ /
<p>52b.2</p>phyag brnyan rnams dang khro bo yi/ /gsang sngags yin par khro bos gsungs/ /na ma swA hA la sogs ldan/ /ting nge 'dzin ni rtogs pas mtshan/ /zhi ba yi ge rnam par dag /re ba thams cad rdzogs byed pa'i/ /gsang sngags sangs rgyas thams cad dang / /byang chub
<p>52b.3</p>sems dpa' skyob pa yin/ /zhes bya ba la sogs pa rgya cher gsungs pa dang / de bzhin du 'phags pa de kho na nyid bsdus pa la sogs pa'i rgyud rnal 'byor dang spyod pa dang / bya ba'i dbye bas phye ba rnams su gang zla ba dang rdo rje la sogs pa'i tshul gyis bskyed pa'i rim pa de yang
<p>52b.4</p>don dam pa'i sngags kyi de kho na nyid la 'jug par bya ba'i don nyid yin no/ /de bas na sngags pa rnams kyis ji skad du bshad pa'i spros pa med pa'i phyag rgya chen po gnyis su med pa'i sbyor ba dang ldan pa nyid du bya'o zhes bya bar nges so/ /de la de nyid min sgro btags/ /las ldog pa ni
<p>52b.5</p>nges pa'i rgyu/ /de tshul nges par byed pa rnams/ /sgro btags de nyid la rab 'jug/ /de nas sgra de'ang de nyid de/ /don dam nyid du dbyer med yin/ /rdo rje sems dpa' sogs tshul gyis/ /rtog pa bye brag la brten yin/ /zhes rtogs par bya'o/ /dngos po kun gyi rang bzhin can/ /
<p>52b.6</p>rang snang lam du gyur pa yis/ /de tshe bdag nyid de mchod bya/ /zhes bya ba la sogs pa la bdag nyid mchod pa nyid kyis phun sum tshogs pa thob pa dang / rjes su 'brel pa yin na gzugs la sogs pa'i yul thams cad kyis bdag nyid mchod de/ la la ni nyams su myong bar
<p>52b.7</p>gyur pa yang dag pa yin na ji ltar mi 'gal bar 'gyur zhes rtog na de ni ma yin te/ gang gi phyir/ gang tshe khams gsum gang du gang / /sgro btags pa las ma grol ba/ /de tshe de nyid sgro btags pa'i/ /rang bzhin bdag nyid mi smad do/ /sgro btags pa ni rnam pa gnyis te de kho na
<p>53a</p>
<p>53a.1</p>nyid kyi tshul dang de kho na nyid ma yin pa'i tshul lo/ /de la de kho na nyid kyi tshul du bdag tu sgro btags pa ni ma la sogs par sgro btags pa dang 'dra bar gcig nas gcig tu brgyud pas byang chub sgrub par byed pa yin pas na nyes pa med do/ /gang yang la la dag ni
<p>53a.2</p>nyams su myong ba dag kyang 'gegs par byed pa nyid yin na ji ltar mi 'gal zhes smra ba de yang rigs pa ma yin te/ gang gi phyir/ snang dang mi snang yul gcig tu/ /gyur pa 'gal ba nyid 'gyur gyi/ /kun nas ldang ba'i dbye nyid kyis/ /yul gyi dbye ba gnyis su grub/ /las ni
<p>53a.3</p>kun nas ldang ba dang / /kun nas ldang bar byed pa yi/ /dbye bas rnam pa gnyis gnyis so/ /de la lus dang ngag gi las thams cad ni kun nas ldang bar byed pa yin la/ /yid kyi las ni kun nas ldang bar byed pa ma yin no/ /de yang rnam pa gnyis te ma chags pa la sogs
<p>53a.4</p>pa'i tshul dang de las gzhan pa'o/ /de la 'dod chags la sogs pas kun nas bslang ba'i lus dang ngag gi las thams cad ni mi dge ba yin te/ de ni bkag pa yin la/ /ma chags pa la sogs pas kun nas bslang ba thams cad ni dge ba nyid yin no/ /de ltar phyag rgya
<p>53a.5</p>chen po gnyis su med pa'i sbyor ba dang ldan pa'i rnal 'byor bas ni 'gro ba thams cad ma chags pa la sogs pa'i bdag nyid can du rnam par blta'o/ /de bas na 'di ni spyod lam thams cad dang ldan du zin kyang mi dge ba'i chos ma dmigs pa'i rang bzhin can yin pas dge
<p>53a.6</p>ba'i bdag nyid can yin no/ /de yang / /byang chub sems dpa'i kun rtog ni/ /dge ba'am yang na mi dge ba/ /thams cad dge ba nyid 'gyur te/ /gang phyir de yid dbang gyur yin/ /zhes ji skad bshad pa dang / de bzhin du sdom pa nyi shu pa las kyang / snying rjer ldan zhing byams
<p>53a.7</p>phyir dang / /sems dge ba la nyes pa med/ /ces bshad pa dang / de bzhin du gzhan dag las kyang / thugs rje chen pos don gzigs pas/ /bkag pa rnams kyang de la gnang / /zhes bshad pa dang / yang gzhan dag las/ ma chags la sogs las byung ba'i/ /lus ngag las ni
<p>53b</p>
<p>53b.1</p>dge ba yin/ /gang zhig chags sogs las byung ba'i/ /las de mi dge bar 'dod do/ /de bas thugs rje'i bdag nyid kyis/ /gzhan phan byas pa thams cad ni/ /las de thams cad dge yin par/ /rdzogs sangs rgyas kyis rab tu bsgrags/ /zhes gsungs pa yin no/ /
<p>53b.2</p>de ltar yul gyi dbye ba yis/ /gang tshe las lam la gnas pa/ /mkhas pa gang du'ang 'gal ba ni/ /de tshe gang yang mi snang ngo / /zhes bshad pa dang / de bzhin du chos mngon pa'i mdzod las kyang / /gang phyir kun slong med thar pa/ /dam pa'i don du dge rtsa ba/ /ngo tsha
<p>53b.3</p>khrel yod bdag nyid kyis/ /de dag dang ldan mtshungs ldan gyis/ /zhes bshad pa ste/ de las bzlog pa ni mi dge ba yin no/ /gzhan yang / /gang phyir sgro btags kun las grol/ /phyag rgya chen po'i bdag nyid can/ /de phyir 'di 'dra ji skad gsungs/ /dam tshig
<p>53b.4</p>sdom pa'i bdag nyid yin/ /de yang bla na med pa yang dag par rdzogs pa'i sangs rgyas nas sems dpa' chen po'i mthar thug pa dang / sems can gyi khams rnams stong pa nyid kyis mi snang bar byed pas srog chags thams cad gsod pa yin par dgongs pas gsod par
<p>53b.5</p>gsungs so/ /bdag nyid nye bar dmigs na gzhan dag yod pa ma yin pas gzhan gyi nor yang dmigs su med pa la dgongs nas gzhan gyi nor phrog par gsungs pa yin no/ /gzhan gyi sgra ni mchog la yang 'jug pas bud med kyi mchog ni bcom ldan 'das yum shes rab
<p>53b.6</p>de bzhin gshegs pa thams cad kyi yum du gyur pa mtshan gyi rnam pa gzhan yang phyag rgya chen po zhes bya ba yin te/ de dang gcig tu 'dres par gyur pa la dgongs nas gzhan gyi bud med bsten par gsungs pa yin no/ /de yang / sangs rgyas gtso bo'i yum dag la/ /rnam par
<p>53b.7</p>mi rtog blo can gyis/ /mnyes par byas kyang mi dogs te/ /des ni sangs rgyas 'grub par 'gyur/ /zhes kyang gsungs pa yin no/ /dngos po thams cad dmigs su med pa yin pas de ston par byed pa'i tshig brdzun nyid yin pa'i don 'di las dgongs nas kyang brdzun gyi tshig kyang
<p>54a</p>
<p>54a.1</p>smra bar bya'o zhes gsungs pa yin no/ /de bas na sdom pa'i bdag nyid do/ /dngos po thams cad kyi ngo bo nyid kyis de kho na nyid kyi rnal 'byor ba'i rnam par snang mdzad la sogs pa'i rdzas rnams chos kyi sku'i bdag nyid can du/ rang gi lus kyi nang du bsgom
<p>54a.2</p>pas de byin gyis brlabs pa yang rigs pa yin no/ /gzhan yang / /chos kun stong par ro gcig par/ /rdzogs pa'i sangs rgyas kyis gsungs pa/ /'di ni de yi ro myong tshul/ /de tshe rang nyid bzhugs pa yin/ /de bas na dam tshig gi bdag nyid kyang yin no/ /dngos po
<p>54a.3</p>med la dbang thob pas/ /de phyir dngos po kun bdag nyid/ /gzugs la sogs pa thams cad kyis/ /rnal 'byor pa ni bdag nyid mchod/ /ces nges par bshad par bya'o/ /gzhan yang khas blangs 'di dag ni/ /smras kyi de nyid du ma yin/ /don dam rnam par dpyad pa la/ /
<p>54a.4</p>'jug pa'am ldog pa yod ma yin/ /gcig tu don dam mthar thug pas/ /rnal 'byor pa ni gang du yang / /'jug pa'am ldog par mi byed do/ /bya ba'i tshul gyis gang cung zad/ /dam tshig la sogs nges bstan dang / /mtshams med lnga byed la sogs pa/ /snod du rung ba gang
<p>54a.5</p>gsungs pa/ /de kun sems can kun gyi don/ /gcig tu mdzad dgyes rgyal ba yis/ /sdig de zad par gcig tu mkhas/ /de nyid 'jug par bya phyir gsungs/ /de yang / rigs ngan smyig ma mkhan la sogs/ /gsod don don gnyer sems can rnams/ /theg chen bla na med pa
<p>54a.6</p>yi/ /theg mchog 'di la 'grub par 'gyur/ /sems can mtshams med la sogs pa'i/ /sdig pa chen po byed pa yang / /rdo rje theg pa rgya mtsho ste/ /theg pa mchog ni 'di la 'grub/ /srog gcod pa yi sems can gang / /brdzun du smra la dga' ba dang / /gzhan gyi nor la
<p>54a.7</p>chags pa dang / /rtag tu 'dod la spyod gang dang / /bshang gci zas su za ba ste/ /de dag bsgrub pa'i snod du 'gyur/ /ma dang sring mo bu mo de/ /'dod pa yis ni mnyes byas nas/ /theg chen mchog gi chos nyid kyi/ /dngos grub rgya chen nges thob bo/ /zhes gsungs pa yin no/ /de yang
<p>54b</p>
<p>54b.1</p>srog gcod pa dang ma byin par len pa dang / bgrod par bya ba ma yin pa la zhugs pa la sogs pa la bdag nyid zhugs pa dang / dgag pa med par zhugs pa dag gis de lta bu thos pa dang ji ltar na 'dir bdag cag skal ba dang ldan par zhes rnam par bsams nas dkyil 'khor du
<p>54b.2</p>'jug pa la sogs pa'i rim gyis phyag rgya chen po gnyis su med pa'i rnal 'byor mngon sum du byas pa dang / de la bslab pas sdig pa thams cad spangs te rdo rje 'chang ba nyid du bya'o snyam mo/ /phyag rgya chen po'i gnyis su med pa'i rnal 'byor la 'jug pas kha na ma tho ba thams cad
<p>54b.3</p>rnam par dag par 'gyur bar the tshom med do/ /de yang de bzhin gshegs pa'i gsang ba'i mdzod kyi mdo las/ /'od srungs pha yang yin la rang sangs rgyas kyang yin pa'i srog gcad pa ni srog gcod pa'i nang na ma rungs pa yin no/ /'di lta ste/ dkon mchog gsum gyi
<p>54b.4</p>nor phrogs pa ni ma byin par len pa'i nang na ma rungs pa'o/ /'di lta ste/ ma yang yin la dgra bcom ma yang yin pa la nyal po byas na de ni 'dod pas log par g.yem pa'i nang na ma rungs pa yin no zhes bya ba nas/ 'od srungs mi dge ba'i las kyi lam bcu po 'di dag
<p>54b.5</p>ni kho na ma tho ba dang bcas pa chen po ste/ 'od srungs gal te sems can la la zhig mi dge ba'i las kyi lam bcu po de ltar kha na ma tho ba dang bcas pa chen po dag dang ldan par gyur la/ de de bzhin gshegs pa'i chos bstan pa thos nas/ rgyu rkyen dang ldan pa la 'jug ste/ 
<p>54b.6</p>'di na bdag gam sems can nam/ srog gam gang zag gam/ gang byed pa'am/ gang myong ba gang yang med de/ 'di ltar chos thams cad ni ma byas pa/ mngon du bya ba med pa/ sgyu ma'i chos nyid kun nas nyon mongs pa can ma yin pa/ rang bzhin gyis 'od gsal ba yin par rtogs
<p>54b.7</p>la chos thams cad gzod ma nas rnam par dag par yid ches shing mos na sems can de ngan song du 'gro bar nga mi smra'o/ /de ci'i phyir zhe na/ nyon mongs pa rnams la phung po'i dngos po med de/ nyon mongs pa thams cad ni byung nas 'jig cing zhu'o/ /rgyu dang rkyen tshogs shing phrad pa
<p>55a</p>
<p>55a.1</p>las byung ma thag tu 'gag pa'o zhes gsungs so/ /gzhan yang / gnod sbyin srin po sha za sogs/ /dam tshig nye bar bstan pa ni/ /yid rton la gus sems ldan pa/ /de rnams de ni bsgrub phyir yin/ /gang zhig de bsgrub par 'dod pa rnams la de'i thabs ni
<p>55a.2</p>'di yin no zhes thabs bstan pa yin gyis nges par bya dgos so zhes bstan pa ni ma yin no/ /de ltar de nyid mi shes par/ /thos pa tsam la 'jug byed cing / /gang zhig bsod nams mi byed pa'i/ /skyes bu tha ma de brlag 'gyur/ /tshig tsam la ni brten nas su/ /chags
<p>55a.3</p>sogs zhen pa'i sems kyis ni/ /bsod nams ma yin byed pa gang / /de ni 'og nas 'og tu 'gro/ /gang yang ji skad du bshad pa'i dam pa'i chos kyi don mi shes par dam tshig dang sdom pa la sogs pa'i dgongs pa la brten te dge ba la lhod pa 'ba' zhig tu ma zad kyis
<p>55a.4</p>sangs rgyas bcom ldan 'das rnams kyis de kho bo cag rnal 'byor pa rnams la rjes su gnang ba yin no zhes sgra mthon por sgrogs shing / chags pa la sogs pa'i dbang du gyur pa'i sems kyi rgyud kyis mi dge ba rnams kyang byed pa de rnams ni sangs rgyas bcom ldan
<p>55a.5</p>'das rnams la yang skur pa btab cing bslus pas shin tu dam tshig nyams pa'i phyir/ mnar med pa nyid du ltung bas gnas par 'gyur ro/ /shes rab thabs ni mnyam sbyor ba/ /rnal 'byor pa ni gang zhig nges/ /de kun de med sdig sbyor byed/ /sangs rgyas kun gyis
<p>55a.6</p>rab tu mchod/ /de bas na shes rab thabs kyi rang bzhin gnyis su med pa'i ye shes bsgom pa nyid sdig pa thams cad rnam par spyod par byed pa dang / nges par legs pa thams cad 'byung bar byed pa yin no/ /de yang / /gang dag rnam par dben pa la/ /g.yo ba'i yid
<p>55a.7</p>kyang mi g.yo ste/ /nyon mongs sbrul gyis dkrugs pa yis/ /mi bzad srid pa'i rgya mtsho rgal/ /zhes bshad pa yin no/ /'di ni rnal 'byor mchog de yin/ /de phyir de bzhin gshegs phyag bya/ /de la rnal 'byor mtha' yas pa/ /rab tu 'byung bar gsungs pa yin/ /de
<p>55b</p>
<p>55b.1</p>nyid las ni rnal 'byor dag /mtha' yas pa ni yang dag 'gyur/ /sngags dang dkyil 'khor phyag rgya rnams/ /rnal 'byor de las dag par 'gyur/ /zhi dang rgyas pa'i lam rnams dang / /gzhan yang gsang sngags byung ba gang / /gang+gA'i klung gi bye ma snyed/ /
<p>55b.2</p>dngos grub phra mo ci snyed dang / /gzhan yang dngos grub 'di nyid dang / /sa steng grags pa ji snyed pa/ /rnal 'byor 'di las kun 'byung zhes/ /thugs kyi rdo rjes gsungs pa yin/ /gang yang nges par 'byed pa'i cha/ /bzhi dang sa ni bcu po la/ /'bras bu'i gnas
<p>55b.3</p>skabs de thams cad/ /rnal 'byor 'di las yang dag 'byung / /byung dang 'byung ba 'gyur gang dang / /byung gyur rgyal ba'i sras po gang / /'jig rten dbang sogs sems dpa' che/ /de yang 'di ni rnam par gnas/ /'das dang ma byon sangs rgyas dang / /da ltar byung ba'i
<p>55b.4</p>rtogs gang dang / /rang rgyal nyan thos dge 'dun rnams/ /de yang 'di las byung ba yin/ /rnal 'byor spyod bya'i dbye ba las/ /sprul pa ci snyed byung ba rnams/ /de snyed de dag thams cad ni/ /rnal 'byor 'di las nges par byung / /bag chags stobs kyis yongs bsgom
<p>55b.5</p>pa'i/ /yongs su brtags pa'i rang bzhin can/ /brtan g.yo dngos po ji snyed pa/ /de snyed de la brten pa yin/ /zhes bya ba ni bsdus pa'o/ /de ltar de nyid rnal 'byor pa la de nyid ci bzhin bstan/ /de la mngon pa brtson 'gyur phyir yang dag 'di ni bshad pa yin/ /de la rnal 'byor
<p>55b.6</p>pa gzhan de yi skal med gang de'i phyir/ /de la 'jug 'gyur ye shes phyag rgya chen por bstan pa yin/ /gsang sngags kyi sgo'i spyod pa spyad pa dbang po rab kyi man ngag bstan pa'o/ /phyag rgya chen po mnyam sbyor ba'i/ /skal ba nyid bral bdag nyid la/ /ye shes phyag rgya rnam sgom
<p>55b.7</p>par/ /thugs kyi rdo rje gsungs pa yin/ /gang yang sems kyi rgyud 'dod chags la sogs pa la shin tu zhen par 'jug pa rnams de las byung ba'i sems kyi rnam par g.yeng bas ji skad du bshad pa'i bcom ldan 'das yum shes rab mngon du bya bar mi nus pa de'i phyir ye
<p>56a</p>
<p>56a.1</p>shes kyi phyag rgya dang mnyam par sbyor ba'i/ /thabs dang shes rab bsgom pa don dam pa'i shes rab dang thabs kyis rang bzhin gnyis su med pa'i ye shes bsgom pa la 'jug par bya ba'i don du/ /bcom ldan 'das thugs rdo rjes bstan par mdzad pa
<p>56a.2</p>yin no/ /de yang / ye shes phyag rgya mnyam sbyor ba/ /zhe sdang rdo rje sogs tshul gyis/ /rigs kyi dbye ba la brten nas/ /rnal 'byor pa ni rnam lngar 'dod/ /de la sems can thams cad kyi sems kyi rgyud la khams gsum pa'i nyon mongs pas yongs su
<p>56a.3</p>bsgos pa nyid yin mod kyi/ 'on kyang 'dod chags dang zhe sdang dang / gti mug dang / nga rgyal dang / phrag dog gi bag la nyal ni gzhan dag las shin tu shas che bar gyur pa yin pas de rnams la de dang rjes su mthun pa'i bsgom pa ston par mdzad pa yin no/ /
<p>56a.4</p>de yang / /gang gi rang bzhin chags sdang rnam bral yang / /'dod chags la sogs chags can ltar ston cing / /gdul bya'i don du khro la khro ston phyir/ /byang chub mchog brnyes de la phyag 'tshal lo/ /zhes ji skad du gsungs pa yin no/ /de ji ltar 'dod chags
<p>56a.5</p>la sogs pa gtso bor gyur pa de bzhin du/ /rigs rnams kyang lnga po nyid yin no/ /de yang / /zhe sdang gti mug 'dod chags dang / /yid bzhin nor bu dam tshig ste/ /rigs lngar gtogs pa 'di rnams kyis/ /'dod dang thar pa rab sgrub byed/ /ces ji skad du gsungs pa lta
<p>56a.6</p>bu'o/ /yid bzhin nor bu dang dam tshig gi rigs gnyis ni/ /nga rgyal dang / phrag dog gi rang bzhin nyid yin pa'i phyir/ /de la zhe sdang dang / gti mug dang / nga rgyal dang / 'dod chags dang / phrag dog gi rang bzhin ni rim pa ji lta ba bzhin du mi bskyod pa la sogs pa'i de
<p>56a.7</p>bzhin gshegs pa lnga yin no/ /yang de rnams kyi ye shes phyag rgya mdor bsdu na/ /rnam pa bzhi la yang dag brten/ /mA ma kI sogs dbye ba yis/ /rdo rje sems sogs rnal 'byor pa'i/ /mi bskyod rdo rje sems dpar bshad/ /rin chen 'byung ldan rnal 'byor pa'i/ /snyoms
<p>56b</p>
<p>56b.1</p>'jug mA ma kI nyid ces/ /bdag cag rnams kyi bla mas bshad/ /ye shes kyi phyag rgya ni rnam pa bzhi ste/ bcom ldan 'das rnam par snang mdzad kyi rnal 'byor pa'i ni sangs rgyas spyan no/ /rdo rje sems dpa' dang mi bskyod pa dang / rin chen 'byung ldan gyi rnal 'byor pa'i ni mA ma
<p>56b.2</p>kI'o/ /'od dpag tu med pa ni na bza' dkar mo'o/ /don yod par grub pa'i rnal 'byor pa'i ni dam tshig sgrol ma'o/ /gang 'di bcom ldan thog mtha' med pa rnam snang zhing / /kun rtog brjod dang bral bas spros pa med gyur pa/ /chags sogs rgyal ba lnga yi sku yi rang bzhin
<p>56b.3</p>gyur/ /sems can bsam las dgongs te de ni de ltar mdzad/ /bcom ldan 'das byang chub kyi sems rdo rje de bzhin gshegs pa thabs dang shes rab gnyis su med pa'i ye shes kyi rang bzhin can de nyid 'dod chags la sogs pa'i rang bzhin de bzhin gshegs pa lnga dang / 
<p>56b.4</p>rig pa'i lha mo la sogs pa'i rnam pa kun rdzob tu sku kun du 'dzin par mdzad nas nyon mongs pas kun du gang ba'i sems can gyi khams rnams kyi sems rgyud dri ma med par bya ba'i phyir dang / gdul bya de rnams nyid de lta bu'i lam la 'jug pa'i skal ba dang ldan pa rnams de kho
<p>56b.5</p>na nyid la nges par sbyor bar mdzad cing / de ltar rnam par bzhugs so zhes bya ba ni man ngag yin no/ /yang ji ltar na tshul 'dis de kho na nyid la 'jug par 'gyur zhe na/ de'i phyir smras pa/ rgyal ba skyes mchog rnams kyi dri med skur gnas nas/ /cha gnyis bral bas
<p>56b.6</p>char bcas phyi rol spong byed cing / /sems rtogs pa yis sems tsam la ni nges brten te/ /de yang sna tshogs snang bas gcig tu'ang yod ma yin/ /sems ni du ma gcig tshul gyis kyang sna tshogs nyid/ /de bzhin kun kyang dngos po med pa nyid du shes/ /rim pa 'di
<p>56b.7</p>yis dngos rnams de nyid bcas 'gyur la/ /de bsgom nyid kyis slar yang de ni de bzhin 'gyur/ /de ltar ye shes kyi phyag rgya dang mnyam par sbyor ba'i sems dpa' la sogs pa bsgom pa 'dis de kho na nyid bsgom pa la 'jug pa'i rim pa bstan pa yin no/ /de yang dang por re zhig
<p>57a</p>
<p>57a.1</p>gsang sngags kyi sgo'i spyad pa spyod pa rnams kyis zla ba dang rdo rje la sogs pa bsgom pa'i bskyed pa'i rim pas rdo rje sems dpa' la sogs pa'i sku yongs su rdzogs par byas pa dang / bdag ni rdo rje sems dpa'o zhes bya ba la sogs par sgro btags par byas pa tsam
<p>57a.2</p>du zad pas phyi dang nang gi bdag nyid can gyis bsgom par bya ba dang / sgom pa po dang bsgom pa nye bar mi dmigs pas/ gzung ba dang 'dzin pa'i rnam pa las rab tu ldog pa'i phyir bla ma'i man ngag gis rnam par shes pa'i bdag nyid can gyi rang gi sems rnam par rtog pa'i spros pa'i
<p>57a.3</p>tshogs gzhan yang nges par gsal ba sngon du 'gro ba'i rim gyis shin tu bstan pa nyid du bya'o/ /rnal 'byor pa yongs su rdzogs shing sems brtan par gyur pa ni mnyam par gzhag pa yin par shes par bya ste/ nye bar brtags pa'i dngos po la sems rtse gcig pa ni ting nge 'dzin
<p>57a.4</p>yin pa'i rigs pas so/ /de'i tshe 'di ni rdo rje sems dpa' la sogs pa'i ngo bo nyid rang gi sems kyi rnam pa tsam yin yang phyi rol la mngon par zhen pas rang gi sems kyi rnam pa mi shes par blta bar bya'o/ /yang gang gi tshe khyed kyi sems 'di nyid rdo rje sems dpa' la sogs
<p>57a.5</p>pa'i rnam pa yin gyi phyi rol ni ma yin no zhes bla ma'i man ngag las rtogs pa dang / de'i tshe rdo rje sems dpa' la sogs pa'i sku la brten pa'i phyi rol yongs su 'dor bar 'gyur ro/ /yang gang gi tshe khyed kyi sems tsam 'di la bsgom par bya ba dang / sgom pa po dang / sgom par
<p>57a.6</p>mngon pa'i nga rgyal mi bya'o zhes shes par byas pa de'i tshe sems tsam la brten pa'i gzung ba dang 'dzin pa gnyis dang bral bas rnam par rtog pa med par rdo rje sems dpa' la sogs pa'i skur rnam par gnas so/ /yang rdo rje sems dpa' la sogs pa la sku gcig pa nyid dang du
<p>57a.7</p>ma nyid la sogs pa dang bral bas bla ma'i man ngag nyid kyis dngos po med pa nyid du rtogs par 'gyur ro/ /de nas bla ma'i man ngag nyid las chos thams cad kyang rdo rje sems dpa' la sogs pa'i sku dang 'dra bar dngos po med pa nyid du rtogs par 'gyur ro/ /de bas rim pa 'dis rdo rje
<p>57b</p>
<p>57b.1</p>sems dang 'a la sogs pa bsgoms pas kyang chos thams cad dngos po med par rtogs par 'gyur ro snyam du dgongs nas rdo rje sems dpa' la sogs pa'i bsgom pa de kho na nyid bsgom pa la 'jug par bya ba nyid kyi phyir bcom ldan 'das kyis gsungs pa yin no zhes de kho na
<p>57b.2</p>nyid shes par 'dod do/ /'di nyid la dgongs nas gdul bya rnams kyi sems kyi 'jug pa dang rjes su mthun par mdzad pa'i mgon po thugs rje dang ldan pas don dang ldan par gsungs pa'i tshul gyis gcig nas gcig tu brgyud pa'i tshul gyis brgyud pa'am/ rgyur gyur pa'i
<p>57b.3</p>'brel pas de dang der rnam pa du mar gsungs pa yin no/ /de yang 'di lta ste/ lha mo bzhi dang yang dag 'dus/ /dga' ba'i sbyor la legs par gnas/ /rdo rje rol pa la sogs pas/ /bcom ldan 'dod pa can grub 'gyur/ /'di ni rnal 'byor gtso mchog ste/ /dam
<p>57b.4</p>tshig chen po bsgrub pa dang / /dam tshig chen po de nyid las/ /de nyid bskul bas bskul ba ni/ /kun gyis bdag nyid 'dir bzhugs nas/ /gsang ba'i snying po grong khyer cher/ /lha mo bzhi dang yang dag par/ /rol mo kun gyi gar mdzad do/ /zhes bya ba yin no/ /de nyid
<p>57b.5</p>kyis na/ lam la gnas pa'ang thabs kyis ni/ /gdul bya drang ba'i phyir yin gyi/ /nyon mongs dgra las 'jigs byed pa/ /min na ci phyir 'bras gnas yin/ /zhes bshad pa yin no/ /de ltar na ye shes kyi phyag rgya bsgom pa de nyid kyi rim pas bla ma'i man ngag nyid las phyag
<p>57b.6</p>rgya chen por 'gyur bar byas la/ yang dus phyis sngar bshad pa'i rim pa nyid kyis phyag rgya chen po'i gnyis su med pa'i rnal 'byor bsgom pa nyid kyis 'bras bu mngon par rdzogs par 'gyur ro zhes bya ba ni man ngag yin no/ /de ltar lhag pa'i ting 'dzin la gnas pa'i/ /mi
<p>57b.7</p>'pho'i gnas mchog dag tu rab myur 'gro/ de las gzhan pa'ang de dang 'dra bar bshad/ /de las gzhan pa'ang ci 'dra de bzhin 'gro/ /gsang sngags kyi sgo'i spyad pa spyod pa'i dbang po bar ma'i man ngag bstan pa'o/ /gang zhig gis ni sems kyi rgyud/ /'dod chags la sogs
<p>58a</p>
<p>58a.1</p>dbang gyur pa/ /de phyir rgyal bas las kyi ni/ /phyag rgya sogs sgom yang dag gsungs/ /gang yang shin tu nyon mongs pa che ba las byung ba'i rnam par g.yeng bas ye shes kyi phyag rgya la yang sems mnyam par 'jog par mi nus pa de rnams kyi phyir
<p>58a.2</p>bcom ldan 'das kyis ji skad du bshad pa'i dam tshig dang yon tan dang ldan pa'i dam tshig gi phyag rgya dang snyoms par 'jug pa'am/ las kyi phyag rgya dang snyoms par 'jug pa'i shes rab dang thabs kyi rang bzhin can gyi bsgom pa nye bar bstan pa yin no/ /de yang / bud
<p>58a.3</p>med gzugs ldan mdangs bzang ma/ /lo grangs bcu drug lon pa la/ /byin gyi rlabs kyis gnas gsum gyi/ /dben par mchod pa rab tu brtsam/ /de bzhin gshegs pa'i btsun mo mchog /spyan la sogs par bsgom par bya/ /dbang po gnyis ni mnyam sbyar
<p>58a.4</p>bas/ /sangs rgyas dngos grub thob par 'gyur/ /zhes bya ba dang / de bzhin du/ b+ha ga la ni ling+ga gzhug /sangs rgyas gzugs ni bsgom par bya/ /ba spu rnams kyi bu gnas/ /mkhas pas sangs rgyas sprin rnams spro/ /zhes bya ba la sogs pa gsungs pas/ 
<p>58a.5</p>sangs rgyas la sogs pas rjes su dran pa bsgom par blta bar bya'o/ /'di dag dang de lta bu'i rnam pa gzhan rgyud las rgya cher gsungs pa de thams cad gcig nas gcig tu brgyud pa'i tshul gyis rgyur gyur pa las dgongs pa nyid shes par bya'o/ /de nyid kyis na 'phags pa klu
<p>58a.6</p>sgrub kyi zhal snga nas kyis kyang / /gang zhig gnod par mthong de yang / /mkhas pas la lar phan par mthong / /nad kyi dbang gis thams cad kyang / /sman nyid du ni 'gyur ba yin/ /zhes bshad pa yin no/ /de nas rgyal bas du ma ru/ /shin tu gsal bar rnam par phye/ /de bzhin
<p>58a.7</p>slob dpon du mas kyang / /sgrub thabs cho gas bshad pa yin/ /cho ga 'di ni de lta bur lhag par mos pa gtso bor gyur pa'i gdul bya'i skye bo rnams kyi ngor gyur pa gong ma la sogs pa de dang der bcom ldan 'das nyid kyis shin tu gsal bar gsungs pa dang / slob dpon rnams kyis kyang / 
<p>58b</p>
<p>58b.1</p>man ngag sna tshogs kyi dbang du mdzad nas/ spros pa dang bcas par sgrub pa'i thabs la sogs pa'i bya ba'i sgo nas rnam par brtsams pa yod pas 'dir rgya cher ma spros so/ /'on kyang / nyon mongs pas gtses sems ldan la/ /de ni mnyam 'jog byed par 'dod/ /de bas
<p>58b.2</p>'dir bsdus nyid bya zhes/ /bdag cag rnams kyi bla mas bshad/ /'dod chags la sogs pa'i nyon mongs pa rnams kyis nye bar gtses pa'i sems mnyam par 'jog pa tsam gyis dgos pa yod pas kyang nyams su blang ba ni shin tu bsdus pa nyid 'dir mchog yin par
<p>58b.3</p>bsngags so zhes kho bo cag gi bla mas bstan to/ /de nyid kyis na/ las kyi phyag rgya sogs bsgom pa/ /gong nas gong du mchog yin te/ /cig shos gong don mi 'dor zhes/ /de ltar bdag gi bla mas bshad/ /ji srid sngags pa ye shes kyi phyag rgya bsgom pa la sems
<p>58b.4</p>mnyam par 'jog pa dang ldan par gyur pa de srid kyi bar du las kyi phyag rgya dang snyoms par 'jug pa'am/ dam tshig phyag rgya dang snyoms par 'jug pas shes rab dang thabs kyi rang bzhin bsgom pa la mngon par brtson pa dang ldan par byed par 'gyur la/ ye shes kyi phyag rgya la
<p>58b.5</p>snyoms par 'jug pa'i bsgom pa la mngon par brtson pa dang ldan pa yang ji srid bla ma'i man ngag gis bcom ldan 'das yum shes rab mtshan gyis rnam pa gzhan yang phyag rgya chen po zhes bya ba mngon du mi byed pa de srid kyi bar du byed par 'gyur ro/ /de mngon sum du gyur nas
<p>58b.6</p>kyang phyag rgya chen po'i gnyis su med pa'i rnal 'byor bsgom pa nyid las bde bar gshegs pa'i yon tan gyi tshogs dpag tu med pa yongs su rdzogs pa sngon du 'gro bas kun du bzang po nyid du gyur cing skye ba 'di nyid dam skye ba gzhan du bsgom pa mchog dang rab tu mchog tu rdzogs
<p>58b.7</p>ba'i dbang gis sangs rgyas nyid dang / rdo rje 'chang ba nyid mngon sum du byed par 'gyur ro zhes bya ba ni shin tu bsdus te bstan pa yin no/ /gang zhig ye shes phyag rgya sogs/ /bsgom la mngon dga' med gyur pa/ /shes rab nyam chung nyid yin phyir/ /phyag rgya chen po sgom pa
<p>59a</p>
<p>59a.1</p>min/ /de la kun mkhyen phan bzhed pas/ /phyag rgya chen po'i ming gis ni/ /rdo rje sems dpa' la sogs pa'i/ /gzugs de nyid ni nges par bstan/ /ye shes kyi phyag rgya la sogs pa bsgom par mngon par mi dga' ba dang / ji skad du bshad pa'i phyag rgya
<p>59a.2</p>chen po bsgom pa'i phyir snod du ma gyur pa nyid kyis la la dag la rdo rje sems dpa' la sogs pa'i gzugs nyid phyag rgya chen po yin par bstan pa ni ci nas de bsgom pa nyid las kyang ji skad du bshad pa'i rim gyis phyag rgya chen po nyid mngon sum du byed par 'gyur ro/ /rnal 'byor
<p>59a.3</p>spyod pa'i dbye ba las/ /ji snyed gzugs ni rnam bsgoms pa'i/ /de snyed de nyid 'jug don yin/ /de ltar de nyid shes rnams 'dod/ /dpal mchog dang po'i cho gar yang / /tshangs dang drag po sogs bsgom pa/ /des 'dul ba la gsungs pa ni/ /de nyid la ni 'jug phyir yin/ /
<p>59a.4</p>de ltar rdo rje sems sogs sku ni ma lus bsam mi khyab/ /las kyi phyag rgya sogs ldan cha bral min pa gang bshad dang / /gang yang cha bral gzhan dag thams cad rnam par bsgom par bya/ /gang phyir de yang rnal 'byor pa rnams de nyid rig 'gyur phyir bstan to/ /gsang
<p>59a.5</p>sngags kyi sgo'i spyad pa spyod pa'i dbang po tha ma'i man ngag bstan pa'o/ /gang zhig bsgom stobs yongs su rdzogs/ /tshogs gnyis kyi ni rgyur gyur pa/ /sangs rgyas nyid la yang dag bstan/ /bsgom pa'i skal dang mi ldan pa/ /de phyir 'gro ba'i mgon po yis/ /
<p>59a.6</p>shes rab zhi gnas bsgom pa gsungs/ /de ni brtse chen rdzogs byang chub/ /'gro ba'i rgyud la skyed byed yin/ /gang yang bsgom pa'i stobs las nges par 'byung ba'i bsod nams dang ye shes kyi tshogs gnyis kyi rgyu kun du bzang po nyid la rgyun mi 'chad par mngon par brtson
<p>59a.7</p>pa'i rnal 'byor pas dus yun ring por mi thogs par rdzogs pa mngon sum du byed la/ de byed pa'i skal ba med pa de rnams kyi phyir thugs rje chen po dang ldan pa'i mgon pos zhi gnas lhag mthong zung du 'jug pa'i lam nye bar bstan par mdzad pa yin te/ de ltar na de sgom pas/ 
<p>59b</p>
<p>59b.1</p>bcom ldan 'das yum shes rab mngon sum du byas nas/ de'i rang bzhin can gyi sbyin pa la sogs pa'i bya ba'i dngos po'i thabs la bslabs pa las sangs rgyas nyid du mngon par 'grub par 'gyur ro zhes dgongs pa yin no/ /de yang snying rje chen po skyes pas byang chub
<p>59b.2</p>kyi sems bskyed la/ de nyid gong nas gong du rnam par rtog pa spong bas yongs su dag pa bskyed par bya ba'i phyir brtson par byed de/ snying rje chen po dang ldan pa ni gzhan gyi sdug bsngal gyis sdug bsngal ba nyid kyis 'jig rten 'di dag thams cad nyid sdug bsngal rnams
<p>59b.3</p>las bton la sangs rgyas nyid la nges par sbyar bar bya'o zhes byang chub kyi sems skyed par byed cing / /'di rnams kyang dam bcas pa'i gnyis su med pa'i ye shes kyi ngo bo dang / sbyin pa la sogs pa'i bya ba'i dngos po'i thabs la bslab pa med par de gong nas gong du
<p>59b.4</p>yongs su dag pa med par rdzogs par mi 'gyur ro snyam du dgongs nas gnyis su med pa'i ye shes rdzogs par bya ba'i phyir zhi gnas dang lhag mthong zung du 'jug pa'i lam yang bsgom par mdzad do zhes bya ba ni mdor bsdus te bstan pa yin no/ /byang chub kyi sems de
<p>59b.5</p>yang rnam pa du zhig ce na/ smras pa/ byang chub sems gang gzhan don du/ /yang dag byang chub 'dod pa yin/ /de ni dbye ba gnyis kyis gnyis/ /de dag nyi shu gnyis su'ang 'gyur/ /byang chub kyi sems ni smon pa'i sems dang 'jug pa'i sems so/ /de yang sdong po
<p>59b.6</p>bkod pa las/ rigs kyi bu sems can gyi tshogs na gang bla na med pa yang dag par rdzogs pa'i byang chub kyi sems ni rnyed par dka'o/ /de bas kyang sems can bla na med pa yang dag par rdzogs pa'i byang chub la mngon par zhugs pa de ni ches rnyed par dka'o zhes gsungs pa
<p>59b.7</p>yin no/ /gnyis po de dag kyang rnam pa nyi shu rtsa gnyis su dbye bar bya ste/ de yang 'phags pa byams pas/ de yang sa gser zla ba me/ /gter dang rin chen 'byung gnas mtsho/ /rdo rje ri sman bshes gnyen dang / /yid bzhin nor bu nyi ma glu/ /rgyal po mdzod dang lam po
<p>60a</p>
<p>60a.1</p>che/ /bzhon pa bkod ma'i chu dang ni/ /sgra snyan chu bo sprin rnams kyis/ /rnam pa nyi shu rtsa gnyis so/ /zhes ji skad bshad pa yin no/ /de la yang 'di ltar blta bar bya ste/ 'dun pa'i gnas skabs sogs dbye bas/ /smon pa'i sems kyi rnam pa gsum/ /
<p>60a.2</p>'jug pa zhes ni bya ba'i sems/ /rnam pa bcu dgu dag tu 'dod/ /de la smon pa'i sems ni rnam pa gsum du dbye ba ste/ 'dun pa dang lhan cig 'dres pa'i chos thams cad mngon par byang chub par 'dod pa'i mtshan nyid can ni sa lta bu yin no/ /bsam pa dang lhan cig
<p>60a.3</p>'dres pa ni pha rol tu phyin pa drug gi spyod pa'i mtshan nyid de/ phyis 'byung ba dang da ltar gyi 'gyur ba med pa'i phyir gser bzang po lta bu yin no/ /lhag pa'i sems dang 'dres pa ni byang chub kyi sems chos sum cu rtsa bdun sgom par 'dod pa'i mtshan nyid can ni dkar po'i phyogs
<p>60a.4</p>thams cad 'phel bar 'dod pa'i tshul gyis zla ba tshes pa lta bu yin no/ /'jug pa'i sems kyi dbye ba ni rnam pa bcu dgu ste/ sbyor ba dang 'dres pa gcig dang sbyin pa la sogs pa'i pha rol tu phyin pa bcu dang / /mngon par shes pa lnga dang ldan pa dang / bsod nams dang ye
<p>60a.5</p>shes dang ldan pa dang / byang chub kyi phyogs dang ldan pa dang / zhi gnas dang lhag mthong dang ldan pa dang / gzungs dang / spobs pa dang ldan pa dang / chos kyi skyed mos tshal dang ldan pa dang / bgrod pa gcig pa'i lam dang ldan pa dang / chos kyi sku dang ldan pa'o/ /'di yis
<p>60a.6</p>de dag ma lus khyab/ /de bas gnas skabs rnam bzhi ste/ /'bras bu rgyu dang sbyor sogs dang / /las kyi gnas skabs dbye bas so/ /de la gsum ni las dang po pa'i gnas skabs so/ /bzhi pas ni de yang nges par 'byed pa'i cha'i gnas skabs so/ /sbyin pa la sogs
<p>60a.7</p>pa'i pha rol tu phyin pa'i sems kyis ni rgyu'i gnas so/ /mngon par shes pa la sogs pa'i gnas skabs dang lhan cig gnas pa brgyad kyis ni 'bras bu'i gnas skabs khyab pa yin no/ /de la dang po mgon po yis/ /gsol ba'i rnam par yang dag bshad/ /gnyis pa sbyin sogs
<p>60b</p>
<p>60b.1</p>la 'jug pa/ /'jug pa'i rnam par rab tu bsgrags/ /gsol ba'i rnam pa smon pa'i sems ni rnam pa gsum ste/ de yang sngar bshad pa yin no/ /'jug pa'i rnam pa ni gang nas brtsams te sdom pa 'dzin pa sngon du 'gro bas sbyin pa la sogs pa'i tshogs la 'jug pa de
<p>60b.2</p>ni 'jug pa'i sems so/ /sdom pa yang bla ma sdom pa la gnas shing mkhas pa nus pa dang ldan pa las blang bar bya'o/ /de med na sangs rgyas dang byang chub sems dpa' rnams mdun du bzhugs par yid la byas la blang bar bya'o/ /de yang / sbyin sogs shes rab dang
<p>60b.3</p>bral ba/ /thabs ma yin zhing sa ma yin/ /de bas shes rab bskyed bya zhing / /zhi gnas kyang ni bskyed par bya/ /shes rab med par ni sbyin pa la sogs pas pha rol tu phyin pa'i ming mi 'thob cing thabs kyang ma yin no/ /de bas na shes rab bskyed pa'i phyir dang / 
<p>60b.4</p>zhi gnas bskyed pa'i phyir 'bad par bya'o/ /de la/ gang zhig khrims ldan sdug bsngal bzod nus dang / /gang la brtson dang bag yod brtan pa 'chang / /gang tshe yang dag dang yang ldan 'gyur te/ /de yi ting 'dzin shin tu myur rdzogs 'gyur/ /zhi gnas kyi tshogs
<p>60b.5</p>tshul khrims la sogs pa gsum la rnam par gnas pas yid dang rjes su mthun pa'i phyogs su stan bde ba la 'dug ste/ lus drang por bzhag la snying rje chen po mngon sum du bya ste/ /sems can ma lus pa gdon pa'i bsam pas sems rtse gcig pa'i
<p>60b.6</p>mtshan nyid can gyi ting nge 'dzin bskyed par bya'o/ /de la man ngag ni 'di yin te/ khams sogs dbye bas dngos po thams cad la/ /yang dag dmigs te ji srid mnyam gzhag thob/ /de srid yid ni skad cig re re gzhug /dang por re zhig rnal 'byor bas khams
<p>60b.7</p>la sogs pa'i rnam par dbye bas dngos po ma lus pa la rgya cher rnam par dpyad la/ chos thams cad ni 'di tsam du zad do zhes de ltar nges par bya ste/ yang sems kyi rgyud kyi skad cig mas de nyid du gtad par bya'o/ /gal te yid ni chags sogs kyis g.yengs gyur/ /mi
<p>61a</p>
<p>61a.1</p>gtsang la sogs gnyen po bsgom pa yis/ /ji srid de ni brtan pa ma thob pa/ /de srid blo dang ldan pas de zhi bya/ /yang gang gi tshe bar skabs su 'dod chags la sogs pas sems rnam par g.yengs par gyur pa de'i tshe mi gtsang ba bsgom pa la sogs
<p>61a.2</p>pas rnam par g.yeng ba zhi bar byas la/ sems yang nas yang du de la gong nas gong du gtad par bya'o/ /de la yang bcom ldan 'das kyis yum shes rab kyi pha rol tu phyin pa las 'dod chags rnam pa dgu ni chen po stong pa nyid du bstan te/ 'di lta ste/ dbyibs la
<p>61a.3</p>chags pa dang / reg pa la chags pa dang / tsan+dan la sogs pa bskus pa las byung ba'i lus kyi dri la chags pa dang / rgyan gyis brgyan pa las byung ba'i lus mdzes pa la chags pa dang / lus kyi kha dog la chags pa dang / sha rgyas pa la chags pa dang / lus dang yan
<p>61a.4</p>lag gi rtse 'jo la chags pa dang / so mdzes pa las byung ba'i chags pa dang / kha dog dang dbyibs la chags pa'o/ /de'i gnyen por gyur pa'i mi gtsang ba yang rnam pa dgu ste/ de ni 'di lta ste/ dbyibs la chags pa rnams kyi gnyen po ni rnam par bam pa'i 'du shes so/ /
<p>61a.5</p>lus kyi reg pa la chags pa'i ni 'bus gzhigs pa'i 'du shes so/ /lus kyi dri la chags ba'i ni rnam par rul ba'i 'du shes so/ /lus mdzes pa la chags pa'i ni rnam par dmar ba'i 'du shes so/ /lus kyi kha dog la chags pa'i ni rnam par bsngos pa'i 'du shes
<p>61a.6</p>so/ /sha rgyas pa la chags pa'i ni rnam par zos pa'i 'du shes so/ /lus dang yan lag gi rtse 'jo la chags pa'i ni rnam par 'thor ba'i 'du shes so/ /so'i mdzes pa la chags pa'i ni rus gong gi 'du shes so/ /kha dog dang dbyibs la chags pa'i gnyen po ni rnam par
<p>61a.7</p>tshig pa'i 'du shes so/ /zhe sdang las byung ba'i rnam par g.yeng ba'i gnyen po ni byams pa bsgom pa'o/ /gti mug las byung ba'i rnam par g.yeng ba'i gnyen po ni rten cing 'brel par 'byung ba bsgom pa'o/ /gang gi tshe sems der mngon par mi dga' bar mthong ba de'i tshe ting nge
<p>61b</p>
<p>61b.1</p>'dzin gyi yon tan la bsam pa dang / mi dga' ba'i skyon la bsam pas de yang zhi bar bya'o/ /gang gi tshe gnyid dang rmugs pa las sems zhum par mthong ba de'i tshe snang ba'i 'du shes bsgom pa dang / rab tu dga' ba yid la byed pa sangs rgyas la sogs pa'i yon
<p>61b.2</p>tan yid la byed pas zhum pa de yang zhi bar bya'o/ /yang gang gi tshe sngon dgod pa dang / rtse zhing dga' ba rjes su dran pas sems bar skabs su rgod par mthong ba de'i tshe mi rtag pa yid la byed pas de yang zhi bar bya'o/ /yang gang gi tshe zhum pa dang / rgod pa dag dang bral ba nyid
<p>61b.3</p>kyis cha mnyam par 'jug cing sems rang gi mtshan nyid kyis gnas par mthong ba de'i tshe bsgrim pa dang glod pas btang snyoms su byas te/ gal te sems mnyam par 'jug tu zin kyang bsgrim pa byas na/ de'i tshe sems rnam par g.yeng bar 'gyur ro/ /le lo dang ni
<p>61b.4</p>dmigs pa brjed pa dang / /de bzhin zhum rgod mi rtsol ba dang rtsol/ /ting nge 'dzin la thams cad nyes par 'gyur/ /dad sogs sems nyid de yi gnyen po yin/ /mdor na ting nge 'dzin thams cad kyi nyes pa nyid ni rnam pa drug yod de/ 'di lta ste le lo dang / dmigs
<p>61b.5</p>pa brjed pa dang / zhum pa dang / rgod pa dang / bsgrims pa dang / ma bsgrims pa'o/ /de rnams kyi gnyen por spong ba'i 'du byed brgyad bsgom par bya'o zhes bcom ldan 'das kyis gsungs te/ 'di lta ste/ dad pa dang / 'dun pa dang / rtsol ba dang / shin tu sbyangs pa dang
<p>61b.6</p>dran pa dang / shes bzhin dang / btang snyoms dang / sems pa'o/ /de la dang po bzhi ni le lo'i gnyen po yin te/ de yang ting nge 'dzin gyi yon tan rnams la mngon par yid ches pa'i mtshan nyid can gyi dad pas rnal 'byor pa rnams de la mngon par 'dod pa'i sems
<p>61b.7</p>skye bar 'gyur la/ mngon par 'dod pa de las rtsol ba rtsom par 'gyur ro/ /de las kyang lus dang sems las su rung ba nyid thob par 'gyur la/ shin tu sbyangs pa de las lus dang sems le lo las ldog par 'gyur ro/ /de bas na dad pa la sogs pa ni le lo spang ba'i phyir
<p>62a</p>
<p>62a.1</p>bsgom par bya'o/ /dran pa ni dmigs pa brjed pa'i gnyen po'o/ /shes bzhin ni zhum pa dang / rgod pa'i gnyen po yin te/ /des zhum pa dang / rgod pa dag nye bar shes pa yin pa'i phyir ro/ /zhum pa dang rgod pa ma zhi ba'i dus su ni mi rtsol ba nyes pa yin te/ 
<p>62a.2</p>de'i gnyen por ni sems pa bsgom par bya'o/ /zhum pa dang / rgod pa dang / nye bar zhi bar gyur nas gang gi tshe sems rang gi rgyun gyis 'jug pa de'i tshe ni rtsol ba nyes pa yin pas de'i gnyen por btang snyoms bsgom par bya'o/ /spong ba'i 'du byed brgyad po de dang yang dag par ldan
<p>62a.3</p>pa'i ting nge 'dzin gang gis rdzu 'phrul la sogs pa'i yon tan rdzogs par byed par mchog tu las su rung bar 'gyur ro/ /de bas na mdo las spong ba'i 'du byed brgyad dang ldan pa'i rdzu 'phrul gyi rkang pa sgom par byed do zhes gsungs pa yin no/ /bsgom pa'i rim pa 'di nyid
<p>62a.4</p>las dgongs nas/ bcom ldan 'das yum las/ de la sems mnyam par gzhag par bya/ yang dag par 'jog par byed/ rnam par 'jog par byed/ nye bar 'jog par byed/ dul bar byed/ zhi bar byed/ nye bar zhi bar byed/ gcig pa nyid du byed/ ting nge 'dzin du byed do
<p>62a.5</p>zhes gsungs pa yin no/ /yang dag par 'jog pa ni dmigs pa de nyid la rgyun gyis 'jug par byed pa'o/ /rnam par 'jog pa ni rnam par g.yeng ba shes par byas te de nye bar zhi bar byed pa'o/ /nye bar 'jog par byed pa ni rnam par g.yeng ba nye bar zhi bar byas nas/ de nyid
<p>62a.6</p>la gong nas gong du gtong bar byed pa'o/ /dul bar byed pa ni dga' ba skyed par byed pa'o/ /zhi bar byed pa ni mi dga' ba nye bar zhi bar byed pa'o/ /nye bar zhi bar byed pa na gnyid dang rmugs pa la sogs pa byung ba sel bar byed pa'o/ /gcig pa nyid du byed pa ni dmigs pa la
<p>62a.7</p>mngon par 'du byed pa med par 'jug par 'bad par byed pa'o/ /ting nge 'dzin du mnyam par 'jog pa ni sems mnyam pa nyid thob pa la btang snyoms su byed pas yang dag par 'dzin par byed do zhes bya ba'i don to/ /tshig dgu po 'di dag gi bshad pa ni/ slob dpon thogs
<p>62b</p>
<p>62b.1</p>med kyis mdzad pa las bris pa yin no/ /yang rim pa 'dis ting nge 'dzin rdzogs pa gang gi tshe 'gyur zhe na/ de'i phyir smras pa/ gang tshe sems ni rtsol ba med pas ni/ /rang gi ngang gis 'jug par gyur pa nas/ /de tshe sangs rgyas mnyam 'jog la brten te/ /'di ni ting 'dzin
<p>62b.2</p>kun gyi tshul yin no/ /gang gi tshe dmigs pa de mngon par 'du byed pa med par 'jug pa ji srid 'dod pas sems gnas par gyur pa de'i tshe zhi gnas rdzogs pa yin par shes par bya'o/ /de ltar mnyam 'jog shes nas ni/ /de nas shes rab bskyed bya ste/ /gzugs dang
<p>62b.3</p>gzugs med dbye ba yin/ /don de nyid ni rnam dpyad bya/ /de la re zhig gzugs can nyid rnam par dpyad par bya ste/ ci sngon po la sogs pa'i rnam pa 'di dag rnam par shes pa las tha mi dad pa yin nam/ tha dad pa yin de la shes pa las tha mi dad pa nyid yin na/ 
<p>62b.4</p>khams gsum de'i rang bzhin du 'gyur te/ thams cad sems kyi dngos po nyid du ni rang na gang gi phyir sngon po la sogs pa'i rnam pa gcig pa nyid du mthong ba de yang shes pa yin te/ de las gzhan nye bar mi dmigs so/ /der ni 'di ltar 'gyur te/ gang yang mdun na
<p>62b.5</p>gnas pa'i sngon po la sogs pa ni rnam par shes pa'i rang bzhin yin mod kyi/ 'on kyang de ni yul dang dus la sogs pa'i nges pa gzhan du mi 'thad pas phyi'i don du brtags pa yin no zhe na/ de ni ma yin te/ dam pa blo yi nges pa yang / /nang gi rgyu las grub par 'dod/ /nang
<p>62b.6</p>gi shes par byed pa nyid yul dang dus kyi nges par rigs kyi don gyi dbang gis med pas phyi rol du rtog pa ni legs pa ma yin no/ /ci'i phyi rol las ma yin no zhes gal te zer na/ byed pa las gzhan du mi 'thad par de nyid brtag par byas la/ de yang phyi rol pa nyid du brtag
<p>62b.7</p>par bya ba ma yin nam zhe na/ de ni ma yin te thams cad ma dmigs pa nyid kyis te/ gal te cung zad cig mthong ba ni brtag tu zad na ma mthong ba brtag pa yin na rta'i rwa la sogs pa yang shes par byed pa nyid du zhes pas thal ches pa nyid du 'gyur ro/ /rta'i rwa la sogs pa ni med pas
<p>63a</p>
<p>63a.1</p>zhen pa med do zhe na/ phyi rol ci ltar yod/ nges pa gzhan du mi dmigs so zhe na/ rta'i rwa la sogs pa dang mnyam pa dang gcig la gcig bsten pa nyid kyis so/ /gzhan du mi 'thad pa las mthong ba nyid yin na gzhan nyid du gyur pa na 'gro ba rnams ni 'o na long
<p>63a.2</p>gyur/ mi snang ba'i rang bzhin can yin pa'i phyir/ 'gro rnams long bar thal bar 'gyur ro/ /snang bar byed pa de sems kyi rang bzhin can gzhan zhig par gyur pa nyid ma yin nam zhe na/ de ni ma yin te gang gi phyir sems kyi rang bzhin dag yod pa ma yin na/ 'di gang na yod/ 
<p>63a.3</p>gang mngon sum du yang med la rjes su dpag par yang med de/ sngon po la sogs pa dang tha dad pa dang sems kyi ngo bo gzhan dag 'di ni mngon sum du mi snang la/ de rjes su dpag par yang med de/ de mngon sum 'gro ba can yin pa'i phyir ro/ /yang na bde ba la sogs pa'i tshul
<p>63a.4</p>du gzugs la sogs pa nye bar dmigs so zhe na/ de ni ma yin/ gang gi phyir gzung bar bya ba las bye brag med pa nyid kyis bde ba la sogs pa'i tshul ma yin te/ 'khrul ba la sogs pa la sogs pa nang gi reg bya'i tshul nyid kyis gzung bya yin pa'i phyir de'i khyad par gyis kyang gzung bar bya ba'i
<p>63a.5</p>khyad par du mi 'grub pa dang / 'on te mngon sum du dmigs su med kyang don gyi dbang gis nye bar dmigs te/ de yang don mi shes pa la gang yang blo'i dmigs pa mi skye ba'i shes pa la rjes su dpag pa nye bar dmigs par 'gyur ro zhes bshad do zhe na/ de ni ma yin te/ gang gi phyir
<p>63a.6</p>gzhan du 'thad pa ma yin pa sems kyi tshul du zad par 'gyur/ sems kyi tshul ma yin pa nyid kyis bems po yin pas na so sor snang ba dang ldan pa yin no/ /gzhan du mi 'thad pas 'dzin pa po'i char yongs su gdags par gyur pa ni srid kyi tshul nyid du de mi 'thad do/ /bems
<p>63a.7</p>po nyid kyi dbang du byas nas gzhan du mi 'thad pa yin no zhe na/ de ni ma yin te gang gi phyir/ phan tshun bsten pa'i nyes pa ni/ /tshangs pas kyang ni bzlog mi nus/ /gzhan du mi rigs pa ni 'dzin pa po'i char yongs su brtags pas/ bems po dang bems po ma yin pa gzhan
<p>63b</p>
<p>63b.1</p>pa nyid du rigs pa ma yin no/ /de bas na sngon po la sogs pa'i rnam pa gcig pu nyid du mthong gi de las tha dad pa'i bems po'am sems kyi tshul bzhin ni yod pa ma yin no zhes bye brag gnas so/ /de'i phyir nye bar brtag pa 'di ni/ sems tsam la ni brten nas su/ /phyi rol don la
<p>63b.2</p>mi rtag go/ /zhes pa ste/ phyi rol med pas gzung bar bya ba med pa'i phyir 'dzin pa po'i rnam par shes pa yang yod pa ma yin la/ gzung ba dang 'dzin pa'i rnam pa dang bral ba gnyis su med pa'i tshul gyis de bzhin nyid la gnas nas gzung ba dang 'dzin pa'i tshul gyis sems
<p>63b.3</p>tsam spang bar bya'o/ /de yang ji skad du/ de bzhin nyid du dmigs nas su/ /sems tsam nyid kyang bzla bar bya/ /zhes gsungs pa yin no/ /de'i phyir/ rnam par shes la brten nas su/ /phyi yi don ni yongs su spang / /stong nyid dmigs pa la gnas nas/ /'dzin byed cha
<p>63b.4</p>yang spang bar bya/ /de ltar na tshul rnam pa gnyi ga dang bral bas stong pa nyid kyi rang bzhin can gyi sems kyi tshul ni 'gro ba yin no zhes nges par byas nas/ yang de nyid rnam par dpyad par bya ste/ ci ste gcig pa'am du ma'am gnyi ga'i tshul can nam/ skyes pa'am ma skyes pa yin/ 
<p>63b.5</p>skyes na bdag las sam gzhan las sam gnyi ga las sam/ rgyu med pa las skye/ de bzhin du dngos po'i tshul can nam/ dngos po med pa'i tshul can yin/ /zhes bya ba la sogs pas dpyad par bya'o/ /de la re zhig /'gro ba sna tshogs nyid yin phyir/ /gcig nyid ma yin du ma'ang
<p>63b.6</p>min/ /sems kyi tshul yang mi shes pas/ /de phyir gnyi ga'i tshul nyid min/ /skye ba min na 'gag pa min/ /'gro ba dngos dang dngos med min/ /rang nyid chos sku'i bdag nyid can/ /de la re zhig gcig pa nyid ni ma yin te/ gal te gcig tu 'gyur na/ sngon po ser po la sogs
<p>63b.7</p>pa'i tshul gyis sna tshogs par snang ba'i shes par mi 'gyur ro/ /ser po la sogs pa ma lus pa sngon po'i nang du shes par thal bar 'gyur ro/ /sngon po yang sngon dang / phyi ma dang dbus kyi dbye ba dang rigs par snang bas shes par mi 'gyur te/ gang la phyogs kyi cha yod pa de la ni gcig
<p>64a</p>
<p>64a.1</p>pa nyid du mi 'thad par bya ba'i rigs pa nyid kyis so/ /de'i phyir rdul phra rab tsam nyid du so sor snang bar 'gyur ro/ /du ma nyid du yang ma yin te/ du ma nyid yin na gzung ba dang 'dzin pa dang bral ba'i stong pa nyid kyi ngo bo nyid kyi de kho na nyid la rdul phra rab dbye ba med pa
<p>64a.2</p>dang de las gzhan pa'i yang dag pa med pas rdul phra rab re re zhing rang rig pa'i tshul gyis de nyid rdul phra rab tha dad par snang bar thal bar 'gyur ro/ /gnyi ga'i tshul du yang mi rigs te de lta bu'i shes pa med pa'i phyir ro/ /thams cad du kho bo cag gi tshad ma ni mngon sum pa yin
<p>64a.3</p>na rjes su 'jug pa'am/ ldog pa'i tshul du lhan cig gam tha dad par mngon sum du shes pa nye bar ma dmigs so/ /de las gzhan pa yang de sngon du 'gro ba yin pas ma la de ltar ma dmigs na rjes su 'jug pa dang / ldog pa tshad med par ji ltar yongs su brtag par
<p>64a.4</p>bya/ 'on te sna tshogs pa nyid kyi rigs pa'i rnam par rang gi shes pa'i tshul gyis smyon tol bya bar rigs pa ma yin no/ /re zhig gzhan dgag pa'i tshul gyis yod pa de yang rjes su 'jug pa dang ldog pa med pa ma yin no/ /de ni de'i ngo bo nyid las gzhan du mi 'thad par yongs
<p>64a.5</p>su brtag par bya'o zhe na ma yin te/ nyams su myong ba'i tshul nyid kyis spros pa med pas de shin tu gsal bar 'thad pas don gyis shes par bya ba med pa'i phyir ro/ /de nyid kyis na skye ba'ang mi rigs te/ rgyu dang 'bras bu'i tshul gyis tshad ma med pas so/ /sngon dang phyi ma'i tshul gyis
<p>64a.6</p>tshad ma la 'jug na rgyu dang 'bras bu'i tshul du gzhag pa'i rnam pa gnyis po las rnam par dben pa gnyis su med pa'i shes pa la ni sngon dang phyi ma'i 'jug pa dang ldan pa ma yin la/ de las gzhan pa'i shes pa yod pa ma yin pas tshad ma med par bshad pa yin la/ de ltar
<p>64a.7</p>gang gi tshe rgyu dang 'bras bu'i tshul gyis tshad ma med pas skye ba nyid kyang med pa de'i tshe bdag dang gzhan las sam/ gnyi ga las sam/ rgyu med pa las ga las skye/ de bas na yang dag pa'i shes pa ni rnam par dpyad pa 'di nyid kyis chos thams cad skye ba mthong bas slob dpon
<p>64b</p>
<p>64b.1</p>klu sgrub kyi zhal snga nas kyis/ ma rig rkyen las byung ba yi/ /yang dag shes pa la lta bas/ /skye ba'am yang na 'gag pa ni/ /'ga' yang nye bar ma dmigs so/ /zhes bshad pa yin no/ /de ltar de kho na nyid la skye ba med pas dngos po'i tshul nyid du yang yod pa ma yin te/ 'byung
<p>64b.2</p>pas na dngos po ste yod pa sngon du 'gro ba can gyi 'byung ba nyid la rnam par 'jog pa yin no/ /de ltar de 'jig pa'i tshul gyi rang bzhin can dngos po med pa'i tshul nyid kyang med do/ /dngos po dang dngos po med pa'i ngo bo nyid med pas spros pa thams cad kyang med pa yin te/ de rnams ni
<p>64b.3</p>dngos po dang dngos po med pa dag la gnas pa nyid kyis de gnyis khyab pa yin pa'i phyir te/ de ltar khyab pa po med pas khyab par bya ba yang med pa'i phyir ro/ /de bas na rnam par dpyad pa 'dis spros pa med pa nyid yin pa'i phyir 'gro ba rnams chos kyi sku'i bdag nyid du shes
<p>64b.4</p>par byas la sems tsam las yongs su bzlas la gcig dang du ma nyid la sogs pa'i tshul gyis de kho na nyid kyang snang ba med pa'i tshul du bzla bar bya'o/ /de bas na/ sems tsam las ni bzlas nas su/ /snang ba med las bzla bar bya/ /zhes gsungs pa yin no/ /spros pa med
<p>64b.5</p>pa'i tshul yang snang ba med pa la rnam par gnas pa ni de kho na nyid de/ theg pa chen po zhes bya ba la/ mtshan gyi rnam pa gzhan du na phyag rgya chen po zhes bya ste/ de mthong bar 'gyur ro zhes gsungs pa ni/ /snang med gnas pa'i rnal 'byor pa/ /de yis theg pa chen po mthong / /zhes bya ba dang
<p>64b.6</p>'gro dang ldang dang 'dug pa dang / /nyal na'ang mnyam par gzhag pa yin/ /mthong dang thos dang de bzhin bsgom/ /myong dang reg par de bsgom yang / /shes rab mig ni dag pa'i bdag /rnam par dpyod la gcig tu brtson/ /chos rnams thams cad mi shes pas/ /mthong na'ang mthong ba
<p>64b.7</p>ma yin no/ /de kho na nyid mthong ba 'di nyid ni gang shes rab kyis rnam par brtags na yang dag pa'i ye shes mthong bas chos thams cad mi mthong ba yin no/ /de yang bcom ldan 'das yum las/ sangs rgyas bcom ldan 'das kyi ye shes kyi spyan gang zhe na/ gang gis ci yang ma gzigs
<p>65a</p>
<p>65a.1</p>pa'o zhes bya ba dang / de bzhin du don dam pa mthong ba gang zhe na/ gang chos thams cad mthong ba med pa'o zhes ji skad gsungs pa yin no/ /de bas na de kho na nyid kyi rnal 'byor pa rnams kyang spyod lam thams cad la gnas pa na chos thams cad mthong du zin kyang
<p>65a.2</p>ma mthong ba yin no/ /de lta bu nyid la mthong ba med pa zhes bya bar mngon par 'dod kyi gnyid log pa'am/ mig btsums pa dang 'dra bar gang yid la mi byed pa ni ma yin no/ /de lta na ni bag chags ma spangs pas 'du shes med pa'i snyoms par 'jug pa la sogs pa las ldang ba
<p>65a.3</p>bzhin du slar yang gzugs la sogs pa la mngon par zhen pa'i bag chags kyi rtsa ba can gyi 'dod chags la sogs pa skye ba nyid kyis rnal 'byor par mi 'gyur te/ thog ma med pa'i dus can gyi gzugs la sogs pa'i mngon par zhen pa yid la mi byed pa tsam gyis yongs su spangs
<p>65a.4</p>par mi 'gyur te/ 'du shes med pa'i snyoms par 'jug pa la sogs pas kyang de spangs par 'gyur ro/ /gzugs la sogs pa'i yul rnams kyi the tshom ma spangs par de yid la byed pa yongs su spang bar yang nus pa ma yin te/ me yongs su ma spangs par tsha ba spong mi nus pa
<p>65a.5</p>dang 'dra'o/ /de bas na the tshom gyi sa bon dang bral ba nyid kyis gzugs la sogs pa la mngon par zhen pa bsal bar bya'i/ /tsher ma 'byin la lta bur bya ba ma yin no zhes bya bar nges so/ /the tshom gyi sa bon dang bral ba yang zhi gnas dang lhag mthong phan tshun rjes su mthun par
<p>65a.6</p>'jug par bya'o/ /de yang sems rtse gcig pa'i mtshan nyid can gyi zhi gnas kyi snang ba skyes par gyur na shes rab kyi mig gis rnam par dpyod pa'i rnal 'byor pa'i the tshom dang bral bar 'gyur ro/ /de dang bral bas gzugs la sogs pa la mngon par zhen pa dang bral ba'o/ /de dang
<p>65a.7</p>bral nas kyang chos thams cad dngos po med par rtogs te/ de nyid ni shes rab kyi pha rol tu phyin pa'o/ /yang de'i tshe zhi gnas dang lhag mthong dag de'i bdag nyid can yin te/ de nyid ni mchog tu rnam par mi rtog pa'i rnal 'byor ro/ /de yang / kun rtog thams cad spangs pa des/ /'di ni
<p>65b</p>
<p>65b.1</p>rnal 'byor dam pa yin/ /rnal 'byor pa gang mngon sum du/ /gnas pa kun mkhyen bcom ldan 'gyur/ /de ltar rim pa 'dis zhi gnas dang lhag mthong dag gis sam/ bla ma'i man ngag gis bcom ldan 'das yum shes rab bskyed la/ byang chub sems dpa' dbang po
<p>65b.2</p>rab dang ldan pa yin pa'i phyir de nges pa'i rgyu nyid kyis phyir mi ldog pa nyid rtogs par byas la/ shes rab kyi pha rol tu phyin pa'i ngo bo nyid dang / sbyin pa la sogs pa'i thabs la rab tu 'jug go/ /de yang 'phags pa ga ya mgo'i ri las/ gnyis po 'di dag ni byang chub sems
<p>65b.3</p>dpa'i lam mdor bsdus pa ste/ 'di lta ste thabs dang shes rab bo zhes gsungs pa yin te/ thabs ni sbyin pa la sogs pa'i pha rol tu phyin pa dang / tshad med pa dang bsdu ba'i dngos po la sogs pa'i dbye bas phye ba ste/ de nyid kyang 'phags pa blo gros mi zad pa dang / 
<p>65b.4</p>dkon mchog sprin la sogs pa'i mdo las gsungs pa'o/ /shes rab ni thabs de nyid phyin ci ma log par yongs su gcod pa'i rgyu'o/ /des kyang thabs yang dag par brtags nas phyin ci ma log pas bdag dang gzhan gyi don ji lta ba bzhin nyams su len pas sngags kyis
<p>65b.5</p>zin pa'i dug spyod pa dang 'dra bar kun nas nyon mongs par mi 'gyur ro/ /de yang mdo de nyid las thabs ni bsdu ba shes pa'o/ /shes rab ni yongs su gcod pa'o zhes gsungs pa dang / 'phags pa dad pa'i stobs bskyed pa las/ thabs la mkhas pa gang zhe na/ gang chos
<p>65b.6</p>thams cad kyi bsdu ba shes pa la mkhas pa'o/ /shes rab gang zhe na/ /gang chos thams cad dbyer med par shes pa mkhas pa'o zhes gsungs pa yin no/ /'di dag ni sa la gnas pas kyang brten par bya'i/ /shes rab tsam 'ba' zhig ni ma yin no/ /gang gi phyir sa
<p>65b.7</p>bcu pa la sogs pa'i mdo las/ pha rol tu phyin pa lhag ma rnams la yang mi spyod pa ma yin no zhes gsungs pas/ byang chub sems dpa' sa bcu po thams cad du yang pha rol tu phyin pa thams cad la kun du spyod par bya'o zhes bshad do/ /de yang shes rab kyi pha rol tu phyin pa la gcig
<p>66a</p>
<p>66a.1</p>tu dga' ba'i byang chub sems dpa' rnams kyi dbang du mdzad nas yongs su rgyas pa'i mdo chos thams cad bsdus pa las byams pa gang yang byang chub sems dpa' rnams kyis byang chub kyi phyir pha rol tu phyin pa drug yang dag par gzung bar bya ba de la skyes bu blun po
<p>66a.2</p>rnams 'di ltar byang chub sems dpas shes rab kyi pha rol tu phyin pa 'ba' zhig la bslab par bya'i pha rol tu phyin pa lhag ma rnams kyis ci zhig dgos zhes zer zhing / des pha rol tu phyin pa gzhan dag la smod pa nyid du sems par 'gyur ro zhes bya ba la sogs pa rgya cher gsungs
<p>66a.3</p>pa dang / 'phags pa rnam par snang mdzad mngon par rdzogs par byang chub pa'i rgyud las kyang / thams cad mkhyen pa'i ye shes 'di ni snying rje chen po'i rtsa ba can byang chub kyi sems kyi rgyud dang ldan pa/ thabs kyis mthar phyin pa'o zhes gsungs pa yin no/ /de bas na
<p>66a.4</p>gnyi ga yang dus thams cad du bsten par bya'o/ /de ltar na bcom ldan 'das mi gnas pa'i mya ngan las 'das par grub pa yin no/ /de yang sbyin pa la sogs pa'i thabs kyis gzugs kyi sku dang zhing dang 'khor la sogs pa'i longs spyod chen po 'bras bu phun sum tshogs
<p>66a.5</p>pa yongs su 'dzin par mdzad pas/ bcom ldan 'das mya ngan las 'das pa la gnas par mi mdzad do/ /shes rab kyis phyin ci log ma lus par spangs pas 'khor bar gnas par mi mdzad de/ 'khor ba ni phyin ci log gi bdag nyid can yin pa'i phyir ro/ /de yang chos
<p>66a.6</p>kyi rnam grangs gzings lta bur shes pa rnams kyis ni chos rnams kyang spang bar bya na chos ma yin pa lta ci smos zhes ji skad du gsungs pa lta bu yin te/ de la phyin ci log tu mngon par zhen pa nyid spang bar bya'o zhes gsungs kyi dgos pa'i don rdzogs par bya ba'i don du yang
<p>66a.7</p>gnas par mi bya'o zhes gsungs pa ma yin no/ /de yang / chos yongs su gzung bar bya'i mi gzung bar ni mi bya'o zhes gsungs te/ lam log par gzung bar mi bya'o zhes bya ba'i don to/ /de bas na dngos po thams cad de ltar gzigs te gsungs pa ni/ dus kun du ni thabs
<p>66b</p>
<p>66b.1</p>dang ni/ /shes rab pha rol phyin bdag can/ /bsten bya gang phyir de bas ni/ /mi gnas mya ngan 'das par 'gyur/ /zhes bya ba yin no/ /de nyid kyis na sbyor zhes bya'i/ /sems bskyed yin te de yang ni/ /drod sogs dbye ba la brten nas/ /rnam pa bzhir ni gnas ma yin/ /
<p>66b.2</p>de nyid kyi phyir shes rab dang thabs kyi rang bzhin la bslabs pa las sbyor ba zhes bya ba'i nges par 'byed pa'i cha'i sems skye bar 'gyur ro/ /de yang rnam pa bzhi ste/ 'di lta ste/ drod dang rtse mo dang bzod pa dang / chos kyi mchog ces bya ste/ 'di dag ni mnyam par gzhag pa'i
<p>66b.3</p>bye brag nyid las gyur to/ /de la dang po'i sems ni snang ba thob pa zhes bya ba'i ting nge 'dzin yin no/ /gnyis pa ni snang ba mched pa'o/ /gsum pa ni de kho na nyid kyi don la phyogs gcig pa yin no/ /bzhi pa ni bar chad med pa'i ting nge 'dzin to/ /'di ni rnam rtog dgu po dag / 
<p>66b.4</p>re re yongs su spong byed de/ /gzung dang 'dzin pa'i kun rtog gi/ /dbye bas dmigs pa'i dbye ba nyid/ /byang chub sems dpa' rnams kyi nyon mongs pa ni rnam par rtog pa nyid yin te/ rnam par rtog pa de yang rnam pa du ma ste/ 'og nas bshad pa'i lam gyis spang bar bya'o/ /de
<p>66b.5</p>la re zhig nges par 'byed pa'i cha dang po skye ba na kun nas nyon mongs pa dang / rnam par byang ba gnyis la dmigs pa na dang por gzung ba'i rnam par rtog pa dgu spong ba 'di lta ste/ ma rig pa'i rnam par rtog pa ni bum pa la sogs pa'i dngos por mi rtog pas so/ /phung por rtog pa dang / 
<p>66b.6</p>ming dang gzugs su rtog pa dang mtha' gnyis su rnam par rtog pa dang / kun nas nyon mongs pa dang rnam par byang ba mi shes pa'i rnam par rtog pa dang / 'phags pa'i lam la mi gnas pa'i rnam par rtog pa dang / nye bar dmigs pa'i rnam par rtog pa dang / bdag la sogs pa'i
<p>66b.7</p>rnam par rtog pa dang / ma skyes pa la sogs pa'i rnam par rtog pa'o/ /gnyis pa ni gzung ba'i rnam par rtog pa dgu po rnam par byang ba la dmigs pa spong ste/ de la rnam par byang ba'i yan lag can phung po dang khams dang skye mched de rtog pa gsum dang / de rnams nyid skye ba'i
<p>67a</p>
<p>67a.1</p>rnam par rtog pa dang / nang stong pa nyid la sogs pa'i rnam par rtog pa dang / pha rol tu phyin pa la sogs pa'i rnam par rtog pa dang / mthong ba'i lam gyi rnam par rtog pa dang / bsgom pa'i lam gyi rnam par rtog pa dang / mi slob pa'i lam gyi rnam par rtog pa'o/ /
<p>67a.2</p>gsum par ni gang zag la dmigs pa'i 'dzin pa po'i rnam par rtog pa rnam pa dgu spong ste/ 'di lta ste/ rang gi rgyud kyi bdag tu 'dzin pa zhes bya ba'i rnam par rtog pa dang / bdag gcig pu nyid dang / rgyu'i bdag dang / lta ba po yang bdag yin pa dang / de bzhin du kun nas nyon mongs
<p>67a.3</p>pa 'dzin pa dang / 'dod chags dang bral ba 'dzin pa dang / mthong ba 'dzin pa dang / bsgom pa 'dzin pa dang / don byas pa nyid 'dzin pa'i rnam par rtog pa'o/ /bzhi par ni brtags pa'i skyes bu la gnas pa'i 'dzin pa po'i rnam par rtog pa gnyis pa rnam pa dgu spong ste/ de la
<p>67a.4</p>phung po dang / skye mched dang / khams nyid la 'dzin pa po nyid du rnam par rtog pa nyid dang / rten cing 'brel bar 'byung bar brtags pa'i rnam par rtog pa dang / rnam par byang bar brtags pa'i rnam par rtog pa dang / mthong ba dang bsgom pa dang / khyad par dang mi slob pa'i lam
<p>67a.5</p>du brtags pa'i rnam par rtog pa bzhi pa'o/ /de dag ni sbyor ba lhan cig thob pa'i ye shes kyi me'i khyad par du rtogs pas me dang 'dra ba'i sems bskyed pa bzhi pa'o/ /gnas skabs 'dir ni rnal 'byor pa'i mos pa gtsor gyur pa nyid dang / ji skad du bshad pa'i yon tan gyi gzhir
<p>67a.6</p>gyur pa nyid kyis 'di ni zag pa dang bcas pa'i mos pas spyod pa'i sa zhes bya bar gnas so/ /de ltar gong nas gong du yon tan gyi gzhir gyur pa nyid kyis zag pa med pa'i sa bcu gcig yin par shes par bya'o/ /de las kyang ni rgyu'i gnas skabs/ /pha rol phyin bcu'i bdag nyid can/ /
<p>67a.7</p>de las gzhan pa bsgom bdag can/ /sems bskyed pa dang po ni mthong ba'i lam gyi rang bzhin can yin pas de skyes pa na rnal 'byor pa nyon mongs pa brgya rtsa bcu gnyis spong bar 'gyur ro/ /de ni 'di lta ste/ 'dod pa'i khams kyi sdug bsngal dang / kun 'byung ba dang 'gog
<p>67b</p>
<p>67b.1</p>pa dang / lam re re zhing spang bar bya ba bcu bcu yod pas na bzhi bcu'o/ /de bzhin du gzugs dang gzugs med pa'i khams kyi khong khro ba bzhi bton na bdun cu rtsa gnyis so/ /de las gzhan pa'i sa dgu po ni bsgom pa'i bdag nyid can yin te/ de rnams su bsgoms pas spang
<p>67b.2</p>bar bya ba nyid bcu drug spong ba ni/ 'di lta ste/ rnam par mi rtog pa la 'jig tshogs la lta ba dang log par lta ba ni lhan cig skyes pa dang / 'dod chags dang khong khro ba dang nga rgyal dang ma rig pa ste gong ma'i khong khro ba ni ma gtogs so/ /de yang nyon mongs pa brgya rtsa bcu gnyis
<p>67b.3</p>spangs pa dang / 'dzam bu'i gling gi dbang phyug tu gyur kyang ji srid ltung ba phra mo rnams la shes bzhin du gnas par gyur par mi nus pa de srid sa dang po'i sems bskyed pa yin no/ /sems can tshad med pa'i sems kyi rgyud tshim par mdzad pas kun du 'dzin par spyod pas
<p>67b.4</p>gter chen po dang 'dra ba yin no/ /ltung ba phra mo'i dri ma spong bar nus pa nyid kyis na sa gnyis pa dri ma med pa'o/ /de yang gling bzhi pa'i dbang phyug tu gyur kyang ji srid 'jig rten pa thams cad kyi ting nge 'dzin la snyoms par 'jug par mi nus pa de srid du ni sa gnyis pa ste/ de ni thams cad
<p>67b.5</p>rin thang med pa'i rin po che rnams de las 'byung bar byed pa yin pas rin po che'i 'byung gnas dang 'dra'o/ /de nus na ni ting nge 'dzin gyi mthu thob pas gsum po 'od byed pa'i sa'o/ /de sum cu rtsa gsum pa'i bdag por gyur kyang ji srid byang chub kyi phyogs bsgom par mi nus
<p>67b.6</p>pa na/ mi sdug pa'i nye bar 'tshe ba thams cad kyis mi bskyod pas rgya mtsho chen po dang 'dra'o/ /nub par gyur nas ni de'i mthus sa bzhi pa 'od 'phro ba yin no/ /de 'thab bral gyi bdag por gyur kyang ji srid bden pa bsgom par mi nus pa na de yang dag pa'i shes pa la brtan pas mi
<p>67b.7</p>phyed pa'i phyir rdo rje dang 'dra'o/ /nus par gyur nas bdud thams cad kyis zil gyis mi non pas na sa lnga pa sbyang dka' ba'o/ /de dga' ldan gyi bdag por gyur kyang ji srid mtshan ma med pa bsgom pa lhun gyis grub par 'jug mi nus pa de srid dmigs pa thams cad rnam par
<p>68a</p>
<p>68a.1</p>g.yeng bas bsgrub par mi nus pas ni ri bo dang 'dra'o/ /nub par gyur nas sangs rgyas kyi chos thams cad mngon du gyur pas na drug pa mngon du gyur pa'i sa'o/ /de 'phrul dga'i lha'i rgyal por gyur kyang de srid glags skabs med par bsgom mi nus pa
<p>68a.2</p>de srid de sgrib pa gnyis kyis nad rab tu zhi bar byed pas na sman dang 'dra'o/ /de yan chad kyis pha rol tu phyin pa bzhi ni 'di ltar shes rab kyi bdag nyid can yin pas shes rab nyid khyad par can gyi rnam par 'jug pa na thabs dang smon lam stobs dang ye shes so/ /mtshan ma med
<p>68a.3</p>pa'i bsgom pa dang / bar skabs med par bsgom par nus par gyur pa na lam la 'bad pa med pa'i thabs dang 'byor pas ring du song ba'i phyir sa bdun pa ring du song ba'o/ /de gzhan 'phrul dbang byed kyi bdag por gyur kyang ji srid lhun gyis grub par 'jug par mi nus pa de srid
<p>68a.4</p>de gnas skabs thams cad du sems can gyi don yongs su mi spong bas mdza' bo dang mtshungs so/ /de nus par gyur nas mtshan ma med pa lhun gyis grub pas mi g.yo ba nyid kyis na sa brgyad pa mi g.yo ba'o/ /de ni stong chung ngu'i bdag por gyur kyang ji srid nges pa'i tshig la
<p>68a.5</p>sogs pa'i tshig gis rnam pa thams cad du chos thams cad ston par mi nus pa de srid de smon lam ji lta ba'i 'bras bu yid bzhin gyi nor bu dang 'dra'o/ /nus par gyur nas chos ston pa la mkhas pa nyid kyis na sa dgu pa legs pa'i blo gros so/ /stong gnyis pa'i bdag po
<p>68a.6</p>tshangs par gyur kyang ji srid chos kyi longs spyod yongs su rdzogs pas sems can rnams yongs su smin par mi nus pa de srid gdul bya'i skye bo yongs su smin par byed pas na nyi ma dang 'dra'o/ /nus par gyur nas chos kyi chu'i char 'bebs pas sa bcu pa chos kyi sprin no/ /de gnas
<p>68a.7</p>gtsang ma pa rnams kyi bdag por gyur kyang ji srid rnam pa thams cad mkhyen pa nyid kyi ye shes bskyed par nus pa de srid de gdul bya'i skye bo rnams kyi yid dga' bar byed pa'i chos ston par byed pas na/ dbyangs snyan pa glu dang mtshungs so/ /de la 'di ltar rnam par dpyad par bya ste/ dri ma
<p>68b</p>
<p>68b.1</p>med pa la sogs pa'i sa dgu ni/ bsgom pa'i lam gyi bdag nyid can de'i spang bar bya ba ni/ bag la nyal ba bcu drug yin no zhes bshad na/ de ltar gal te sa dgus spang bar bya na/ de'i tshe sa bcu pa'i mdo dang 'gal bar 'gyur te/ de las sa brgyad par rnam par mi rtog pa'i
<p>68b.2</p>ye shes kyi nyi ma shar bas nyon mongs pa thams cad mun pa dang 'dra bar spong bar 'gyur ro zhes gsungs la/ de ni khams gsum pa'i chags pa dang bral ba'i dbang du mdzad nas gsungs pas/ de nyid 'di'i mya ngan las 'das par 'gyur ro/ /'dod chags dang ma bral ba'i mya
<p>68b.3</p>ngan las 'das par brtag pa ni med pa yin pa'i phyir ro/ /'on te spangs pa yin na nyon mongs pa rnams ji ltar nges par ma bsregs zhes bya ba la sogs pa dang / yang 'khor ba 'gag par gyur na/ ji ltar sangs rgyas kyi chos rnams yongs su rdzogs par ma gyur zhe na/ 
<p>68b.4</p>'di la ni brjod par bya ste/ 'gags su zin kyang dbang bcu thob pas de yid kyi rang bzhin gyi lus kyis sangs rgyas kyi chos rnams yongs su rdzogs par byed pa la 'gal ba med do/ /nges par ma bsregs pa zhes bya ba la sogs pa gang bag chags kyi dbang du mdzad nas
<p>68b.5</p>gsungs pa yin na 'khor ba dang mya ngan las 'das pa nyan thos ji lta ba bzhin ga la 'gyur te/ 'di dag ni snying po med pa'i tshig tu zad do/ /de yang / nyes pa bag chags bcas pa ni/ /skyob pa gcig pu la mi mnga'/ /zhes bshad pa yin no/ /de nas kun bzang zhes bya ba/ /
<p>68b.6</p>ye shes lnga yi rang bzhin can/ /sku gsum gyi ni ngo bo nyid/ /rnam pa thams cad mkhyen rang bzhin/ /yang gang gi tshe shes rab dang thabs kyi rang bzhin can gyi de kho na nyid la bslab pas rnam pa thams cad mkhyen pa nyid skyed par nus pa de'i tshe ye shes lnga'i bdag nyid can sku gsum gyi
<p>68b.7</p>ngo bo nyid kun du bzang po zhes bya ba'i sangs rgyas kyi sar rnam par gzhag go/ /de la chos kyi dbyings kyi ye shes dang / gang yang kun gzhi rnam par shes pa rnam pa thams cad du rnam par dag pas me long lta bu'i ye shes nyid du yongs su gyur pa ste/ gnyis po dag ni chos kyi sku'o/ /
<p>69a</p>
<p>69a.1</p>de yang / gang yang kun gzhi rnam shes ni/ /me long lta bu'i ye shes gyur/ /de yang chos dbyings ngo bo ru/ /de yang chos kyi dbyings kyi ni/ /ngo bor la la 'dod pa yin/ /zhes bshad pa yin no/ /de nyid kyis ni de gnyis kyi ngo bo ni bcom ldan 'das rnam
<p>69a.2</p>par snang mdzad dang mi bskyod pa nyid der bdag po nyid yin no/ /sprul pa'i 'khor lo ma lus pa ni chos kyi dbyings kyi ye shes nyid la rab tu 'jug pa yin no/ /mnyam pa nyid dang so sor rtog pa'i ye shes kyi bdag nyid ni de yang / nyon mongs can nyid gnas gyur pa/ /
<p>69a.3</p>mnyam nyid ye shes yin par bshad/ /yid kyi rnam shes nyid gang yin/ /so sor rtog byed ye shes so/ /chos kyi longs spyod ston pa dang / /byang chub sems dpa' chen po yang / /chos kyi longs spyod rdzogs nyid kyis/ /de gnyis longs spyod rdzogs sku nyid/ /ces
<p>69a.4</p>bshad pa yin no/ /de nyid kyis na de dag gi ngo bo nyid bcom ldan 'das rin chen 'byung ldan dang / 'od dpag tu med pa gnyis kyi longs spyod rdzogs pa'i ngo bo nyid do/ /bya ba grub pa'i ye shes kyi bdag nyid can ni sprul pa'i sku ste/ de yang / gang zhig dbang po lnga rnams shes/ /de
<p>69a.5</p>ni don kun yongs 'dzin pas/ /sems can kun gyi don thob pa/ /bya sgrub ye shes snod nyid do/ /de yang kun du dus kun du/ /ji bzhin dus su bsam pa bzhin/ /sprul pa kun gyi rgyur gyur pas/ /sangs rgyas rnams kyi sprul sku yin/ /zhes bshad pa yin no/ /de
<p>69a.6</p>bas na de'i ngo bo bcom ldan 'das don yod par grub pa ni mngon par mtho ba dang / nges par legs par grub pa'i sprul pa'i las can yin no/ /der ni sems bskyed rnam pa brgyad/ /gzhan don gcig pu la dgongs yin/ /rtog mi mnga' yang 'phen shugs kyis/ /thub
<p>69a.7</p>pa'i 'jug pa'i chos nyid yin/ /de yang mngon par shes pa dang lhan cig par gtogs pa ni mthu thogs pa med pa mnga' ba nyid kyis gzhan gyi don lhur mdzad pas rgyal po chen po dang 'dra'o/ /bsod nams dang ye shes dang lhan cig par gtogs pa ni mdzod dang 'dra bas
<p>69b</p>
<p>69b.1</p>mdzod kyi khang pa dang 'dra'o/ /byang chub kyi phyogs kyi chos dang lhan cig par gtogs pa ni 'phags pa thams cad bzhud cing rjes su 'gro ba yin pas lam chen po dang 'dra'o/ /zhi gnas dang lhag mthong dang lhan cig par gtogs pa ni 'khor ba dang mya ngan las 'das par mi
<p>69b.2</p>ltung bar bde bar 'degs pas bzhon pa dang 'dra'o/ /gzungs dang spobs pa dang lhan cig par gtogs pa ni bstan pa mtha' yas pa nye bar 'byed pas bkod ma dang 'dra'o/ /chos kyi sbyin pa dang lhan cig par gtogs pa ni thar pa 'dod pa rnams kyis thos na dga' ba yin
<p>69b.3</p>pas kun du dga' ba'i sgra dang mtshungs so/ /bgrod pa gcig pa'i lam dang lhan cig par gtogs pa ni thams cad kyi rgyu gcig pu yin pa'i phyir dang / rang gi ngang gis 'jug pa nyid kyis na chu bo'i rgyun dang 'dra'o/ /chos kyi sku dang lhan cig par gtogs pa ni don gyi bya ba
<p>69b.4</p>thams cad la rag las pa'i phyir sprin dang 'dra'o/ /gzhan dag na re sems bskyed pa brgyad po 'di dag ni ma nges pa'i tshul can yin no zhes zer ro/ /de ltar zhi gnas rnams bsgom shes rab rnam par dpyod pa dang / /de dang rjes mthun de gnyis kyi ni ye shes bskyed nas su/ /
<p>69b.5</p>ma tshang med pa thabs de bsten la nges pa'i bdag nyid can/ /gang yin rnal 'byor pa de kun kyang dbang po mchog tu 'gyur/ /de bas de ni mos spyod las/ /snga ma nyid du mi ldog par/ /shes rab pha rol phyin sogs su/ /rdzogs pa'i sangs rgyas kun gyis brtsis/ /pha rol
<p>69b.6</p>tu phyin pa mchog gi man ngag bstan pa'o/ /'di dag thams cad yongs rdzogs par/ /dbang 'bring gis kyang bsgom par bya/ /shes rab bskyed nas de nas ni/ /de dang tshul mthun sbyin sogs yin/ /dbang po 'bring po rnams kyis kyang / /'di skad du bshad pa'i zhi
<p>69b.7</p>gnas rnam par bsgoms la shes rab kyis kyang don rnam par dpyad de de nyid kyis shes rab bskyed pa dang rjes su mthun pa'i thabs la bslab par bya'o/ /de rnams skye mched rnam pa yis/ /don kun dmigs par rgyal ba rnams/ /bzhed kyi zhi gnas bskyed pa la/ /khams
<p>70a</p>
<p>70a.1</p>sogs dbye bas ma yin no/ /yang de rnams skye mched kyi rnam pa gnyis kyis don thams cad la yang dag par dmigs te zhi gnas skyed par byed pa yin no/ /rgyal ba'i sras de ji srid du/ /rab dga'i sar ni ma zhugs la/ /de nyid nges gyur de srid du/ /mi
<p>70a.2</p>ldog nyid kyang ma yin no/ /gang gi phyir de rnams kyis zhi gnas dang lhag mthong gi de kho na nyid bskyed du zin kyang ji srid rab tu dga' ba'i sa ma thob pa de srid rdo rje lta bu'i de kho na nyid yid la byed pa med pas phyir mi ldog pa ma yin zhing rang gi lam la mngon par brtson par gyur pa'ang ma
<p>70a.3</p>yin no/ /pha rol tu phyin pa la spyod pa dbang po bar ma'i man ngag bstan pa'o/ /dbang po tha ma zhi gnas bskyed/ /gzugs dang gzugs med dbye bas sam/ /phung po yi ni dbye ba yis/ /don kun dmigs pa gsal bar 'dod/ /dbang po thams cad kyang de bzhin du thams
<p>70a.4</p>cad bsgom zhing bsten par bya mod kyi 'on kyang de rnams khams dang skye mched kyi dbye ba rnam par spangs nas gzugs can dang gzugs can ma yin pa'i dbye ba nyid kyis don thams cad la dmigs par bshad do/ /de nyid la ni nges rgyu can/ /ji srid ring du song ma zhugs/ /de srid der ni
<p>70a.5</p>phyir mi ldog /ma yin zhes ni rgyal bas gsungs/ /dris pa so so'i skye bor gyur kyang zhi gnas dang lhag mthong dag gis yang dag pa'i ye shes bskyed pa de ji ltar ma nges pa yin no/ /yang bla na med pa'i de kho na nyid mngon sum du byas su zin kyang ji ltar na nges pa tsam med pas
<p>70a.6</p>phyir mi ldog par rtog /'dod chags dang bral ba'i lam gyi 'bras bu thob kyang 'bras bu de las nyams pas de nyid skyed par byed pa yin no/ /de yang shi nas 'bras bu mi nyams so zhes bshad pa yin/ 'dir brjod par bya ste/ de kho na nyid mngon du ma byas pa ni/ gang la yang yod pa
<p>70a.7</p>ma yin gyi/ de las go bzlog pa ma nges pa tsam nyid ni 'khor ba pa zhes bya'o/ /de bas na zhi gnas dang lhag mthong gnyis yang dag pa'i ye shes bskyed pa la de dang rjes su mthun par spyod pa yin no/ /dris pa gal te thams cad thams cad du de kho na nyid mngon sum du byed pa
<p>70b</p>
<p>70b.1</p>yin na yang dag pa'i ye shes bskyed pa 'di gang zhig yin/ de ni gang 'di de dang rjes su mthun pa'i spyod pa byed pa rnams yin no/ /de de lta yin na nges pa yin mod/ de lta ma yin te brtan par gyur pas rdo rje lta bu'i ting nge 'dzin nyid yin par nges pa yin no/ /de lta na nges par
<p>70b.2</p>'byed pa'i cha las 'byung ba ji ltar 'byung zhe na/ de tsam nyid nas de kho na nyid la mos shing mos pa las 'byung ngo zhes de kho na nyid smra ba rnams 'dod do/ /yang phyir ldog par rtog par ji ltar 'gyur zhes gang smra ba de ni rdo rje lta bu'i sems med pa nyid yin no zhes kho bo cag smra'o/ /don 'di
<p>70b.3</p>nyid la dgongs nas shes rab kyi pha rol tu phyin pa'i phyir mi ldog pa'i rtags kyi le'u las so so'i skye bo'i gnas skabs dang / sa dang po la sogs pa'i gnas su byang chub sems dpa' rnams phyir mi ldog pa'i rtags nyid dang ldan par gsungs pa yin no zhes kho bo cag gi bla
<p>70b.4</p>mas bshad pa yin no/ /shes rab kyi pha rol tu phyin pa la spyod pa'i dbang po tha ma'i spyod pa bstan pa'o/ /'pho med byang chub la brten shin tu gsal bar bshad 'di la/ /gang zhig de nyid rab myur yang dag min brten/ /de la che 'bring tha ma'i lam gzhan dag kyang gang yin
<p>70b.5</p>pa/ /de las gzhan par gang gis myur 'gyur bdag gis bshad par bya/ /mngon sum ma yin ye shes dang / /las kyi phyag rgya sogs rim gyis/ /sgro btags kun dang rnam bral ba'i/ /de nyid bsgom par mi nus pa/ /de phyir dang por rgyal bas ni/ /de nyid rab tu gsal ba dang / /
<p>70b.6</p>nyon mongs med pa'i rgyu dang ni/ /sgro btags rnams ni spangs pa gsungs/ /gang zhig ji skad du bshad pa'i rnam pa drug gis de kho na nyid skyed par mi nus pa de rnams kyi phyir de kho na nyid de nyid 'dod chags la sogs pa bskyed pa'i rgyu'i sgro btags pa cung zad las ldog pa bsgom par
<p>70b.7</p>bya ba'i phyir/ sangs rgyas bcom ldan 'das kyis chos mngon par gsungs pa yin no/ /de yang / bde sogs sgro btags las grol ba/ /sdug bsngal bden sogs ming nyid du/ /rdzogs pa'i sangs rgyas kyis bstan cing / /de nyid kho nas lhag par brtags/ /de la rtag
<p>71a</p>
<p>71a.1</p>pa dang bde ba dang bdag dang bdag gir sgro btags pa las bzlog par bya ba'i phyir/ mi rtag pa dang / sdug bsngal ba dang / stong pa dang / bdag med pa'i rnam par bsgom pa na de kho na nyid de nyid sdug bsngal gyi bden pa zhes bya bar btags pa'o/ /de nas 'dod
<p>71a.2</p>pa'i dbang phyug la sogs pa'i rgyu med pas na chos thams cad ni rgyu med pa'o/ /dus la sogs pa ni sems med cing rtag pa'i dngos po'i don gyi rgyu can yin pa'i phyir rgyu gcig pa dang / gtso bo tshangs pa la sogs pa'i rgyu can yin pas na/ dngos po 'gyur ba'i rgyu can no/ /dbang phyug
<p>71a.3</p>la sogs pa'i rgyu can yin pas na blo dang ldan pa'i rgyu can no zhes bya ba de'i gnyen por rgyu dang kun 'byung ba dang / rab tu skye ba dang rkyen zhes bya ba ldog pa bzhi bstan te/ de bsgom pa na kun 'byung gi bden pa zhes bya bar btags so/ /thar pa med do zhes bya ba dang thar
<p>71a.4</p>pa ni sdug bsngal ba zhes bya ba dang / bsam gtan gyi bde ba nyid gya nom pa yin zhes bya ba dang / grol ba rnams kyang slar 'khor bar ltung bar 'gyur ro zhes bya ba'i gnyen por 'gog pa nyid dang / zhi ba nyid dang / gya nom pa nyid dang / nges par 'byung ba nyid ces bya ba
<p>71a.5</p>ldog pa rnam pa bzhi bstan te/ de rnams bsgoms pa na 'gog pa'i bden pa zhes bya bar btags so/ /mya ngan las 'das pa ma thob pas sngon po la sogs pa las tha dad pa dang / de bzhin du bdag yod pas mtshan nyid can gyi lam med pa dang / 'di ni lam ngan pa ste
<p>71a.6</p>lam med pa dang / slar mi ldog pa'i lam yin no zhes bya ba'i gnyen por lam dang / rigs pa nyid dang / sgrub pa nyid dang / nges par 'byin pa nyid ces bya ba ldog pa bzhi bstan te/ de rnams bsgoms pa na lam gyi bden pa zhes bya bar btags so/ /sngon po la sogs pa
<p>71a.7</p>las tha dad par mya ngan las 'das pa ma mthong ba'i phyir ro/ /de ltar na de kho na nyid dbyer med pa'i rang bzhin can yin na yang ldog pa tsam nyid kyi dbye bas byis pa rnams la sdug bsngal la sogs pa'i bden pa'i dbye bas bstan pa yin no/ /yang mi rtag pa la sogs pa'i rnam
<p>71b</p>
<p>71b.1</p>par dbye ba rnam pa bcu drug tu yang bstan to/ /de bsgom pa ni gang yin pa/ /mngon par rgyal ba mchog gis bstan/ /mdor bsdus mdzod du slob dpon ni/ /dbyig gnyen gyis kyang de bshad do/ /de bas de ni bsgom 'dod pas/ /de dag las de shes par bya/ /sbyor ba
<p>71b.2</p>mthong ba la slob lam/ /slob pa'i rnam dbye rnam pa bzhi/ /gal te de lta yin du zin kyang chos mngon pa'i mdzod las bshad pa dbang po tha ma dang / bar ma dang / rab kyi dbye bas phye ba gsum char gyis yang cung zad cig 'dir bshad par bya'o/ /de la re zhig dang por rnal
<p>71b.3</p>'byor pas so sor thar pa'i sdom pa blangs pas/ tshul khrims la gnas par bya ste/ tshul khrims sa ltar yon tan ni/ /ma lus sa bon brten 'gyur gyis/ /zhes shes par byas la/ de rnam par dag par bsrung ba la 'bad par bya'o/ /de nas 'phags pa'i bden pa
<p>71b.4</p>bzhi dang rjes su mthun pa'i bstan bcos mnyan pa dang / dpyad pa bdag gis thos pa dang bsam pa'i rang bzhin can gyis shes rab bskyed la/ bsgom pa la rab tu sbyar bar bya'o/ /de yang / tshul gnas thos dang bsam ldan pas/ /bsgom pa la ni rab sbyar bya/ /zhes
<p>71b.5</p>bshad pa yin no/ /de nas bsgom pa la sbyar ba'i dus su dam pa ma yin pa dang 'dres pa dang / rnam par rtog pa yongs su spangs pas lus dang sems nye bar sdud par 'gyur ro/ /de ltar lus dang sems nye bar sdud pa yang chog shes pa dang / 'dod pa chung bar 'gyur gyi
<p>71b.6</p>'dod pa che ba dang chog mi shes pa rnams ni ma yin no/ /de yang 'dod pa che ba dang / chog mi shes pa las nye bar sdud pa gnyis dang ldan par mi 'gyur ro/ /de yang 'dod chags la spyod pa dang / rnam par rtog pa la spyod pa rnam pa gnyis yod do/ /de la 'dod chags la spyod
<p>71b.7</p>pas ni dang por sems mnyam par gzhag par bya ba'i phyir mi gtsang ba bsgom par bya'o/ /rnam par rtog pa la spyod pas ni dbugs rngub pa dang 'byung ba rjes su dran pa bsgom par bya'o/ /de yang / de la 'jug pa mi gtsang ba'am/ dbugs 'byung ba dang rngub pa dran pas so zhes bshad pa
<p>72a</p>
<p>72a.1</p>yin no/ /de nas zhi gnas thob par gyur nas ni/ /lus dang tshor ba dang sems dang / chos rjes su dran pa ste/ rjes dran bzhi bsgom par bya'o/ /de rnams kyi bsgom pa ni rang dang spyi'i mtshan nyid la yongs su brtag pa'o/ /de la rang gi mtshan nyid ni/ 
<p>72a.2</p>gzugs su rung ba zhes bya ba la sogs pa'o/ /spyi'i mtshan nyid ni stong pa dang bdag med pa zhes bya ba la sogs pa'o/ /de yang / zhi gnas thob par gyur nas ni/ /lus dang tshor ba sems chos kyis/ /mtshan nyid gnyis ni yongs brtags pas/ /dran pa nyer gzhag bsgom par
<p>72a.3</p>bya/ /zhes bshad pa yin no/ /de ltar mi gtsang ba dang / dbugs 'byung ba dang rngub pa rjes su dran pa'i sbyor ba la bslabs pas rang gi mtshan nyid kyi rigs dang ldan pa dag 'di rjes su dran pa na 'jug par 'gyur te/ de yang mi gtsang bar 'du shes pa'i phyin ci log pa'i gnyen po
<p>72a.4</p>yin no/ /de nas tshor ba rjes su dran pa la ste de yang sdug bsngal bde bar phyin ci log pa'i gnyen po yin no/ /de nas yang sems rjes su dran pa la ste/ de yang mi rtag pa la rtag par phyin ci log pa'i gnyen po yin no/ /de nas de'i 'og tu chos rjes su dran pa ste/ de yang dad pa
<p>72a.5</p>la sogs pa'i chos tsam du dmigs pas bdag med pa la bdag tu phyin ci log pa'i gnyen po yin pa de bas na phyin ci log bzhi'i gnyen po yin no zhes gsungs pa yin no/ /gang gi tshe rang gi mtshan nyid 'dzin pas na chos zhes bya bas phung po lnga la dmigs pa nyid chos rjes su
<p>72a.6</p>dran pa ste/ de'i tshe chos thams cad la dmigs pa'i chos rjes su dran pa la mi rtag pa dang / sdug bsngal ba dang / stong pa dang / bdag med pa'i rnam par chos thams cad bsgom pa yin no/ /de bas na/ chos kun dran pa nyer gzhag par/ /ma lus dmigs pa la gnas pa'i/ /
<p>72a.7</p>mi rtag sdug bsngal stong pa dang / /bdag med de ni rnam thar mthong / /zhes gsungs pa yin no/ /de nas phyis 'byung bar 'gyur ba'i 'phags pa'i lam gyis me'i snga rtags gtsub shing gi me'i sngon du dro ba 'byung ba dang 'dra ba'i drod du gtogs pa'i nges par 'byed pa'i cha skyed par byed do/ /
<p>72b</p>
<p>72b.1</p>de bden pa bzhi'i yul la rnam pa bcu drug tu dmigs la/ de nas yang rtse mor gtogs pa ste/ de dang 'dra ba nyid do/ /de nas kyang bzod pa'o/ /de nas bzod pa las chos kyi mchog go/ /'di dag ni nges par 'byed pa'i cha bzhi bsgom pa'i rang bzhin can nyid kyi dge ba'i rtsa ba
<p>72b.2</p>yin no/ /de yang / de ltar nges 'byed cha bzhi po/ /bsgom pa rang bzhin can zhes bshad pa yin te/ 'di tsam ni sbyor ba'i lam yin no/ /de yan chad 'phags pa'i bden pa rnam pa bzhi'i yul la skad cig ma bcu drug can gyi bden pa mngon par rtogs pas zag pa med pa
<p>72b.3</p>mngon par rtogs pa skye bar zad do/ /de yang 'di lta ste/ sdug bsngal la chos shes pa'i bzod pa dang / sdug bsngal la chos shes pa dang / sdug bsngal la rjes su shes pa'i bzod pa dang / sdug bsngal la rjes su chos shes pa ste/ sdug bsngal gyi bden pa la dmigs pa'i
<p>72b.4</p>skad cig ma bzhi'o/ /de bzhin du kun 'byung ba dang 'gog pa dang / lam gyi bden pa la yang sbyar bar bya'o/ /de la chos shes pa'i bzod pa dang / chos shes pa'i skad cig ma brgyad ni 'dod pa na spyod pa'i nyon mongs pa rnams kyi gnyen po yin no/ /rjes su rtogs pa'i bzod
<p>72b.5</p>pa dang / rjes su rtogs pa'i chos shes pa'i skad cig ma brgyad ni/ gzugs dang gzugs med pa na spyod pa'i nyon mongs pa rnams kyi gnyen po yin no/ /de yang / 'jig rten pa yi chos mchog las/ /chos shes bzod pa zag pa med/ /ces bshad pa yin no/ /de la
<p>72b.6</p>lam la rjes su rtogs pa'i shes pa'i skad cig ma yongs su spangs nas/ de yan chad ni mthong ba'i lam yin te rjes su rtogs pa shes pa nyid ni mthong ba'i lam yongs su rdzogs pa yin pa'i phyir ro/ /sems skad cig ma bcu drug pa la ni shes par bya ba sngon med pa yod
<p>72b.7</p>par 'dod kyi mthong bar bya ba ni med de bzod pa nyid mthong ba'i ngo bo nyid yin pa'i phyir ro/ /bsgom pa'i lam yang dag par bsdus pa'i lam gyi rjes su shes pa zhes bya ba ni chos mngon pa las gsal bar bya ste/ de yang / ma mthong mthong phyir mthong ba'i lam/ /der ni skad cig
<p>73a</p>
<p>73a.1</p>bco lnga'o/ /zhes bshad pa yin no/ /de la bzod pa'i skad cig ma de nyid nyon mongs pa spong bar byed pas bar chad med pa'i lam gyi ngo bo nyid do/ /shes pa'i skad cig ma ni rnam par grol ba'i lam gyi ngo bo nyid do/ /nyon mongs pa yang mdor bsdu na/ sdug
<p>73a.2</p>bsngal dang kun 'byung dang / 'gog pa dang / lam dang / bsgom pas spang bar bya ba'i dbye bas rnam pa lngar 'gyur ro/ /de la sdug bsngal mthong bas spang bar bya ba bcu ste/ 'dod chags dang / khong khro ba dang / nga rgyal dang / ma rig pa dang / the tshom ste lnga dang / 'jig
<p>73a.3</p>tshogs la lta ba dang / mthar 'dzin par lta ba dang / log par lta ba dang / lta ba mchog tu 'dzin pa dang / tshul khrims dang / brtul zhugs mchog tu 'dzin pa dang lnga ste bcu'o/ /kun 'byung dang 'gog pa mthong bas spang bar bya ba ni bdun te/ de dag nyid las 'jig
<p>73a.4</p>tshogs dang / mthar 'dzin pa dang / tshul khrims dang / brtul zhugs mchog tu 'dzin pa ma gtogs pa gong ma rnams so/ /lam mthong bas spang bar bya ba ni brgyad de/ bdun po de dag nyid dang tshul khrims dang / brtul zhugs mchog tu 'dzin par blta'o/ /bsgom
<p>73a.5</p>pas spang bar bya ba ni bzhi ste/ 'dod chags dang / khong khro ba dang / nga rgyal dang / ma rig pa ste 'di dag ni 'dod pa'i khams kyi yin no/ /gzugs dang gzugs med pa'i khams dag la yang de dag nyid las thams cad du khong khro ba bton pa lhag ma gsum mo/ /de nyid
<p>73a.6</p>kyis na nyon mongs pa dgu bcu rtsa brgyad du 'gyur ro/ /de yang / de dag bcu dang bdun bdun brgyad/ /lta ba gsum gnyis ma gtogs pa/ /'dod na sdug bsngal la sogs pa/ /mthong bas rim bzhin spong bar byed/ /bzhi ni bsgom pas spang bya yin/ /khong khro ma
<p>73a.7</p>gtogs de dag nyid/ /gzugs khams gzugs med de dang 'dra/ /de ltar dgu bcu rtsa brgyad 'dod/ /ces bshad pa yin no/ /de la 'jig rten chos kyi mchog gi rjes thogs la sdug bsngal la chos shes pa'i bzod pa skye ba na 'dod pa'i khams na spyod pa'i sdug bsngal
<p>73b</p>
<p>73b.1</p>bcu'i thob pa spong ste/ de yang shes rab kyi bdag nyid can yin pa nyid kyis sdug bsngal mthong ba'i ngo bo nyid yin pa'i phyir ro/ /sdug bsngal la chos shes pa spang ba bzod pas yongs su mthong ba'i sdug bsngal la nges pa'i bdag nyid yin te/ de yang mtshungs par ldan pa
<p>73b.2</p>rnams dang thob pa lhan cig skye ba yin no/ /de ltar na bzod pa thams cad ni sdug bsngal la sogs pa mthong ba'i bdag nyid yin la/ shes pa rnams ni nges pa'i bdag nyid can yin te/ 'di gnyis kyis rkun po 'byin pa dang sgo gtan 'dzud pa'i tshul du nyon mongs pa thams cad spong bar
<p>73b.3</p>byed do/ /de bzhin sdug bsngal la rjes su chos shes pa'i bzod pa skye ba na gzugs dang gzugs med pa'i khams na spyod pa'i sdug bsngal mthong bas spang bar bya ba bco brgyad kyi thob pa spong bar byed la/ sdug bsngal la chos shes pa yang de dang mtshungs par ldan pa'i thob pa
<p>73b.4</p>lhan cig skye bar 'gyur ro/ /kun 'byung la chos shes pa'i bzod pa skye ba na de'i spang bar bya ba'i nyon mongs pa 'dod pa'i khams na spyod pa'i nyon mongs pa bdun gyi thob pa spong bar 'gyur ro/ /chos shes pa yang de dang mtshungs par ldan pa'i thob pa dang lhan cig skye bar
<p>73b.5</p>'gyur ro/ /kun 'byung ba rjes su chos shes pa'i bzod pa skye ba na de'i spang bar bya ba'i nyon mongs pas gong ma pa yin pa'i phyir ro/ /nyon mongs pa'i thob pa bcu gnyis spong bar 'gyur la/ rjes su shes pa yang de dang mtshungs par ldan pa'i thob pa dang lhan cig skye
<p>73b.6</p>bar 'gyur ro/ /'gog pa la chos shes pa'i bzod pa skye bar 'gyur ba de'i spang bar bya ba'i nyon mongs pa 'dod pa'i khams na spyod pa'i bdun gyi thob pa spong bar 'gyur la/ chos shes pa yang de dang mtshungs par ldan pa'i thob pa dang lhan cig skye bar 'gyur ro/ /'gog pa
<p>73b.7</p>la rjes su chos shes pa'i bzod pa skye ba na/ de'i spang bar bya ba'i nyon mongs pa gong ma bcu gnyis kyi thob pa spong bar 'gyur la/ rjes su chos shes pa yang de dang mtshungs par ldan pa'i thob pa dang lhan cig skye bar 'gyur ro/ /lam la chos shes pa'i bzod pa skye ba de'i spang bar bya
<p>74a</p>
<p>74a.1</p>ba'i nyon mongs pa 'dod pa'i khams na spyod pa brgyad spong bar 'gyur la/ chos shes pa yang de dang mtshungs par ldan pa'i thob pa dang lhan cig skye bar 'gyur ro/ /lam la rjes su shes pa'i bzod pa skye ba na de'i spang bar bya ba'i nyon mongs pas gong ma pa bcu
<p>74a.2</p>bzhi'i thob pa spong bar 'gyur ro/ /'di tsam gyis lam la gnas pa'i rnal 'byor pa ni rgyun du zhugs pa'i rgyu la zhugs pa zhes bya'o/ /rjes su chos shes pa de dang mtshungs par ldan pa thob pa lhan cig byung ba'i skad cig ma der ni rgyun du zhugs pa'i 'bras bu la gnas pa nyid
<p>74a.3</p>yin no/ /de ltar re zhig mthong ba'i lam gyis de'i spang bar bya ba spangs pa yin no/ /de'i 'og tu ni bsgom pa'i lam skye bar 'gyur te/ des kyang de spang bar bya ba spong bar 'gyur ro/ /de yang 'dod pa dang gzugs dang gzugs med pa'i dbye bas bcur 'gyur la/ bcu
<p>74a.4</p>po de dag re re zhing yang rnam pa dgu dgur byas te/ 'khor ba ni 'dod pa'i khams dang / gzugs kyi khams bsam gtan bzhi dang / gzugs med pa'i khams bzhi ste/ sa dgu yin no/ /de la 'dod pa'i khams na 'dod chags dang / khong khro ba dang / nga rgyal dang / ma
<p>74a.5</p>rig pa dgur dbye ba dang / gzugs dang gzugs med pa'i sa rnams kyi 'dod chags dang nga rgyal dang / ma rig pa yang re re zhing dgu dgur dbye ste/ de ltar byas na sa'i rnam pa'i dbye bas brgyad cu rtsa gcig tu 'gyur te/ rnam pa 'di nyid kyis bsgom pa'i lam yang brgyad cu
<p>74a.6</p>rtsa gcig nyid yin no/ /de yang / sa dang sa la nyes rnam dgu/ /de bzhin du ni yon tan rnams/ /chung dang 'bring dang che rnams kyi/ /chung ngu la sogs tha dad phyir/ /zhes bshad pa yin no/ /bye brag ni 'di yin te/ sa re re zhing nyon mongs pa'i rnam pa dang po chen po chen
<p>74a.7</p>po'i nas tha ma chung ngu chung ngu'i bar nyid la lam gyi rnam pa yang / dang po ni chung ngu'i chung ngu yin la/ tha ma ni chen po'i chen po yin no/ /de yang gang gi phyir de ni sdug bsngal gyi bden pa la sogs pa mthong ba rnams la yang dang yang du rtsol bas bsgom pa yin la/ rtsol ba yang dang po ma
<p>74b</p>
<p>74b.1</p>goms pa'i gnas skabs su ni chung ngu'i chung ngu nyid skye bar 'gyur la/ de las kyang chung ngu'i bar ma nyid skye bar 'gyur ba nas mthar chen po'i chen po'i bar du skye bar 'gyur ro/ /de nyid kyis na nyon mongs pa'i rnam pa chen po'i chen po lam gyi rnam pa chung ngu'i chung ngus spong bar 'gyur la/ 
<p>74b.2</p>chung ngu'i chung ngu ni chen po'i chen bos spong bar 'gyur te/ de ni khrus mkhan gyi gos kyi tshul du shes par bya'o/ /de la gang lam gyi rnam pa brgyad cu rtsa gcig po 'di dag gis nyon mongs pa'i rnam pa de las re re spong bar byed pa na re re zhing bar chad med pa dang / rnam par grol ba'i lam gyi ngo bo
<p>74b.3</p>nyid yin par shes par bya'o/ /de la gang 'dod par gtogs pa'i nyon mongs pa rnam pa lnga spang ba'i bar ni lan cig phyir 'ong ba'i rgyu la zhugs pa yin la/ drug pa spangs pa ni phyir 'ong ba nyid do/ /nyon mongs pa'i rnam pa bdun pa dang brgyad pa spangs pa ni phyir mi 'ong ba'i 'bras bu la
<p>74b.4</p>zhugs pa'o/ /'dod par gtogs pa'i nyon mongs pa dgu pa spangs pa ni phyir mi 'ong ba nyid do/ /srid pa'i rtse mo'i cha brgyad spangs pa'i bar ni dgra bcom pa'i rgyu la zhugs pa'o/ /dgu pa spong ba bar chad med pa'i lam ni rdo rje lta bu zhes bya la rnam par grol ba'i lam ni zad pa shes pa
<p>74b.5</p>zhes bya ba'o/ /zad pa shes pa skye bar gyur pa chung ngu dang bar ma dang chen po'i dbye ba'i khams gsum pa'i nyon mongs pa de dag thams cad spangs pa ni dgra bcom par 'gyur ro/ /de dag ni bsgom pa'i lam yin no/ /de yang g.yo ba dang mi g.yo ba'i bar gyi dbye bas rnam pa mang du
<p>74b.6</p>'gyur te/ de la gang mi g.yo ba'i chos can gcig pu la ni de'i tshe zad pa shes pa skye bar 'gyur ro/ /gal te zad pa shes pa ma yin na mi slob pa'i shes rab skye bar 'gyur la/ de dag thams cad kyang dgra bcom pa yin par bye brag med do/ /de yang / gal te mi spong zad shes las/ /
<p>74b.7</p>mi skye'i blo gros yod min na/ /zad shes sam ni mi slob ltar/ /de yi dgra bcom thams cad la/ /zhes bshad pa yin no/ /de nyid kyis na zad pa shes pa'i rjes thogs la mi slob pa'i lam du rnam par gzhag pa yin no/ /der yang lus kyi mngon sum du byed pa la sogs pa'i dbye bas
<p>75a</p>
<p>75a.1</p>gang zag mang po yod mod kyi skabs 'dir dgos pa med pa'i phyir dang / gzhung mangs kyis dogs pas ma bshad pa yin no/ /khams gsum pa yi nyon mongs zad/ /kun mkhyen ye shes kyis bskul nas/ /phyag rgya che dang mnyam sbyor ba/ /thob nas rgyal ba dam
<p>75a.2</p>par 'gyur/ /de la re zhig dbang po rab ni khams gsum pa'i nyon mongs pa rnams spangs pa yin du zin kyang thams cad mkhyen pa'i ye shes dang / bsod nams kyi tshogs las nges par 'byung ba'i gzugs kyi sku med par sems can ma lus pa'i dgos pa byed nus par ma mthong ba
<p>75a.3</p>dang / snying rje chen po'i bdag nyid can nyid kyis sems can ma lus pa gdon pa'i bsam pas/ bcom ldan 'das kyis dbang du byas pa nyid kyis de'i dus phyi zhig na/ bcom ldan 'das yum shes rab kyi mtshan rnam pa gzhan yang phyag rgya chen po zhes bya ba bskyed de/ de bslab pa
<p>75a.4</p>nyid kyis bsod nams dang ye shes kyi tshogs bsags te/ bla na med pa yang dag par rdzogs par byang chub nas/ sangs rgyas bcom ldan 'das su 'gyur ro zhes bya ba ni man ngag go/ /de bas na de'i phyag rgya chen po'i sbyor ba bsgoms pa nyid las 'tshang rgya ba nyid ces bya'i/ sangs
<p>75a.5</p>rgyas nyid thob pa'i lam de las gzhan dag yod pa ma yin no zhes shes par bya'o/ /phyag rgya chen po la 'jug pa'i don du 'dod chags bral ba'i lam bsgom pa ni 'gal ba med de/ stong nyid bsgoms pas grol 'gyur te/ /bsgom pa lhag ma de don yin/ /zhes bshad pa yin no/ /
<p>75a.6</p>gang yang 'dod chags dang bral ba'i lam skyed du zin kyang 'dod chags dang bral ba'i lam mngon sum du ma byas pa nyid du dus byas pa de rnams ni lus kyis ston par mngon par 'dod pa'i dbang dang lam yongs su smin par dam pa'i chos nub par 'gyur ba na/ rang sangs rgyas kyi byang
<p>75a.7</p>chub mngon sum du byas nas zag pa med pa'i dbyings nyid du 'khod par 'gyur ro/ /de yang bstan bcos las/ rdzogs sangs rgyas rnams ma byung zhing / /nyan thos rnams ni zad pa na/ /rang sangs rgyas kyi ye shes ni/ /rten pa med las rab tu skye/ /zhes ji skad bshad pa yin no/ /
<p>75b</p>
<p>75b.1</p>gang yang dang po nas bdag nyid dul ba dang zhi bar gcig tu mngon par 'dod pa nyid kyis 'dod chags dang bral ba mngon sum du byed pa de rnams kyang mya ngan las 'das pa thob pa zhes bya ste/ zag pa med pa'i dbyings nyid la gnas la/ phyis thams cad mkhyen pa'i ye shes kyi 'od zer gyis
<p>75b.2</p>yang dag par bskul ba nyid kyis phyag rgya chen po la 'jug pa'i rim gyis sangs rgyas nyid thob par 'gyur ba yin zhes bya ba ni mdor bsdus pa'o/ /de yang bstan bcos las/ thugs rje chen po dang bral bas/ /'di dag rang gi don la gzhol/ /rang byung sgra las skyes pa ste/ /theg
<p>75b.3</p>pa chen por mi bsngags so/ /theg pa che las bstan pa yin/ /rgyal ba'i yon tan mtha' yas dang / /byang chub sems dpa'i mthu thos pas/ /de dag snod nyid 'gyur ba yin/ /rang gi lam gyis theg chen nor/ /ma lus bsregs par gyur pa ste/ /byang chub sems
<p>75b.4</p>dpa' rnams nang na/ /skyes bu dbul po lta bur gnas/ /byang chub gnyis po thob pa de/ /srid pas shin tu skrag pas na/ /tshe zad pa ni dga' gyur pa/ /mya ngan 'das thob ming can yin/ /'di nyid mya ngan 'das min gyi/ /'on kyang srid gsum skye ba ni/ /de la yod pa ma yin
<p>75b.5</p>pas/ /de rnams zag med dbyings na 'khod/ /mi shes nyon mongs min yang phyir/ /phyi nas sangs rgyas kyis rab bskul/ /bsod nams tshogs ni bsags pa las/ /de yang 'jig rten 'dren par 'gyur/ /zhes ji skad du rgya cher bshad pa'o/ /de bas phyag rgya che mnyam sbyor/ /
<p>75b.6</p>rnal 'byor dang ni bral ba nyid/ /rdzogs pa'i byang chub mi thob cing / /mngon mtho'i 'bras bu nyid ma yin/ /de nyid la ni 'jug pa'i phyir/ /bden pa bzhi ni rnam bsgom pa/ /rdo rje sems sogs bsgom pa yi/ /rnal 'byor pa la 'gal ba med/ /'on kyang gtam du bya ba gzhan yang
<p>75b.7</p>yod de/ bdag gzhan lta la chags pa dang / /sdang bas nyes bcom yid spangs te/ /rnam par dpyad las gzhan pa'i rgyu/ /de nyid nges par ma mthong ngo / /de bas der gus rnal 'byor pas/ /rjes chags khong khro spangs nas ni/ /rnam pa kun la mkhas bya zhes/ /de ltar
<p>76a</p>
<p>76a.1</p>rgyal ba dam pas gsungs/ /zhes bya ba yin no/ /de ltar kun mkhyen gyis gsungs bka'/ /kun phan ma lus brtags nas ni/ /mdor bsdus nas ni bstan pa 'di/ /de nyid shes rnams mgu phyir byas/ /de ltar lam la rnam zhugs sems ni nges par mi
<p>76a.2</p>g.yo gang / /g.yo bar gyur na'ang de tshe yang dag bka' ni rnams bsgoms la/ /rgyal ba'i gsung gi tshogs ni thog ma bar dang mtha' dag la/ /brten cing mi phyed tshul rnams kun gyis rnam par brtags pas brten par 'gyur/ /de ltar ma lus bde gshegs bka'/ /bdag gis
<p>76a.3</p>yang dag bshad pa yi/ /bsod nams gang yin de 'gro kun/ /de yi gzhung la ci dgar shog /de kho na nyid la 'jug pa zhes bya ba bde bar gshegs pa'i bka' ma lus pa mdor bsdus te bshad pa'i rab tu byed pa/ slob dpon dpal ye shes grags pas mdzad pa rdzogs so// // 
<p>76a.4</p>rgya gar gyi mkhan po pad+mA ka ra warma dang / zhu chen gyi lo tsA ba dge slong rin chen bzang pos bsgyur cing zhus te gtan la phab pa'o//[ ]@##/ /rgya gar skad du/ man+t+ra na ya A lo ka /bod skad du/ gsang sngags kyi tshul gyi snang ba/ bcom ldan 'das 'jam pa'i rdo rje la
<p>76a.5</p>phyag 'tshal lo/ /rnam dag dga' ba yang dag 'bab/ /rab mdzes rgya che'i sku mnga' ba/ /shes rab thabs bdag nyid rdo rje/ /sku gsung thugs la phyag 'tshal lo/ /dus kyi bdag nyid ngan pa dang / /'gro ba 'ang skal ba med pa dag /gzigs nas bdag gi bla ma yis/ /
<p>76a.6</p>gsang sngags tshul bshad bkag pa yin/ /'di ltar de nyid kyis mdzad pa'i/ /de nyid snying po bsdus par ni/ /de ma bshad pa'i rigs pa dang / /dgongs pa yang ni bstan pa yin/ /gang yang blo dman kha cig ni/ /der des ma rtogs pa nyid dam/ /phrag dog yin par
<p>76a.7</p>dogs byed cing / /rmongs pa yis kyang de brnyas byed/ /de spang sdig pa'i me nang du/ /phye ma leb ltar ji srid ni/ /ltung bar ma gyur de srid du/ /de skyob pa la bdag 'bad do/ /'di na chos bdag med pa ni/ /thos pa tsam gyis blo ngan rnams/ /phal cher rgyang pan grub mtha' yi/ /
<p>76b</p>
<p>76b.1</p>gzhung lugs la ni kun du brten/ /zas dang spyod lam la sogs pa/ /ngan pa rang dga' nyid du byed/ /bla ma dge ba'i bshes gnyen yang / /mi shes dregs pas smod par byed/ /bdag dang bdag gir 'dzin smyo byed/ /cung zad tsam yang btsal bar ni/ /mi nus bzhin du chos
<p>76b.2</p>rnams kyi/ /ngo bo med pa nyid du'ang smra/ /thub pa chen po'i bstan pa yi/ /de nyid don ni mi shes par/ /mi bzad las kyis bcom pa rnams/ /gzhan dag kyang ni rlag par byed/ /bde gshegs gzhung du bcos pa yi/ /bstan pa 'jig byed bdud de ni/ /gzhom pa'i don du bdag
<p>76b.3</p>cag gis/ /de nyid cung zad bstan par bya/ /'jig rten grags lam bzang spong ba/ /'jig rten rgyang pan ma gtogs pa/ /mu stegs pa yang 'dod min na/ /sangs rgyas rjes 'brang smos ci dgos/ /nyon mongs shes bya'i sgrib 'jig cing / /bdud rnams 'joms pa'i
<p>76b.4</p>bstan pa ni/ /nyes pa kun las rnam grol ba/ /blo gros ngan pas dri mas gos/ /bde gshegs gzhung ni gang yin la/ /zas spyod ngan 'di ga la yod/ /nyi ma dag dang mun nag ni/ /lhan cig gnas par snang ba yin/ /'on te de nyid rnal 'byor pa/ /bdag cag la ni kha zas
<p>76b.5</p>dang / /spyod lam sogs kun ci dga' bar/ /rnal 'byor rgyud las skyob pas gnang / /de yang 'di ni gsal nyid du/ /zla gsang thig le la sogs las/ /rnal 'byor pa yis mi bya ba/ /ci yang med ces gsungs pa yin/ /gzhan yang / chos dang chos min la
<p>76b.6</p>sogs pa/ /thams cad bsam pas brtag par zad/ /dngos po de lta'i rang bzhin yin/ /khyod kyi tshad ma ci yang med/ /bya ba'i 'bras bu bsam pa la/ /rag las de phyir de bzhin gshegs/ /brtser ldan de nyid gzigs pa yis/ /bkag pa rnams kyang gnang bar
<p>76b.7</p>mdzad/ /gzhan yang 'di dag rang bzhin gyis/ /chos rnams thams cad bdag med de/ /nam mkha'i ut+pal sogs bzhin gsog /nyon mongs ci zhig byed par 'gyur/ /yang na 'di dag khyad par 'phags pa'i/ /tshogs pa dang ni ldan gyur pas/ /'bras bu khyad 'phags nyid
<p>77a</p>
<p>77a.1</p>'byin te/ /rgya skyegs kyis bsgos sa bon mtshungs/ /rdzas sogs mnyam nyid goms pa las/ /nges par dag pa nyid gyur pa'i/ /sems kyis byang chub thob 'gyur zhes/ /de ltar de nyid shes rnams gnas/ /chos rnams sgyu ma lta bu yi/ /don dam pa
<p>77a.2</p>nyid mthong na ni/ /rdzogs sangs rgyas ltar 'jig rten 'dir/ /ci bde bar ni gnas par bya/ /dka' ba'i las ni gang ci yang rung / /gang zhig nyon mongs skyed 'gyur ba/ /de ni 'jig rten mgon po yis/ /sngags spyod gnas pa rnams phyir bkag /bde bas byang
<p>77a.3</p>chub thob 'gyur sogs/ /gsung la ma gus pa rnams ni/ /bstan bcos mi shes 'di ci zhes/ /dam tshig sdang rnams bdag la smos/ /de ltar yid ni ma rig pa'i/ /gnyis kyis ye shes mig rgya btab/ /sad ma gyur pas blo ngan rnams/ /de dang de'i smra bar byed/ /
<p>77a.4</p>spyir ni rgyud rnams thams cad las/ /'di 'dra'i dam tshig sdom pa ni/ /mgon pos gsung ba bden mod kyi/ /'on kyang 'di de rnams dpyad bya/ /bza' min bgrod min bsten la sogs/ /gal te byang chub 'grub 'gyur na/ /tha mal ba dang dud 'gro yang / /ci phyir da
<p>77a.5</p>dud grol ma gyur/ /dug gi nus pa 'chi ba dang / /'khru ba'i nus pa 'khru ba ltar/ /bza' min sogs pa sdig bskyed de/ /dngos rnams nus pa sna tshogs yin/ /la las dug ni zos pa yis/ /de yi mthu rtogs ma yin gyis/ /'on kyang 'jig rten grags phyir ram/ /
<p>77a.6</p>bstan bcos las ni shes pa yin/ /gur gum la sogs ser ba dang / /bshang ba la sogs smad pa nyid/ /ngo bo nyid kyis grub pa la/ /gzhan du bya bar su yis nus/ /dug sogs nus pa de yang ni/ /mthong ba nyid na nyams myong 'gyur/ /bza' mi na sogs ni mi
<p>77a.7</p>mthong yang / /de ni de bzhin rtogs par 'gyur/ /phyin ci log gi las byed na/ /re zhig 'jig rten smod byed la/ /de bzhin rgyal po la sogs kyi/ /chad pas rmongs pa 'jig par 'gyur/ /ji ltar bcos ma'i gser la sogs/ /gsang ste 'tsho bar byed pa yin/ /de bzhin
<p>77b</p>
<p>77b.1</p>sngags spyod rang gi ni/ /nyams su len la 'jug par 'os/ /bkres skom tsha grang rmugs pa dang / /gnyid sogs kyis rab gdungs gyur pa/ /snang na de ru khyod kyi ni/ /dngos po med pa gang du song / /chos rnams thams cad bdag med la/ /rnyed dang bkur sti 'dod pa nyid/ /snang
<p>77b.2</p>na rnal 'byor pa dag ni/ /shin tu ngo mtshar cis mi byed/ /phan byed sdug par mthong ba dang / /la la gnod byed mthong ba dag /dngos la dbang po 'das shes la/ /ma mthong ba la'ang nges pa 'di'o/ /khyed kyis spang bya spang ba dang / /blang bya blang bar cis mi snang / /'jig rten pha
<p>77b.3</p>rol dag tu yang / /'di la ci phyir mngon mi dga'/ /bya ba rnams kyi 'bras yod ces/ /khyed rnams kyis kyang nges par bya/ /de ltar min na zas skom sogs/ /'thob phyir spyod pa ci ste byed/ /thub pa'i bstan pa nges pa dang / /drang ba'i don gyi dbye bas phye/ /dam tshig la sogs drang
<p>77b.4</p>don ni/ /min zhes nges nyid ji ltar byed/ /'di ni gsal bar drang don ni/ /yin par ye shes grags pas bshad/ /de ni de nyid 'jug pa las/ /de yi tshig 'di mnyan par gyis/ /gnod sbyin srin po sha za sogs/ /dam tshig bstan par mdzad pa ni/ /yid rton sems kyis zhen pa
<p>77b.5</p>dag /de rnams de bsgrub phyir yin no/ /log rtog dra ba thams cad las/ /nges par zlog phyir skyob pa yis/ /rigs kyi dbye ba la brten la/ /dam tshig nges par gsung ba yin/ /gal te dngos rnams stong nyid du/ /yang dag nyid du khas len na/ /ci phyir la lar mngon zhen pas/ /
<p>77b.6</p>'di nyid la ni khas 'ches byed/ /'on te sems can chen po 'ga'/ /dam tshig la sogs bsten pa yis/ /dngos grub nye bar thob ces thos/ /bdag cag rnams kyang de rjes 'breng / /khyed 'dra'i blo gros chung ngu dag /de nyid mthong ba de lta bu'i/ /bsam pa'i rgya mtsho gting zab
<p>77b.7</p>par/ /'jug par nus pa ga la yin/ /byis pa sa rdul tsam la ni/ /bza' ba 'di dang btung ba 'di/ /tshod ma sna tshogs kyang zo zhes/ /rtsed mo byed pa ji lta bar/ /de bzhin de nyid mi shes pa'i/ /sngags kyi bstan bcos la bsgom pa/ /rang gi rtog pas kun bskyed pa'i/ /'bras
<p>78a</p>
<p>78a.1</p>bu med par de ltar snang / /bstan bcos bden pa la brten cing / /bla ma'i lung ni bsgom pa dag /byed na rnal 'byor 'bras bu 'di/ /med ces ci phyir sems par byed/ /yang dag pa yi rnal 'byor pa/ /dngos med rtogs shing brtser ldan la/ /rgyal bas 'di gsungs
<p>78a.2</p>bden mod kyi/ /de ltar 'di 'dra 'ga' ma mthong / /rdzogs sangs rgyas ltar 'jig rten 'dir/ /ci bder gnas bya gang smra ba/ /khyod la rdzogs sangs mtshan ma'i cha/ /yod par ci yi phyir mi snang / /gal te sngags kyi bstan pa la/ /smod du gyur pa khyod yin na/ /bdag cag dam
<p>78a.3</p>tshig la snang bas/ /'gal bar smra bar 'gyur ba yin/ /gal te zas skom sgo nas ni/ /rdzas sogs mnyam par slob byed na/ /sbyin la sogs pa'i lam gyis ni/ /mi slob ces pa ngo mtshar che/ /gal te sgyu ma ltar gnas pa/ /'di la khyod kyis brten byas na/ /bkres
<p>78a.4</p>skom grang sogs gnod pa la/ /khyed kyis sgyu ma gang du song / /'jig rten gnyen gyis bsngags pa la/ /tshogs pa khyad par can gsungs pa/ /de'i cha khyod la yod min pa/ /rgyu med 'bras bu ga las byung / /bde bas byang chub thob 'gyur dang / /dka' ba spyod pa'ang spang ba
<p>78a.5</p>ni/ /nyin mtshan bsgom brtson rnal 'byor pa/ /gang yin de la de gsungs so/ /rgyal bas gsung tshig gang gang yin/ /snga ma'i phyogs su bstan pa rnams/ /rang nyid gsad phyir gshed byed ni/ /rang nyid ji lta slong bar byed/ /de bzhin nyid kyi rnal 'byor pa/ /shes rab
<p>78a.6</p>thabs mchog bdag nyid can/ /de la gsungs pa de'i nang nas/ /khyed la chung ngu'ang 'ga' ma mthong / /gang yang mgon pos sngags tshul las/ /dgag pa mang po gsungs pa dag /de ni skal med phyir yin na/ /rmongs pa khyod kyis cis ma mthong / /rab brtags shin tu
<p>78a.7</p>legs dpyad nas/ /mkhas pa rnams ni 'jug bya yin/ /gzhan du 'di ni mer 'jug pas/ /bcu drug char yang mi phod do/ /de nyid de nyid kyis shes nas/ /gang zhig lhag mas nges ston pa/ /de 'grub 'gyur gyi gzhan du de/ /dmyal ba chen por ltung bar 'gyur/ /'jig rten
<p>78b</p>
<p>78b.1</p>'das spyod gsang bar ni/ /rnam par mi rtog nyid du spyad/ /gzhan du bag med par gyur na/ /de ni rnam rtog 'phyos par 'gyur/ /gal te shes rab thabs dag las/ /sems ni gzhan du mi 'phro na/ /de ni nges par byang chub che/ /rab tu sbyin byed yin par bshad/ /ston byed skye bo ngan pa
<p>78b.2</p>dang / /phrad pas bstan pa dkrugs gyur pas/ /bdag gi bla mas sems can rnams/ /de bzhin lam sogs song bar gzigs/ /des na sngags tshul gsang bar ni/ /bya zhes de ltar bstan pa ni/ /gang zhig skal dang ldan pa des/ /bla ma'i kha las shes par 'gyur/ /de ltar
<p>78b.3</p>gsang sngags tshul snang ba/ /bla ma'i bka' yi rjes 'brangs te/ /byas pa 'dis ni mkhas pa rnams/ /dga' bar 'dir ni nges par 'gyur/ /gang zhig cung zad shes pa yi/ /dregs pas 'di la brnyas mi rigs/ /bdag nyid che dang su zhig 'gran/ /rnal 'byor can de bzod
<p>78b.4</p>par mdzod/ /blo can gang zhig gsang sngags kyi/ /spyod la yang dag 'jug 'gyur ba/ /des na bdag gi tshig gi ni/ /gces dang mi gces rtogs par 'gyur/ /de ltar bla ma'i tshig gi snying po legs par brtags nas ni/ /rgya chen sems ldan dga' bar byed pa 'di ni bshad byas
<p>78b.5</p>pas/ /'di las bdag gis dge ba gang bsags des ni 'jig rten rnams/ /thub pa'i khyu mchog gsung gis mun pa thams cad 'jig byed shog /gsang sngags kyi tshul snang ba zhes bya ba/ rdo rje slob dpon chen po mtho btsun btso yags kyi zhal snga nas mdzad pa rdzogs
<p>78b.6</p>so// //rgya gar gyi mkhan po pad+mA ka ra warma dang / zhu chen gyi lo tsA ba dge slong rin chen bzang pos bsgyur cing zhus te gtan la phab pa//[ ]@##/ /rgya gar skad du/ tat+t+wa sA ra saM gra ha/ bod skad du/ de kho na nyid kyi snying po bsdus pa/ gsung gi mnga' bdag
<p>78b.7</p>'jam dpal gzhon nur gyur pa la phyag 'tshal lo/ /mi shes mun pa kun bsal ba/ /'jam dpal mgon la phyag 'tshal te/ /tshig nyung don ni mang ba yi/ /de nyid bsdus pa'i snying po bya/ /'di na theg pa chen po'i tshul la blo chung ba la la dag zab pa dang / /rgya che ba nyid
<p>79a</p>
<p>79a.1</p>kyis yang dag par rtogs par mi nus kyi theg pa chen po'i ming gi sngags tsam thos pa cung zad rtogs par 'dod pa theg pa chen po'i don ma thos pa dang / de bzhin du theg pa chen po'i tshul gyi don shes pa'i slob dpon dge ba'i bshes gnyen du gyur pa la bsnyen
<p>79a.2</p>bkur ma byas pa/ the tshom gyis blo dkrugs pa/ theg pa chen po'i rgya mtsho la 'jug mi nus pa de rnams kyis mi shes pa'i rab rib bsal bar bya ba'i phyir lung dang rigs pa dag gis cung zad cig brjod par bya'o/ /gang 'di slob dpon klu sgrub kyi zhal snga la sogs pas thugs
<p>79a.3</p>rje chen po'i thugs rig pa dam pa dang ldan pa rnams kyis rang gi bstan bcos su theg pa chen po'i don thar pa 'dod pa rnams la bstan pa dag yod mod kyi/ de ni blo gros rnon po rnams kyis rtogs par nus kyi gang yang rgya che ba nyid dang zab pa nyid kyis blo chung ba rnams kyis theg pa chen
<p>79a.4</p>po'i don rtogs par mi nus so/ /de bas na de rnams kyi tshul de'i rang gi ngo bo nyid rtogs par bya ba'i phyir/ bdag gis bstan bcos de dag las yan lag dang bcas pa cung zad cig bshad par bya'o/ /theg pa chen po'i tshul 'di la snying rje chen po'i go cha bgos pa'i byang
<p>79a.5</p>chub sems dpa' sems dpa' chen po rnams dang / thugs rje chen po'i bdud rtsis thugs brlan pa'i sangs rgyas bcom ldan 'das rnams kyis mdo sde dang rgyud kyi rgyal po dpag tu med pa las/ sa dang pha rol tu phyin pa la sogs pa rnam grangs mtha' yas par tshangs
<p>79a.6</p>pa'i gsung gi bdud rtsi lta bus gsungs pa ni gnyis su med pa'i ye shes skye ba med pa dang / chos kyi dbyings la sogs pa rnam grangs du mas ro gcig pa'i mtshan nyid can du gsungs pa yin la/ de nyid ni thar pa 'dod pa rnams kyi mchog tu blang bar bya ba'i de kho na nyid du
<p>79a.7</p>gsungs la/ de thos pa dang / bsam pa dang / bsgom pa'i rim gyis brtson 'grus 'bar bar bslabs pa'i stobs kyis ring po mi thogs par tshe 'di nyid la bla na med pa'i ye shes thob par 'gyur ba yin no/ /de yang bcom ldan 'das kyis/ bdag gzhan don ni rab
<p>79b</p>
<p>79b.1</p>grub pa'i/ /thabs gzhan 'khor bar yod ma yin/ /zhes bya ba la sogs pa gsungs pa yin no/ /dris pa/ sdug bsngal gyi bden pa la sogs pa gzhan dag kyang de kho na nyid yin par gsungs la/ ye shes de yang 'jig rten las 'das pa'i ye shes yin no/ /de
<p>79b.2</p>goms par byed pa'i rim pa nyid kyis zad pa dang mi skye ba'i ye shes skyes pas dgra bcom pa bya ba byas pa zhes pa la stsogs par gsungs na/ ji ltar na gnyis su med pa'i ye shes de nyid gcig tu blang bar bya ba'i de kho na nyid du bshad pa 'di ni sangs rgyas kyi bka' ma yin no zhes
<p>79b.3</p>brjod par nus pa yang ma yin te/ bde bar gshegs pa'i bstan pa la ni de kho na nyid gtso bor gyur pa yin zhing / theg pa chen por yang der khas blangs pa yin pa'i phyir ro/ /yang na 'di dag ni sangs rgyas kyi bka' yin du zin kyang tshad ma dang mi ldan pas de kho na nyid ma
<p>79b.4</p>yin no zhe na/ 'dir de ltar na ni thams cad mkhyen pa ni mi shes pa yin no zhes sangs rgyas spangs pa'i phyir nyes pa chen por 'gyur ro/ /de lta ma yin na ni theg pa chen po la yang su zhig yid ches par 'gyur/ 'di ni tshad ma dang mi ldan pa yang ma yin te/ 'dir tshad
<p>79b.5</p>ma ni tshad ma rnam 'grel nyid du smras pas 'dir ma bshad do/ /de bas na sdug bsngal la sogs pa bden pa ma yin zhes ni lung las kyang ma gsungs la/ tshad ma las kyang ma yin no/ /'dir brjod par bya ste/ de la re zhig gang sdug bsngal gyi bden pa la sogs pa yang de kho na
<p>79b.6</p>nyid yin no zhes gsungs pa zhes gang smras pa de la/ dper na mi gtsang sems byed ltar/ /nyon mongs spong phyir bden pa dag /ston par mdzad kyi de nyid ni/ /don dam bdag cag yin par 'dod/ /bden pa bsgoms pa las nyon mongs pa spong bas de kho na nyid du mi 'gyur te/ 
<p>79b.7</p>mi gtsang ba bsgoms pa la sogs pa yang 'dod chags la sogs pa rnam par spong ba'i phyir/ de'i dmigs pa rus gong la sogs pa yang de kho na nyid yin par thal bar 'gyur la/ yang de'i tshe 'jig rten pa'i lam la dmigs pa'am/ nam mkha' la sogs pa cung zad kyang de kho na
<p>80a</p>
<p>80a.1</p>nyid ma yin par mi 'gyur ro/ /de bas na don dam pa'i de kho na nyid yin gyi sdug bsngal la sogs pa don dam pa ma yin te/ de las dman pa nyid yin pa'i phyir ro/ /phyin ci ma log pa nyid kyi sdug bsngal don dam pa nyid yin no zhes kho bo cag smra'o/ /de nyid kyi
<p>80a.2</p>phyir bcom ldan 'das kyis sdug bsngal gyi bden pa zhes gsungs so zhe na/ de ni yang dag pa ma yin te/ gang gi phyir nyan thos rnams ni 'jug pa'i phyir/ sdug bsngal la sogs bden gsungs pa/ /med du zin kyang thugs rje yi/ /bdag yod ces gsungs lta bu yin/ /zhes
<p>80a.3</p>bya ba yin te/ bcom ldan 'das kyis nyan thos rnams brtson 'grus chung bas byang chub sems dpa'i spyod pa chen po la la 'jug par mi nus par mkhyen nas thugs rje chen po dang ldan pa'i thugs kyis sdug bsngal la sogs pa bden pa ma yin du zin kyang bden par gsungs pa
<p>80a.4</p>yin no/ /yang gal te 'di dag sgra ji bzhin nyid du bzung na de'i tshe bdag yod do zhes kyang gsungs pas bdag kyang de kho na nyid yin pa'i phyir ro/ /de yang 'di ltar rab tu 'bar ba'i khyim gyi nang na gnas pa'i byis pa rnams gdon pa'i phyir/ pha'i chang pa stong pa bstan pa la nyes pa ci
<p>80a.5</p>zhig yod/ bya ba rnams ni bsam pa'i dbang las dge ba dang mi dge bar 'gyur te/ de ni 'og nas bshad par bya'o/ /yang 'di ni kho bo cag gis sor mo bskyod pa tsam gyis bshad pa yang ma yin te/ gzhan du na bcom ldan 'das nyid kyis de bzhin gshegs pa'i ye shes kyi phyag
<p>80a.6</p>rgya'i ting nge 'dzin gyi mdo las byang chub par 'dug pa na bden pa gcig kyang ji lta ba bzhin du mthong na bzhi lta smos kyang ci dgos zhes gsungs pa dang / 'phags pa chos yang dag par sdud pa las kyang / /skye ba med pa ni bden gyi chos gzhan dag ni bden pa ma yin no zhes gsungs
<p>80a.7</p>pa dang / gzhan yang don 'di ni mdo sde gzhan dag las kyang mang du snang na/ ci'i phyir sangs rgyase kyi gsung de'i rjes su 'jug pa'i kho bo cag la khyed rnams smod par byed/ tshad ma ni tshad ma rnam 'grel nyid du smras pas zhes gang smras pa de yang de tshad ma dang 'gal bar yang gnyis
<p>80b</p>
<p>80b.1</p>su med pa'i tshul gyis rjes su 'brangs nas de nyid du bshad pa ma yin nam// de bzhin du 'phags pa klu sgrub kyi zhal snga nas la sogs pas kyang don dam pa dang kun rdzob kyi bden pa bstan pas/ bden pa dang cig shos nyid kho na gsal ba kho nar rtogs par mdzad pa dang / gdod ma nas
<p>80b.2</p>ma skyes par ni bcom ldan 'das kyis mdo mtha' yas pa las rab tu bstan pa yin no/ /de yang glang po'i mchan bcings kyi mdo las kyang / /gang gis skye bar 'byung ba ni/ /dngos po med pa'i ngo bo la/ /byis pa rnams ni 'byung bar 'dod/ /ces gsungs pa dang / de
<p>80b.3</p>bzhin du dkon mchog 'byung gnas las/ gang zhig dngos po nyid ni yod min pa/ /de dngos gzhan gyi rkyen du ji ltar 'gyur/ /dngos med gzhan ni ci zhig skye 'gyur zhes/ /rgyu 'di bde bar gshegs pas gsungs pa yin/ /zhes gsungs pa dang / 'phags pa klu'i
<p>80b.4</p>rgyal po rgya mtshos zhus pa las kyang / sngon gyi mtha' stong phyi ma'i mtha' stong zhing / /skye dang 'jig dang gnas pa'i dngos po stong / /dngos po nyid med dngos po med pa'ang med/ /chos rnams thams cad stong pa'i ngo bo nyid/ /ces gsungs pa dang / yab sras mjal ba las
<p>80b.5</p>kyang / chos 'di dag thams cad ni dus gsum mnyam pa nyid kyis mnyam ste/ 'das pa'i dus kyi chos thams cad ni ngo bo nyid dang bral ba'o/ /ma 'ongs pa dang da ltar ba'i chos thams cad ni ngo bo nyid kyis stong pa'o zhes gsungs pa dang / yang de nyid las gsal bar mdzad
<p>80b.6</p>pa ni/ chos thams cad ni ngo bo nyid kyis stong pa ste/ chos gang dngos po med pa de ni 'das pa ma yin/ ma 'ongs pa ma yin/ de ltar byung ba ma yin no/ /de ci'i phyir zhe na/ dngos po yod pa ma yin pa'i phyir ro/ /'das pa'o zhes rnam par 'jog par mi nus ma 'ongs pa ma
<p>80b.7</p>yin/ da ltar byung bar 'jog par nus pa ma yin no zhes bya ba gsungs pa yin no/ /de bzhin du bden pa gnyis la 'jug pa las kyang / yang 'jam dpal yang dag par sbyor ba gang zhig yin/ 'jam dpal gyis smras pa/ lha'i bu don dam pa dang / de bzhin nyid dang / 
<p>81a</p>
<p>81a.1</p>chos kyi dbyings dang / skye ba med pa gang dang mnyam pa mtshams med pa lnga byed pa de dang mnyam mo zhes bya ba la sogs pa kun nas nyon mongs pa dang / rnam par byang ba'i chos thams cad mnyam pa nyid du rgya cher bshad nas smras pa/ yang 'jam dpal don
<p>81a.2</p>dam pa'i mnyam pa nyid gang gis rnam par byang ba mnyam pa nyid yin pa chos thams cad de dang mnyam pa nyid yin nam/ 'jam dpal gyis smras pa/ lha'i bu don dam par chos thams cad ma skyes pa'i mnyam pa nyid dang / don dam par chos thams cad shin tu ma byung ba'i
<p>81a.3</p>mnyam pa nyid dang / don dam par chos thams cad dngos po med pa'i mnyam pa nyid kyis chos thams cad mnyam pa nyid yin zhes rgya cher gsungs pa dang / 'phags pa ting nge 'dzin gyi rgyal po'i mdo las kyang / dper na chu shing rlon pa'i phung po las/ /snying po 'dod
<p>81a.4</p>pa'i skyes bus rnam btsal na/ /phyi dang nang na snying po yod ma yin/ /chos rnams thams cad de 'drar shes par gyis/ /zhes gsungs pa dang / yang de nyid las/ dper na gzhon nu rmi lam nang gnas tshe/ /des ni bu skyes shi bar gyur pa mthong / /skyes pas dga' la shi
<p>81a.5</p>bas gdung bar 'gyur/ /chos rnams thams cad de 'drar shes par gyis/ /zhes gsungs pa dang / sangs rgyas thams cad kyi yul la 'jug pa'i ye shes snang ba'i rgyan las kyang / rtag tu skye med chos ni de bzhin gshegs/ /chos rnams thams cad de bzhin
<p>81a.6</p>gshegs dang 'dra/ /byis pa'i blo can mtshan mar 'dzin pa rnams/ /'jig rten dag na med pa'i chos la spyod/ /ces gsungs pa dang / de bzhin du sangs rgyas thams cad dang mnyam par sbyor ba'i rgyud las kyang / thams cad nam mkha'i mtshan nyid de/ /nam mkha' la
<p>81a.7</p>yang mtshan nyid med/ /khams gsum dag ni ma lus pa/ /thams cad sgyu ma lta bu ste/ /ji ltar sgyu ma thams cad du/ /mthong ba dang ni reg par 'gyur/ /dmigs su yod pa ma yin te/ /de bzhin 'gro ba kun gyi tshul/ /zhes gsungs pa dang / de bzhin du bcom ldan
<p>81b</p>
<p>81b.1</p>'das yum shes rab kyi pha rol tu phyin pa las kyang / rab 'byor gzugs ni ngo bo nyid kyis stong pa ste zhes bya ba nas rnam par shes pa'i bar du nye bar bzung ste/ stong pa'i mtshan nyid can du gsungs pa dang / dkon mchog gi za ma tog las kyang / 'jam dpal
<p>81b.2</p>sangs rgyas kyi chos thams cad kyang chos ma yin nam/ smras pa btsun pa rab 'byor sangs rgyas kyi chos rnams yang dag par 'byung ba ni 'ga' yang med de/ gang 'byung ba de ni chos rnams kyi chos nyid do zhes brjod par mi bya'o/ /des na bcom ldan 'das kyis 'di ltar
<p>81b.3</p>chos ma yin pa'o zhes gsungs pa yin no/ /de bas na/ 'di dag thams cad yongs su brtags pa'i ngo bo nyid las dgongs nas gsungs so zhes gang bshad pa de yang bden pa nyid yin no/ /yongs su brtags pa'i ngo bo nyid brjod pa ni tshad ma dang 'gal ba yin yang
<p>81b.4</p>byis pa rnams kyis de kho na nyid du nye bar gzung ba yin no zhe na/ de lta na ni skye ba la sogs pa nyid yongs su brtags pa yin pa tshad ma dang 'gal te/ des na ma skyes pa nyid yin te/ de kho na nyid yin par grub pa yin no/ /'di ni bcom ldan 'das kyis chos yang dag par
<p>81b.5</p>sdud pa las gsal ba kho nar gsungs pa yin te/ rigs kyi bu skye ba dang 'gag pa la mngon par zhen pa la 'jig rten rnams zhugs pa yin te/ de la de bzhin gshegs pa'i thugs rje chen pos 'jig rten gyi skrag pa'i gnas spang bar bya ba'i phyir skye ba dang 'gag
<p>81b.6</p>par 'gyur ro zhes tha snyad du gsungs pa yin gyis/ 'di la chos 'ga' yang skye ba med do zhes gsungs pa yin no/ /de bas na skye ba med pa dang stong pa nyid la sogs pa'i tshig gis bstan pa gnyis su med pa'i de kho na nyid yin no zhes bya bar gnas so/ /gang yang 'dul
<p>81b.7</p>ba la sogs par gnyis su med pa 'di ci'i phyir ma bstan zhes smra na/ de ni brtson 'grus chung ba'i phyir/ /zhes bshad pa nyid kyi phyir te/ de yang rang don tsam la brtson zhing bden pa bstan pa nyid kyi don byed la/ chos thams cad bdag med pa'i ting nge 'dzin la ni g.yang sa dang
<p>82a</p>
<p>82a.1</p>'dra bas gnyis su med pa la bstan pa yin te/ ston pa po rnams ni thams cad la thams cad ston par mi mdzad de/ nye bar ston pa de ni dgongs pa'i dbang du mdzad pa yin pa'i phyir ro/ /byang chub sems dpa' rnams ni zab pa dang rgya che ba'i bsam pa can yin
<p>82a.2</p>pa'i phyir/ rnam pa thams cad dgos pa yin pas na/ thams cad la nye bar sbyar ba'i phyir de rnams la gnyis su med pa'i ye shes nye bar ston par mdzad pa yin te/ gzhan gyi don gcig tu byed pa'i bsgrub par bya ba ni bla na med pa'i byang chub yin la/ de yang sems can thams
<p>82a.3</p>cad la phan par brtson par byang chub sems dpa' nyid kyis 'jug par nus pa yin te/ gang gi phyir de rnams kyi 'jug pa ni rtag tu gzhan gyi don byed par ro gcig pa yin pa'i phyir ro/ /mang du bshad pa ci zhig bya ste/ rim pa gang gis bsod nams dang ye shes dri ma med pa ma
<p>82a.4</p>lus par bsags pa kun du bzang po nyid dam sangs rgyas nyid ces bya ba thob nas/ 'gro ba ma lus pa'i dgos pa'i don mdzad par spyod pa bla na med pa'i bde bar gshegs pa'i go 'phang thob par 'gyur ba/ de lta de ltar sems can ma lus pa'i dgos pa byed pa'i thabs su gyur pa'i
<p>82a.5</p>snying rje chen po'i brtul zhugs la spyod cing / gzhan gyi dgos pa byed pa nyid la lhag par 'jug pa yin gyi/ de rnams sangs rgyas su gyur kyang nyan thos kyi theg pa ltar rang gi dgos pa bya bar dgos pa sngon du 'gro bas 'jug pa ni ma yin gyi/ 'dir dper bstan pa ni ci ltar
<p>82a.6</p>byang chub sems dpa' chos 'phags kyis/ byang chub sems dpa' rnams ni 'dod chags la rgyab kyis phyogs par mi byed pa ni/ byang chub sems dpa' chen po rnams kyi lam shes pa nyid yin te/ gang 'dod chags la sogs pa la rgyab kyis phyogs par yang mi 'dod par
<p>82a.7</p>bla na med pa'i go 'phang yang sgrub par byed do zhes gsungs pas/ 'dod chags la sogs pa nyid byang chub kyi rkyen du gyur pa yin no/ /nyon mongs pa ma spangs pa rnams ji ltar mngon par byang chub par 'gyur zhes rtog na/ chos thams cad gdod ma nas ma skyes pa yin pa'i phyir
<p>82b</p>
<p>82b.1</p>nyon mongs pa rnams sam de spang ba de kho na nyid ma yin pa med pas/ nyon mongs pa de gang yin ci zhig spang bar bya ba de ma mthong ngo / /rim pa 'dis ci ma lus pa'i phun sum tshogs pa'i gnas thob par 'gyur ram mi 'gyur zhes dpyad par byas te/ gal te 'dod chags ma spangs
<p>82b.2</p>par gyur kyang kun du bzang po gang yin pa 'dir gyur na/ de spangs pas ci zhig bya/ yang 'dir khyed la 'dod chags spang ba bstan du zin kyang ci'i phyir rtogs par ma gyur/ de yang 'di ltar bdag tu mngon par zhen pa sngon du 'gro bas rang dang gzhan rnam par phye ba'i yul rnams la
<p>82b.3</p>kun du zhen pa la sogs pa ni kun du 'dod chags la sogs pa rnams yin la/ gang yang bdag tu 'dzin pa rtsa ba nas bton pa rnams la ni bdag dang gzhan gyi rnam par dbye ba yod pa ma yin te/ de rnams kyi chos thams cad ngo bo nyid mnyam pa nyid kyi bsam pas yongs su mya
<p>82b.4</p>ngan las 'das pa nyid du 'jig rten na rnam par gnas te/ 'dod par bya ba dang mi mthun pa'i yul du sgro 'dogs pa med pa yin na/ ci'i phyir phyin ci log las byung ba'i 'dod chags la sogs ma byung bar 'gyur/ yang smras pa/ gang zhig nyes pa ma lus skyed byed 'jig
<p>82b.5</p>tshogs lta ba'i bud shing nges bsregs shing / /bdag gzhan rab dbye'i yul rnams rtsa nas 'byin pa de ni nyes pa skyed pa yin/ /nyes med zin kyang rig ltar snying rjes sgyu ma'i skyes bu lta bur las rnams la/ /blo bzang sngon gyi smon lam nyid kyis 'khor lo 'khor ba'i shugs
<p>82b.6</p>bzhin sbyor bar 'gyur/ /gal te theg pa chen po la mngon par zhugs pa la snying rje chen po'i go cha bgos pa'i byang chub sems dpa' rnams ni chos thams cad la bdag med par rtog par sems can gyi ming tsam yang ma dmigs shing / dmigs su med pa'i snying po la gnas pa
<p>82b.7</p>yin mod kyi 'on kyang sngon gyi smon lam gyi stobs kyis 'phen pa'i shugs 'bad pa med par 'jug pas ma rig pa'i rgyu can thog ma med pa na byung ba'i srid pa'i 'dam gyi chu bor nub pa'i 'gro ba rnams gdon pa la rab tu 'jug par mdzad pa yin no/ /de yang / gang zhig srog dang
<p>83a</p>
<p>83a.1</p>bu dang de bzhin chung ma nor/ /phongs pa rnams kyi don du rtswa bzhin legs par gtong byed cing / /sa gsum gdon par bya phyir go bgos sems can dam pa ni/ /de nas lhag pa'i chags la brten pa sa steng gzhan su yod/ /ces bshad pa yin te/ gang
<p>83a.2</p>gi phyir sa gsum gyi dgongs pa'i thabs la gzhol ba de rnams ni rang don tsam la ched cher sems pa ma yin no/ /de nyid kyis na snying rje chen po'i 'dod chags la brten pa nyid yin pas na lhag pa'i chags pa la brten pa zhes bshad pa yin la/ snying rje chen po yang rab kyi
<p>83a.3</p>mthar thug par 'gro bas gzhan gyi dgos pa'i bag chags kyi stobs yongs su rdzogs par byas pas don thams cad phun sum tshogs pa'i thams cad mkhyen pa nyid du 'gyur ba ni rigs pa ma yin no zhes shin tu spros pas chog go/ /dris pa/ chos thams cad bdag
<p>83a.4</p>med par rtog pa dang / dmigs su med pa la gnas pa'i byang chub sems dpa' rnams ji ltar 'khor bar sems can gyi don byed pa la 'jug par 'gyur/ gal te sems can gyi don byed pa la 'jug na/ dmigs su med pa'i ye shes la gnas pa nyid du mi 'gyur te/ 
<p>83a.5</p>dgos pa bya ba dang / dgos pa byed pa dang / dgos pa dmigs pa'am/ mi dmigs pas 'jug par mi 'gyur ro zhe na/ 'di ni sngon gyi smon lam gyi 'phen shugs kyi stobs kyis/ 'phags pa de rnams 'bad pa med par sems can gyi don byed pa la 'jug go zhes
<p>83a.6</p>sngar smras zin pa ma yin nam/ de yang / de yi byin rlabs tsam gyis ni/ /skyes bu yid bzhin nor bu ltar/ /rtsig sogs las kyang chos ston par/ /ci 'dod par ni 'byung bar 'gyur/ /zhes bshad pa yin no/ /de ltar na theg pa chen po'i don nyid ni mchog tu blang bar bya ba yin no
<p>83a.7</p>zhes bya bar gnas so/ /dris pa theg pa gzhan dag las theg pa chen po khyad par ci zhig yod de/ 'bras bu mtshungs pa nyid yin pa'i phyir ro zhe na/ 'dir khyad par gang zhig yod pa de brjod par bya ste/ smon lam dang ni 'jug pa dang / /de bzhin zab dang rgya che nyid/ /mi ldog
<p>83b</p>
<p>83b.1</p>'bras bu thob pas kyang / /theg pa chen po khyad par 'phags/ /smon lam la sogs pa 'di dag gong nas gong du rgyur gyur pas/ bla na med pa'i bde bar gshegs pa'i go 'phang thob par 'gyur ro zhes bya ba ni theg pa chen po'i don yin no/ /yang don 'di nyid gsal
<p>83b.2</p>bar bya ba'i theg pa thams cad kyi mchog tu gyur pas na theg pa chen po zhes bya ba'i don ni gang phyir nges par legs pa 'thob par bya ba la ni/ de ma gtogs par thabs gzhan yod pa ma yin no/ /de yang 'phags pa klu sgrub kyi zhal snga nas kyis theg pa chen po nyi shu pa las/ rtog
<p>83b.3</p>pa'i chu yis gang ba yi/ /'khor ba'i rgya mtsho chen por ni/ /theg chen gru la ma zhugs par/ /su zhig pha rol 'gro bar 'gyur/ /zhes bshad pa yin no/ /gal te bla na med pa'i ye shes thob par bya ba'i phyir thabs kyi mchog ni theg pa chen po gcig pu kho na yin na/ 
<p>83b.4</p>bcom ldan 'das ci'i phyir theg pa gsum ston par mdzad ces rtog na/ de brjod par bya ste/ gdul bya ma rig pa'i spros pas rgyud nye bar bcom par gyur pa/ mos pa rnam pa sna tshogs par gyur pa du ma dag la bcom ldan 'das thugs rje chen po'i shugs kyi dbang gis sems can
<p>83b.5</p>thams cad kyi bsam pa dang / yid la re ba rdzogs par mdzad pa'i phyir/ theg pa sna tshogs ston par mdzad pas srid pa'i rgya mtsho las sgrol bar mdzad pa'i phyir/ theg pa sna tshogs gsungs pa yin no/ /de yang bcom ldan 'das kyis/ ji srid sems ni 'jug gi bar/ /
<p>83b.6</p>theg pa mthar thug yod ma yin/ /sems ni ldog par gyur pa na/ /theg pa med cing 'gro ba med/ /theg pa'i nges pa yod min pas/ /theg pa gcig tu nges gsungs pa/ /byis pa rnams ni drang pa'i phyir/ /theg pa dbye ba'ang ngas bshad do/ /zhes gsungs pa yin no/ /yang
<p>83b.7</p>don 'di nyid slob dpon klu sgrub kyi zhal snga nas kyis mnyam pa med par bstod pa las gsal bar mdzad pa ni/ chos dbyings dbye ba yod min pas/ /khyed theg dbye ba yod min gyi/ /sems can rnams ni 'jug pa'i phyir/ /theg pa gsum du gsungs pa yin/ /zhes bshad pa yin
<p>84a</p>
<p>84a.1</p>no/ /de bzhin du bcom ldan 'das kyis gdul bya rnams kyi ngor mdzad pa dang / dbang po rnams kyi dbye ba'i dbang du mdzad nas/ nyan thos kyi theg pas sdug bsngal gyi bden pa la sogs pa blang bar bya ba'i de kho na nyid yin par gsungs la/ de yang stobs dang ldan
<p>84a.2</p>pa'i 'bad pas bsgrub par bya ba yin gyi/ shin tu yun ring mo zhig gi dus gzhan zhig na/ dka' ba spyod pas zad pa dang mi skye ba'i ye shes thob pas nyon mongs pa'i sgrib pa spangs pa tsam gyis dgra bcom pa nyid du gyur pa yin la/ de yang rang gi 'bras bu tsam gyi byang chub
<p>84a.3</p>yin pas/ bla na med pa yang dag par rdzogs pa'i byang chub tu ni mi 'gyur ba nyid de/ gang gi phyir nyan thos kyi theg par bya ba byas so/ /nga'i skye ba zad do/ /tshangs par spyod pa spyad do/ /da srid pa 'di las gzhan mi shes so zhes bya ba ni/ bsgrub par bya ba'i mchog tu bshad pa de ltar
<p>84a.4</p>na de rnams ni 'khor ba la rgyab kyis phyogs shing rang gi don tsam la dga' bas gnas pa yin pas na/ byang chub chen po thob par mi 'gyur ro/ /'di ni rang gi rtog pa tsam gyis smras pa ni ma yin gyi/ gzhan du na ston pa nyid kyis lang kar gshegs pa'i mdo las/ ting 'dzin
<p>84a.5</p>dregs pas myos pa de/ /zag pa med pa'i dbyings na 'khod/ /ces gsungs pa dang / de bzhin du byang chub kyi sems bshad pa las kyang / ye shes lus su gcig pa de/ /ting 'dzin dregs pas brgyal nas ni/ /ji srid sangs rgyas kyis ma bskul/ /de srid nyan thos gnas par
<p>84a.6</p>'gyur/ /slar yang tshul ni sna tshogs pa'i/ /thabs ni mang pos bskul ba yin/ /zhes bshad pa yin no/ /de rnams kyang rang gi don tsam gyis 'bras bu'i mtshan nyid can gyi byang chub la gnas pa yin la/ de yang bcom ldan 'das kyis mdo sde dang rgyud kyi rgyal po mtha'
<p>84a.7</p>yas pa'i nang nas byang chub zhan pa nyid yin par gsungs pa dang / de bzhin du nyan thos kyi theg pa ni theg pa dman pa'o zhes gsungs pa yin la/ de nyid kyis na bcom ldan 'das kyis/ byang chub sems dpa' rnams kyis bslabs par nyan thos rnams dang lhan cig gnas
<p>84b</p>
<p>84b.1</p>pa dang kun du smra ba la sogs pa bkag par mdzad pa yin la/ kho bo cag rnams kyang de ltar 'dod pa yin no/ /dris pa/ gal te bcom ldan 'das kyis nyan thos kyi theg pa la sogs pa bstan pa ni bsgrub par bya ba'i mchog nyid yin par ma gsungs na/ ci'i phyir ston par
<p>84b.2</p>mdzad ces rtog na/ de ni 'di nyid du smras zin pa yin te/ nyan thos kyi theg pa la sogs pa ston par mdzad pa ni gdul bya mang po'i bsam pa tha dad pa las/ mos pa dman pa la la dag don dam pa la 'jug pa'i phyir yin te/ gang gi phyir bcom ldan 'das kyi thugs
<p>84b.3</p>rje'i gnas su gyur pa ni/ sems can thams cad yin la/ de dag kyang sems can gyi spyod pa mtha' yas pa yin zhing / thams cad tshul mtha' yas pas gdul bar bya ba yin pas na/ bcom ldan 'das kyis sangs rgyas kyi chos bstan pa yang mtha' yas shing
<p>84b.4</p>sna tshogs pa nyid yin no/ /yang dris pa/ mu stegs pa rnams kyang 'di dag thams cad ni bdag 'ba' zhig yin no zhes zer bas gnyis su med pa'i shes pa yod pa nyid yin te/ de bas na 'di dang khyad par ci zhig yod ces rtog na/ de brjod par bya ste/ bdag med pa
<p>84b.5</p>nyid khyad par yin na gzhan dris pas ci zhig bya/ yang 'dir mu stegs byed gzhan dang rtsod par smra bar rtsom pa ni ma yin gyi gang gi phyir bde bar gshegs pa'i lam la gnas pa nyid ni thar pa'i lam la 'jug par spro ba nyid yin pa dang / dbang po'i dbye bas myur ba dang / ring
<p>84b.6</p>ba dang / shin tu yun ring bas rnam par grol ba'i skal ba can rnams lung gi don la phan tshun rnam par dpyod pa ni mdzes kyi/ lta ba ngan pas sems rgyud tshig par gyur pa/ shin tu tsha ba'i mdag me'i tshogs kyi nang du ltung bar gyur pa/bde ba'i lam las shin tu
<p>84b.7</p>yun ring du yongs su nyams pa/ dmus long 'o ma'i yon tan yongs su rtog par byed pa lta bu'i mu stegs pa gzhan dag dang / theg pa chen po yongs su brtag pas ci zhig bya/ gang gi phyir gang thams cad mkhyen pa'i go 'phang thams cad kyi bdag nyid can don dam
<p>85a</p>
<p>85a.1</p>pa'i de bzhin nyid kyi rang bzhin de bzhin gshegs pa'i rang rig pa/ nyan thos rnams kyi spyod yul ma yin pa/ gcig dang du ma'i rnam par rtog pa'i dra ba dang bral ba/ dpe thams cad kyis spangs pa/ thugs rje chen po'i nyams kyis khyab pa/ /dngos po thams
<p>85a.2</p>cad kyi rtog pa dang bral ba/ chos kyi dbyings kyi rang bzhin can/ phyin ci ma log pa'i thabs/ zhing dam pa'i gnas/ gzhan gyi dgos pa rjes su mthun pa'i smon lam gyi sa bon dang rjes su 'jug pa'i 'dus byas pa la mya ngan las mi 'da' ba'i chos can 'gro ba'i don
<p>85a.3</p>mdzad pa'i gnas su gyur pa ni bde bar gshegs pa yin na/ log par lta ba'i gdon gyis zin pa'i sems dang ldan pa'i nyon mongs pa de rnams kyis rtogs par ji ltar 'gyur/ gang yang rang gi sde pa rnams la yang theg pa chen por de bzhin gshegs pa thugs rje chen
<p>85a.4</p>po'i thugs dang ldan pas snying rje chen po'i go bgos pa'i byang chub sems dpa' sems dpa' chen po rnams la mdo sde mtha' yas pas rnam grangs du mar gsungs pa ni ro gcig pa'i mtshan nyid can dngos po med pa gnyis su med pa'i ye shes mchog tu blang bar bya ba nyid
<p>85a.5</p>yin par mi shes pas/ gal te 'gro ba rnams dngos po med pa yin na/ bcom ldan 'das nyan thos rnams la phung po rnams kyi mtshan nyid ci'i phyir ston par mdzad ces spong bar byed pa dag yod pas/ de'i phyir brjod par bya ste/ de ni byis pa'i skye bo rnams kyi dbang du
<p>85a.6</p>mdzad nas gdul bya'i bsam pa'i dbang gis bcom ldan 'das kyis phung po'i mtshan nyid ston par mdzad pa yin gyi don dam par ni ma yin no/ /de yang slob dpon dbyig gnyen gyi zhal snga nas nyi shu pa las/ gzugs sogs skye mched yod pa ni/ /des 'dul ba
<p>85a.7</p>yi skye bo la/ /dgongs pa'i dbang gis bshad pa ste/ /rdzus te skye ba'i sems can bzhin/ /zhes bshad pa yin no/ /de yang gang gi phyir byis pa log pa'i shes pas zil gyis mnan pa/ ma rig pa'i dri mas yid dri ma can du gyur pa rnams ni don dam pa'i chos nyid
<p>85b</p>
<p>85b.1</p>du chos bdag med par bstan pas nye bar skrag par 'gyur ro/ /de bas na phung po la sogs pa ston par mdzad kyi gzugs la sogs pa don dam par yod pa ni ma yin no/ /de yang / gzugs ni dbu ba lta bur bshad/ /tshor ba chu yi chu bur bzhin/ /'du shes smig rgyu lta
<p>85b.2</p>bu ste/ /'du byed rnams ni chu shing 'dra/ /rnam par shes pa sgyu 'dra zhes/ /de ltar phung po bstan pa ni/ /rkang gnyis mchog gis rnam kun du/ /byang chub sems dpa' rnams la bshad/ /ces gsungs pa yin no/ /de ltar bcom ldan 'das kyis gsungs shing
<p>85b.3</p>bstan par mdzad pa na shin tu zab pas rtogs par mi 'gyur gyi/ slar zhing sun 'byin par byed de/ gang gi phyir de rnams 'di skad du/ dbang po thams cad kyi yul du gyur pa'i gzugs la sogs pa med pa ji ltar rung zhes smra'o/ /'dir brjod par bya ste/ gzugs kyi
<p>85b.4</p>phung po ni 'byung ba chen po bzhi'i rang bzhin can yin par bshad la/ lhag ma rnams ni gzugs med par dpyad mi dgos par grub pa yin no/ /de la gzugs kyi phung po ni 'byung ba dang 'byung ba las gyur pa'i 'dus pa yin no/ /de las 'byung ba ni sa la sogs pa
<p>85b.5</p>rnam pa bzhi'o/ /'byung ba las gyur pa ni gzugs dang / sgra dang / dri dang / ro dang / reg bya rnams so/ /de yang thog ma dang tha ma med cing 'brel par 'byung ba yin la/ ngo bo nyid dang bral ba'i phyir dang / de bzhin rdul phra rab 'dus pa yin pas/ gcig dang du ma dmigs su med
<p>85b.6</p>pas/ gzugs brnyan ltar med pa nyid yin pa'i phyir yod pa ma yin no/ /de yang slob dpon zhi ba 'tshos/ dbu ma rgyan las/ bdag dang gzhan smra'i dngos 'di dag /yang dag tu na gcig pa dang / /du ma'i rang bzhin bral ba'i phyir/ /rang bzhin med de gzugs brnyan
<p>85b.7</p>bzhin/ /zhes bshad pa yin no/ /yang gzhan dag las/ dngos por brtags pa gang dang gang / /de dang de yi gcig nyid med/ /gang la gcig pa nyid med pa/ /de la du ma ga la yod/ /ces bshad pa yin no/ /yang rigs pa drug cu pa las/ rgyu yod pa las gang 'byung zhing / /
<p>86a</p>
<p>86a.1</p>rkyen med par ni gnas pa med/ /rkyen med phyir ni 'jig 'gyur ba/ /de ni yod par ji ltar shes/ /zhes bshad pa dang / yang de nyid las/ de dang de brten gang byung ba/ /rang gi ngo bo nyid ma skyes/ /rang gi ngo bo gang ma skyes/ /de la skyes zhes ji skad bya/ /zhes
<p>86a.2</p>bshad pa yin no/ /'dir mdor bsdu ba'i don ni 'di yin te/ de dang de'i zhes bya ba ni bsnan pa'i don gyi tshig ste/ sa la sogs pa'i rgyu la brten nas 'byung ba gang yin pa ni rgyu la rag las pa yin pa'i phyir/ yang dag par na ngo bo nyid kyis ma skyes pa yin no/ /de ltar shes par gyur
<p>86a.3</p>pa ni rten cing 'brel par 'byung ba mthong ba zhes bya'o/ /de bas na rigs pa drug cu pa las/ rten 'byung las 'byung ma skyes par/ /de nyid smra ba mchog gis gsungs/ /zhes bshad pa yin no/ /yang don 'di nyid gsal bar bya ba'i phyir/ 'phags pa klu sgrub kyi zhal snga nas kyis
<p>86a.4</p>'jig rten las 'das pa'i bstod pa las/ gang zhig rgyu las byung ba rnams/ /de med pas ni med gyur na/ /de dag gzugs brnyan dang mtshungs pa/ /gsal ba nyid du cis mi 'dod/ /'byung ba mig gis gzung bya min/ /de las byung min ji lta bu/ /khyod kyis de ltar gzugs
<p>86a.5</p>gsungs pa/ /gzugs su 'dzin pa bzlog par mdzad/ /ces bshad pa yin no/ /dris pa/ rten cing 'brel bar 'byung ba ni ngo bo nyid dang bral ba'i phyir/ gzugs kyi phung po med par bstan pa gang yin pa de re zhig yin du chug la/ gzugs rtsom par byed pa'i rdul phra rab 'di ni
<p>86a.6</p>shin tu phra ba yin pa'i phyir dang gzugs med pa nyid kyi rtag pa nyid yin pa'i phyir dang / gcig pu nyid yin pa gang yin pa de med par ji ltar rung zhes zer na/ de'i phyir brjod par bya ste/ drug po rnams lhan cig 'dus pa dang / de bzhin du phyogs kyi cha'i dbye bas rdul phra rab ni
<p>86a.7</p>phyogs cha drug yod par grub bo/ /gang la phyogs cha yod pa de ni gcig pa nyid du mi rigs te/ slob dpon dbyig gnyen gyis/ ji ltar rdul phran mi 'grub phyir/ /drug gi cig car sbyar bas na/ /phra rab phyogs cha drug tu 'gyur/ /drug po dag ni go gcig na/ /gong bu rdul phran
<p>86b</p>
<p>86b.1</p>tsam du 'gyur/ /zhes bshad pa yin no/ /de bas rdul phra rab ni rdzas gcig tu yod pa ma yin te/ gcig med pas rdul phra rab mang po mtha' yas pa nyid du rdzas de'i dbye bas bstan pas/ rdul phra rab yod pa yin no/ /rdul phra rab ma grub pas/ gzugs kyi phung po ni
<p>86b.2</p>shin tu med par bstan pa yin no/ /tshor ba la sogs pa lhag ma rnams ni gzugs med pa nyid du dpyad mi dgos par grub pa yin te/ gzugs can gyi rang bzhin ma yin pa'i phyir ro/ /yang de rnams gzugs kyi phung po yod na gnas shing dmigs pa las yod par bstan pa
<p>86b.3</p>yin pa tha dad par brtags par yod pa ma yin no/ /de bas na gzugs kyi phung po med pa'i phyir mdor na 'dir de rnams kyang med par bshad pa yin te/ de ltar na chos bdag med par yang dag par bstan pa yin no/ /de lta na yang blo dman pa rnams thog ma med pa can gyi spros
<p>86b.4</p>pa'i bag chags yongs su smin pa'i dbang gis khong du chud cing yid ches par mi 'gyur gyi slar zhing sun 'byin par byed de/ de yang 'di ltar gzugs la stsogs pa'i rdul phra rab 'dus pas/ med pa yin pa'i phyir chos bdag med pa yin du chug na sems 'di ni 'dzin par
<p>86b.5</p>byed pa'i rnam pas de rtogs par byed pa nyid kyis yang dag par yod pa nyid yin no zhes smra bar byed do/ /'dir brjod par bya ste/ sngar bshad pa'i rnam pa gzugs la sogs pa gzung bar bya ba'i don rnams ni rten cing 'brel par 'byung ba yin zhing / ngo bo nyid dang bral ba yin pa'i
<p>86b.6</p>phyir dang / de bzhin du rdul phra rab 'dus pa yin pas med pa nyid du bstan la/ de ltar gzung bar bya ba med pas/ 'dzin pa po yang med pa nyid du bstan par 'gyur te/ 'dzin pa po ni gzung bar bya ba la ltos pa nyid yin pa'i phyir ro/ /de bzhin du rtogs pa po nyid du bshad pa gang
<p>86b.7</p>yin pa de yang yod pa ma yin no/ /de yang byang chub kyi sems bshad pa las/ rtogs pa po yis rtogs bya gang / /shes bya med pas shes pa med/ /de ltar shes dang shes bya dag/ /dngos po med par cis mi 'dod/ /ces bshad pa dang / rtogs bya rtogs byed rnam par
<p>87a</p>
<p>87a.1</p>sems/ /de bzhin gshegs pas ma gzigs so/ /gang du rtogs bya rtogs byed dag /der na byang chub yod pa yin/ /mtshan nyid med cing skye ba med/ /bstan du med cing brjod du med/ /byang chub sems ni mkha' 'dra zhing / /byang chub gnyis med mtshan
<p>87a.2</p>nyid can/ /zhes bya ba la sogs pa rgya cher bshad pa yin no/ /gal te sems rnam pa thams cad du med pa yin na/ bcom ldan 'das sems tsam mo zhes ston par mi mdzad de/ de yang bcom ldan 'das kyis kye rgyal ba'i sras khams gsum po 'di dag ni sems tsam
<p>87a.3</p>mo zhes mdo las gsungs pa/ bcom ldan 'das ni rang bzhin med la dgos pa med par ston par mi mdzad do zhe na/ de ni bden te bcom ldan 'das ni dgos pa med par mi mdzad kyi gzhan du na dgos pa med pa nyid dgos pa yod pa nyid yin no/ /de yang gang zhig yin pa
<p>87a.4</p>brjod par bya ste/ bcom ldan 'das kyis byis pa'i skye bo'i dbang du mdzad nas thugs rje chen po'i shugs kyi dbang gis sems tsam du ston par mdzad de/ gang gi phyir ma rig pas sems phyin ci log tu gyur pa'i byis pa rnams kyis chos thams cad bdag med par thos na
<p>87a.5</p>kun du skrag par 'gyur zhing g.yang sa lta bur 'du shes par 'gyur ro/ /de bas na de rnams kyi nye bar skrag pa spang bar bya ba'i phyir/ bcom ldan 'das kyis sems tsam du bstan par mdzad pa yin gyi don dam par ni ma yin no/ /de yang / byang chub kyi sems bshad pa las/ /'di dag
<p>87a.6</p>thams cad sems tsam zhes/ /de ltar thub pas gang bstan pa/ /de ni don dam nyid min gyis/ /byis pa skrag pa spang phyir yin/ /stong nyid gcig pu'i bdag nyid du/ /sems tshul brtags pa 'di yin no/ /zhes bshad pa dang / de bzhin du snang ba'i phreng ba las kyang / 
<p>87a.7</p>sems tsam las ni brten nas su/ /phyi rol don la mi rtog go/ /de bzhin nyid dmigs gnas nas su/ /sems tsam las ni 'da' bar bya/ /sems tsam las ni 'das nas su/ /snang ba med la gnas par 'gyur/ /snang med gnas pa'i rnal 'byor pa/ /de yis
<p>87b</p>
<p>87b.1</p>theg pa chen po mthong / /zhes bshad pa yin no/ /dris pa/ sems 'dzin pa po'i rnam pa dang rtogs pa po nyid du gyur par med du zin kyang / 'on kyang rnal 'byor pa'i gzhung gis sems tsam yongs su gyur cing / /dag pa de so so rang gis rig pa'i bdag nyid kyi spyod yul
<p>87b.2</p>nyid kyis yang dag par yod do zhe na/ de brjod par bya ste/ sems ni gzugs med pa nyid dang / de bzhin du thog ma dang tha ma med pa dang / skad cig ma nyid yin pas dus gsum gnas pa med pas na yod pa ma yin no/ /de yang / gang zhig 'das pa med pa yin/ /
<p>87b.3</p>ma 'ongs pa ni thob med na/ /gnas ni yongs su gyur pa yin/ /da ltar byung ba ga la gnas/ /ji lta ba nyid de mi snang / /snang ba de nyid de lta min/ /rnam shes bdag gi gzugs min te/ /shes pa med pa gnas kyi mchog /ces bshad pa yin te/ 'dir rgya cher
<p>87b.4</p>ma spros so/ /chos thams cad bdag med do zhes bya ba ji skad bstan pa de ltar gnas so zhes bya ba ni kho bo cag kyang khas len na/ ji skad du bshad pa'i rnam pas chos thams cad bdag med pa'i 'gro ba rnams ni sna tshogs par snang ngo zhes zer na de brjod par bya ste/ thog ma
<p>87b.5</p>med pa'i rang bzhin gyis/ ma rig pa'i dbang gis yang dag pa ma yin pa'i don la 'khrul pa tsam du 'gro ba rnams snang ste/ dper na rmi lam dang / sgyu ma dang / smig rgyu dang / dri za'i grong khyer la sogs pa rnams ni yang dag par med du zin kyang snang ba dang 'dra'o/ /dris
<p>87b.6</p>pa/ rmi lam dang mtshungs pa la sogs pa'i dpes 'gro ba rnams med par bstan pa de ni bden pa ma yin te/ rmi lam la sogs pa ni don gyi bya bas stong pa yin la/ 'gro ba rnams ni don gyi bya ba dang ldan par snang ngo zhe na/ brjod par bya ste/ rmi lam la sogs pa ni
<p>87b.7</p>yul du snang ba med du zin kyang don gyi bya ba ni yod de/ dper na rmi lam la skyes pa dang / bud med kyi dbang po gnyis 'dus pa med du zin kyang / khu ba byung ba'i mtshan nyid can gyis bya ba ni yod par snang ngo / /de bzhin du gzugs brnyan dang 'dra ba'i 'gro ba med du zin kyang / 
<p>88a</p>
<p>88a.1</p>'khrul pa tsam du 'gro ba rnams snang ba yin no/ /dris pa/ rmi lam dang / sgyu ma la sogs pa'i dpes 'gro ba rnams med pa dang / 'khrul pa tsam yin du chug na/ 'on kyang dmigs pa'i rnam pa'i 'khrul ba'i shes pa ni yod de/ dper na sgyu ma dri za'i
<p>88a.2</p>grong khyer la sogs pa med pa yin yang / de la dmigs pa'i rnam pa 'khrul pa'i shes pa ni yod do zhe na/ brjod par bya ste/ 'khrul pa'i shes pa de ngo bo nyid gang gis 'gro ba rnams rtogs shing shes pa'i ngo bo nyid des 'gro ba 'dis sems med par bstan pa yin la/ 
<p>88a.3</p>'gro ba rnams med par med bzhin du 'gro bar snang ba rang nyid kyang ma dag par 'gyur ro/ /ma dag pa nyid kyis na de'i ngo bo nyid kyis 'khrul pa'i shes pa yang dag par yod par ji ltar 'gyur te med do/ /'jig rten na yang gang sa bon la sogs pa med par myu gu la sogs pa'i chos
<p>88a.4</p>'di ni ma mthong ngo / /de ltar bshad pa'i rnam pas chos thams cad dngos po med par bstan du zin kyang la la dag gal te chos thams cad ngo bo nyid kyis stong pa yin na chad par smra bar ci ltar mi 'gyur/ chad par smra bar khas len na ni 'jig rten pha rol med par smra bas phal cher
<p>88a.5</p>'jig rten rgyang pan pa'i gzhung dang 'dra bar 'gyur ro zhes rgol bar byed do/ /'dir brjod par bya ste/ stong nyid tshig tu smra ba la/ /chad par smra ba yod min te/ /mya ngan 'das dang 'khor ba ru/ /bdag nyid chen po 'di mi gnas/ /zhes bshad pa dang / de bzhin du 'phags pa klu
<p>88a.6</p>sgrub kyi zhal snga nas kyis bsam gyis mi khyab pa'i bstod pa las/ de nyid shes la chad pa dang / /rtag pa nyid du 'dod min te/ /'gro kun dngos po stong pa ste/ /smig rgyu dag dang mtshungs par 'dod/ /ci ltar smig rgyu dag gi chu/ /rtag dang chad pa yod ma yin/ /de bzhin 'gro
<p>88a.7</p>ba thams cad dag /rtag dang chad pa med par bshad/ /ces bshad pa yin pas chos thams cad dmigs su med pa'i ye shes la brten pa nyid kyis bdag nyid chen po rnams su med pa'i snying rje chen po la gnas pa rnams sngon gyi smon lam gyi stobs kyis sems can rnams
<p>88b</p>
<p>88b.1</p>gdon par go bgos pa de rnams ni 'khor ba dang mya ngan las 'das pa la gnas pa yod pa ma yin no/ /don 'di dag gnas par bya ba'i phyir/ 'phags pa klu sgrub kyi zhal snga nas kyis byang chub kyi sems bshad pa las/ chos 'di dag ni chos rnams kyi/ /rang gi ngo bo las mi
<p>88b.2</p>'da'/ /dper na bu ram mngar ba dang / /me yi rang bzhin tsha ba mtshungs/ /de bzhin chos rnams thams cad kyi/ /rang bzhin stong pa yin par 'dod/ /rang bzhin smra bar byed pa na/ /gang yang chad par smra ma yin/ /des ni rtag pa nyid du yang / /gang yang smra bar mi 'gyur ro/ /
<p>88b.3</p>zhes bshad pa yin no/ /gal te chos thams cad stong pa nyid yin no/ chos thams cad de'i bdag nyid du nye bar dmigs par ci'i phyir ma gyur ces rtog na/ de brjod par bya ste/ gang 'di bcom ldan 'das thugs rje chen po'i shugs kyi dbang gis thar pa 'dod pa rnams la
<p>88b.4</p>chos thams cad bdag med pa nyid ni blang bar bya ba'i mchog tu bstan par mdzad la/ de ni so so rang gis rig pa'i bdag nyid du phyin ci ma log par 'phags pa rnams kyi thugs su chud pa yin la/ gang yang mi rigs pas phyin ci log tu gyur pa'i byis pa rnams kyis ni de
<p>88b.5</p>mthong bar mi 'gyur ro/ /de yang slob dpon phyogs kyi glang po'i zhal snga nas kyis/ 'di ni mya ngan 'das grong lam gcig pu/ /bde gshegs nyi ma'i gsung 'od snang ba can/ /bdag med rang bzhin 'phags pa stong phrag 'jug /rnam par rgyal ba blo dman mig mi
<p>88b.6</p>mthong / /zhes bshad pa dang / yang 'phags pa klu sgrub kyi zhal snga nas kyis 'di'i che ba'i bdag nyid kyi phul du byung ba bstan pa'i phyir dang / chos nyid so so rang rig pa nyid la gus pa bskyed par bya ba'i phyir/ byang chub kyi sems bshad pa las/ /gang gis stong nyid mi
<p>88b.7</p>shes pa/ /de ni thar pa'i skal can min/ /rmongs pa de ni 'gro drug gi / srid pa'i btson ra 'dir 'khyams 'gyur/ /zhes bshad pa dang / yang de nyid las/ dge dang mi dge rnam rtog gi/ /rgyun chad pa ni mtshan nyid can/ /ston pa sangs rgyas kyis gsungs pa/ /med pa'i
<p>89a</p>
<p>89a.1</p>mtshan nyid ma yin no/ /zhes bshad pa dang / yang de bzhin du/ lta ba dag ni ji snyed pa/ /lus can rnams ni 'jug 'gyur ba'i/ /lta ba nyes pa bzlog pa'i phyir/ /rgyal bas stong nyid bstan pa yin/ /gang gis stong pa nyid thos nas/ /lta ngan dag las
<p>89a.2</p>mi ldog pa/ /lta ba gos pa med 'gyur te/ /sman pas spangs pa'i nad par mtshungs/ /dper na me yis shing bsregs nas/ /bsreg bya med pas gnas mi 'gyur/ /de bzhin lta ba'i shing bsregs nas/ /stong pa'i me ni 'gag par 'gyur/ /lta ba 'gag pa'i dus su ni/ /
<p>89a.3</p>ye shes me ni yang dag 'byung / /nyon mongs thams cad sreg byed pa/ /nyon mongs bsregs nas rnam par mdzes/ /zhes bshad pa dang / /de bzhin slob dpon kam+pa la'i zhal snga nas kyis snang ba'i phreng ba las/ nyon mongs shes bya'i sgrib pa mun/ /gnyen po stong pa nyid yin
<p>89a.4</p>na/ /myur du thams cad mkhyen 'dod pas/ /de ni ci'i phyir bsgom mi bya/ /zhes bshad pa dang / de bzhin du stong pa nyid shes pa las mchog tu gyur pa bstan pa'i phyir/ ji snyed sems can thams cad kyis/ /bsod nams tshogs ni yongs gzung ba/ /de snyed byang chub
<p>89a.5</p>sems dpa' yi/ /byang chub sems las rab tu 'byung / /ji snyed byang chub sems dpa' yi/ /byang chub sems las 'byung 'gyur ba/ /de bas mang ba'i bsod nams ni/ /dam chos yongs su 'dzin las byung / /byang chub sems byung bsod nams gang / /dam chos 'dzin
<p>89a.6</p>las gang 'byung ba/ /stong pa nyid la mos pa yi/ /bcu drug char yang mi phod do/ /zhes bshad pa yin no/ /de bzhin du stong pa nyid du lta bas 'jigs pa so so'i skye bo rnams kyi dbang du mdzad nas/ de rnams kyi 'jigs pa spangs pa'i phyir shes rab kyi le'u las/ gang zhig 'jigs pa
<p>89a.7</p>bskyed pa'i dngos/ /de las 'jigs pa skye 'gyur gyi/ /stong nyid 'jigs pa 'joms byed na/ /de las 'jigs pa ci phyir skye/ /gal te bdag ces bya yod na/ /ci yang rung las 'jigs 'gyur na/ /bdag nyid ci yang yod min na/ /'jigs pa gang las 'byung bar 'gyur/ /
<p>89b</p>
<p>89b.1</p>zhes bshad pa dang / de bzhin du/ 'phags pa klu sgrub kyi zhal snga nas kyis rin po che'i phreng ba las/ nges par legs pa'i chos dag kyang / /phra zhing zab par snang ba dang / /byis pa thos dang mi ldan la/ /skrag pa byed par rgyal bas gsungs/ /bdag yod ma
<p>89b.2</p>yin yod mi 'gyur/ /bdag gi yod min mi 'gyur zhes/ /byis pa dag ni de ltar skrag /mkhas pa la ni skrag pa zad/ /ces bshad pa dang / yang 'di nyid gsal bar bya ba'i phyir/ 'phags pa klu sgrub kyi zhal snga nas kyis/ 'jig rten las 'das pa'i bstod pa las/ kun
<p>89b.3</p>rtog thams cad spong ba'i phyir/ /stong nyid bdud rtsi bstan pa ni/ /gang yin de yi 'dzin pa yang / /khyed kyis med par mdzad pa yi/ /'dod pa med dbang dang ldan stong / /sgyu ma bzhin du rkyen byung bar/ /mgon po khyod kyis chos kun ni/ /dngos po med par ston par mdzad/ /
<p>89b.4</p>ces bshad pa yin no/ /de ltar chos thams cad stong pa nyid kyi ye shes su shin tu gsal bar bstan kyang byis pa gang dag thog ma med pa'i tshul can gyi srid pa'i chu bor ma rig pa'i dbang gis yang dag pa ma yin pa'i don la mngon par zhen pa'i gdon gyis zin pa rnams kyis/ 
<p>89b.5</p>don dam pa'i chos thams cad stong pa nyid chos kyi dbyings la sogs pa rnam grangs du mas yang dag par bstan pa ro gcig pa'i mtshan nyid nges par legs pa 'dod pa rnams kyi mchog tu blang bar bya bar gyur pa mi shes pa ste/ de rnams log pa'i shes pas zil gyis
<p>89b.6</p>mnan pa/ nges par med pa nyid kyis rang bzhin can gyis ma rig pa'i rgyu can/ las dang nyon mongs pa'i mtshan nyid skad cig ma gcig nas gcig tu brgyud de nyams su myong ba'i sdug bsngal gyi bdag nyid kyi srid pa'i 'khor lo'i lam du lam yongs su 'khyams pa yin no/ /de
<p>89b.7</p>yang / dmyal ba'i gnas nas yi dgas gnas te sum cu rtsa gsum gnas/ /dge ba zad pas sum cu rtsa gsum gnas nas dud 'gro'i skye gnas 'gro/ /dud 'gro'i skye gnas las 'pho slar yang mi yi skye gnas thob 'gyur te/ /'gro ba las kyi 'ching bas dbang
<p>90a</p>
<p>90a.1</p>med shing rta'i 'khor lo bzhin du 'khor/ /zhes bshad pa yin no/ /de ltar ji skad bshad pa'i mtshan nyid can gyis 'gro ba sgyu ma dang mtshungs pa la log pa'i shes pas zil gyis mnan pa'i byis pa bden pa'i tshul du shes pas bcom ldan 'das
<p>90a.2</p>kyis gsungs pa'i rten cing 'brel par 'byung ba bstan pa mi shes kyi ma rig pa'i dbang gis yod pa ma yin pa'i bdag nyid can gyis nga dang bdag ces bya ba la sogs pa'i mtshan nyid can gyi rnam par rtog pa'i sa bon las/ phung po la sogs pa'i gzugs kyis rnam pa nyid du 'khor
<p>90a.3</p>bar kun du 'khor bar 'gyur ro/ /dris pa/ yod pa ma yin pa'i bdag nyid can gyi nga rgyal yod pa nyid kyis srid pa'i sa bon nyid yin par mi 'thad la/ de ni yang dag par rig pa'i mtshan nyid can gyi rnam par shes pa gcig pu nyid srid par 'jug pa'i sa bon du yang dag pa'i tshul du
<p>90a.4</p>yod pa nyid yin la/ de ltar rgyu yod pa nyid kyis 'bras bu yang yod pa nyid yin pas dngos po med par mi 'thad do/ /de ltar yang 'dir slob dpon chos kyi grags pas/ yang dag par rig pa'i tshul 'di gcig pu nyid/ /dga' ba dang zhum pa la sogs pa'i rnam pa du mar mthong
<p>90a.5</p>ngo zhes bya ba la sogs pa rgya cher bshad pa yin no/ /'dir brjod par bya ste/ rnam par shes pa ni rang bzhin med pa'i ngo bo nyid yin pas yod pa'i tshul gyis srid pa'i sa bon du mi rigs so/ /rnam par shes pa ni ming tsam du yod pa yin no zhes sngar rgya cher bstan zin mod kyi 'on kyang
<p>90a.6</p>cung zad cig brjod par bya ste/ don dam pa'i bden pa nyid kyis 'gro ba rnams ngo bo nyid med pa las ma rig pa'i dbang gis rnam par shes pa dang bdag ces bya ba la sogs pa'i tshul gyis yul nye bar spyod pa nyid kyis bden pa nyid du yod par snang ba de ni sngar bshad pa'i gtan tshigs
<p>90a.7</p>kyis rigs te/ sa bon bdag med pas de las byung ba yang bdag med pa nyid yin te/ de yang klu sgrub kyi zhal snga nas kyis/ rin po che'i phreng ba las/ ngar 'dzin las byung phung po rnams/ /ngar 'dzin de ni don du brdzun/ /gang gi sa bon brdzun pa de'i/ /skye ba bden pa gang la zhig / 
<p>90b</p>
<p>90b.1</p>ces bshad pa dang / de bzhin du slob dpon Ar+ya de ba'i zhal snga nas kyis kyang / srid pa'i rtsa ba rnam shes te/ /yul rnams de yi spyod yul min/ /yul la bdag med gyur na ni/ /srid pa'i sa bon ldog par 'gyur/ /zhes bshad pa dang / yang 'di nyid gsal bar bya ba'i
<p>90b.2</p>phyir/ slob dpon chos kyi grags pas tshad ma rnam 'grel las/ bdag yod na ni gzhan du 'du shes 'gyur/ /bdag gzhan cha la yongs su 'dzin dang sdang / /'di gnyis dang ni kun du 'brel pa las/ /nyes pa thams cad rab tu 'byung bar 'gyur/ /zhes bshad pa yin no/ /
<p>90b.3</p>de ltar na ma rig pa'i rgyu can nyid kyis 'khor ba 'di na nga dang bdag ces bya ba la sogs par rtog pa'i dbang gis nyes pa thams cad de'i rang gi phyogs 'dzin cing gzhan gyi phyogs la rgyab kyis phyogs pa'i mtshan nyid can 'byung bar 'gyur ro/ /'di nyid don dam pa'i bden pa nyid kyis
<p>90b.4</p>gsal bar mdzad pa'i phyir/ 'phags pa klu sgrub kyi zhal snga nas kyis rigs pa drug cu pa las/ rtsod med che ba'i bdag nyid can/ /de dag la ni phyogs med do/ /gang rnams la ni phyogs med pa/ /de la gzhan phyogs ga la yod/ /ces bshad de/ dmigs su rtsig pa'i
<p>90b.5</p>ri mor mtshungs/ /skyob pas 'di dag ma lus de ltar gzigs/ /spros de yongs rtog yin par mkhyen nas ni/ /dngos med mtshan ma med cing mi zad pa/ /yongs su rtog pa tsam nyid 'ba' zhig yin/ /zhes bshad pa dang yang de nyid las/ ci srid ci srid rnam rtog pa/ /
<p>90b.6</p>re zhig de srid thams cad brdzun/ /gang zhig de nyid mi rtog pa/ /de bden de ni de bzhin nyid/ /ces bshad pa dang / de bzhin du 'phags pa klu sgrub kyi zhal snga nas kyis theg pa chen po nyi shu pa las/ yang dag ma yin rtog byas pas/ /dmyal la sogs par bsregs
<p>90b.7</p>'gyur te/ /'od ma yi ni me bzhin du/ /rang gi nyes pas sreg par byed/ /sems can sgyu ma ji bzhin du/ /yul ni yongs su spyod par byed/ /de bzhin rten 'brel las byung ba/ /sgyu ma'i rang bzhin bgrod par 'gro/ /gang tshe sgyu mkhan sgyu ma ni/ /spangs shing nye bar
<p>91a</p>
<p>91a.1</p>bsdus pa na/ /de tshe ci yang mi snang ste/ /de ni chos kyi chos nyid yin/ /dper na ri mo mkhan gyis ni/ /gnod sbyin gzugs ni rab 'jigs pa/ /bris nas rang nyid 'jigs pa ltar/ /'khor bar mi mkhas de dang mtshungs/ /ji ltar byis pa rang gis
<p>91a.2</p>'dam/ /byas nas la la ltung bar byed/ /de bzhin kun du rtog pa'i 'dam/ /rgal dkar sems can bying ba dang / /dngos med dngos por mthong nas ni/ /sdug bsngal sna tshogs myong 'gyur te/ /log pa'i bsam pa las byung bas/ /rtog pa'i dug gis 'chi bar
<p>91a.3</p>'gyur/ /zhes bshad pa dang / de bzhin du 'phags pa 'jam dpal la bstod pa las kyang / rnam par rtog pa ma rtogs pa/ /'khor ba zhes bya 'ga' yang med/ /des na rnam par rtog bral ba'i/ /srid pa mya ngan 'das bdag nyid/ /ces bshad pa dang / yang
<p>91a.4</p>de bzhin du/ rnam rtog gti mug chen po ste/ /'khor ba'i rgya mtshor ltung byed yin/ /mi rtog ting 'dzin la gnas na/ /mkha' ltar dri ma med par snang / /zhes bshad pa dang / yang de bzhin du/ ji srid rnam dag blo yis gzung dang 'dzin bral ba'i/ /don dam de nyid
<p>91a.5</p>ji bzhin shes par ma gyur pa/ /de srid rnam rtog brgya yi rlung gis g.yeng ba'i blo/ /'jig rten rnams rmongs dbang med 'di ni rtag tu 'khor/ /zhes bshad pa yin no/ /de ltar na 'di ni chos kyi dbyings la sogs pa'i rnam grangs du mas bshad pa/ ro gcig pa'i
<p>91a.6</p>mtshan nyid can skye ba med pa gnyis su med pa'i ye shes zhes bya bar gnas so/ /dris pa/ gal te mchog tu blang bar bya ba'i de kho na nyid ni ma skyes shing gnyis su med pa'i ye shes gcig pu kho na yin na/ bcom ldan 'das kyis mchod rten dang / sku gzugs la
<p>91a.7</p>sogs pa bzhengs su gsol ba dang / de bzhin du sbyin pa dang / tshul khrims dang / bzod pa la sogs pa dang / dge ba'i las sna tshogs pa gzhan dag bya ba gsungs pa dang / de bzhin du de'i rnam par smin pa las bsod nams dang ye shes kyi tshogs mtha' yas pa
<p>91b</p>
<p>91b.1</p>'byung bar gsungs pa dang / de bzhin du sngags kyi lha sna tshogs pa'i gzugs kyi rnam pa dang / bzlas brjod dang / sbyin sreg dang / dkyil 'khor gyi bya ba la sogs pa ye shes thob par bya ba ci'i phyir gsungs/ 'dir brjod par bya ste/ de la re zhig mchod rten
<p>91b.2</p>dang sku gzugs la sogs pa bzhengs su gsol ba la sogs pa dang / dge ba'i las mang po gzhan dag bcom ldan 'das kyis ci'i phyir gsungs zhes gang smras pa de la de bzhin gshegs pas thugs rje chen po'i shugs kyi dbang gis sems can thams cad kyi bsam
<p>91b.3</p>pa dang / yid la re ba yongs su rdzogs par mdzad pa yin pas/ byis pa de kho na nyid ma rtogs pa dang / gso ba dang po'i spyod yul du gyur pa rnams la don dam pa la 'jug par bya ba'i thabs su kun rdzob kyi bden pa gsungs pa yin gyi/ don dam pa nyid kyis thabs las
<p>91b.4</p>byung ba'i tshul du gsungs pa ni ma yin no/ /de yang slob dpon kam pa la'i zhal snga nas kyis snang ba'i phreng ba las/ chos dang chos min dka' thub stong / /dul dang sdom dang zhi ba dang / /dmyal ba yi dgas dud 'gro dang / /mi rnams lha dang bcas pa dang / /'byung dang 'byung 'gyur
<p>91b.5</p>phung po dang / khams gsum thub pas bstan pa dang / /ston pa dang ni nyan thos nyid/ /thams cad kun rdzob dag tu bstan/ /sems can dang po'i las can rnams/ /dam pa'i don la 'jug pa'i phyir/ /thabs 'di rdzogs pa'i sangs rgyas kyis/ /skas kyi rim pa lta bur
<p>91b.6</p>gzhag /de ltar byis pa brid pa'i thabs/ /mthar ni thams cad 'jig par 'gyur/ /zhes bshad pa yin no/ /de bzhin du gzhan yang gsang sngags kyi lha tshogs la sogs pa'i sku'i rnam pa dang / de bzhin du bzlas pa dang sbyin sreg dang / dkyil 'khor la sogs pa'i bya
<p>91b.7</p>ba bcom ldan 'das kyis ci'i phyir gsungs zhes gang smras pa de brjod par bya ste/ gang don dam pa mngon par rtogs par mi nus pa med pa'i ngo bo nyid mi shes pa de'i bdag nyid can gyi chos la mngon par dga' bar bya ba dang / yul gyi 'bras bu yod pa la nye bar longs spyod par
<p>92a</p>
<p>92a.1</p>'dod pa'i skad cig gis med pa las 'das par gyur par 'phags pa dngos po dang / dngos po med pa'i brten pa dang bral ba rnams ni sgrib pa thams cad dang bral bas/ mchog tu zab pa'i tshul du bstan pa'i gnyis su med pa'i ye shes rtogs par
<p>92a.2</p>'gyur ro/ /de yang 'phags pa klu sgrub kyi zhal snga nas kyis rigs pa drug cu pa las/ gang blo yod dang med pa las/ /rnam par 'das shing mi gnas pa/ /de dag zab mo dmigs med pa/ /rkyen gyi don la rnam par bsgom/ /zhes bshad pa yin no/ /dris pa/ de ltar theg
<p>92a.3</p>pa chen por ye shes ni ma skyes pa'i mtshan nyid can zab pa dang / dmigs su med pa zhes bshad pas bstan du zin kyang / 'on kyang de ci yang ma yin te/ mtshan nyid med pa'i phyir dang / ngo bo nyid med pa'i phyir dang dngos po yod pa dang bral ba'i phyir de mtshan nyid ji lta bu yin pa kho bo cag
<p>92a.4</p>gis mi shes so/ /de brjod par bya ste/ theg pa chen po'i tshul la ye shes brjod du med pa de ni 'di yin no zhes bstan pa dang bral ba/ mtshan nyid dang mtshan gzhi spangs pa/ de bzhin nyid du ro gcig pa'i bdag nyid can/ gcig dang du ma dang bral ba/ dngos po dang dngos po med pa rnam par
<p>92a.5</p>spangs pa/ zab pa dmigs su med pa/ nyan thos rnams kyi spyod yul ma yin pa/ yod pa dang med pa'i rnam par rtog pa las nges par grol ba/ rtog pa las 'das pa'i spyod yul can/ spros pa thams cad dang bral ba/ skye ba dang 'jig pa spangs pa/ brjod du med pa/ chad pa
<p>92a.6</p>med pa/ rtag pa med pa/ chos kyi dbyings kyi rang bzhin du thams cad du yang dag par gnas pa de ni rang gi rig pa phra ba'i phyir/ sangs rgyas shin tu phra bar gzigs pa rnams kyi spyod yul du gyur pa yin no/ /de yang snang ba'i phreng ba las/ de ni rang rig phra bas na/ /sangs rgyas phra
<p>92a.7</p>bar gzigs pa yin/ /bdag cag lta bur rang gnas nas/ /blo gros rtsing bas mi mthong ngo / /zhes bshad pa dang / de bzhin du/ chos kyi dbyings ni ma skyes shing / /nam yang 'gag par mi 'gyur la/ /dus kun du ni nyon mongs med/ /thog mtha' dbus dang bral ba yin/ /zhes
<p>92b</p>
<p>92b.1</p>bshad pa dang / 'di dag nyid 'phags pa klu sgrub kyis don dam par bstod pa las/ nye bar ma yin ring bar min/ /nam mkhar ma yin sar yang min/ /'khor dang mya ngan 'das par min/ /gnas med khyod la phyag 'tshal lo/ /zhes bshad pas gsal bar mdzad pa dang / 
<p>92b.2</p>yang 'phags pa klu sgrub kyi zhal snga nas kyis bsam gyis mi khyab pa'i bstod pa las/ gang zhig gcig min du ma min/ /gnyis min gnyi ga min pa'ang min/ /gnas med gsal ba med pa dang / /bsam du med cing bstan du med/ /gang zhig skye med 'jig pa med/ /chad pa
<p>92b.3</p>med cing rtag pa med/ /des na mkha' ltar so sor snang / /yi ges shes pa'i spyod yul min/ /de ni rten cing 'brel par 'byung / /de ni stong pa yin byed bzhad/ /dam pa'i chos kyang de 'dra ste/ /de bzhin gshegs pa'ang de dang mtshungs/ /de ni de nyid don dam pa/ /de bzhin
<p>92b.4</p>nyid kyi dngos por 'dod/ /ces bshad pa dang / yang de bzhin du/ gang gis rten cing 'brel par 'byung / /'gag pa med pa skye med pa/ /rtag pa med pa chad med pa/ /'ong ba med pa 'gro med pa/ /tha dad don min don gcig min/ /spros pa nyer zhi zhi bstan pa/ /rdzogs
<p>92b.5</p>pa'i sangs rgyas smra rnams kyi/ /dam pa de la phyag 'tshal lo/ /gang zhig sangs rgyas spros las 'das/ /'jig rten spros pa med pa dag /rmongs de spros pas bcom pas na/ /de bzhin gshegs pa mi mthong ngo / /de bzhin gshegs pa'i rang bzhin gang / /'gro ba
<p>92b.6</p>'di yi rang bzhin de/ /de bzhin gshegs pa rang bzhin med/ /'gro ba 'di yang rang bzhin med/ /ces bshad pa dang / de bzhin du 'phags pa shes rab kyi pha rol tu phyin pa las kyang / gang gis nga la gzugs su mthong / /gang gis nga la sgrar shes pa/ /log pas
<p>92b.7</p>spong bar zhugs pa ste/ /skye bo de yis nga mi mthong / /sangs rgyas rnams ni chos kyi sku/ /'dren pa rnams ni chos nyid blta/ /chos nyid shes par bya min pas/ /de ni rnam par shes mi nus/ /zhes gsungs pa dang / de bzhin du bcom ldan 'das kyis 'phags pa shes rab
<p>93a</p>
<p>93a.1</p>kyi pha rol tu phyin pa la sogs pa'i mdo sde mtha' yas pa las/ chos thams cad ngo bo nyid kyis stong pa dang / skye ba med pa dang / 'gag pa med pa ste/ chos gang la'ang gnas pa'am skye ba'am/ 'gag pa yod pa ma yin te/ chos thams cad ni
<p>93a.2</p>gdod ma nyid nas skyes pa'i phyir rang bzhin gyis yongs su dag pa'o zhes/ bcom ldan 'das de bzhin gshegs pas gsungs te/ de kho na nyid ji lta ba bzhin du gsung bar mdzad pas na de bzhin gshegs pa zhes bya'o/ /de kho na nyid ma mthong ba'i byis pa'i skye bo blo phyin
<p>93a.3</p>ci log pa'i bsam pa'i dregs pa spangs pa theg pa chen po'i tshul du rnam grangs kyi mtshan nyid mang pos ye shes bshad pa dang / bcom ldan 'das kyi gsung bla na med pa'i ye shes rtog par spro ba med pa/ shin tu yun ring ba'i dus gzhan dag tu bla na med pa'i byang
<p>93a.4</p>chub mngon par rdzogs par 'tshang rgya bar 'gyur ro zhes bya ba skrag par 'gyur bas de'i dbang du mdzad nas/ bcom ldan 'das kyis de dag gsungs pa yin no/ /de yang slob dpon pad+ma'i zhal snga nas kyis/ sgyu ma shes pa las byung ba/ /sgyu ma nyid las ldog byed yin/ /sgyu
<p>93a.5</p>ma lta bu'i 'jig rten na/ /sgyu ma'i thabs ni rab tu bstan/ /ces bshad pa dang / yang 'di dag gsal bar bya ba'i phyir/ 'phags pa klu sgrub kyi zhal snga nas kyis/ dmigs su med par bstod pa las/ bsam byed bsam gtan bsam bya dag /spangs pa bden pa
<p>93a.6</p>mthong ba yin/ /'di kun rtog pa tsam nyid du/ /gang gis rtogs pa de grol 'gyur/ /zhes gsungs pa dang / mkha' dang mtshungs par mnyam 'gyur dang / /rnam par mi rtog ngo bo nyid/ /chos rnams rang bzhin dag pa las/ /rol mo 'di dag rnam par bsgom/ /zhes
<p>93a.7</p>gsungs pa dang / yang 'di nyid gsal bar bya ba'i phyir/ ji ltar rmi lam sgyu ma dang / /dri za'i grong khyer mthong ba bzhin/ /rnal 'byor spyod pa mkhas pa yi/ /sna tshogs 'di dag de bzhin mthong / /kun rdzob tu ni thams cad skye/ /des na rtag pa yod ma yin/ /thams
<p>93b</p>
<p>93b.1</p>cad yang dag par mi 'gyur/ /des na chad pa yod ma yin/ /zhes bshad pa yin no/ /de bas na ji skad du bshad pa'i rnam pas bstan pa'i gnyis su med pa'i ye shes nyid ma skyes pa'i mtshan nyid can gyi de kho na nyid yin par bshad pa legs par smras pa yin no/ /de ltar ji skad
<p>93b.2</p>du bshad pa'i mtshan nyid can gyi gnyis su med pa'i ye shes yun ring du bsgoms shing goms par byas pas so so rang gi rig pas mngon sum du ma byas par thos pa tsam gyi tshig la brten nas bya ba byas zin pa nyid sems pa de'i dbang du mdzad nas/ 'phags pa klu sgrub kyi zhal snga nas
<p>93b.3</p>kyis/ rigs pa drug cu pa las/ rnam par dben don mi shes par/ /thos pa tsam du 'jug byed cing / /gang yang bsod nams mi shes pa/ /skyes bu tha shal de dag brlag /ces bshad pa dang / de bzhin du slob dpon kam+wa la'i zhal snga nas kyis snang ba'i phreng ba las/ rtag tu
<p>93b.4</p>brtson 'grus ldan pa yis/ /'di ltar lam gyi rjes 'jug can/ /ring po mi thogs chos kun ni/ /stong pa nyid du rtogs par 'gyur/ /chos kyi chos nyid thob pa'i phyir/ /yongs su ma bsgoms pas mi 'gyur/ /chu ma 'thungs par thos pa'am/ /mthong bas skom pa sel 'gyur
<p>93b.5</p>ram/ /zhes bshad pa yin no/ /chos nyid kyi rang bzhin ci zhig yin zhes rtog na/ de brjod par bya ste/ chos thams cad kyi ngo bo nyid gang yin pa don dam pa'i tshul ji lta ba bzhin du gnas pa gnyis su med pa dang / de bzhin nyid ces bya ba la sogs pa'i rnam grangs kyi mtshan nyid dang ldan pa'i
<p>93b.6</p>chos thams cad stong pa nyid yin no/ /'di yang bla ma'i man ngag dang snying rje sngon du 'gro ba'i bsgom pa goms par byas pa'i stobs kyis so so rang gi rig pa'i shes pa nyid kyis rab kyi mthar thug pas srid pa las nges par grol ba dang / bla na med pa'i ye shes thob par 'gyur ro/ /de yang
<p>93b.7</p>grub pa'i slob dpon klu sgrub kyi zhal snga nas kyis chos nyid kyi mtshan nyid bstan pa ni/ 'di la bsal bya gang yang med/ /gzhag par bya ba ci yang med/ /yang dag nyid la yang dag lta/ /yang dag mthong na rnam par grol/ /zhes bshad pa dang / yang / mya ngan 'das mtha' gang yin
<p>94a</p>
<p>94a.1</p>pa/ /de ni 'khor ba'i mtha' yin te/ /de dag bye brag cung zad du/ /shin tu phra ba'ang yod ma yin/ /zhes pa yin no/ /dris pa/ theg pa chen por ma skyes pa la sogs pa'i rnam grangs kyis bstan pa'i gnyis su med pa'i ye shes gzung bar bya ba dang / 'dzin pa po dang
<p>94a.2</p>bral ba/ stong pa nyid kyi ngo bo nyid mchog tu blang bar bya ba'i de kho na nyid du bshad pa gang yin pa de ni phal cher stong pa nyid kyi ngo bo nyid yin pa'i phyir med pa nyid kyis na ming tsam du zad pas ri bong gi rwa dang 'dra ste/ de ni shin tu chad par lta ba yin pas log pa'i shes pa nyid yin par shes so zhe na/ 
<p>94a.3</p>'dir brjod par bya ste/ 'di ltar sngar chos thams cad gdod ma nas ma skyes par bshad pas/ rtag pa dang chad pa'i mtha' gnyis kyi glags yod pa ma yin gyi ma rig pas phyin ci log tu gyur pa'i byis pa log pa'i shes pa'i ling tog gis blo'i mig khebs pa/ dngos po dang dngos po
<p>94a.4</p>med pa dag la yod pa nyid du mngon par zhen pa'i shing gi mes rgyud bsregs pa/ log pa'i gdon gyis sems kyi rgyud dkrugs pa/ blo shin tu rags pa'i nyon mongs pa de rnams kyis theg pa chen por chos kyi dbyings la sogs pa'i tshig gi rnam grangs kyis bstan pa ma skyes pa'i
<p>94a.5</p>mtshan nyid can skye ba dang 'jig pa dang bral ba/ mchog tu blang bar bya ba'i don dam pa'i de kho na nyid thabs las byung ba'i bdag nyid can gnyis su med pa'i ye shes sangs rgyas kyi spyod yul du gyur pa/ de la 'jug pa'i go skabs rnyed par ga la 'gyur/ des na de rnams nges par chad par
<p>94a.6</p>lta ba dang log pa'i shes pa yin no snyam du sems so/ /gang yang blo gros phyin ci ma log pa yang dag pa'i ye shes so so rang gi rig pas rtogs par gyur pa dang / de bzhin du blo yod pa dang / med pa'i ye shes la brten pa nyid kyis bdag nyid che ba gang yin pa de ni bdag nyid chen po ste/ 
<p>94a.7</p>'phags pa nyid la bya la de rnams la ni rang gi phyogs dang gzhan gyi phyogs yod pa ma yin no zhes bya ba ni bsdus pa'i don yin no/ /gzhan dag ni ma rig pa'i dbang gis nga dang bdag ces bya ba la sogs pa bdag tu lta ba yod pas dngos po la mngon par zhen pa 'byung bar 'gyur la/ 
<p>94b</p>
<p>94b.1</p>dngos po la mngon par zhen pa'i rtsa ba las 'dod chags la sogs pa skye bar 'gyur te/ yang de nyid las/ dngos por khas len yod na ni/ /'dod chags zhe sdang mi bzad 'byung / /lta ba ma rungs yongs su 'dzin/ /de las byung ba'i rtsod par 'gyur/ /zhes bshad pa yin no/ /
<p>94b.2</p>'di'i bsdus pa'i don ni 'di yin te/ dngos por khas blang zhing dngos po yod par 'dod pa la ni 'dod chags la sogs pa'i nyes pa rnams rab tu skye bar 'gyur ro/ /don 'di nyid yang dang yang du gsal bar bya ba'i phyir de nyid las/ gnas yod na ni 'dod chags dang / /'dod
<p>94b.3</p>chags bral ba dmigs 'gyur na/ /gnas med bdag nyid chen po rnams/ /chags pa med cing chags bral min/ /zhes bshad do/ /de'i don ni 'di yin te/ dngos po med pa'i ye shes la brten pa gang yin pa de ni bdag nyid chen po gnas pa med pa yin la/ de ni dngos po la
<p>94b.4</p>brten pas gang la yang chags pa'am chags pa dang bral bar mi 'gyur ro/ /dris pa/ gal te dngos po la dmigs pa de kho na nyid ma yin na/ ci dngos po med pa la dmigs pa de kho na nyid yin nam zhe na/ 'dir brjod par bya ste/ 'di dag ni sgyu ma dang rmi lam la sogs pa'i dpe
<p>94b.5</p>sngar bstan zin mod kyi 'on kyang cung zad tsam zhig brjod par bya ste/ gang gi tshe ma rig pa'i dbang gis thog ma med pa'i rang bzhin gyis 'khor bar dngos po med par gcig la gcig ltos nas gnas pa yin la/ de nas gnyis ka yang med pa yin no/ /de yang slob dpon klu
<p>94b.6</p>sgrub kyi zhal snga nas kyis rigs pa drug cu pa las/ yod pas rnam par mi grol te/ /yod pas srid pa 'di las min/ /yod dang med pa yongs shes pas/ /bdag nyid chen po rnam par grol/ /zhes bshad pa yin te/ byis pa'i skye bo'i spyod yul las 'das pa'i dmigs
<p>94b.7</p>su med pa'i ye shes la brten nas/ bdag nyid chen po ni 'phags pa ste/ de rnams gang dngos po dang dngos po med pa dag don dam pa'i bden par dmigs su med pas dngos po med pa nyid du so so rang gi rig pa nyid kyis yongs su mkhyen pa yin la/ mkhyen pa nyid kyis rnam par grol
<p>95a</p>
<p>95a.1</p>ba brnyes pa yin no/ /rigs pa 'di nyid kyis dngos po dang dngos po med par nye bar dmigs pa ni de kho na nyid yin no zhes bya ba'i don to/ /de yang / mya ngan 'das pa dngos med pa/ /min na de dngos gang la yin/ /dngos dang dngos po med zin pa/ /zad pa mya ngan 'das zhes
<p>95a.2</p>bya/ /zhes bshad pa dang / yang / blo chung gang gis yod pa dang / /med pa nyid du mthong gyur pa/ /des ni spros pa nyer zhi ba'i/ /zhi ba'i dngos po mthong mi 'gyur/ /zhes bshad pa dang / /gang tshe dngos dang dngos med pa/ /blo yi mdun na mi gnas la/ /de tshe bgrod pa gzhan
<p>95a.3</p>med pas/ /dmigs med rab tu zhi bar 'gyur/ /zhes bshad pa yin no/ /de bzhin du bcom ldan 'das kyis lang kar gshegs pa'i mdo las/ ji ltar me long dag las gzugs/ /gcig dang du ma rnam spangs par/ /snang yang der ni yod ma yin/ /de bzhin
<p>95a.4</p>dngos po'i dngos nyid dang / /zhes gsungs pa dang / yang 'di dag nyid bcom ldan 'das kyis gsal bar mdzad pa'i phyir/ blo yis rnam par brtags pa na/ /ngo bo nyid ni dmigs su med/ /de bas de ni brjod med pa/ /dngos po med par bstan pa yin/ /zhes gsungs
<p>95a.5</p>pa dang / yang 'di nyid gsal bar bya ba'i phyir/ slob dpon kam+pa la'i zhal snga nas kyis snang ba'i phreng ba las/ gal te dngos po dngos gyur na/ /slar ni dngos med ji ltar 'gyur/ /de nyid brtan pa'i tshul can pas/ /gzhan du 'gyur bar mi 'thad do/ /ming dang rigs
<p>95a.6</p>stsogs yon tan gyis/ /gang gis chos rnams brdzun par mthong / /de ni phyin ci log pa yin/ /mkha' la ri mo 'dri dang mtshungs/ /de bas dngos po sna tshogs pa/ /ngo bo nyid kyi rang bzhin med/ /gang gis chos rnams gzhan du shes/ /de ni don dam dang bral 'gyur/ /
<p>95a.7</p>zhes bshad pa dang / de bzhin du slob dpon klu sgrub kyi zhal snga nas kyis bsam gyis mi khyab par bstod pa las/ gang zhig dngos po nyer dmigs pa/ /de ni gal te de nyid 'gyur/ /byis pa de nyid rig 'gyur bas/ /de tshe de nyid shes ci dgos/ /zhes bshad pa yin no/ /
<p>95b</p>
<p>95b.1</p>'dir la la dag 'di skad du gal te dbang po thams cad kyi nye bar dmigs pa'i don rnam par shes pa yongs su gyur pa nyid du mi 'dod na dngos po sna tshogs par snang ba la 'jug pa 'di ga la 'byung zhes rgol bar byed na/ 'dir brjod par bya ste/ de ni ma rig pa'i dbang gis
<p>95b.2</p>yang dag pa ma yin pa'i yongs su rtog pa tsam du snang ngo / /de yang snang ba'i phreng ba las/ bdag nyid sems kyis yongs rtogs phyir dang ni/ /bkod pa'i dri med phyi rol song gyur pa/ /skye ba du mar yongs bsgos nyer 'bar ba/ /'gro ba gsum po cung zad kyi rjes su
<p>95b.3</p>'brangs nas bstan pa yin no/ /dris pa/ ji skad du bshad pa'i mtshan nyid kyis na brjod du med pa de ni 'di yin no zhes bstan du med pa sangs rgyas bcom ldan 'das kyi rang rig pa'i ye shes dang / de bzhin du sgrib pa thams cad dang nges par bral ba'i 'phags pa
<p>95b.4</p>rnams kyi spyod yul de la thog ma med pa nas zhugs pa'i ma rig pa'i dri mas yid dri ma can du gyur pa/ bdag dang bdag gir mngon par zhen pa'i dug gis brgyal ba/ srid pa'i 'dam du bying ba'i so so'i skye bo rnams ji ltar 'jug par 'gyur/ de rtogs par 'gyur
<p>95b.5</p>ba bstan pa la ga las 'jug par 'gyur ba'i thabs kyi rgyu ni gang zhig yin zhe na/ 'dir brjod par bya ste/ srid pa'i rgya mtsho 'dir sngon thog ma med pa'i sangs rgyas bcom ldan 'das rnams kyis las dang po pa'i gnas skabs su thugs dang po bskyed pa nas thugs rjes non pa'i
<p>95b.6</p>shugs kyis 'gro ba ma lus pa gdon par bya zhing / sangs rgyas nyid thob par bya ba'i phyir smon lam gyi rgyal po mngon du mdzad pa yin la/ smon lam gyi shugs de'i dbang gis sku gsum bdag nyid lhun gyis grub pa'i tshul gyis de rnams sangs rgyas kyi mdzad pa la 'jug pa yin
<p>95b.7</p>no/ /sangs rgyas kyi mdzad pa de gang zhig yin zhe na/ brjod par bya ste/ sngon bla na med pa'i sangs rgyas kyi zhing du byang chub thob par byed pa'i dge ba'i las sna tshogs pa'i sa bon btab pa la goms par byas pa gang yin pa dang / zhing dam pa la bskrun pa'i dbang gis 'khor bar sangs
<p>96a</p>
<p>96a.1</p>rgyas kyis 'dul ba'i sems can rnams 'byung bar 'gyur ro/ /de yang bcom ldan 'das kyis sangs rgyas la bskrun pa'i dge ba'i rtsa ba ni 'khor bar yongs su zad par mi 'gyur zhing yongs su gtugs par mi 'gyur gyis/ mi zad pa'i mya ngan las 'das pa thob
<p>96a.2</p>par 'gyur ro zhes gsungs pa dang / de bzhin du dper na/ chu yi thigs pa rgya mtsho cher ltung ba/ /bskal pa mi 'jig bar du de mi zad/ /de bzhin byang chub yongs bsngo dge ba ni/ /thar pa ma thob bar du zad mi 'gyur/ /zhes gsungs pa dang / /yang de bzhin du/ dri zhim
<p>96a.3</p>yal zhing rnying la shun phrags dengs 'gyur me tog gcig cig ni/ /snang ba la brten dang pa rnam pas rgyal gyur la phul bas/ /bsod nams des ni ngan 'gro'i 'jigs pa las grol mtho ris sa steng gi /bde ba dpag med dus spyad blo bzang bde bas thar pa thob par 'gyur/ /
<p>96a.4</p>zhes gsungs pa dang / de bzhin du/ bum pas rgya mtsho tshad gzhal dang / /srang gis ri rab gom pas sa/ /tshad gzhal bar ni nus srid kyi/ /rgyal la phul tshad gzung mi nus/ /zhes bshad pa yin no/ /de bas na 'di dam pa'i bdag nyid che ba las sangs rgyas kyis 'dul
<p>96a.5</p>ba'i sems can rnams 'byung bar 'gyur ro/ /sangs rgyas kyis mngon sum du 'dul ba'i skye bo de la thugs rjes rjes su bzung nas/ /sangs rgyas bcom ldan 'das kyis skye bo de nyid srid pa'i rgya mtsho las bsgral bar bya ba'i phyir 'khor bar 'jug par mdzad nas/ mos pa sna tshogs
<p>96a.6</p>dang ldan pa'i sems can de rnams la sna tshogs par ston par mdzad pa dang gzigs par mdzad pas sangs rgyas kyis mngon sum du 'dul bar 'gyur ba de thams cad bsgral nas lhag ma lkog tu gdul bar bya ba ma 'ongs pa na sangs rgyas kyi chos bstan pas 'dul zhing / sangs rgyas kyi
<p>96a.7</p>chos rab tu bstan pa dang / ye shes nye bar bstan pas dbang po rab dang 'bring dang tha ma'i dbye bas myur ba dang / yun ring po dang / shin tu ring pos 'tshang rgya bar byed pa'i theg pa gsum las nye bar ston pa thob par mdzad pa dang / de bzhin du sna tshogs pa'i bsam pa dang mos pa tha dad
<p>96b</p>
<p>96b.1</p>pa de rnams srid pa'i rgya mtsho las bsgral bar bya ba'i phyir/ sangs rgyas bcom ldan 'das thugs rje chen po'i shugs kyi dbang gis slob ma dam pa rnams la bsam pa sna tshogs pa'i dbang du mdzad de thabs sna tshogs bstan nas/ de'i 'og tu sangs rgyas bcom ldan 'das kyis
<p>96b.2</p>nyid kyi mdzad pa rdzogs par gyur pa dang / 'khor ba las yongs su mya ngan las 'das par 'gyur ro/ /bcom ldan 'das yongs su mya ngan las 'das nas/ de'i 'og tu slob ma dam pa 'phags pa nyan thos dang rang sangs rgyas dang byang chub sems dpa' de rnams rang rang gi
<p>96b.3</p>theg pa de la lhag par mos shing de bstan pas 'dul ba rnams kyis sangs rgyas nyid thob par bya ba'i phyir/ sangs rgyas bcom ldan 'das kyis bstan pa'i thabs rang rang gi rgyud dang rjes su mthun par nye bar ston par byed do/ /de ltar bla ma gcig nas gcig tu brgyud pa'i rim
<p>96b.4</p>gyis ye shes bstan pa de rtogs pa la 'jug pa rnams thos pa dang bsam pa dang bsgom pa'i rim gyis goms pa'i stobs kyis ye shes la 'jug par 'gyur ro/ /de'i thabs goms pa la sogs pa la goms par byas pa la 'jug ste/ de la theg pa chen po'i rnal 'byor pa la
<p>96b.5</p>la dge ba'i rtsa ba la 'bad pa dang ldan zhing / dbang po rno ba dang brtson 'grus 'bar bas nyin dang mtshan du bsgom pa la goms par byas pa'i stobs kyis tshe 'di nyid la log pa'i shes pa spangs pa dang / yang dag pa'i ye shes thob par 'gyur ba yin no/ /de bzhin du dge ba'i rtsa ba
<p>96b.6</p>la shin tu 'bad pa de goms par byed pa la cung zad 'jug pa dang spro ba chung ba de rnams ni skye ba gzhan du 'thob par 'gyur ro/ /de ltar gzhan gyi rgol ba'i dogs pa bsal nas/ sangs rgyas kyi ye shes la ji ltar 'jug par 'gyur ba de ltar bstan pa yin no/ /dris pa/ bcom
<p>96b.7</p>ldan 'das yongs su mya ngan las 'das nas de'i 'og tu bla ma gcig nas gcig tu brgyud pa'i rim gyis bla na med pa'i ye shes bstan pa de la theg pa chen po'i rnal 'byor pas tshe 'di nyid la log par shes pa spangs nas yang dag pa'i ye shes 'thob par 'gyur ro zhes bya ba ni mi
<p>97a</p>
<p>97a.1</p>rigs te/ gang gi phyir gang thog ma med pa'i tshul can gyi ma rig pa'i rgyud dang ldan pa'i log pa'i rang bzhin las dang nyon mongs pa'i bdag nyid can skye ba la sogs pa'i sdug bsngal mtha' yas pa skad cig ma gcig nas gcig tu brgyud pa'i bdag nyid can 'khor
<p>97a.2</p>ba'i rgya mtsho zhes bya ba ni shin tu rgal bar dka' ba yin te/ de ni nyan thos la sogs pa'i thub pa dpag tu med pa rnams kyis skye ba grangs med par dka' ba spyod pa dang / de bzhin du 'phags pa'i bden pa bsgom pas dge ba'i las sna tshogs pa la sogs pa la goms par byas pa'i
<p>97a.3</p>dga' bas dus shin tu yun ring po zhig na spong bar byed do zhes de ltar nyan thos kyi theg pa las bshad de/ de bas na tshe 'di nyid la theg pa chen po'i rnal 'byor pas log pa'i shes pa spangs te/ yang dag pa'i shes pa 'thob par ji ltar 'gyur/ 'dir brjod par bya ste/ theg pa chen po'i
<p>97a.4</p>rnal 'byor pas tshe rabs snga ma dag tu phyin ci ma log pa'i thabs la bslabs pa dang / theg pa mchog la gnas pa'i rang bzhin gyi che ba'i bdag nyid che ba nyid dang / dge ba'i rtsa ba la mi g.yel bar 'bod pa nyid dang / yang dag pa'i ye shes kyi thabs kyi man ngag dang / de bzhin du
<p>97a.5</p>brtson 'grus kyi shugs drag po bsgom pa la goms pa'i phyir/ tshe 'di nyid la ye shes thob par 'gyur ba yin no/ /de yang 'di skad thos te/ 'phags pa klu sgrub kyi zhal snga nas la sogs pa tshe 'di nyid la phyin ci ma log pa'i thabs kyis man ngag bsgoms pa goms par mdzad
<p>97a.6</p>pas rab tu dga' ba la sogs pa'i sa la bzhugs shing sbyin pa la sogs pa'i sa la sogs pa'i pha rol tu phyin pa yongs su rdzogs pa dang / ye shes dang skye ba'i chos la bzod pa thob pa'i ye shes brnyes pa yin no/ /de ltar de rnams tshe 'di nyid la las dang nyon mongs pa dang / 
<p>97a.7</p>shes bya'i sgrib pa'i mtshan nyid can log pa'i shes pa spangs nas yang dag pa'i ye shes thob po zhes thos la/ de bzhin du gzhan dag las 'byung bar 'gyur te/ gang gi phyir rgya che ba'i chos nyid kyi bdag nyid che ba 'di ni rang bzhin gyis yod pa yin no/ /de ltar yang sdong po bkod pa'i
<p>97b</p>
<p>97b.1</p>mdo las/ /dper na me yis shing gi ri/ /skad cig gis ni thal bar byed/ /ye shes me yis rnal 'byor pa'i/ /las kun skad cig dag gis bsreg /las kyi bag chags ldan pa yi/ /kun rdzob dus ni ring po can/ /rnal 'byor ye shes bag chags kyis/ /thams
<p>97b.2</p>cad skad cig gis 'jig byed/ /dper na mun pa rab gtugs pa/ /mar mes skad cig ngag gis 'joms/ /thub pas ye shes sgron ma yis/ /mi shes 'di ni sel bar mdzad/ /ces gsungs pa yin no/ /de ltar na gnyis su med pa'i ye shes ni thar pa 'dod pa
<p>97b.3</p>rnams kyi mchog tu blang bar bya ba'i de kho na nyid ji ltar yin/ de ltar lung dang rigs pa dag gis bstan pa yin no/ /'dir byis pa rnams kyi blo'i rnam par 'phrul pa'i 'bras bu yang dag pa ma yin pa'i rnam par rtog pa des chog go/ /da ni theg pa chen po la lhag par mos
<p>97b.4</p>pa'i dad pa can gyi rigs kyi bus gsol ba btab pa dag la spro ba bskyed cing thar pa ma lus pa 'dod pa la sngar bshad pa'i mtshan nyid can gyis ye shes rtogs par bya ba'i phyir thabs nye bar bstan pas na/ bdag dang gzhan gyi don rab tu grub par bya ba'i phyir shes rab kyi tshul rjes su
<p>97b.5</p>dran nas de bstan pa'i man ngag bsgom pa'i rim pa'i cho ga 'dir cung zad cig bshad par bya'o/ /theg pa chen por ji skad du bshad pa'i ye shes mngon par rtogs pa dang / gus pa dang ldan pas de'i tshul las bshad pa'i cho ga'i rim par sngon du 'gro bas bla ma la gsol ba
<p>97b.6</p>btab ste/ de'i drin gyis thob pa'i lung gis bla na med pa'i ye shes kyi man ngag gi rnal 'byor bsgom pa brtsam par bya'o/ /de la dang po re zhig /bstan bcos rgya chen po ni thos nas su/ /don dam de bzhin nyid ni nges byas la/ /dad ldan de ni 'jam pa'i stan gnas te/ /blo dang
<p>97b.7</p>ldan pas rnal 'byor rtsom par byed/ /gzung dang 'dzin dang gnyi ga gnyis min dang / /bdag dang gzhan dang mya ngan 'das pa dang / /'khor ba zhes bya'i rnam rtog mang po ni/ /rab tu spangs la yid ni mnyam par gzhag/sgyu ma dri za'i grong khyer lta bur ni/ /shes bya ma lus
<p>98a</p>
<p>98a.1</p>rnam par bltas nas su/ /de bzhin nyid kyi ye shes rdo rje yis/ /lus kyi 'khrul 'khor rab tu gzhig par bya/ /rnam pa thams cad du ni rab mdzes la/ /thog dang tha ma'i cha bral rnam mi rig /dri ma med pa'i 'od zer stong gis ni/ /mun pa nges bsal
<p>98a.2</p>mkha' dang mtshungs pa yi/ /rang gi rnam pa tsam gyi ngo bo ru/ /gzod nas skye ba med pa'i rang sems mthong / /gang gis kyang ni de mthong gyur pa dag /de yang de bzhin du ni blta bar bya/ /dmigs pa med pa dang bcas pa'i sems nyid ni/ /de bzhin nyid dang yang dag mtha' ru
<p>98a.3</p>bshad/ /de ltar rim gyis bslabs par gyur pa las/ /ming du shes pa 'gog pa 'thob par 'gyur/ /de la yang dag reg par sbyor ba las/ /'bad pa med par mngon shes lnga ldan 'gyur/ /de dang mngon par ldan pa'i rnal 'byor pa/ /'gro ba'i don ni dpag tu med pa
<p>98a.4</p>byed/ /'di ni yongs su rdzogs pa'i rnal 'byor pa/ /shin tu yun rings dus su gnas par 'gyur/ /lus ni rdo rje lta bur mi shigs shing / /nyon mongs bdud la sogs pas g.yo mi 'gyur/ /shes rab pha rol phyin pa zhes bya ba'i/ /rnal 'byor 'di dang rtag tu rab ldan pas/ /
<p>98a.5</p>nam mkha' mdzod la sogs pa'i ting nge 'dzin/ /mang po rnams ni yang dag rdzogs par 'gyur/ /'di zab mo'i don gang ci yang rung ba rtogs dka' ba de ni bla ma'i zhal nas cho ga ji lta ba bzhin du bshad pa gzung bar bya'o/ /rigs kyi bu'am rigs kyi bu mo dad pa dang ldan pa
<p>98a.6</p>gang la la pha rol tu phyin pa'i tshul gyis spyad pa spyod pa ji skad du bshad pa'i rim pa'i cho gas sems can thams cad gdon par bya ba'i phyir sems bskyed nas/ bla na med pa'i ye shes kyi man ngag gi rnal 'byor brtsams nas brtson 'grus dang ldan pas bslabs pa'i stobs dang
<p>98a.7</p>ldan pa de ni ring po mi thogs par tshe 'di nyid la ji skad du bshad pa'i ye shes thob par 'gyur ro/ /gang yang ji skad du bshad pa'i cho ga med par glegs bam tsam la brten pa tsam gyis 'jug pa de dag ji skad du bshad pa'i dngos grub la rgyab kyis phyogs par 'gyur zhing sdug
<p>98b</p>
<p>98b.1</p>bsngal dang yid mi bde ba sna tshogs pa dag 'byung bar 'gyur ro zhes zab mo'i tshul la de bzhin gshegs pas gsungs so/ /dris pa/ bcom ldan 'das thugs rje chen po'i shugs kyi dbang gis theg pa chen po la lhag par mos shing thar pa 'dod pa rnams kyi mchog tu
<p>98b.2</p>blang bar bya ba nyid du dbang po dman pa dang / bar ma dang / chen po'i dbye bas theg pa chen po'i tshul khrims dbye ba rnam pa gsum du gsungs la/ dbye ba gsum po de dag nyid bcom ldan 'das 'dul ba'i bsam pa mang po'i dbang gis dbye ba mang po'i mtshan nyid la 'jug par
<p>98b.3</p>mdzad pa yin la/ de rnams kyang thabs kyi dbye bas phye ba yin gyi thabs las byung ba las ni khyad par med do zhes bshad do/ /de rnams las gong nas gong du khyad par du 'phags pa'i mtshan nyid can thabs kyis rab mchog gi khyad par ni sngags kyi theg pa yin par gsungs
<p>98b.4</p>la/ de bas na sngags kyi theg pa'i khyad par gang yin pa de brjod par bya ste/ tshul gsum gyi sgron ma las/ /don gcig na yang ma rmongs dang / /thabs mang dka' ba med pa dang / /dbang po rnon po'i dbang mdzad pas/ /sngags kyi theg pa khyad par 'phags/ /zhes bshad pa dang / 
<p>98b.5</p>de bzhin du dpal mchog dang po zhes bya ba'i sngags kyi tshul las/ /bdag nyid sangs rgyas thams cad de/ /byang chub sems dpa' kun kyang yin/ /de bas rang lha'i sbyor ba yis/ /bdag nyid nye bar bsgrub par bya/ /zhes gsungs pa dang / yang de bzhin du/ ldang ngam yang na 'dug
<p>98b.6</p>pa'am/ /'chag pa'am ji ltar gnas pa'am/ /dgod dam rab tu smra ba'am/ /gang dang gang du ji ltar gnas/ /dkyil 'khor dag tu ma zhugs pa'am/ /sgrib pa kun dang ldan yang rung / /rang lha'i sbyor ba'i bdag nyid can/ /bsod nams chung yang 'grub par 'gyur/ /zhes
<p>98b.7</p>gsungs pa dang / yang de bzhin du/ mtshams med lnga la sogs pa yi/ /sdig pa chen po byed pa yang / /theg pa bla na med pa yi/ /theg mchog 'di la 'grub par 'gyur/ /zhes gsungs pa dang / yang de'i khyad par gsungs pa ni/ bde bas byang chub thob 'gyur gyi/ /lus kyi
<p>99a</p>
<p>99a.1</p>gdung ba byang chub min/ /gang phyir ting 'dzin las byung ba'i/ /sems bde ba las 'tshang rgyar 'gyur/ /zhes bya ba la sogs pa rgya cher gsungs pa yin no/ /de ltar ji skad du gsungs pa'i mtshan nyid can gyi sngags kyi theg pa chen po ni dka' ba med pa'i spyod pas
<p>99a.2</p>skad cig ma gcig la mngon par byang chub pa thob par byed pa yin zhing / gong nas gong du phyin ci ma log pa'i thabs kyis khyad par du bcom ldan 'das thugs rje chen po'i dbang gis gang gsungs pa de/ de kho na nyid kyi snying po bsdus pa 'dir bstan tam zhes 'dir brjod par bya ste/ 'di
<p>99a.3</p>na da ltar srid pa'i lam du da ltar skyes pa dang / skye bar 'gyur ba'i sems can mthong ba dang / /thos pa rnams ni sngags kyi spyod pa'i snod ji lta ba ma yin no/ /de yang re zhig da ltar byung ba rnams ni ma rig pa'i dbang gis bdag dang bdag gir 'dzin pa la sogs pa lta ba ngan pa'i shing
<p>99a.4</p>gis sbar ba'i mes rgyud bsregs pa/ rang gi rnam par rtog pa'i rlung gis blo rnam par g.yengs pa dman pa'i blo can log par 'dzin pa la mngon par zhen pa sna tshogs pa'i rims kyis btab pa'i sems dang ldan pa'i nyam thag pa nyon mongs pa'i dba' rlabs kyis blo rnam par g.yengs pa
<p>99a.5</p>de rnams kyis gsang sngags kyi tshul las bstan pa'i phyin ci ma log pa'i thabs kyi khyad par zab mo rnam par phye ba'i mtshan nyid can/ shin tu rgya che ba'i 'jig rten las 'das pa'i spyod pa spyad par ga la nus/ de lta bu'i mtshan nyid dang ldan pa'i sems can nyid la dgongs nas sngon
<p>99a.6</p>bcom ldan 'das thams cad mkhyen cing thams cad gzigs pa nyid kyis ma 'ongs pa'i sems can rnams kyi spyod pa mkhyen nas sngags kyi tshul la dgag pa gsungs pa yin no/ /de yang bcom ldan 'das kyis gsang sngags kyi theg pa'i tshul las/ /shes rab de ni mi shes
<p>99a.7</p>shing / /ngar 'dzin dri mas spags pa rnams/ /de yi 'jig rten 'das spyod pa/ /dmyal bar 'gro ba kho nar zad/ /ces gsungs pa dang / yang de nyid las/ thabs bzang rnam par spangs nas ni/ /'gal ba'i dam tshig la sogs pa/ /gang zhig gzhan du byed pa dag /de ni
<p>99b</p>
<p>99b.1</p>ngu 'bod dag tu 'tshed/ /dper na 'di na rab 'bar mer/ /rtswa dang shing la sogs pa'i tshogs/ /bcug pa thal ba nyid 'gyur gyis/ /slar ni rab tu skye mi 'gyur/ /de bzhin de nyid rnam bral bar/ /shin tu rmad byung las byed pa/ /ji srid nam mkha' gnas bar du/ /shi nas
<p>99b.2</p>dmyal bar 'gro bar 'gyur/ /zhes gsungs pa dang / gzhan yang / legs brtags legs par dpyad nas ni/ /mkhas pas rab tu 'jug bya yin/ /gzhan du mer ni 'jug pa yis/ /bcu drug char yang mi phod do/ /zhes gsungs pa dang / yang / de nyid de nyid kyis shes nas/ /
<p>99b.3</p>lhag par mos par nges brten gang / /des grub 'gyur gyi gzhan du de/ /dmyal ba chen por thong bar 'gyur/ /zhes bya ba la sogs pa rgya cher gsungs pas sems can phal ba rnams la sngags kyi tshul bstan pa dgag par mdzad pa yin no/ /kho bo cag gis kyang bcom ldan 'das
<p>99b.4</p>kyis dgag par gsungs pa'i bka' 'di nyid kyis/ de kho na nyid kyi snying po bsdus pa 'dir gsang sngags kyi tshul la bstan pa'i thabs kyi khyad par ma bstan pa yin no/ /theg chen don ni cung zad cig /btus nas snying por bsdus pa la/ /gang 'dir cung zad mi gsal ba/ /de ni
<p>99b.5</p>gzhan du legs par brtag /'di ni chos grangs la sogs pas/ /dbu ma'i lung du mang por ni/ /spros pas rnam par phye bas na/ /rnam par rmongs pa bshol ba yin/ /theg chen la dga'i bdag nyid can/ /sems can dang po'i las can rnams/ /yang dag de nyid rtogs pa'i phyir/ /
<p>99b.6</p>de nyid snying po bdag gis bshad/ /snying rje bdud rtsi'i ros brlan cing / /sems can don la dga' sems kyis/ /dad pas byang chub 'dod pa'i phyir/ /nga yis 'di ni bsdus pa yin/ /'dir gang blo gros dman gyur pa'am/ /ma dpyad par ni gang byas pa/ /cung zad rgol bcas de dag
<p>99b.7</p>kun/ /mkhas pas bdag la bzod par mdzod/ /de nyid bdud rtsi dag pa 'dis/ /thugs rjes rgyud ni dag pa yin/ /de bzhin gshegs pa ma gtogs gzhan/ /nyer longs spyod don ma rungs yin/ /de nyid kyis na bshad dka' ba/ /grub mtha'i rjes 'gro'i blo can la/ /blo gros de ni
<p>100a</p>
<p>100a.1</p>dag bya'i phyir/ /snying rjes bstan la 'jug pa yin/ /rang zab shin tu rgya che la/ /sbyangs pa ma byas bdag nyid can/ /rmongs pa'i dgra bos bdag gzhan gyi/ /theg pa che la smod par byed/ /la la rmongs pas bsgribs nas ni/ /de nyid la ni 'gegs byed gang / /de
<p>100a.2</p>la bde 'gro'ang yod min na/ /thar pa thob par ga la 'gyur/ /theg pa chen po'i tshul gnas pa/ /bram ze klu yi dbang po'i bu/ /chos kyi dbang po dpal ldan gyis/ /de nyid bsdus pa'i snying po byas/ /de bzhin gshegs pa'i de nyid bdud rtsi mtsho nang nas/ /'gro la snying rjes blangs
<p>100a.3</p>nas yang dag dge ba gang / /bstsags pa des ni 'gro ba'i nyes pa kun bsal te/ /lus can thams cad de bzhin nyid gcig la gzhol shog /de kho na nyid kyi snying po bsdus pa/ slob dpon chos kyi dbang pos mdzad pa rdzogs so// //rgya gar gyi mkhan po dza nar dA na dang / 
<p>100a.4</p>bod kyi lo tsA ba dge slong rin chen bzang pos bsgyur cing zhus te gtan la phab pa'o//[ ]@##/ /rgya gar skad du/ tri yA na bya ba s+thA na nA ma/ bod skad du/ theg pa gsum rnam par gzhag pa zhes bya ba/ sangs rgyas dang / byang chub sems dpa' thams cad la
<p>100a.5</p>phyag 'tshal lo/ /gang gi theg gsum nyid bzhon sbyin pa'i phyag ni rab brkyang nas/ /rang gi sha dang khrag dag chags bral 'gro la rnam 'gyed pa/ /theg gsum gsung po shAkya'i dbang po nyid la phyag 'tshal nas/ /bla ma'i bka' dang gzhung mang mthong phyir theg gsum rnam
<p>100a.6</p>gzhag bya/ /theg pa rnams ni gsum nyid du rnam par gzhag par mthong ste/ nyan thos dang ldan pa'i theg pa dang / rang sangs rgyas kyi theg pa dang / zab cing rgya che ba dang ldan pa'i theg pa'o/ /de la nyan thos dang ldan pa'i theg pa ni rnam pa gnyis te/ bye brag smra ba dang / mdo sde
<p>100a.7</p>pa'o/ /yang bye brag tu smra ba ni/ kha che'i dang / yul dbus kyi zhes bya'o/ /da ni rang gi grub pa'i mtha' cung zad brjod de/ dbang po dang don las 'byung ba'i blo rnam pa med cing / dbang po don ma lus pa ni gong bu dang mthun par gnas pa'i rdul phra rab cha shas med pa'i ngo bor
<p>100b</p>
<p>100b.1</p>rtog cing 'dus byas thams cad mi rtag la bdag med par 'dod pa ste/ nam mkha' dang 'gog pa dag dang / de bzhin nyid rnams rtag par 'dod pas rnam par spyod pa'o/ /'di dag ni 'bras bu me shi ba ltar bstan du med pa dang / de'i sngon du song ba'i phung po lhag ma dang bcas pa
<p>100b.2</p>zhes bya ba dang gnyis su grub pa byed pa ste/ de dag grub pa gcig dang sgrub pa la gnas pa bdun gyi skyes bu 'phags pa'i khongs su gtogs pa zung bzhi dang / gang zag brgyad ces bsgrags pa 'di lta 'di ltar rgyun du zhugs par zhugs pa dang / rgyun du zhugs pa dang / lan
<p>100b.3</p>cig phyir 'ong ba'i phyir zhugs pa dang /lan cig phyir 'ong ba dang / phyir mi 'ong ba'i phyir zhugs pa dang / phyir mi 'ong ba dang / dgra bcom pa'i phyir zhugs pa dang / dgra bcom pa ste go rims bzhin no/ /yul dbus kyi bye brag tu smra ba rnams kyang gnas 'di rnams mnyam
<p>100b.4</p>pa ste/ phra mo dag ni de dag nyid 'don pa'i chos mngon pa rgya cher blta'o/ /mdo sde pa rnams ni blo rnam pa dang bcas pa nyid du skye bar rtog cing blo'i rnam pa rnams kyang de dang 'dra ba gzhan gyi rnam pa las skye la/ de yang rdul phra rab kha dog dang rjes su mthun par gnas pa'i bdag nyid
<p>100b.5</p>du 'dod do/ /yang 'di dag ni dus gsum dag 'di khas mi len cing 'dus ma byas rnams kyang mo gsham gyi bu dang 'dra bar 'dod pa ste/ 'bras bu dang de la 'dod pa dang gnas pa snga ma bzhin te/ 'on kyang mdo sde pa rnams ni rang sangs rgyas su 'gyur ba'i skal ba can no/ /
<p>100b.6</p>'di ni nyan thos kyi theg pa rnam par gzhag pa'o/ /zhugs pa dang de la gnas pa dang / /de dag nyid dbang po'i khyad par gyis bse ru ltar rgyu ba dang tshogs dang / spyod pa dang bzhir rang sangs rgyas ni rnam pa gnyis las bzhir 'gyur ba'o/ /'di dag gi khong du chud pa ni mthun
<p>100b.7</p>par rten cing 'brel par 'byung ba yan lag bcu gnyis las 'khor bar 'byung ba dang / de 'gags pas mya ngan las 'das par 'gro bar rtogs pa'o/ /'dir 'di dag gi bar chad med pa'i lam nyi tshe bshad pa ltar yin gyi/ 'bras bu thob pa la phan pa'i sdom pa'i tshul khrims
<p>101a</p>
<p>101a.1</p>la sogs pa ni nyan thos rnams dang mthun par de la 'byung zhing / 'bras bu'i bdag nyid kyang zhi ba nyid nyan thos rnams dang mnyam pas gnas pa'o/ /'di dag la nges par tshul khrims kyi sdom pa la gnas pa 'byung ba dang / rten cing 'brel par 'byung ba
<p>101a.2</p>rtogs par 'gyur ba'i rkyen 'byung ba ni tshong dpon bden par smra ba bzhin te/ bskal pa brgya'i bar du de dang 'brel ba'i las de dag gis bsags pa'i phyir ro/ /rten cing 'brel par 'byung ba rnams ji ltar bsgom pa ni 'dir ma smras te/ gzhung mangs pa la mi dga' ba dang / 
<p>101a.3</p>mdo sde rnams las gsal bar snang bas so/ /'di ni rang sangs rgyas kyi theg pa rnam par gzhag pa'o/ /zab cing rgya che ba dang ldan pa'i theg pa ni rnam pa gnyis te/ zab pa 'ba' zhig dang ldan pa dang / zab pa dang / rgya che ba gnyi ga dang ldan pa'o/ /'di dag nyid la theg
<p>101a.4</p>pa chen po zhes brjod cing / dbye ba rnam pa gnyis nyid la slob dpon snga mas pha rol tu phyin pa'i tshul dang / gsang sngags kyi tshul gyi theg pa chen po zhes kyang gzhag pa'o/ /gal te gcig la ni zab pa nyi tshe ldan zhing / de bzhin du gcig la ni zab pa dang rgya che ba gnyi ga
<p>101a.5</p>dang ldan na/ de'i tshe theg pa dag ni bzhir 'gyur ba ma yin nam/ ji ltar na theg pa gsum du rnam par gzhag ce na/ 'di la nyes pa med de/ bden pa gnyis la gnas pas bdag dang gzhan gyi don phun sum tshogs pa bsgrub pa la dbye ba med pas so/ /de lta na ci'i
<p>101a.6</p>phyir zab pa 'ba' zhig dang ldan pa dang / zab cing rgya che ba gnyi ga dang ldan pa'i khyad par 'byung / gzhan du na 'di dag gi bden pa gnyis nyid la khyad par yod par brjod dgos so/ /'di ni legs par smras pa ste/ don dam pa'i bden pa nyid la ni nam yang dbye ba 'ga'
<p>101a.7</p>zhig kyang 'byung ba med la/ kun rdzob nyid kyi zab pa dang rgya che bar 'gyur ba'o/ /ci'i phyir kun rdzob kyi bden pa la khyad par yod kyi/ don dam pa'i bden pa la de mi dmigs/ kun rdzob tsam gyis rgya che bar yang ji ltar 'gyur/ 'di na don dam pa'i bden pa dbu ma pa rnams kyis
<p>101b</p>
<p>101b.1</p>rnam par gzhag pa ni yod pa dang med pa dang / yod pa dang med pa gnyi ga dang / yod pa dang med pa gnyi ga ma yin pa zhes bya ba'i mtha' rnam pa bzhi las nges par grol ba/ spros pa'i mtshan ma nub pa dag gi las 'das pa nyid yin no/ /tshul 'di las gzhan pa'i don dam pa'i bden
<p>101b.2</p>pa rnam par 'jog na de'i tshe nges par yod pa la sogs pa'i mtha' rnam pa bzhir 'jug par 'gyur te/ gang mtha' rnam pa bzhi yang ma yin la dbu ma dag gis rnam par gzhag pa'i bden pa yang ma yin pa de ni nam yang brnyes par mi 'gyur ro/ /gal te mtha' rnam pa bzhi las 'ga'
<p>101b.3</p>zhig don dam pa'i bden par yongs su rtogs na de'i tshe rnal 'byor spyod pa pa kho na bas 'bad pa chung dus rnam par bzlog par nus so/ /de'i phyir don dam pa'i bden pa bcom ldan 'das dang klu sgrub la sogs pas rnam par gzhag pa las khyad par gyur pa'i don dam pa'i bden pa
<p>101b.4</p>gnyis pa ni med do/ /kun rdzob tsam gyi ltar rgya che bar 'gyur zhes gang smras pa ni 'dir/ dmigs pa rnam par dag pa dang / /grogs kyi mthu dang spyod pa yis/ /blo ldan rnams kyi theg pa ni/ /chen po'i chen po nyid du bsgrags/ /'di'i don ni ji ltar snang ba'i dmigs pa rnams
<p>101b.5</p>rnam par dag pa'i lha'i bdag nyid du mngon par rtogs pas/ /dmigs pa rgya che ba dang / dus gsum du rgyal ba rnams kyis brten pa'i dam tshig rnams yid bzhin du bzung bas khyad par du byung ba'i byin gyi rlabs skye bar 'gyur ba grogs zhes bya ba rgya che ba dang / ji ltar
<p>101b.6</p>sangs rgyas dang sa bcu'i dbang phyug rnams 'gro ba'i don spyod pa dang / zhing yongs su dag par byin gyis rlob pa ltar rjes su skyes pa'i spyod pa rgya che ba ste/ 'di dag dbu ma pa rnams las khyad par du gyur pas de dag la rgya che ba nyid med pa kho na'o/ /de bas kun rdzob kho nas rnam
<p>101b.7</p>par gzhag pa'i bye brag go/ /rgya che ba rnam pa de dag gis ni theg pa rnams sangs rgyas dang mnyam par bkod pa ma yin nam/ de lta na ni don dam pa'i bden pa kho na dang cig shos bye bar mi 'gyur te/ thams cad 'bras bu la gnas pa yin pa'i phyir ro zhe na/ bden mod kyi 'on kyang
<p>102a</p>
<p>102a.1</p>gang 'dir don dam pa'i bden pa lhun gyis grub pa la sogs pas mi 'jug pa ltar ni 'di'i kun rdzob ma yin te/ ji srid don dam pa rtogs pa de srid rtsol ba dang bcas shing lhag par spyod pas so/ /de ltar na ni dbu ma pa rnams kyang yin pas 'di la zab
<p>102a.2</p>cing rgya che ba dang ldan par ji ltar brjod ce na ma yin te/ dbu ma pa rnams ni rgya che ba dang bral bas/ bskal pa grangs med pa gsum gyi 'bras bu la 'jug cing / rnal 'byor spyod pa pa rnams kyang ngo / /de bzhin du nyan thos dang rang sangs rgyas rnams kyang bskal pa grangs
<p>102a.3</p>med pa bzhis rang gi 'bras bu dam pa len la/ theg pa'i mchog la zhon pa rnams ni dus cung zad kyis mi gnas pa'i mya ngan las 'das pa thob ste/ de bas na khyad par chen po dang bcas pa'o/ /de lta yin du zin kyang 'di na don dam pa'i bden pa dang dbyer med de/ don dam
<p>102a.4</p>pa'i bden pa yongs su grub pa byang chub sems dpa' byams pas thogs pa mi mnga' ba'i spyod pas btsun mo'i 'khor du rnam par rtse ba la sogs pa spyod pas 'gro ba smin par 'gyur zhing bdag nyid kun du 'ching ba mi 'byung ba ltar theg pa 'di la gnas pa rnams kyang thabs dang
<p>102a.5</p>shes rab snyoms par 'jug pa la sogs pa smad pa rnam pa du ma spyad pas tshogs yongs su rdzogs par 'gyur ro/ /'di ni thabs kyi rnam par 'phrul pa rmad du byung ba nyid de/ skye bo gang dag lhag par chags pa dang ldan pa dang / de bzhin lhag par nga rgyal dang ldan pa'i bar rnams
<p>102a.6</p>nyan thos dang / rang sangs rgyas kyi theg pa la sogs pa la sbyangs pa thar pa'i skal ba can ma yin pa rnams la 'dod chags dang bcas pa'i spyod pa la sogs pa bstan pas sems yongs su dga' bar byas te/ rim gyis tshogs yongs su bsags nas sems kyi rgyud
<p>102a.7</p>gser bsregs pa ltar gyur pa na 'dod chags dang bral ba'i spyod pa rdzogs pa'i rim pa kun nas spros pa dang bral ba nyid rtogs par 'gyur te/ de bas na theg pa'i mchog 'di nyid skye bo ma lus pa bzhon par bya ba dam pa rnams yid 'phrog pa'o/ /de'i phyir zla gsang thig le la
<p>102b</p>
<p>102b.1</p>sogs pa rnal 'byor gyi rgyud rnams las/ mi bza' ba ni cung zad med/ /mi bya ba ni cung zad med/ /thams cad thabs shes sems kyis ni/ /dogs med gyur pas longs spyod bya// zhes bya ba la sogs pa rgya cher gsungs pa ni don gyi dbang rnam pa gnyis la brten pa ste/ skye
<p>102b.2</p>bo gang dag theg pa gzhan las spangs pa rnams chad pa stong pas me 'bar ba'i khyim nas 'byung ba ltar dregs pa drang ba tsam gyi ched du gsungs la/ yang gang dag yul ring por rdzogs pa'i rim pa bsgoms pas 'dod chags la sogs pas mi 'phrogs pa 'dam gyi pad+ma lta bu
<p>102b.3</p>rnams kho na la brten te gsungs pa'o/ /gzhan du 'dod chags la sogs pa tha mal pas 'ching bar mi 'gyur na/ skye bo thams cad thar pa'i gnas su phyin par 'gyur la/ dam tshig las nyams pa yang 'ga' yang mi 'byung bar 'gyur te/ de nyid kyis ngan song yang rnam
<p>102b.4</p>par chad par thal bar 'gyur ro/ /de'i phyir gang dag stong pa nyid la sems mngon par dad pa de dag gis kyang 'dod chags la sogs pa'i 'bras bu nges par nyams su myong bar bya dgos te/ lha'i rnal 'byor yang / yang dag pa ji lta ba bzhin mthong ba'i bar chad byed pa na 'dod
<p>102b.5</p>chags la sogs pa rnams lta smos ci dgos/ de'i phyir rdo rje'i dkyil 'khor gyi rgyan zhes bya ba rnal 'byor chen po'i rgyud las rnam pa mang por kun rdzob kyi bden pa rnam par bzhag nas yang gsungs pa/ dngos med nyid kyi phyogs la yang / /las kyi 'bras bu la sogs pa/ /
<p>102b.6</p>rmi lam bzhin du nyams myong ba/ /'di ni mngon sum dag tu 'byung / /zhes bya ba la sogs pas rgya chen don dam pa'i bden pa mngon du ma gyur gyi bar du kun rdzob bden pa la gus pas gnas par gsungs so/ /'di ni kun rdzob nyid du yang ma dag pa med par smra ba 'ga' zhig byung na
<p>102b.7</p>ni mngon sum du rigs pa sbyin zhing bden pa gnyis la gnas pa'i/ theg pa rab kyi mchog 'di ni/ /tshul la gnas na thob par 'gyur/ /zhes bya ba la sogs pa rgyud rnams tshig med par 'gyur te/ de'i tshe don dam pa'i bden pa kho na la gnas pa'i phyir ro/ /gzhan yang
<p>103a</p>
<p>103a.1</p>ji ltar dug sngags kyis rims mi 'phel ba zhes bya ba thos pa tsam dang / gzung ba dang de shes pa la dug mi gnod par shes pa tsam gyis ni dug chen po rnams zhi bar nus pa ma yin gyi yongs su bsgrubs pa'i skyes bus zhi bar byed do/ /de bzhin du de kho
<p>103a.2</p>na'i rnam par dag pa thos pa dang / der 'gyur ba'i lam ston pa gzung ba dang / rnam par dag pa dang ldan pa rnams 'ching bar mi 'gyur/ shes pa tsam gyis 'dod chags la sogs pas mi gnod par 'gyur ba ni ma yin no zhes bya ba'o/ /shin tu spros pas chog go/ /rang
<p>103a.3</p>gi brjod par bya ba nges par gzung ste/ rnal 'byor spyod pa dang / dbu ma pa'i dbye bas zab pa tsam dang ldan pa'i theg pa ni rnam pa gnyis yin la/ rnal 'byor spyod pa rnams kyang / shes pa rnam pa dang bcas pa dang / rnam pa med pa'i bye brag gis rnam pa gnyis so/ /
<p>103a.4</p>de bzhin du dbu ma pa yang kun rdzob shes pa'i rnam par smra ba dang / de bag chags su smra ba'i bye brag gis rnam pa gnyis so/ /da ni de dag gi 'dod pa'i rang bzhin brjod de/ shes pa rnam pa dang bcas pa rnams ni sems rang rig pa skad cig ma'i bdag nyid mi rtag pa rgyun
<p>103a.5</p>ma chad par 'byung ba 'di nyid kyi phyi rol lta bur rnam par gnas pa'i don nyams su myong ba yin gyis 'di na bdag dang skyes bu la sogs pa'i 'dzin pa po gzhan ni 'ga' yang med la/ phyi rol na dum bur gyur pa ltar gnas pa'i don rnams ni rang gi rnam par shes pa nyid kyi
<p>103a.6</p>rnam pa de ltar nam mkha' la brten nas snang ba 'byung gi /gzhan dbang phyug gis phyung ba la sogs pa'i don gzung bar bya ba ni 'ga' yang med pa'o/ /thams cad rang gi rnam par shes pa'i bdag nyid kho na bas gang la yang rjes su ma chags pa dang khong khro ba la sogs pa'i
<p>103a.7</p>skabs mi 'byed par tshogs yongs su rdzogs par byas nas/ sems de nyid rnam par dag pa'i ye shes tha mal pa'i mngon par zhen pa dang bral ba'i bdag nyid skad cig ma rjes su 'brel par 'byung bar gnas gyur pa ni 'bras bu sangs rgyas zhes rtog pa'o/ /shes pa
<p>103b</p>
<p>103b.1</p>rnam pa med par smra ba rnams ni sems rang rig pa rgyun 'brel par 'jug pa skad cig ma'i bdag nyid rnam pa dang bral ba 'ga' yang rig par mi byed pa de dag gcig dang tha dad las grol ba'i bag chags rnams rab tu dag cing / rnam pa thams cad dang bral ba rang rig
<p>103b.2</p>pa'i bdag nyid kyi bems po ma yin pa'i ye shes su gnas yongs su gyur pa 'di ni 'bras bu yang dag par rdzogs pa'i sangs rgyas su rnam par dpyod par byed do/ /dbu ma pa kun rdzob shes pa'i rnam par smra ba rnams ni don dam pa'i rigs pa'i tshogs kyis sems dang
<p>103b.3</p>ye shes dag yod pa ma yin par smra la/ kun rdzob tu 'di ltar rnam par gzhag pa thams cad sems dang yid kyi rnam pa yul du gnas pa kho nar rtog go/ /de bzhin du kun rdzob bag chags su smra ba rnams kyi 'dod pa ni don dam pa'i bden pa snga ma lta bu las kun
<p>103b.4</p>rdzob tu rnam par gzhag pa rnams ni bag chags rnams kho na yin gyi/ sems ni rnam pa dang / 'gro ba'i bdag nyid du snang ba ma yin no zhes par ro/ /'di gnyis rten cing 'brel par 'byung ba'i bdag nyid 'dod pa dang / sems dang rang rig pa 'gog /rigs pa
<p>103b.5</p>bsgrub pa ni mthun no/ /kha cig na re 'di gnyis kyis lta ba gzhan sel ba na rim pa bzhin du/ yod dang med dang yod med dang / /yod med gnyi ga min pa ste/ /zhes pa dang / rtag dang mi rtag rtag mi rtag /rtag dang mi rtag gnyi ga min/ /zhes pas go rims bzhin du mu
<p>103b.6</p>bzhi rnam par rtog pa mi 'dra'o zhes zer ro/ /zab cing rgya che ba dang ldan pa'i theg pa ni bya ba dang / spyod pa dang / rnal 'byor dang / rnal 'byor chen po dang / rnal 'byor bla na med pa zhes bya bas rnam pa lngar 'gyur ro/ /'dir 'di dag gi rang gi ngo bo ni rnam par gsal bar
<p>103b.7</p>bla ma rnams kho na las shes par nus kyi/ gzhung gi tshig rnam par sbyar bas ma yin pa dang / rags pa rnams ni de kho na la 'jug pa la sogs pa'i gzhung rnams su yang rnam par gtan la phab pas/ 'dir bdag gis gsal bar dbye bar mi bya bar gzhag go/ /'di ni
<p>104a</p>
<p>104a.1</p>zab cing rgya che ba'i theg pa'i rnam par gzhag pa'o/ /gal te theg pa gsum kho na yin na theg pa gcig tu rnam par bshad pa de ji ltar 'gyur/ 'di ni nges pa med de 'bras bu la dang / rgyu la brten pa'i phyir te/ theg pa thams cad nges par nye ba dang ring ba
<p>104a.2</p>rdzogs pa'i sangs rgyas su 'gyur bas 'bras bu la brten pa bshad pa ste/ de bas na mtshan yang dag par brjod pa las/ theg pa gsum gyis nges 'byung la/ /theg pa gcig gi 'bras bur gnas/ /zhes gsungs pa nyid theg pa thams cad 'bras bu yang dag par rdzogs
<p>104a.3</p>pa'i sangs rgyas su 'gyur bar dgongs la/ bcom ldan 'das 'jam dpal yang gdul bya'i dbang las theg pa gsum char la zhon cing / chos kyi sku las kyang ma g.yos pa'o zhes bstod pa brjod pa'o/ /rgyu las kyang theg pa thams cad ni bdag dang gzhan la spong zhing / 
<p>104a.4</p>'bras bu sangs rgyas nyid skyed pa dang / chos kyi dbyings la tha dad pa med pa na ste/ don 'di la dgongs nas/ theg pa gcig cing tshul yang gcig yin te zhes bya ba la sogs pa rgya cher gsungs so/ /gal te 'ga' zhig theg pa bsam gyis mi khyab par bsgrub pa bcom ldan 'das kyi
<p>104a.5</p>bka' lang kar gshegs pa la sogs pa'i mdo las shes so zhe na/ 'dir/ ji srid sems ni 'jug gi bar/ /theg pa dag la thug pa med cing bya ba 'di ni theg pa gsum rnam par gzhag pa zhon pa'i theg pa pa rnams nyid kha cig rten cing 'brel par 'byung ba mngon du byed pa dang / 
<p>104a.6</p>la la mi sdug pa sgom pa dang / la la zad par gyi skye mched sgom pa'i bar gyis zhugs pa bsam gyis mi khyab pa la gzigs pa yin gyi rnam par gzhag pa gsum gyis bsdus pa'i theg pa gzhan ni mi 'byung ste/ de dag las gzhan pa'i lta ba ni nges par phyi rol mu stegs par
<p>104a.7</p>'gyur ba'i phyir ro/ /de ltar theg pa gsum rnams gsal bkod pas/ /'gro rnams gus bcas theg gsum myur zhon nas/ /srid mtsho las rgal bde ba chen po'i bdag /stug po bkod pa nyid du 'gyur bar shog /theg pa gsum rnam par gzhag pa zhes bya ba slob dpon
<p>104b</p>
<p>104b.1</p>mkhas pa chen po rin chen 'byung gnas zhi ba'i zhal snga nas mdzad pa rdzogs so// //rgya gar gyi mkhan po kr-iSh+Na pa dang / zhu chen gyi lo tsA ba dge slong chos kyi shes rab kyis bsgyur cing zhus te gtan la phab pa'o// /[ ]@##/ /rgya gar skad du/ yo ga a nut+ta ra
<p>104b.2</p>ya tan+t+rAr+tha a ba tA ra saM gra ha nA ma/ bod skad du/ rnal 'byor bla na med pa'i rgyud kyi don la 'jug pa bsdus pa zhes bya ba/ bcom ldan 'das 'jam dpal gzhon nur gyur pa la phyag 'tshal lo/ /gang zhig thugs rje 'gro ba kun la mkha' ltar khyab/ /byin rlabs
<p>104b.3</p>theg pa la sogs gsung gi 'od zer gyis/ /mngon par mtho dang nges par legs pa sgrub pa'i thabs/ /ston mdzad rgyud dang mdo sde bcas pa'i tshogs la 'dud/ /bde gshegs yon tan kun gyi 'byung gnas kyis/ /thog mar thugs bskyed bar du tshogs gnyis
<p>104b.4</p>bsags/ /tha mar chos sku brnyes nas gzhan don ni/ /skye med ngang las gzugs kyi skur bstan te/ /'og min gnas su longs spyod rdzogs sku dang / /sprul pa'i sku yis 'dzam bu'i gling la sogs/ /gdul bya skal mos dbang po tha dad la/ /dgongs nas rnam thar
<p>104b.5</p>bsam gyis mi khyab gsungs/ /de la bcom ldan 'das kyis chos kyi phung po brgyad khri bzhi stong bka' stsal pa de dag kyang 'bras bu'i tshul gyis theg pa gcig tu 'dus te/ theg pa chen po'o/ /de yang mtshan yang dag par brjod pa las/ theg pa gsum gyis nges
<p>104b.6</p>'byung la/ /theg pa gcig gi 'bras bur gnas/ /zhes gsungs pa dang / slob dpon phyogs kyi glang pos kyang / 'di ni mya ngan 'das 'gro lam gcig pu/ /bde gshegs nyi ma'i gsung 'od snang ba can/ /bdag med rang bzhin 'phags pa stong phrag 'jug
<p>104b.7</p>rnam par rgyas pa blo dman gyis mi mthong / /zhes gsungs pa yin no/ /de dag kyang spyir dus de re zhig pa'i dbang du byas na/ theg pa ni gnyis su gzhag ste/ mngon par mtho ba'i theg pa 'jig rten pa dang / nges par legs pa'i theg pa 'jig rten las 'das pa'o/ /de yang / 
<p>105a</p>
<p>105a.1</p>lha dang mi yi theg pa ni/ /bcu drug char yang mi phod do/ /zhes gsungs pa yin no/ /'jig rten las 'das pa'i theg pa la yang rnam pa gsum ste/ nyan thos kyi theg pa dang / rang rgyal ba'i theg pa dang / byang chub sems dpa'i theg pa'o/ /de yang
<p>105a.2</p>lang kar gshegs pa'i mdo las/ byis pa rnams ni drang ba'i phyir/ /theg pa tha dad ngas bshad do/ /zhes gsungs so/ /theg pa de dag gi don mdor bsdu na rnam pa gsum du 'gyur te/ yul dang / dus dang / 'bras bur gzhag pa yin no/ /de yang 'di skad du/ 
<p>105a.3</p>mngon par rtogs pa'i rgyan las/ yul gyi rgyu ni gsum dag dang / /sbyor ba bzhi yi bdag nyid dang / /chos sku phrin las 'bras bu ni/ /mdor bsdus gzhan de rnam pa gsum/ /zhes gsungs pa lta bu'o/ /de la nyan thos dang rang rgyal ba'i 'jug pa ni ye shes la
<p>105a.4</p>'jug pa la sogs pa mngon pa sde bdun dang / bye brag tu bshad pa chen po la sogs pa gzhan du grags par zad do/ /de la byang chub sems dpa'i theg pa ni bdag dang gzhan gyi don phun sum tshogs par 'gyur bas theg pa chen po'i don ni mchog tu blang bar bya ba yin te/ 
<p>105a.5</p>smon lam la sogs pas bla na med pa'i bde bar gshegs pa'i go 'phang thob par 'gyur ba ni theg pa chen po'i don yin pa'i phyir ro/ /de yang ji skad du tshul gsum gyi sgron ma las/ smon pa dang ni 'jug pa dang / /de bzhin zab dang rgya che nyid/ /mi ldog 'bras bu thob pas
<p>105a.6</p>kyang / /theg pa chen po khyad par 'phags/ /zhes gsungs pa dang / theg pa chen po nyi shu pa las kyang / rtog pa'i chu bos gang ba yi/ /'khor ba'i rgya mtsho chen por ni/ /theg chen gru la ma zhugs par/ /su zhig pha rol 'gro bar 'gyur/ /zhes gsungs so/ /de la
<p>105a.7</p>byang chub sems dpa'i theg pa la yang rnam pa gnyis te/ sa dang pha rol tu phyin pa'i theg pa dang / gsang sngags 'bras bu rdo rje'i theg pa'o/ /de la sa dang pha rol tu phyin pa'i theg pa ni mdo sde'i don bsdus pa mngon par rtogs pa'i rgyan la sogs pas don gyi 'grel pa rgyas
<p>105b</p>
<p>105b.1</p>par gsungs pa yin no/ /de yang ji skad du/ mngon par rtogs pa'i rgyan las/ rnam kun mkhyen nyid lam shes nyid/ /de nas thams cad shes pa nyid/ /rnam pa kun rdzogs rtogs pa dang / /rtse mor phyin dang mthar gyis pa/ /skad cig gcig mngon rdzogs byang chub/ /
<p>105b.2</p>chos kyi sku dang de rnams brgyad/ /ces gsungs pa yin no/ /de la gsang sngags 'bras bu rdo rje theg pa ni de kho na nyid du smra zhing dbang po rnon po'i don du gsungs pas na sa dang pha rol tu phyin pa'i theg pa las khyad par du 'phags pa yin te/ de kho na'i don phyin ci ma log pa'i
<p>105b.3</p>dka' ba med par myur du bsgrub pa'i phyir ro/ /de yang sgyu 'phrul dra ba las/ rdzogs pa'i sangs rgyas gang 'das dang / /de bzhin gang dag ma byon dang / /da ltar byung ba'i mgon po rnams/ /'gro la phan phyir bzhugs pa dag /de dag kun gyis gsang sngags kyi/ /
<p>105b.4</p>cho ga mchog bzang 'di brnyes nas/ /dpa' bos byang chub shing drung du/ /thams cad mkhyen pa mtshan med brnyes/ /zhes gsungs pa dang / gzhan yang tshul gsum gyi sgron ma las/ don gcig na yang ma rmongs pa dang / /thabs dang dka' ba med pa dang / /dbang
<p>105b.5</p>po rnon po'i don gyi phyir/ /sngags kyi bstan bcos khyad par 'phags/ /zhes gsungs pa yin no/ /gsang sngags 'bras bu rdo rje theg pa la ni 'jug pa'i sgo rnam pa bzhi ste/ bya ba'i rgyud dang / spyod pa'i rgyud dang / rnal 'byor chen po'i rgyud ces spyir grags pa yin no/ /
<p>105b.6</p>de dag kyang gsang zhing sbas pas 'grub la snod ma yin pa rnams kyi spyod yul ma yin pas na gsang ba'o/ /de ni sngags kyi theg pa zhes kyang bya ste/ sngags dang phyag rgya'i sgo nas dngos grub rnams sgrub pa'i phyir dang / /des yid skyob par byed cing 'khor ba'i sdug bsngal dka' ba
<p>105b.7</p>med par myur du sgrol ba'i phyir dang / nyan thos la sogs pa blo dman pa rnams skrag par byed pa'i phyir dang / sangs rgyas dang byang chub sems dpa' rnams kyis bstod cing bkur la bsngags pa'i phyir dang / de kho na nyid kyi don phyin ci ma log par ston pa la sogs pa'i phyir
<p>106a</p>
<p>106a.1</p>sngags so/ /de ni sku dang longs spyod dang gnas dang mdzad pa yongs su dag pa'i tshul gyis 'jug pas na 'bras bu ste/ lam thams cad kyi 'bras bu phyag rgya chen po'i dngos grub yin pa'i phyir ro/ /de nyid ni 'tshe ba med cing yang dag pa'i don thogs pa med par
<p>106a.2</p>thob par byed pas na rdo rje'o/ /de ni theg pa yang yin te/ lam des dka' ba med par myur du yid la byed pa'i phyir ro/ /de yang ji skad du/ gsang bas grub phyir gsang sngags te/ /rdo rje theg pa 'bras bu che/ /zhes gsungs pa yin no/ /de la gsang sngags kyi theg pa'i sde
<p>106a.3</p>snod ni theg pa gsum du ma gtogs par 'dod de/ de ni rig 'dzin gyi sde snod ces bya bar grags pa byang chub sems dpa'i sde snod gzhan yin no/ /de yang ji skad du/ phyi nang gsang ba theg pa gsum/ /dam chos yongs su gzung bar bya/ /zhes gsungs pa yin no/ /yang na
<p>106a.4</p>sde snod gsum du 'dus par yang 'chad de/ gsung rab yan lag dgu ni theg pa chen po'i sde snod yin la/ gsang sngags kyi theg pa'i sde snod kyang gsung rab yan lag dgur 'dus shing / bslab pa rnam pa gsum ston pa'i phyir sde snod gsum du gzhag pa'o/ /de yang ji skad du bzhi
<p>106a.5</p>brgya lnga bcu pa las/ gdul byas bskyod pa sna tshogs mchog /dam chos gsung rab yan lag dgu// zhes gsungs pa yin no/ /de la bya ba'i rgyud ni rig pa mchog dang rab tu grub pa'i rgyud la sogs pa ste/ rgyas par ni dbye ba bsam gyis mi khyab pa yin no/ /de'i gdul
<p>106a.6</p>bya zab mo'i don la 'jigs par lta zhing shin tu gtsang sbra byed la/ ye shes sems dpa'i bde ba spangs shing / lha'i snyems pa med pa rmad du byung ba'i yul la skyon gyi rgyu'i rtog pa'i rab tu rtog pa'i spyod pas sgrub par byed pa'i don gsungs pa yin no/ /de la spyod pa'i rgyud la ni mngon par byang
<p>106a.7</p>chub pa la sogs pa ste/ mdor bsdu na stong phrag brgyad yin la/ rgyas par ni dbye ba bsam gyis mi khyab pa yin no/ /gang dag las kyi bya ba sna tshogs rgya chen po phyag rgya dmigs pa'i mtshan nyid la sogs pa dang / rnal 'byor gnyis kas dngos grub kyi don la sgrub par byed
<p>106b</p>
<p>106b.1</p>pa'i don du gsungs pa yin no/ /de la rnal 'byor gyi rgyud ni de kho na nyid bsdus pa la sogs pa gsungs te/ mdor bsdus na stong phrag drug pa yin la/ rgyas par ni dbye ba bsam gyis mi khyab pa yin no/ /gang dag lha'i dkyil 'khor gyi 'khor lo dgod pa dang / de las byung ba'i
<p>106b.2</p>las sgrub pa de kho na nyid rnam pa bcu rab tu dpyad pas de rnal 'byor dang phyi'i bya bas kyang ting nge 'dzin gyi yan lag tu bsgyur bas dngos grub thams cad thob par 'dod pa'i don du gsungs pa yin no/ /rnal 'byor chen po'i rgyud ni gdul bya dbang po mchog dang / rnal 'byor gtso
<p>106b.3</p>bor byed pa'i don gsungs pa yin te/ mdor bsdu na stong phrag bcu gnyis yin la/ rgyas par ni dbye ba bsam gyis mi khyab pa yin no/ /de la rnal 'byor chen po'i rgyud ni rnam pa gnyis te/ rang bzhin gyis rgyud dang brtag pa'i rgyud do/ /de la rang bzhin gyi rgyud ni mdor bsdu
<p>106b.4</p>na rnam pa gsum ste/ rgyu'i rgyud dang / 'bras bu'i rgyud dang / thabs kyi rgyud do/ /de yang gsang ba 'dus pa'i rgyud phyi ma las/ rgyud ni rgyun ces bya bar grags/ /de ni rnam pa gsum du 'gyur/ /gzhi dang de bzhin rang bzhin dang / /mi 'phrogs pa yi rab phye ba/ /gzhi dang
<p>106b.5</p>rang bzhin rgyu yin te/ /de bzhin mi 'phrogs 'bras bu'o/ /gzhi ni thabs zhes bya ba ste/ /gsum gyis rgyud kyi don bsdus pa'o/ /zhes gsungs pa yin no/ /btags pa'i rgyud kyang rnam pa gnyis te/ rnal 'byor thabs kyi rgyud dang / rnal 'byor shes rab kyi rgyud do/ /
<p>106b.6</p>de dag kyang rnam pa gnyis su 'dod de/ rnal 'byor mchog gi rgyud dang / rnal 'byor bla na med pa'i rgyud ces bya ste/ rig pa'i rgyud dang / rtsa ba'i rgyud ces btags pa yin no/ /de la thabs dang shes rab kyi rgyud kyi dbye ba ni/ de kho na nyid ston pa dang / gdul bya dang / rnam
<p>106b.7</p>dag dang / thun mong du mngon par grags pa la sogs pas tha dad par gzhag par bya'o/ /de yang rgya che ba'i de kho na nyid gang du gtso bor ston pa'i rgyud ni thabs kyi rgyud do/ /gang du zab pa nyid gtso bor byas te ston pa ni/ shes rab kyi rgyud do/ /gang du skyes pa dang / rang gi sde pa
<p>107a</p>
<p>107a.1</p>'dul ba'i phyir lha pho'i rnam pa mang bar ston pa'i dkyil 'khor ni thabs kyi rgyud do/ /gang du bud med dang / phyi rol mu stegs can 'dul ba'i phyir de dag dang rjes su mthun pa'i lha mo'i rnam pa mang ba'i dkyil 'khor ston pa ni shes rab kyi rgyud do/ /gang du phyi
<p>107a.2</p>nang gi phung po dang khams dang skye mched kyi rnam par dag pa'i lha ston pa ni thabs kyi rgyud do/ /gang du phyi nang gi rtsa dang / byang chub kyi sems rnam par dag pa'i lha ston pa ni shes rab kyi rgyud do/ /gang du 'jig rten dang rjes su mthun pa'i lha'i rnam pa ston pa ni thabs kyi rgyud do/ /
<p>107a.3</p>gang du 'jig rten dang 'gal ba'i lha'i rnam pa ston pa ni shes rab kyi rgyud ces bya ba la sogs pa btags pa yin no/ /de yang / shes rab kyi ni dbye ba yis/ /rnal 'byor pa ni gnyis su 'dod/ /ces gsungs pa yin no/ /de la thabs dang shes rab kyi rgyud de dag gi don
<p>107a.4</p>mdor bsdu na snga ma bzhin du rnam pa gsum yin te/ yul dang / 'bras bu dang / rgyu'i rnam pas so/ /de la gang dag de kho na nyid kyi don mthong bar 'dod pa rnams kyis rtogs shing khong du chud par bya ba'i yul ni mdor bsdu na rnam pa gnyis yin te/ kun rdzob kyi bden pa
<p>107a.5</p>dang don dam pa'i bden pa'o/ /de la kun rdzob kyi bden pa la yang rnam pa gnyis te/ yang dag pa dang yang dag pa ma yin pa'o/ /de yang yang dag pa'i kun rdzob ni sems kyi rang bzhin 'od gsal ba ste/ rnam grangs kyi don dam par 'dod pa yin no/ /de yang ye shes rdo rje
<p>107a.6</p>kun las btus pa las/ sems ni nam mkha' mtshan nyid can/ /rnam pa med pa'i ngo bor khyab/ /'gro dang 'ong ba dang bral ba'o/ /zhes gsungs pa yin no/ /yang dag pa ma yin pa'i kun rdzob ni de las bzlog pa'i chos thams cad yin no/ /de dag gi mtshan nyid
<p>107a.7</p>thun mong du bstan pa ni/ rlung gi dbang gis sna tshogs snang zhing nyams su myong bar byed pa yin no/ /de yang dgongs pa lung bstan pa las/ ji srid 'jig rten gyis brtags dang / /de bzhin brtags pa sna tshogs rnams/ /rnam rtog byang chub sems zhes pa'i/ /rlung ltar rtag
<p>107b</p>
<p>107b.1</p>tu 'byung ba yin/ /bde sdug la sogs chos rnams kyi/ /sa bon lta bur bshad pa yin/ /zhes gsungs pa dang / gzhan yang ye shes rdo rje kun las btus pa las/ rigs kyi bu kun rdzob ni mi brtan pa dang g.yo ba'o/ /de'i bden pa ni chu zla lta bu'o/ /yang de nyid las
<p>107b.2</p>rnam par shes pa ni 'od gsal ba las 'byung ngo / /de ni sems dang yid ces bya ste/ kun nas nyon mongs pa dang rnam par byang ba'i chos thams cad ni de'i rtsa ba can yin no zhes gsungs pa dang / rgyud thams cad kyi bla mar gyur pa las/ 'gro ba 'di kun sangs rgyas lnga
<p>107b.3</p>bdag nyid/ /gar mkhan dag dang rol mo bzang ltar snang / /gang du bde chen zhes bya gcig pu nyid/ /gcig pu nyams ni du mar gar mdzad do/ /zhes gsungs pa dang / dgongs pa lung bstan pa las kyang / byang chub sems las rlung 'byung zhing / /nam mkha' las
<p>107b.4</p>ni rnam gnas pa/ /sems can kun gyi srog gyur cing / /lnga yi bdag nyid bcu ming can/ /rten 'brel bcu gnyis zhes grags pa/ /ngo bo nyid rnams gsum du 'gyur/ /zhes gsungs pa dang / yang de nyid las/ snying por gyur pa rang srog las/ /khams gsum na ni
<p>107b.5</p>gzhan med de/ /khams gsum rlung gi sprul pa ste/ /rmi lam rmi ba bzhin du blta/ /zhes gsungs pa dang / yang de nyid las/ skye dang gnas dang 'jig pa dang / /srid pa bar mar gnas pa ste/ /ji snyed 'jig rten gyis brtags pa/ /sems dang rlung gi rnam 'phrul lo/ /
<p>107b.6</p>zhes gsungs pa dang / gzhan yang snang ba'i phreng ba las kyang / sems tsam la ni brten nas su/ /phyi rol don la mi brtag go/ /de bzhin nyid la dmigs nas su/ /sems tsam las ni bzla bar bya/ /sems tsam las ni bzlas nas su/ /snang ba med la gnas par 'gyur/ /
<p>107b.7</p>snang med gnas pa'i rnal 'byor pa/ /de yis theg pa chen po mthong / /zhes gsungs pa dang / rin po che phreng ba las kyang / ngar 'dzin las byung phung po rnams/ /ngar 'dzin de ni don du brdzun/ /gang gis sa bon brdzun pa de/ /skye ba bden pa gang la zhig /ces gsungs
<p>108a</p>
<p>108a.1</p>pa dang / ting nge 'dzin gyi rgyal po las kyang / dper na chu shing rlon pa'i phung po las/ /snying po 'dod pa'i skyes bus rnam btsal na/ /phyi dang nang na'ang snying po yod ma yin/ /chos rnams thams cad de 'drar shes par gyis/ /zhes gsungs pa dang / 
<p>108a.2</p>yang de nyid las/ dper na gzhon nu rmi lam nang gnas tshe/ /des ni bu skyes shi bar gyur pa mthong / /skyes pas dga' la shi bas gdung bar 'gyur/ /chos rnams thams cad de 'drar shes par gyis/ /zhes bya ba la sogs pa gsungs pa yin no/ /don dam pa'i bden
<p>108a.3</p>pa yang rnam pa gnyis te/ rnam grangs pa dang rnam grangs ma yin pa'o/ /de la rnam grangs pa ni ye shes dang / de kho na nyid la dmigs pa'i tshul gsum pa'i rtags las skyes pa la sogs pa'o/ /rnam grangs ma yin pa ni chos thams cad rang bzhin gyis ma skyes pa ngo bo nyid
<p>108a.4</p>kyis gdod ma nas ma grub pa las dang skye ba thams cad dang bral ba/ rnam par rtog pa'i yul las 'das pa spros pa thams cad rnam par chad pa tsam ste/ bden pa gnyis gnyis su med pa'i ngo bo nyid do/ /de yang ye shes rdo rje kun las btus pa las/ don dam pa'i
<p>108a.5</p>bden pa ni stong pa bco brgyad de yang dag pa'i mtha'o zhes gsungs pa dang / dpal gsang ba 'dus pa las kyang / dngos po med pas sgom pa'i dngos/ /bsgom par bya ba bsgom pa min/ /de bas dngos po dngos med pas/ /bsgom pa dmigs su med pa'o/ /zhes bya ba la
<p>108a.6</p>sogs pa gsungs pa dang / gzhan yang de nyid las/ rang sems sems ni dmigs pa las/ /chos rnams thams cad rab tu gnas/ /nam mkha'i rdo rje gnas sems 'di/ /chos med chos nyid med pa'o/ /zhes gsungs pa dang / tshigs su bcad pa dgu pa las/ spros
<p>108a.7</p>pa med cing snang ba med/ /rnam rtog med cing shin tu phra/ /zhes gsungs pa dang / mngon par byang chub pa las kyang / thams cad nam mkha'i mtshan nyid de/ /nam mkha' la yang mtshan nyid med/ /gang zhig de rtogs 'dod pa ni/ /byang chub sems dpa' zhes bya'o/ /zhes
<p>108b</p>
<p>108b.1</p>gsungs pa dang / glang po mtshan bcings kyi mdo las kyang / gang gis skye ba 'byung ba ni/ /dngos po gang la'ang rnyed mi 'gyur/ /dngos po med pa'i ngo bo la/ /byis pa rnams ni 'byung bar 'dod/ /ces gsungs pa dang / sangs rgyas thams cad kyi yul la 'jug pa ye shes
<p>108b.2</p>snang ba'i rgyan las kyang / rtag tu skye med chos ni de bzhin gshegs/ /chos rnams kun kyang bde bar gshegs dang 'dra/ /byis pa blo can mtshan mar 'dzin pa yis/ /'jig rten dag na med pa'i chos la spyod/ /ces gsungs pa dang / theg pa chen po nyi shu pa las kyang / 
<p>108b.3</p>gang tshe sgyu mkhan sgyu ma ni/ /spangs shing nye bar bsdus pa na/ /de tshe ci yang mi snang ste/ /de ni chos kyi chos nyid do/ /zhes gsungs pa dang / byang chub kyi sems bshad pa las kyang / rtogs pa po yis rtogs bya gang / /shes bya med pas shes pa med/ /de ltar shes dang
<p>108b.4</p>shes bya gang / /dngos po med par cis mi 'dod/ /rtogs bya rtogs byed rnam par sems/ /de bzhin gshegs pas ma gzigs so/ /zhes pa la sogs pa gzhung sna tshogs las gsungs pa yin no/ /de lta bas na de kho na mthong bar 'dod pa rnams kyis khong du chud cing
<p>108b.5</p>rtogs par bya ba'i yul thams cad ni bden pa gnyis su 'dus pa kho na yin no/ /de yang bden pa gnyis rnam par bstan pa las/ sangs rgyas rnams kyis chos bstan pa/ /bden pa gnyis la yang dag gnas/ /'jig rten kun rdzob bden pa dang / /dam pa'i don gyi bden pa'o/ /
<p>108b.6</p>zhes gsungs pa yin no/ /de ltar bden pa gnyis kyi mtshan nyid rtogs na 'bras bu sku gsum gyi rang bzhin la mngon par 'dod pa 'byung bas thams cad mkhyen pa yon tan gyi dbang phyug dang ldan pa bden pa gnyis kyi rang bzhin can bde ba chen po'i rnam pa chos thams cad kyi sku ste/ 
<p>108b.7</p>bde ba chen po'i sku zhes rnal 'byor chen po'i grub pa'i mtha' las 'dod do/ /de yang ji skad du/ rnal 'byor chen po'i bshad pa'i rgyud las/ dbang phyug brgyad kyis bcom ldan 'das/ /bde ba chen po'i gnas na bzhugs/ /zhes gsungs pa dang / dpal gsang ba 'dus pa
<p>109a</p>
<p>109a.1</p>las kyang / sngags kyi skyes bu ji snyed pa/ /rdo rje gsum gyi ye shes rdzogs/ /dbang po gnyis kyi sbyor ba yis/ /dngos po thams cad brtag par bya/ zhes gsungs pa dang / gzhan yang bshad pa'i rgyud las/ yon tan brgyad dang nyer ldan pas/ /
<p>109a.2</p>sems can thams cad rig 'gyur zhing / /'jig rten khams ni ma lus par/ /bdag nyid ye shes lus kyi rgyu/ /gtso bo gang du rgyu ba yi/ /de yi khyim ni nam mkha' nyid/ /bde ba chen po'i ting 'dzin gyis/ /de nyid du ni rtag tu dgyes/ /zhes gsungs pa dang / bde mchog
<p>109a.3</p>'khor lo las kyang / rnal 'byor thams cad bcom ldan 'das/ /rdo rje sems dpa' de bzhin gshegs/ /khams gsum pa ni ma lus kun/ /de yi nye bar longs spyod nyid/ /ces gsungs pa dang / yang de nyid las/ lha dang mi yi bde ba ni/ /bsdus byas rdo rje 'dzin pa
<p>109a.4</p>yi/ /bcu drug char yang mi phod do/ /zhes bya ba la sogs pa gsungs pa dang / de kho na nyid rin po che snang ba las kyang / longs spyod rdzogs pa kha sbyor bde chen rang bzhin med/ /snying rjes ngas gang rgyun mi 'chad pa 'gog pa med/ /yan lag bdun po nyid dang ldan pa'i
<p>109a.5</p>bsgrub bya 'di/ /tshad mar yongs bsgos blo yis sngags pa bdag nyid 'dod/ /ces gsungs pa dang / gzhan yang / chos sku bde ba chen po ni/ /sku gnyis la ni khyab par gnas/ /zhes bya ba la sogs pa gsungs pa yin no/ /de la longs spyod rdzogs pa'i sku ni chos kyi
<p>109a.6</p>sku dmigs pa med pa'i thugs rje chen po'i dbang gis mtshan sum cu rtsa gnyis dang / dpe byad bzang po brgyad cus rnam par brgyan pa snang bar gyur pa yin no/ /de yang rdo rje rtse mo las/ thub pa'i ngo bo nyid sku las/ /slar yang longs spyod rdzogs par 'gyur/ /zhes gsungs pa
<p>109a.7</p>yin no/ /de ni 'og min du dbang phyug chen po'i gnas zho'i spri lta bur gyur pa snying bo byang chub tu mngon par byang chub pa bstan nas byang chub sems dpa' chen pos bcu pa rnams la chos kyi longs spyod par mdzad pa yin no/ /de yang ji skad du/ 'dod pa'i khams dang gzugs med du/ /
<p>109b</p>
<p>109b.1</p>sangs rgyas rnam par 'tshang mi rgya/ /gzugs kyi khams kyi 'og min du/ /'dod chags bral khyod 'tshang rgya'o/ /zhes gsungs pa yin no/ /gzhan yang chos kyi sku dang / longs spyod rdzogs pa'i sku ni byin gyi rlabs las byung ba sprul pa'i skus kyang 'dod pa'i khams
<p>109b.2</p>su sangs rgyas pa'i tshul gyis 'gro ba dang rjes su mthun par sku bstan pa yin no/ /de yang ji skad du/ gtsang ma'i gnas ni rnam spangs nas/ /'og min gnas ni nyams dga' bar/ /yang dag sangs rgyas der sangs rgyas/ /sgrub pa po dag 'dir sangs rgyas/ /
<p>109b.3</p>zhes gsungs pa yin no/ /sprul pa'i skus kyang 'khor ba ji srid ma stongs kyi bar du 'jig rten gyi khams mtha' yas par gdul bya rnams kyi mos pa dang / skal pa ji lta ba bzhin du sprul sku 'dra ba dang / mi 'dra ba dang / nges pa dang / ma nges pa dang / rtag pa dang / 
<p>109b.4</p>mi rtag pas don mdzad cing bzhugs pa yin no/ /de yang ji skad du rdo rje dra ba las/ gang dang gang gi gzugs kyis ni/ /mi rnams yid kyis 'jug 'gyur ba/ /de dang de yi gzugs kyis ni/ /sna tshogs nor bu ji bzhin no/ /zhes gsungs pa yin no/ /de ltar na sku
<p>109b.5</p>gsum gyis lam thams cad kyi 'bras bur gyur pa bsdus pa yin te/ bdag dang gzhan gyi don phun sum tshogs pa'i rab kyi mthar thug pa'i phyir ro/ /de yang ji skad du/ lus dang ngag sems rnam dag pas/ /sku gsum du ni bstan pa yin/ /zhes gsungs pa yin no/ /de
<p>109b.6</p>ltar bden pa gnyis kyi mtshan nyid shes shing 'bras bu sku gsum gyi spyi'i rang bzhin rtogs na de la mngon par 'dun cing de'i thob pa'i thabs la 'jug par 'gyur ro/ /de bas na de'i rgyur gyur pa ni sngags kyi lam rnam pa gnyis su 'dod de/ smin par byed pa'i lam dang / 
<p>109b.7</p>grol bar byed pa'i lam mo/ /smin par byed pa'i lam la yang bzhi ste/ bum pa'i dbang bskur ba dang / gsang ba'i dbang bskur ba dang / shes rab ye shes kyi dbang bskur ba dang / bzhi pa'i dbang bskur ba'o/ /de yang dpal gsang ba 'dus pa'i rgyud phyi ma las/ dbang
<p>110a</p>
<p>110a.1</p>bskur ba la gsum du 'byed/ /bum pa'i dbang ni dang po ste/ /gsang ba'i dbang bskur gnyis pa yin/ /shes rab ye shes gsum pa ste/ /de ltar de bzhin bzhi pa yang / /zhes gsungs pa yin no/ /yang na/ dbang bskur ba la gsum du 'byed/ /ces
<p>110a.2</p>gsungs pa'i dgongs pa ni bum pa'i dbang bskur ba'o/ /gsang ba'i dbang dang / shes rab ye shes te gsum yin no/ /de yang ji skad du/ bzhi brgya lnga bcu pa'i rnam par bshad pa las/ chu dang cod pan rdo rje bdag po dang / /ming zhes btags dang bum pa zhes bya ba/ /gsang
<p>110a.3</p>ba dang ni shes rab ye shes te/ /dbang bskur rnam pa gsum du shes par bya/ /zhes gsungs pa yin no/ /de'i don 'di yin te/ byang chub tu sems bskyed cing dam tshig dang dbang bskur ba thob par ma gyur pas ni de kho na nyid 'ba' zhig tsam la 'bad cing phyin ci ma log par bsgrubs
<p>110a.4</p>kyang 'bras bu mchog 'dod pa bzhin du 'byung bar mi 'gyur ro/ /de yang ji skad du/ dkyil 'khor du ni ma zhugs shing / /dbang bskur thob par ma gyur dang / /gsang ba'i de nyid mi shes la/ /bsgrubs kyang ci yang mi 'grub bo/ /zhes gsungs pa yin no/ /de ltar dbang bskur zhing
<p>110a.5</p>yongs su smin par byas kyang sgrub pa po grol bar byed pa byang chub kyi sems 'phel bar byed pa'i snod du ma gyur na 'dod pa bzhin du 'bras bu 'byung bar mi 'gyur ro/ /de bas na dad pa dang / brtson 'grus dang / thos pa dang / sbyin pa dang / sdom pa la sogs pa nges par bsten par
<p>110a.6</p>bya'o/ /de yang rdo rje rtse mo las/ byang chub sems bskyed gyur nas ni/ /lha gzhan la ni mi mos par/ /gsod dang rku dang 'khrig pa dang / /chang dang brdzun ni rnam par spangs/ /khyim pa'i tshul du gnas nas ni/ /rig sngags rgyal po bsgrub par bya/ /gal te de rab tu byung na/ /
<p>110a.7</p>sdom pa gsum la gnas par bya/ /so sor thar dang byang chub sems/ /rig 'dzin rang gi sdom pa'o/ /zhes gsungs pa dang / yang de nyid las/ byang chub sems ni ma bskyed cing / /gang gis bka' stsol mi nyan dang / /the tshom yod pa nyid dang ni/ /ma dad pas ni mi 'grub po/ /
<p>110b</p>
<p>110b.1</p>zhes gsungs pa dang / gzhan yang sgyu 'phrul dra ba las/ brtan zhing dul la blo gros ldan/ /bzod ldan drang la g.yo sgyu med/ /sngags dang rgyud kyi sbyor ba dang / /de nyid bcu ni yongs su shes/ /dkyil 'khor bri ba'i las la mkhas/ /'di ni slob dpon yin zhes bya/ /de yis
<p>110b.2</p>bstan pa'i gsang sngags rnams/ /'grub 'gyur 'di la the tshom med/ /ces gsungs pas na slob ma'ang yon tan de lta bu'am/ cung zad dman pas gsol ba btab na/ thar rgyal 'dod pas bstan par bya'i/ /gzhan du slob dpon slob ma dag /gnyis ka nyams pa nyid
<p>110b.3</p>du 'gyur/ /zhes gsungs pa dang / gshin rje nag po'i rgyud las kyang / brtan zhing dul la snying rje gcig pu sems/ /dad ldan lhag pa'i bsam pas bzod pa 'dzin/ /slob ma bla ma la ni gus pa dang / /dad pas gshin rje gshed la gus pa dang / /brtul zhugs ldan
<p>110b.4</p>zhing yongs su smin pa yin/ /zhes gsungs pa yin no/ /de lta bas na lung dang man ngag ji lta ba bzhin du bsgrub par bya ba'i don la the tshom rnam par bsal te 'jug par bya ba'i sgra ji bzhin pa la brten nas rang dgar gyur pas srog gcod pa la sogs pa bsten pas ni 'bras bu
<p>110b.5</p>mtho ris kyang 'byung bar mi 'gyur na thar pa lta smos kyang ci dgos te/ bdag dang gzhan la phan par 'dod pa rnams kyis lung gi don la gus pa tsam gyis 'jug par mi bya'o/ /de yang bcom ldan 'das kyis dgongs pa lung bstan pa las/ gsang ba'i bdag po don rgyas pa'i/ /
<p>110b.6</p>tshul chen 'di ni rnyed gyur nas/ /ji bzhin don ni rnyed bzung na/ /des na lam ngan dag tu ltung / /zhes gsungs pa dang / yang de nyid las/ gang gis phung stsogs dngos med par/ /zhi gnas las byung sems kyis bya/ /de ni srog gcod bya ba ste/ /theg pa mchog la gnas
<p>110b.7</p>pa yin/ /nang dang de bzhin phyi rol dag /brten 'byung gnyis su ston pa yin/ /de ni brdzun smra dga' ba ste/ /gnas med la gnas rnal 'byor pa'o/ /rdzogs sangs rgyas kyi ye shes gang / /de ni rdzas su shes bya ste/ /de 'phrog dang tshul gang yin pa/ /gzhan gyi nor la chags
<p>111a</p>
<p>111a.1</p>par 'dod/ /de bzhin nyid la rtag sbyor ba/ /sems can de ni 'dod la dga'/ /sgrub pa mchog la dam par 'gyur/ /zhes gsungs pa dang / dpal 'khor lo sdom pa las kyang / 'khar sil chos gos lhung bzed dang / /chu tshags sbyangs pa'i yon
<p>111a.2</p>tan gyis/ /yan lag lung bzhin mi spong ste/ /lung ma rtogs par rnal 'byor par/ /sangs rgyas mu stegs can du 'gyur/ /zhes bya ba la sogs pa gsungs pa dang / mngon par byang chub pa'i rgyud las/ rdo rje theg par khas 'che zhing / /mnyam pa'i don nyid mi shes par/ /
<p>111a.3</p>gsang sngags dam tshig mnyam zer zhing / /thug thub dag tu spyad byas na/ /dmyal khams dag tu brgyud par 'gyur/ /zhes bya ba la sogs pa gsungs pa yin no/ /de lta bas na dam tshig dang dbang bskur ba thob cing / snying rje chen pos rgyud brlan pa/ /mchog gi byang chub kyi
<p>111a.4</p>sems la gnas shing / drang ba dang nges pa'i don gyi bye brag shes pa/ de kho na'i don la brtson 'grus 'bar ba dang ldan pa rnams ni theg pa chen po 'di'i snod yin no/ /de yang ji skad du/ dgos pa sgrub la mkhas rnams sran thub pas/ /dka' ba rnams kyang dga' ba med par
<p>111a.5</p>dga'/ /zhes gsungs pa lta bu'o/ /de ltar yongs su smin cing snod du gyur pas ni grol lam ste rnal 'byor la mngon par brtson par bya ba'i ting nge 'dzin gyi gegs su gyur pa rnam par g.yeng ba sna tshogs bdud kyi spyod yul gyis yid mgu ba rnams kyis ni tshogs pa tsam
<p>111a.6</p>bsags par 'gyur gyis mchog gi dngos grub la sogs pa'i 'bras bu 'dod pa bzhin du 'byung bar mi 'gyur ro/ /de yang bzhi brgya lnga bcu pa las/ thos pa tsam gyis sangs mi rgya/ /'jug tsam gyis kyang ma yin te/ /ji srid bsams par gyur pa dang / /bsgom pa nyid kyis
<p>111a.7</p>'gag par 'gyur/ /zhes gsungs pa dang / gzhan yang / de ltar rtogs pa'i snying rjer ldan pa'i bdag /ye shes bsam yas skad cig gis bsgrubs pa/ /dpal ldan kun du bzang po'i rang bzhin gyi/ /ngo bo su zhig nges par sgom mi byed/ /ces gsungs pa yin no/ /
<p>111b</p>
<p>111b.1</p>sdong po brgyan pa las kyang / yang dag sangs rgyas bstan pa 'di/ /thos pa tsam gyis mi 'grub po/ /la la stobs med chu klung gis/ /nan gyis khyer bar gyur pa dag /sgom zhing shi bar gyur pa bzhin/ /ma bsgoms chos kyang de bzhin no/ /ji ltar 'gro ba mang
<p>111b.2</p>po la/ /zas dang skom dag byin byas kyang / /bdag nyid bkres pas shi ba ltar/ /de bzhin chos la ma bsgoms pa'o/ /ji ltar sman pa la la zhig /sman rnams tha dad gtong bzhin du/ /lto yi nad kyis shi ba bzhin/ /chos la ma bsgoms de bzhin no/ /ji
<p>111b.3</p>ltar dbyig gi mdzod dag tu/ /rin chen mang po bgrang byed kyang / /nam phyed tsam yang mi 'thob pa/ /chos la ma bsgoms de bzhin no/ /ji ltar bde ba kun ldan pa'i/ /rgyal po'i pho brang 'khor skyes kyang / /zas dang skom dag mi bdog pa/ /de bzhin
<p>111b.4</p>chos la ma bsgoms pa'o/ /ji ltar 'on pa rol mo yi/ /sil snyan sgra la mkhas pa zhig /gzhan dag de yis dga' byed pa/ /chos la ma bsgoms de bzhin no/ /ji ltar dmus long ri mo mkhan/ /tshong 'dus dbus su 'drir bcug kyang / /bdag nyid kyis ni mi
<p>111b.5</p>mthong ba/ /ma bsgoms chos kyang de bzhin no/ /ji ltar mtsho chen mnyen pa zhig /skye bo mang po sgrol byed kyang / /bdag nyid de yi nang 'chi ba/ /chos la ma bsgoms de bzhin no/ /zhes bya ba la sogs pa gsungs pa dang / snang ba'i phreng ba las kyang / rtag tu brtson
<p>111b.6</p>'grus ldan pa yis/ /'di ltar lam gyi rjes 'jug na/ /ring por mi thogs chos kun ni/ /stong pa nyid du rtogs par 'gyur/ /chos kyi chos nyid thob pa'i phyir/ /yongs su ma bsgoms pas mi 'gyur/ /chu ma 'thungs par thos pa dang / /mthong bas skam pa sel
<p>111b.7</p>'gyur ram/ /zhes gsungs pa yin no/ /de la grol ba'i lam la yang gnyis te/ bskyed pa dang rdzogs pa'i rim pa'o/ /de yang gsang ba 'dus pa'i rgyud phyi ma las/ sangs rgyas rnams kyis chos bstan pa/ /rim pa gnyis la yang dag gnas/ /bskyed pa yi ni
<p>112a</p>
<p>112a.1</p>rim pa dang / /rdzogs pa'i rim pa nyid yin no/ /zhes gsungs pa yin no/ /de dag kyang sgrub pa po rnams kyi rnal 'byor gyi bye brag gis rim gyis gong nas gong du sems sbyang bar bya'i cig car ni ma yin no/ /de la shes rab kyi rgyud kyi man ngag gi rim
<p>112a.2</p>pa ni sngon gyi slob dpon du ma'i dgongs pa tha dad par 'dod do/ /de yang slob dpon kha cig gis ni 'di skad du bskyed pa'i rim pa dang / rang la byin gyis brlabs pa'i rim pa dang / bsam gyis mi khyab pa'i rim pa zhes bya ba gsum du gzhag pa yin no/ /kha cig gis ni
<p>112a.3</p>rgyud kyi rim pa zhes bya ba la sogs pa'am/ rnam pa gzhan du 'dod pa yin no/ /rnal 'byor thabs kyi rgyud kyi rim pa la yang sngon gyi slob dpon du ma'i man ngag gi rim pa tha dad pa gsungs so/ /de yang kha cig gis ni sangs rgyas kyi theg pa la bslab pa dang / 
<p>112a.4</p>theg pa gsar la dran pa gcig pa'i ting nge 'dzin dang / rtog pa'i rnal 'byor dang / lus rnam par dben pa dang / ngag rnam par dben pa dang / sems rnam par dben pa dang / kun rdzob kyi bden pa dang / don dam pa'i bden pa dang / zung du 'jug pa'i rim pa ste rnam pa
<p>112a.5</p>dgur gsungs pa yin no/ /gzhan dag gis ni las dang po pa dang ye shes cung zad dbang ba zhes bya ba la sogs pas bskyed pa dang / rdzogs pa'i rim pa rnam pa gzhan du gsungs pa yin no/ /kha cig gi ni rim pa bzhi la sogs pa rnam pa du mar gsungs te/ rim gyis
<p>112a.6</p>bslab par bzhed pa yin no/ /de yang snang ba'i phreng ba las/ sems can dang po'i las can rnams/ /dam pa'i don la 'jug pa'i phyir/ /thabs 'di rdzogs pa'i sangs rgyas kyis/ /skas kyi rim pa du mar gsungs/ /zhes bshad pa yin no/ /de ltar sgrub pa la gnas pa
<p>112a.7</p>de dag kyang yang dag pa'i lta ba ste/ phyin ci ma log pa'i blo sngon du 'gro bar bya'o/ /de yang ji skad du lha mo bzhis zhus pa las/ bskal pa bye ba brgyar yang ni/ /de nyid bral bas 'grub mi 'gyur/ /zhes gsungs pa yin no/ /de la lta ba ni sngar yul bshad pa'i skabs su
<p>112b</p>
<p>112b.1</p>bden pa gnyis mdor bstan pa yin no/ /lhag ma ni man ngag las ji lta ba bzhin du khong du chud par byed de/ phyag rgya chen po'i dngos grub kyi rgyu'i gtso bo yin pa'i phyir ro/ /de yang de kho na nyid bsdus pa las/ lta ba ngan cing chags med la/ /gsang ba 'di ni mi rigs so/ /
<p>112b.2</p>zhes gsungs pa yin no/ /de dag kyang brtul zhugs kyi rang bzhin sngags kyi spyod pa dang ldan pa de kho na nyid mthong zhing 'dod pa bzhin du dngos grub mchog tu 'byung bar 'gyur ro/ /de yang ji skad du/ mngon par byang chub pa las/ tshul khrims zin pa'i lta spyod rnam
<p>112b.3</p>gnyis ni/ /lag mthil bsnyal nas 'dag pa ji bzhin du/ /gcig gis gcig dag zin pa rnam gnyis dang / /ldan na byang chub 'thob par rgyal bas gsungs/ /spyod pa lta bral 'dam gyi glang chen 'dra/ /zhes gsungs pa dang / gzhan yang gsang ba 'dus pa
<p>112b.4</p>las/ sngags kyi spyod mchog spyod pa rnams/ /chos kyi yi ge mchog brnyes so/ /zhes gsungs pa yin no/ /de sngags kyi spyod pa ni mdor bsdu na rnam pa gnyis te/ kun du spyod pa dang sngags kyi spyod pa'o/ /de yang bla ma'i lung las shes par bya ba'i spyod pa'i dbye ba rnam
<p>112b.5</p>pa du ma'i gzhung snang bas 'dir bsdu ba ma byas pa yin no/ /de yang / spros bcas la sogs spyod pa yis/ /rnal 'byor pa ni 'dir slob bo/ /zhes gsungs pa yin no/ /gzhan yang spyod pa dang rjes su 'brel pa'i dam tshig dang / sdom pa dag kyang lhag pa'i tshul khrims
<p>112b.6</p>yin pas dngos grub thams cad kyi yan lag tu gyur pa yin no/ /de ni sdom pa'i tshul khrims dang / dge ba chos sdud pa'i tshul khrims dang / sems can gyi don byed pa'i tshul khrims dang rnam pa gsum du 'dus pa yin no/ /de yang ji skad du/ tshul khrims kyi ni bslab pa dang / /
<p>112b.7</p>dge ba'i chos ni sdud pa dang / /sems can don byed tshul khrims gsum/ /bdag gis brtan por gzung bar bya/ /zhes gsungs pa yin no/ /de dag kyang thog mar nyes pa 'byung ba'i gzhi dang / nyes pa lci ba dang / yang ba'i bye brag dang / nyes pa phyir bcos pa'i thabs
<p>113a</p>
<p>113a.1</p>la mkhas pa chen po dang / 'bring dang / chung ngu'i dbye bas shes bzhin dang ldan pas bsrung ba la mngon par brtson par bya'o/ /de yang dpal 'khor lo sdom pa las/ shin tu mnyam gzhag sgrub pa pos/ /rtag tu dam tshig bskyang bar bya/ /dam tshig
<p>113a.2</p>nyams pas dkyil 'khor du/ /dbang bskur dngos grub thob mi 'gyur/ /zhes gsungs pa yin no/ /de yang sngar snod du rung bar bya ba'i phyir skabs su gnang ba dang / bkag pa'i dgongs pa dang bcas par bshad pa yin no/ /de la dam tshig ni mdor bsdu na chags pa rnam pa
<p>113a.3</p>gsum ste/ dad pas lha la chags pa dang / gus pas slob dpon la chags pa dang / snying rjes sems can la chags pa yin no/ /de yang lha'i rnal 'byor ni rnam pa gnyis te/ zab pa dang rgya che ba'i skur grags pa yin no/ /de la zab pa ste spros pa'i mtha' thams cad spangs
<p>113a.4</p>pa'i ting nge 'dzin gyis ni de kho na'i don phyin ci ma log par myur du 'dod pa bzhin du mthong bar 'gyur gyis gzhan du ni ma yin no/ /de yang thams cad gsang ba'i rgyud las/ 'bras bu rgyus ni rgyas btab cing / /rgyu yang 'bras bus rgyas btab par/ /sgom gyi gzhan na dngos grub ni/ /
<p>113a.5</p>bskal pa bye bar 'byung mi 'gyur/ /zhes gsungs pa dang / rtog pa kun las btus pa las kyang / dag pa'i sems ni bzung gyur nas/ /rdo rje'i lus ni rnam bsgoms pas/ /brtan lus khong stong ma yin pas/ /rdo rje'i sku ni nges thob 'gyur/ /zhes gsungs pa dang / byang chub kyi
<p>113a.6</p>sems bshad pa las/ gang gis stong nyid mi shes pa/ /de yis thar pa'i skal can min/ /rmongs pa de ni 'gro drug gi / srid pa'i btson ra 'dir 'khyam 'gyur/ /zhes bya ba la sogs pa gsungs pa yin no/ /de la rgya che bsgoms pas ni tha mal pa'i 'du shes 'gog par
<p>113a.7</p>'gyur zhing / rnam par grol ba dang rjes su mthun par byin gyis brlabs pa yin no/ /de yang kun du bzang po sgrub pa'i thabs las/ tha mal rnam rtog rgyun las gzhan pa yi/ /srid pa'i sdug bsngal gzhan dag yod ma yin/ /zhes gsungs pa dang / dpal gsang ba 'dus pa
<p>113b</p>
<p>113b.1</p>las kyang / sku gsung thugs kyi rdo rje rnams/ /lus dang ngag sems bsgom pa ni/ /byang chub thams cad thob pa'i phyir/ /ye shes rdo rje dag gis bya/ /zhes gsungs pa dang / yang de nyid las/ mdor na phung po lnga rnams ni/ /sangs rgyas lngar ni rab tu
<p>113b.2</p>grags/ /rdo rje skye mched nyid dag ni/ /byang chub sems dpa'i dkyil 'khor mchog /sa ni spyan zhes bya bar grags/ /chu yi khams ni mA ma kI/ gos dkar ma dang sgrol ma ni/ /me dang rlung zhes bya bar grags/ /gzugs sgra la sogs sngags pa yis/ /lha
<p>113b.3</p>nyid du ni rnam par bsgom/ /zhes gsungs pa dang / dpal sangs rgyas thams cad dang mnyam par sbyor ba las kyang / bdag nyid sangs rgyas thams cad dang / /dpa' bo thams cad bdag yin no/ /de bas bdag nyid lhar sbyor bas/ /bdag nyid rab tu bsgrub
<p>113b.4</p>par bya/ /zhes gsungs pa dang / dgyes pa'i rdo rje las kyang / tha mal rnam rtog gnyen po'i tshul/ /sangs rgyas skur ni yongs brtags pa/ /lha yi skur ni goms byas na/ /des ni sna tshogs rgya chen 'grub/ /ces gsungs pa dang / dpa' bo gcig tu grub pa
<p>113b.5</p>las kyang / lha nyid gsang sngags tshul du ni/ /dngos grub thams cad stsol mdzad pas/ /sngags pa lha nyid bsgoms nas ni/ /de grub na ni de 'grub 'gyur/ /rim pa 'di yis 'di la ni/ /sa la sogs pa 'thob bo kye/ /zhes gsungs pa dang / gzhan yang / rdo rje
<p>113b.6</p>sems dpa' la sogs pa/ /lha rnams mngon du mthong ba las/ /bsod nams rtag pa ji lta ba/ /phyis byas pa yang de bzhin no/ /zhes bya ba la sogs pa gsungs pa yin no/ /de la gus pas slob dpon la chags par bya ba ni skyabs gsum yongs su gzung
<p>113b.7</p>ba'i rtsa ba yin te/ dngos grub thams cad ni gnas skabs gsum du/ slob dpon la rag las par gyur pa'i phyir ro/ /de yang ye shes grub pa las/ bla ma sangs rgyas chos gyur cing / dge 'dun yang ni de nyid de/ /'di la drin gyis shes gyur pas/ /de bas dkon mchog
<p>114a</p>
<p>114a.1</p>gsum yin no/ /zhes gsungs pa dang / gzhan yang sgyu 'phrul dra ba las/ /slob dpon ci 'dra bar lta zhe na/ bla ma sangs rgyas kun dang mnyam/ /de bas rtag tu rdo rje 'chang / /de bzhin gshegs pa rin chen tog /de ni ye shes rgya mtsho che/ /yid bzhin
<p>114a.2</p>nor bu rin chen sbyin/ /slob dpon gyi ni yon tan bzung / /skyon rnams nam yang ma yin no/ /yon tan gyis ni dngos grub cing / /skyon rnams kyis ni dngos grub nyams/ /de phyir kun nas rab bsgrims te/ /bsam yas 'bras bu smin byed pa/ /sangs rgyas 'bras bu
<p>114a.3</p>'dod pa yis/ /sems can dad pas de mchod cing / /zhes gsungs pa dang / gzhan yang rgyud thams cad kyi dgongs pa bsdus pa bla ma lnga bcu pa la sogs par gsungs pa yin no/ /de la snying rjes sems can la chags par bya ba ni theg pa chen po'i don la zhugs pa
<p>114a.4</p>rnams kyis thabs kyi mchog tu gsungs pa yin no/ /de yang mngon par byang chub pa las snying rje ni rtsa ba yin no zhes gsungs pa dang / gsang ba 'dus pa'i rgyud phyi ma las/ thabs ni byang chub sems dpa' yi/ /'gro la snying rje chen po ste/ /de yang dmigs pa'i bye brag gis/ /
<p>114a.5</p>rnam pa gsum du bshad pa yin/ /zhes bya ba la sogs pa gsungs pa yin no/ /de ltar bcom ldan 'das kyi gsung thams cad ni gdul bya'i dbang po mos pa dang skal ba tha dad pa la dgongs nas thugs rje chen pos gsungs pa yin no/ /de yang ji skad du/ bsam pa gang dang gang gis
<p>114a.6</p>ni/ /mi rnams yid ni yang dag sbyor/ /des ni de yi rang bzhin 'gyur/ /sna tshogs nor bu ji bzhin no/ /zhes gsungs pa lta bu'o/ /de la dbang po dman pa'i don du ni mngon par mtho ba'i theg pa dang nyan thos dang rang sangs rgyas kyi sde snod gsungs pa yin no/ /de yang / nyan thos rnams ni
<p>114a.7</p>'jug pa'i phyir/ /sdug bsngal stsogs bden nyid gsungs pa/ /med du zin kyang thugs rje yis/ /bdag yod ces gsungs lta bu yin/ /zhes gsungs pa yin no/ /dbang po 'bring gi don du pha rol tu phyin pa'i theg pa'i sde snod gsungs pa yin no/ /de yang ji skad du/ thub pa chen
<p>114b</p>
<p>114b.1</p>po'i chos rnams kyi/ /phung po brgyad khri bzhi stong la/ /gang gis de nyid mi shes pa/ /de yi thams cad 'bras bu med/ /ces gsungs pa lta bu'o/ /de la dbang po rnon po'i mos pa dang skal ba dang ldan pa rnams kyi phyir ni gsang sngags kyi theg pa'i sde snod gsungs pa yin no/ /
<p>114b.2</p>de yang bya ba'i rgyud la sogs pa dang po gsum gyis rnal 'byor pa'i sems sbyangs shing de kho na mthong bar 'gyur ba dang 'brel pa'i tshogs yongs su bsags nas gong nas gong du lam sbyangs te/ rnal 'byor bla na med pa'i rim pas de kho na'i don la 'jug par 'gyur ba yin no/ /de
<p>114b.3</p>yang ji skad du/ yul dus la sogs bstan pa ni/ /mun du bsgribs pa rnam 'khod pas/ /de dag nges par gzung ba'i phyir/ /cho ga 'di ni bstan pa yin/ /zhes bstan pa yin no/ /de la rnal 'byor bla na med pa'i rgyud kyi rim pa'i smin pa dang / grol bar byed pa'i lam gyis ni
<p>114b.4</p>dka' ba med par myur du 'bras bu 'dod pa bzhin 'grub par 'gyur ro/ /de nyid tshigs su bcad pa ni/ /rigs dang brtul zhugs skye gnas yan lag ris/ /las dang nyon mongs yul dus 'ching ba med/ /ces bya ba yin no/ /de yang dpal gsang ba 'dus pa las/ mtshams
<p>114b.5</p>med pa la sogs pa yi/ /sdig pa chen po byed pa yang / /theg pa bla na med pa yi/ /theg mchog 'di la 'grub par 'gyur/ /zhes bya ba la sogs pa gsungs pa yin no/ /de lta bas na rnal 'byor pa snod du gyur cing de kho na nyid kyi man ngag dang ldan pa rnams la ni rig pa'i gnas
<p>114b.6</p>lnga la yongs su sbyang ba ma byas kyang dngos grub rnam pa gnyis ji ltar 'dod pa bzhin du 'byung bar 'gyur ro/ /de yang ji skad du/ gsang sngags smra rnams mang du ni/ /spros te smra bas ci zhig bya/ /khyad par du ni sems bsgrubs te/ /sems las rdzogs pa'i byang chub 'byung / /zhes
<p>114b.7</p>gsungs pa dang / gzhan yang / gang zag ji tsam yon tan chung bas kyang / /lhag pa'i bsam pas bskul nas byang chub 'thob/ /ces gsungs pa dang / nyal lam yang na 'dug pa'am/ /'chag pa'am yang na ci dgar gnas/ /dgod pa'am rab tu smra ba'am/ /gang dang
<p>115a</p>
<p>115a.1</p>gang du ji ltar gnas/ /rang lhar sbyor ba'i bdag nyid can/ /bsod nams chung yang 'grub par 'gyur/ /zhes gsungs pa dang / bsod nams chung ba'ang sangs rgyas mchod/ /bsgrubs na dngos grub thob par 'gyur/ /zhes gsungs pa yin no/ /kye ma'o/ /
<p>115a.2</p>bde bar gshegs pa mya ngan 'das nas ring zhig lon/ /rgyal sras dam chos 'dzin pa rnams kyang dus kyis mi snang 'gyur/ /snyigs ma'i dus kyi tha mar gyur pas sde snod phal cher nub/ /des na dman pa'i 'jig rten 'di ni skyabs med dmus long bzhin/ /dmyal ba lta bur
<p>115a.3</p>sdug bsngal gyur kyang 'khrul pas bde bar 'dzin/ /yi dgas lta bur 'byor pas phongs kyang phun sum tshogs par sems/ /dud 'gro lta bur rmongs par 'gyur kyang blo yis mngon par dregs/ /lus srog rlung bzhin g.yo bar mthong yang 'chi ba'i 'jigs pa med/ /de ltar bstan
<p>115a.4</p>pa nyam chung 'khrul zhing mi lus thob pa'i tshe/ /dka' ba'i dus su phrad pas bsgrubs na 'bras bu mchog tu 'gyur/ /'gro kun bde gshegs snying po yod pas bdag gzhan phan pa'i phyir/ /don la brten nas dus dang sbyar te sgrub la brtson par bya'o/ /zab cing rgya che'i rang bzhin
<p>115a.5</p>theg pa mchog don la/ /mos pa yod kyang rmongs sdig mi dge'i grogs bcas kyis/ /spang dang blang ba'i rang bzhin mngon par mi rtogs pas/ /dang po'i las can rnams la rnam bsdus don du 'gyur/ /gang dag dbang po dman zhing thos pas phongs pa dang / /rnal 'byor don
<p>115a.6</p>la brtson pas rgyas bshad yul min dang / /mi shes log par rtog dang the tshom bzlog pa'i phyir/ /mdor bsdus 'di ni bdag gis dri med lung bzhin bris/ /rnal 'byor bla na med pa'i rgyud kyi don la 'jug pa bsdus pa slob dpon shrad+d+hA ka ra warmas mdzad pa rdzogs so// // 
<p>115a.7</p>rgya gar mkhan po shrad+d+hA ka ra wa rma dang / lo tsA ba dge slong rin chen bzang pos bsgyur ba'o//[ ]@##//rdo rje theg pa'i mtha' gnyis sel ba bzhugs/ @##/ /sangs rgyas la phyag 'tshal lo/ /theg mchog rdo rje'i theg pa la/ /sgro 'dogs pa dang skur pa yi/ /mtha'
<p>115b</p>
<p>115b.1</p>gnyis rnam par spang ba'i phyir/ /gsang ba'i grub mtha' dbye bar bya/ /dang por re zhig lung gi gsang sngags kyi theg pa thub pa'i bka' nyid du bstan te/ 'phags pa yongs su mya ngan las 'das pa las/ bstan bcos sam rig sngags sam/ gsang sngags gang ci yang
<p>115b.2</p>rung ba de dag thams cad ni rdzogs pa'i sangs rgyas kyis gsungs pa yin par shes par gyis shig ces gsungs so/ /yang 'phags pa gsang ba lung bstan pa'i mdo las/ rgyu la sbyor ba rgyu yi chos/ /'khor lo shin tu bskor byas nas/ /'bras bu'i theg pa nye
<p>115b.3</p>lam zhig /ma 'ongs pa na 'byung bar 'gyur/ /zhes bya ba la sogs pa gsungs so/ /de bzhin du 'phags pa lhag pa'i bsam pa bskul ba'i mdo las kyang / byang chub sems dpa' drug cu ma 'ongs pa'i dus na bstan dang gsang sngags la mkhas pa 'byung bar
<p>115b.4</p>'gyur bar lung bstan te/ de bas na thun mong gi lung nyid las gsang sngags kyi theg pa sangs rgyas kyi bka' nyid du grub bo/ /rigs pas kyang grub ste/ bden pa rnam pa gnyis la gnas shing bdag dang gzhan gyi don bsgrub pa'i phyir ro/ /da ni gsang sngags kyi che ba nyid
<p>115b.5</p>brjod pa'i mtshan bstan te/ dbyer med pa dang / 'bras bu nyid lam du gyur pa dang / thabs kyi che ba nyid dang / shin tu gsang bar bya ba'i phyir rdo rje'i theg pa dang / 'bras bu'i theg pa dang / thabs kyi theg pa dang / gsang ba'i theg pa zhes bya'o/ /de dag kyang thabs kyi
<p>115b.6</p>theg pa nyid las byung ba'i/ /de ni thabs kyi che ba zhes bya ba de nyid la bstan te/ gsang sngags kyi theg pa 'di pha rol tu phyin pa'i theg pa chen po dbu ma las kyang khyad par ci yod pa bstan te/ dmigs pa bla na med pa la dmigs pa'i thabs dang / sgrub pa bla na med pa dang / ye
<p>115b.7</p>shes bla na med pa dang / brtson 'grus bla na med pa dang / gdul bya ma lus pa 'dzin par nus pa dang / nyon mongs pa byin gyis rlob pa dang / byin gyis rlob pa myur ba dang / myur du 'byung ba dang / nyon mongs pa spong ba dang / bsam pa bla na med pa dang / spyod pa bla na med pa'i thabs
<p>116a</p>
<p>116a.1</p>mkhas pa ste/ de ltar thabs mkhas pa nyid rnam pa bcu gcig gis khyad par du 'phags so/ /de la ji ltar na dmigs pa bla na med pa la dmigs pa'i thabs mkhas pa yin zhe na/ lam der ni 'phags pa shes rab kyi pha rol tu phyin pa 'bum pa dang / sdong
<p>116a.2</p>po bkod pa la sogs pa dmigs pa yin la/ lam 'dir ni de dag tu ma grags pa dpal dgyes pa'i rdo rje 'bum phrag lnga pa dang / dpal gshin rje dgra nag po 'bum nyi khri lnga stong pa dang / dpal nam mkha' dang mnyam pa 'bum pa la sogs pa thun mong ma yin pa'i
<p>116a.3</p>dmigs pa la dmigs pa'i phyir ro/ /sgrub pa bla na med pa ni lam der lus kyi bkod pa thos nas mngon sum ma yin pa'i don byed nus pa ltar 'dir ni der ma thob par ting nge 'dzin thob pas mngon sum ma yin pa'i don byed par nus pa'o/ /sems gnas par byed pa'i ting nge
<p>116a.4</p>'dzin khyad par can la brten pas/ rgyu dang ngo bo nyid dang / las dag las ye shes kyi rgyu myur ba nyid bla na med pa'o/ /dam tshig gi dbang gis brtson 'grus chen po rang dbang med par brtsam pas brtson 'grus bla na med pa'o/ /rigs ngan sme sha can la sogs/ /gsod pa don
<p>116a.5</p>du gnyer ba yang / /zhes bya ba la sogs pas gdul bya theg pa gzhan las spangs pa yang 'dir snang bas na gdul bya ma lus pa 'dzin par nus pa'o/ /lha'i kha dog dbyibs kyi dam tshig dang thams cad yul khyad par can du byas pas nyon mongs pa rang bzhin gyis spong
<p>116a.6</p>bas nyon mongs pa spong ba bla na med pa'o/ /mchod pa'i rang bzhin dang bde ba la brten pa'i rdzogs pa'i rim pas nyon mongs pa byin gyis rlob pa'o/ /lam der/ de bzhin gshegs pas dbang bskur ba/ /sa la zhugs nas thob par 'gyur/ /zhes gsungs pa lta bu ma yin gyis/ 
<p>116a.7</p>thabs mkhas pa la brten pas da lta nyid du nas/ de bzhin gshegs pa rnams byin gyis rlob pas na byin gyis rlob pa myur ba'o/ /snga ma dang phyi ma'i khyad par la gnas pa de ni ches myur bar 'khor ba las 'byung bas na myur du 'byung ba ste/ dpal mchog dang po dang gsang ba'i
<p>116b</p>
<p>116b.1</p>mdzod las ji skad gsungs pa/ byang chub sems dpa' tshe bcu drug gis de bzhin gshegs pa'am rdo rje 'chang ba'i dngos grub thob po zhes pa dang / de yis skye ba bdun la ni/ /ma bsgrubs par ni dngos grub 'thob/ /ces so/ /yang gzhan las/ sangs rgyas tshe gcig gis
<p>116b.2</p>'thob bo/ /la sogs pa gsungs pa'o/ /bsam pa bla na med pa ni/ /sku gsung thugs la sbyor ba ste/ /de yang sku la sbyar bas ni yon tan bzhi bskyed de/ tha mal pa'i spros pa'i bag chags myur du ldog pa dang / las kyi rnam par smin pa myur du 'dod pa dang / bsod nams kyi tshogs chen po
<p>116b.3</p>skye ba dang / chos bdag med pa la rang bzhin gyis 'jug pa'o/ /de yang ji ltar zhe na/ tha mal pa'i rtog pa bzlog ste sangs rgyas kyi sku la gnas pas thog ma med pa'i dus can gyi lus dang ming dang rigs la sogs pa'i rtog pa myur du ldog pa'o/ /lha'i sku de ni zhi gnas dang lhag
<p>116b.4</p>mthong du 'brel pa'i lam gyi mchog yin la/ ting nge 'dzin de gnyis thob na sngon gyi las kyi 'bras bu myur du ldog pa ste/ ji skad du rnam par snang mdzad mngon par byang chub pa las/ rnam par smin pa 'dir smin pa/ /las rnams kyi ni 'bras bu thob/ /gang gi tshe na grub pa thob/ /
<p>116b.5</p>de yi tshe na las rnams bzlog /sems ni rang dngos med phyir dang / /'bras bu rgyu rnams spangs pa'i phyir/ /las kyi skye ba rnams las thar/ /skye ba nam mkha' lta bu yin/ /zhes gsungs so/ /sangs rgyas rjes su dran pa dang / sangs rgyas la shes nas dad par 'gyur ba dang / 
<p>116b.6</p>longs spyod rnams rtag tu mngon par 'gyur bas bsod nams kyi tshogs chen po skye ba'o/ /lha'i sku bsgom pa mngon du gyur pa na chos thams cad rang gi sems snang ba tsam du shes par 'gyur ba la/ yang sems de yang ma grub par shes pa 'byung ba'i phyir dang / gzhan yang
<p>116b.7</p>bsod nams dang ldan pa'i sems kyi rgyud la ye shes skye bas na bsod nams nyid ye shes kyi rgyu lta bur gnas pa ste/ ji skad du 'phags pa rgya cher rol pa las/ bcom ldan 'das byang chub chen po brnyes nas gsungs pa/ bsod nams ldan pa'i mi yis bsam pa rnams kyang
<p>117a</p>
<p>117a.1</p>'grub/ /ces pa la sogs pa bsod nams nyid sangs rgyas pa'i rgyur bsngags pa'o/ /de bas lha'i bsgom pa de/ chos bdag med pa'i don la rang bzhin gyis 'jug par byed do/ /gsung la sbyar bas ni yon tan bcu gnyis skyed de/ rgyal ba'i bka' dam
<p>117a.2</p>pa bton par 'gyur ba dang / chos rjes su dran par 'gyur ba dang / chos la shes nas dad par 'gyur ba dang / ngag bden pa'i tshig 'grub pa dang / shes rab dang ldan pa'i thabs dang ye shes dang dran pa thob pa dang / ting nge 'dzin rtse gcig pa 'thob pa dang / 'phags pa
<p>117a.3</p>mchod par 'gyur ba dang / 'gro ba'i don byas par 'gyur ba dang / lha nye zhing grub pa myur bar 'gyur ba dang / chos thams cad yi ge'i sgyu 'phrul du dbang sgyur bar 'gyur ba dang / sgra thams cad brag ca dang 'dra ba'i shes pa skye ba dang / chos bdag med pa la rang bzhin gyis 'jug
<p>117a.4</p>par 'gyur ba'o/ /de yang ji ltar zhe na/ de bzhin gshegs pa'i gsang ba'i snying po'i 'bru gcig pa zhig lan cig bton pas zab cing rgya che ba'i mdo sde dag bton pas kyang bskrun du med pa'i yon tan 'thob pas na bka' dam pa bton pa'i yon tan yod do/ /gsang sngags
<p>117a.5</p>kyi mthu yang dang yang du dran par 'gyur ba dang / de'i mthu la yid ches shing dang ba'i dad pa 'byung bas na chos rjes su dran pa dang / chos la shes nas dad par 'gyur ba'o/ /bzlas pa grub pa'i gsang sngags kyi tshig las su yang mi 'da' bas na/ ngag bden pa'i tshig grub pa'o/ /
<p>117a.6</p>gsang sngags dang rig sngags dang gzungs sngags dag gi mthu ni shes rab dang thabs dang / shes rab dang ye shes dang / shes rab dang dran pa thob par byed pas na yon tan de gsum thob pa'o/ /de yang lha pho'i ni gsang sngags/ mo'i ni rig sngags/ sngags gcig nyid lha pho mo
<p>117a.7</p>gnyi ga'i sngags su 'gyur ba ni gzungs sngags so/ /yang sngags gcig nyid la de gsum char tshang ba dang / lha gcig nyid la sngags de gsum char tshang ba yang yod la/ rig sngags dang gzungs sngags gnyi ga lha mor gzhag pa yang yod pas thams cad du ni gcig
<p>117b</p>
<p>117b.1</p>tu ma nges so/ /bzlas pa'i sngags kyi rnam par rtog pa'i rnam pa blo la snang ba rtse gcig pa de rdo rje bzlas pa la sogs pas thob pa/ de thob pa ni ting nge 'dzin rtse gcig pa yin pas na/ yon tan de thob bo/ gsung yig 'bru las 'od zer 'phros pas mchod par gyur pa des
<p>117b.2</p>'phags pa mchod pa dang / 'gro ba'i don ci rigs su byed pas na yon tan de gnyis 'grub po/ /spro bsdu dang bzlas pa'i mthus sgrib pa byang zhing sgrib pa byang ba na nye bar bya ba nye zhing bsgrub par bya ba 'grub pas na lha nye zhing grub pa myur ba'i yon tan 'thob bo/ /gsung yig
<p>117b.3</p>'bru la dmigs pa thob pa ni snang ba thams cad yi ge'i rang bzhin du mthong ba dang / yi ge'i sgyu 'phrul ston par nus pas na chos thams cad yi ge'i sgyu 'phrul du dbang sgyur bar nus pa'i yon tan 'thob bo/ /bzlas pa byed pa'i dam tshig ni sgra nyid brag ca lta bur shes par bya
<p>117b.4</p>ba yin pas na rang bzhin gyis 'dris pa'i dbang las sgra thams cad brag ca ltar shes pa'i yon tan 'grub bo/ /bzlas pa'i dmigs pa thob pa na chos thams cad rang gi sems snang ba tsam du shes par 'gyur la/ sems de yang rang bzhin med par shes par 'gyur ba'i
<p>117b.5</p>phyir dang / snying po 'di lan cig brjod pas kyang sdig pa thams cad nges par bsreg go zhes bya ba la sogs pa gsungs pas na/ bzlas pa ni sgrib pa zad par byed la/ de zad pa na de'i sems la rang bzhin gyis ye shes skye ba ste/ de bas na bdag med pa'i don la rang
<p>117b.6</p>bzhin gyis 'jug pa'i yon tan 'grub po/ /thugs la gnas pas ni yon tan thams cad bskyed pa ste/ de yang sngags pa dag gi thugs la sbyor ba ni/ dus dang gnas skabs thams cad du chos thams cad sgyu ma dang 'dra bar blta ba dang / mi 'bral bar gnas pa yin te/ 
<p>117b.7</p>ji skad du gsungs pa/ mang du smra ba ni 'dir ci dgos/ rdo rje theg pa'i de nyid ni/ /rnal 'byor pa yis gang gang dmigs/ /de dang der ni sgyu mar blta/ /zhes so/ /de ltar kun nas nyon mongs pa dang rnam par byang ba'i chos thams cad la sgyu ma dang 'dra bar blta ba dang / ma bral bas
<p>118a</p>
<p>118a.1</p>nyon mongs pa tshegs med par spong ba dang / dge ba la rlom sems la sogs pa 'dor la/ de nyid kyis de'i 'jig rten dang 'jig rten las 'das pa'i phun sum tshogs pa ma lus pa thob pas na thugs la gnas pa'i yon tan de 'thob bo/ /de lta na/ de nyid dbu ma
<p>118a.2</p>dag kyang 'dod pa nyid/ /bdag ni mnyam par gzhag ce'am langs zhes rlom sems med/ /ces pa dang / ji ltar dug dang 'dres pa'i kha zas bzang za ba/ /dkar po'i chos la dmigs pa'ang rgyal bas de 'drar gsungs/ /zhes bya ba la sogs pas dus dang gnas
<p>118a.3</p>skabs thams cad du kun nas nyon mongs pa dang rnam par byang ba'i chos thams cad sgyu ma dang 'dra bar blta bar gsungs kyi de las gzhan du ma yin no zhe na/ de ni bden mod kyi 'on kyang lam der ni sdom pa'i dbang du byas te/ de ltar ma bltas na sdom pa 'di nyams pa zhes
<p>118a.4</p>ma bzhag la/ de nyid kyis de dag shin tu g.yel bas brgya lam na shes pa de 'byung ba dang 'dra ba yin la/ lam 'dir ni sku gsung thugs kyi dam tshig las shes pa de dang ma bral na thugs kyi dam tshig las nyams par bzhag pas na dam tshig nyams pas 'jigs pa
<p>118a.5</p>bskul te/ rtag tu ting nge 'dzin de dang 'bral bar mi byed cing bral bar spyad pas ni yang bag yod pas sdom zhing 'chags pa la yang sbyor ba na rtag tu mi 'bral ba ste/ de bas na ji ltar de bzhin gshegs pa'i thugs dngos por 'dzin pa las rtag par dben pa ltar sngags
<p>118a.6</p>pa'i shes pa yang rtag par dngos por 'dzin pa las grol zhing sgyu ma dang 'dra bar rang bzhin gcig pa las mi phyed pas 'di rdo rje'i theg pa zhes bya la/ lam gzhan pas myur ba yang yin no/ /de bas na theg pa chen po 'di ni dbang po rnon po'i dbang du byas pa yin no/ /de'i phyir
<p>118a.7</p>gsungs pa/ rgyal ba'i gzhi rnams ma thob kyang / /yid brtan par ni 'gyur ma yin/ /ji srid sa brgyad la gnas par/ /theg pa dman 'jigs de la yod/ /gsang ba'i dkyil 'khor chen po 'dir/ /rgyal ba'i sras po rab nges na/ /yid nges par ni gyur pa yis/ /theg
<p>118b</p>
<p>118b.1</p>pa che la gzhol ba yin/ /zhes so/ /spyod pa bla na med pa ni mi mthun pa'i spyod pa gsum spangs pa ste/ de la nus pa chung bar byed pa'i spyod pa ni/ dka' thub sdom pa mi zad pa/ /bsten pas grub par mi 'gyur gyi/ /'dod pa'i longs spyod thams cad la/ /brten nas myur
<p>118b.2</p>du 'grub par 'gyur/ /zhes gsungs pa ste/ lus 'di ni shin tu gsos shing stobs yod par byas la yid shin tu dga' bar byas te/ de nas de gnyis shin tu drag par dge ba spyad pas tshar gcad kyis/ lus nyam chung ba dang yid mi dga' bas ni rnal 'byor ga la 'grub/ blo'i
<p>118b.3</p>stobs chung ba dag ni lus shin tu gsos shing stobs can du byas kyang dge bas tshar gcod par mi nus kyi/ 'dod chags kyi mtha' la sogs par gyur du dogs nas sbyangs pa'i yon tan la sogs pa bsten par gsungs so/ /'dir ni blo'i stobs yod pa dag la dgongs pas longs
<p>118b.4</p>spyod nyid gnang ngo / /dge bas tshar gcod par mi nus pa ni sngags pa nyid kyang ma yin no/ /longs spyod kyang ma gnang ba nyid yin no/ /g.yeng bar byed pa'i spyod pa ni/ /gal te byang chub mchog 'dod na/ /glegs bam bklag par mi bya zhing / /mchod rten bskor ba mi bya'o/ /byas na
<p>118b.5</p>byang chub rnyed par dka'/ /zhes bya ba la sogs pa gsungs te/ 'dod pa'i 'bras bu byang chub sgrub pa la rgyu'i gtso bo ni/ sems yin pas dang por ni/ sems tshar gcad cing bya ba gzhan gtsor mi bya'o/ /sems la dbang ma thob pa dag ni glegs bam bklag pa la
<p>118b.6</p>sogs pa lus dang ngag gi bya ba spyod pa na sems g.yeng bar 'gyur bas bya ba thams cad btang ste/ ci bder gnas pas sems legs par blta ste/ sems kyi dmigs pa thob nas nyon mongs pa rags pa gcod pa'i dbang thob pa na bya ba phyi rol pa spyad pa'am/ yang na sems
<p>118b.7</p>stong pa nyid 'ba' zhig bsgom pas chog gi lus dang ngag gi bya ba ni dgos te/ rnam par snang mdzad mngon par byang chub pa las/ mtshan mar bcas pas mtshan bcas kyi/ /dngos grub rgyal ba dam pa bzhed/ /mtshan ma med la gnas pa ni/ /mtshan mar bcas pa'ang
<p>119a</p>
<p>119a.1</p>grub tu rung / /de bas rnam pa thams cad du/ /mtshan ma med la gnas par bya/ /zhes gsungs so/ /slob dpon ye shes snying pos kyang bden pa gnyis rnam par 'byed pa'i 'grel pa las/ chos kyi dbyings rtogs na 'jig rten dang 'jig
<p>119a.2</p>rten las 'das pa'i chos thams cad bos pa bzhin du 'du ste/ zad pa shes pa zag bcas kyang / /zhes pa'i lung dang ldan par bshad do/ /de bas na/ bdag gi nyon mongs pa spang ba dang / gzhan gyi don rtsol ba dang bcas pa 'byung bar bya ba la ni stong pa nyid 'ba'
<p>119a.3</p>zhig bsgom pa'am/ dang por sems 'ba' zhig dbang du byas la de'i rjes la bya ba gzhan spyad pa 'di ni thabs kyi mchog go/ /'di ni kr-i ya dang / yo ga dang / u pa yo ga dag la med pas/ rnal 'byor chen po'i tshul spyod pa rnam pa gsum las spros pa med pa'i
<p>119a.4</p>spyod pa'am/ shin tu spros pa med pa'i spyod pa dang mthun pa'o/ /dngos por 'dzin pa'i spyod pa ni/ /sha lnga dang ni bdud rtsi lnga/ /rnam rtog spang phyir ci rigs bsten/ /zhes brjod pa ste/ 'di ni gtsang ba'o/ /'di ni mi gtsang ba'o zhes rtog pa nyid 'ching ba yin pa'i phyir
<p>119a.5</p>sdig pa med pa'i sha shin tu smad pa mi dang rta dang / ba lang dang / khyi dang / glang po che dag dang / thabs kyis zin par spyod pa dag gis 'chi ba zlog pa'i bdud rtsi khu ba dang / khrag dang / bshang ba dang / gci ba dang / mi'i sha dag ci rigs pa'i tshul gyis stong par bsam zhing / 
<p>119a.6</p>yang de dag nyid lha'i bdud rtsi ltar bsams nas/ chags pa med par spyad na rim gyis mi gtsang ba dang / gtsang ba'i rnam par rtog pa mi 'byung la/ de'i tshe chos thams cad la tha dad pa'i rtog pa 'byung ba brdzun yin par nges pa'i shes pa 'byung ba dang / mi ma yin pa kha cig de
<p>119a.7</p>nyid kyis de la yongs su dga' ba 'byung zhing chos bzhin du skyob pa dang de'i gdams ngag 'dzin par 'gyur ba yod do/ /sha lnga bdud rtsi lnga ni mtshon pa ste/ yul gang na sha la sogs pa mi gtsang bar 'dzin pa de dag de nyid la ma chags par spyod do/ /mnyam pa'i shes pa mthong ba na bdag gi
<p>119b</p>
<p>119b.1</p>don du de dag spyad par bya mi dgos so/ /'di ni spyod pas myur ba'o/ /de ltar thabs mkhas pa bcu gcig po 'di dag gis 'phags pa na 'di thabs kyi theg pa zhes bya'o/ /theg pa chen po'i yang chen po zhes bya'o/ /thabs myur ba dang / sla ba dang / mang ba dang / mkhas pa zhes bya'o/ /gang
<p>119b.2</p>yang / don gcig nyid na'ang ma rmongs dang / /thabs mang dka' ba med phyir dang / /dbang po rnon po'i dbang byas pas/ /sngags kyi bstan bcos khyad par 'phags/ /zhes bshad pa dang / dmigs pa rnam par dag pa dang / /grogs kyi mthu dang spyod pa yis/ /blo ldan rnams
<p>119b.3</p>kyi theg pa ni/ /chen po'i chen po nyid du bsgrags/ /zhes pa la sogs pas theg pa 'di'i che ba nyid brjod pa yang tshul snga ma dag nyid du 'dus par blta'o/ /mdor bsdus pa 'di brjod de/ gsang sngags ni gnyis te/ ngo bo nyid kyi gsang sngags thabs dang shes rab gnyis su
<p>119b.4</p>med pa dang / btags pa'i gsang sngags lha dang sngags dang phyag rgya dang phrin las dang ting nge 'dzin gyi tshogs dang mchod pa dang / bstod pa la sogs pa'o/ /de'i dbang gis gdul bya yang gnyis te/ mchog dang mchog ma yin pa'o/ /mchog gis ni sngar bshad pa'i thabs
<p>119b.5</p>bcu gcig po ma lus pa bsgrub bo/ /mchog ma yin pas na re zhig rnam par byang ba'i sgo khyad par can la zhugs pa tsam las thabs de dag bsgrub par nus pa ma yin no/ /'on kyang de la yang brnyas par mi bya ste/ ji ltar gsungs pa/ dper na mar gyis gang ba'i snod/ /me yi dbus
<p>119b.6</p>su bzhag gyur na/ /mar sar steng du zhu 'gyur zhing / /snod kyi dri ma 'jig par 'gyur/ /de bzhin shrI he ru ka yi/ /mtshan gyis sdig pa 'jig par 'gyur/ /zhes dpal bde mchog phyi ma'i phyi ma las so/ /'di ni skur pa spang ba'o/ /'bras bu yang dag par 'grub pa dang / las la ni
<p>119b.7</p>khyad par med de/ ji srid nam mkha' khyab par sangs rgyas thams cad kyi ye shes kyis khyab la/ ji srid ye shes kyis khyab pa de srid skus khyab pa'i phyir dang / dang po sems can ma lus pa dang / zhing ma lus pa sbyang ba'i phyir zhugs pa dang / spangs pa dang / ye shes la khyad med pa dang / 
<p>120a</p>
<p>120a.1</p>slob pa'i gnas skabs na yang sa dang po man chad/ bgrod pa tha dad pa srid kyang / sa dang po chos kyi dbyings mthong nas/ lam ma lus pa rang bzhin gyis nges par shes pa'i phyir ro/ /'di ni sgro 'dogs pa spang ba'o/ /de ltar gzhung 'di bkod pas bdag /spros dang bral
<p>120a.2</p>ba'i gnas thob shog /'gro ba'ang mtha' gnyis bral ba yi/ /lam du myur du 'jug par shog /rdo rje theg pa'i mtha' gnyis sel ba zhes bya ba slob dpon dz+nyA na shrIs bkod pa rdzogs so//[ ]@##/ /rgya gar skad du/ tat+t+wa mArgA daR+sha na nA ma/ bod skad du/ de nyid
<p>120a.3</p>mthong ba'i lam zhes bya ba/ spyan ras gzigs mgon de la phyag 'tshal lo/ /zhi zhing 'byor pa 'gro mgon thugs rje can/ /ri khrod zhabs la gus pas phyag 'tshal te/ /ston las rje yis byin brlabs rgyud kyi don/ /zhabs kyi rdul la ma reg chos 'di ni/ /dad brtson ldan dang bdag
<p>120a.4</p>nyid brjed 'jigs pas/ /de nyid mthong ba'i lam 'di 'dir bshad bya/ /thams cad mkhyen pas 'di gsungs pa/ /gdul bya'i rim pas gzhag pa ste/ /dang por gso sbyong sbyin par bya/ /de rjes bslab pa'i gnas bcu nyid/ /de nas bye brag smra la bslab/ /mdo sde pa yang de nas
<p>120a.5</p>bstan/ /rnal 'byor spyod pa de bzhin te/ /de nas dbu ma pa yang bstan/ /sngags kyi rim pa kun shes nas/ /dgyes pa'i rdo rje'i dbang bskur sbyin/ /dgyes rdor rgyud nas de bstan pas/ /gso sbyong gnas bcu bye brag dang / /chung ba'i mdo sde nyan thos lam/ /theg pa chen po'i
<p>120a.6</p>mdo sde dang / /rnal 'byor spyod dang dbu ma'i chos/ /sngags gzhan dgyes rdor brjod pa nyid/ /bde ba'i lam dang 'bras bur bsngags/ /de la dang po nyan thos dang rang sangs rgyas pa dbang po rnon pos/ mdo dang 'dul ba ltar yang shes par bya'o/ /'dir rgyud ltar skal ba dang
<p>120a.7</p>ldan pas bla ma mnyes pas bsgrub ste/ de yang dang po/ thabs 'di rdzogs pa'i sangs rgyas kyis/ /skas kyi rim pa lta bur gsungs/ /zhes pas theg pa gsum la bslabs par bya ste/ nyan thos dang / rang sangs rgyas gnyis la 'jug par 'dod pas dang po gso sbyong bya ba dang / 
<p>120b</p>
<p>120b.1</p>gnyis pa bslab pa bsrung ba dang / gsum pa chos la bslab pa'o/ /de yang byams pas zhus pa'i mdo las/ dang po skyabs dang gso sbyong bya/ /gnyis pa bslab pa'i rim pa bzhin/ /gsum pa chos dag de la bstan/ /zhes pas so/ /skyabs la bdun te/ dang po dang / lus
<p>120b.2</p>ngag yid kyi sbyor ba dang / rten dang / de la mchod pa dang / dus dang / yon tan dang / mi nyams par bya ba'o/ /dang po la gnyis te/ shes pa dag pa'i mkhan po dang / slob dpon no/ /sbyor ba ni lus gus pa dang / ngag 'jam pas brjod pa dang yid chos la dag pa dang gsum mo/ /
<p>120b.3</p>rten mchog tu gyur pa ni dkon mchog go/ /rten la mchod pa ni ci 'byor pa'i mchod pas lus dbul ba'o/ /dus ni 'di nas zhes pa dang / ji srid 'tsho'i bar gnyis so/ /yon tan ni sngon gyi sdig pa thams cad 'byang zhing phyi ma'i sdug bsngal thams cad zad pa bde ba'o/ /mi
<p>120b.4</p>nyams par bya ba la gsum ste/ sangs rgyas la skyabs nas 'jig rten pa'i lha spangs pa dang / chos la skyabs nas srog mi gcod pa dang / dge 'dun la skyabs nas mu stegs dang mi 'grogs pa'o/ /bslab pa bsrung ba la gnyis te/ rten dang bslab pa dngos so/ /rten la
<p>120b.5</p>gsum ste/ gzhan las skye ba dang / rang las skye ba dang / gnyi ga las skye ba'o/ /gzhan las skye ba la gsum ste/ mkhan po dang slob dpon te/ dang po bar chad med pas tshul khrims thob pa dang / nus pa dang ldan pas sdom pa la gnas pa dang / bdag dang gzhan gyi nyes
<p>120b.6</p>pa 'chos dgos pas mkhas pa ste/ de gsum dang ldan pa las bslab pa skye'o/ /rang las skye ba la gnyis te/ spyi dang bye brag go/ /spyi la drug ste/ 'gro ba khyad par 'phags pa ni mi tsam ma yin te/ gling khyad par du 'phags pa'i gling 'di tsam yin te/ rigs khyad par du
<p>120b.7</p>'phags pa rgyal rigs dang / bram ze'i rigs dang / rje'u'i rigs so/ /rigs tsam ma yin te/ gzugs khyad par du 'phags pa skyes pa dang bud med tsam yin te/ lus khyad par 'phags pa dbang po tshang ba tsam gyis mi chog ste/ shes pa dang sems khyad par du 'phags pa rgan
<p>121a</p>
<p>121a.1</p>gzhon spangs nas lus dar ba'o/ /bye brag spyi dang ldan pa des nam blangs pa'i dus der skye'o/ /gnyi ga las skye ba la gsum ste/ mkhan slob la the tshom med pa dang / chos dang chos kyi yon tan la the tshom med pa dang / bslab pa bsrungs pa dang thob par the tshom med
<p>121a.2</p>pas skye'o/ /bslab pa dngos la brgyad de/ rten gyi khyad par gyis bslab pa'i rim pa dang / bslab par bya ba'i ngo bo dang / nyes pa'i tshad dang / bcos pa'i thabs dang / nges pa skyes pa dang / dus ma nges par bslab pa dang / yon tan dang / thob pa'i dus bstan pa'o/ /
<p>121a.3</p>bslab pa'i rim pa la so so thar pa rigs bdun gyi rim pas bslab pa ste/ sde pa'i 'dod pa mi mthun te/ yang 'dir bsnyen gnas dang / dge bsnyen la bzhi ste lnga dang / dge tshul dang / dge slong dang bdun gyis bslab pa'o/ /ngo bo la gnyis te spyi dang bye brag go/ /spyi la
<p>121a.4</p>yang gnyis te rtsa ba'am rang bzhin gyi sdig pa sdom pa dang / yan lag gam bcas pa'i sdom pa'o/ /bye brag ni bsnyen gnas la rtsa ba bzhi ste brgyad do/ /sna 'ga' bsrung ba'i dge bsnyen la srog mi gcod pa dang / rtsa ba gzhan gang rung cig /phal cher bsrung ba la rtsa ba
<p>121a.5</p>gsum/ yongs su rdzogs pa la rtsa ba gsum dang 'dod log bsrung / tshangs par spyod pa'i dge bsnyen ni rtsa ba bzhi dang chang bsrung ba'o/ /dge tshul gyis rtsa ba bzhi yan lag bdun/ chang dang glu gar rtse 'jo dang / /rgyan dang kha dog 'chang ba dang / /mal stan chen po gser
<p>121a.6</p>dngul gyi khri dang / khri stan mthon po khru gang pa yan chad spang ba dang / phyi dro kha zas dang / gser dngul 'chang ba spang ba'o/ /mkhan po las thob pa'i rtags gsum ste/ khyim pa'i rtags gtsug phud dang / gos dkar po spangs te/ rab tu byung ba'i rtags skra dang kha spu bregs nas gos
<p>121a.7</p>ngur smrig gon pa'o/ /phyi rol mu stegs pa'i rtags stod gos g.yas la 'gel ba dang / smad gos dkris pa spangs nas nang ba sangs rgyas pa'i rtags stod gos g.yon du 'gel ba dang / smad gos che bas zur du spung ba'o/ /mi dge ba 'jig rten pa'i rtags de dag spangs nas dge ba dge 'dun gyi
<p>121b</p>
<p>121b.1</p>rtags gseg shang dang lhung bzed gri khab la sogs pa mkho ba'i rdzas bzung ba'o/ /dge slong gis shes rab can dang / dngos kyi rtsa ba bzhi dang / khu ba phyung ba la sogs pa lhag ma bcu gsum dben pa dang / skyabs ma nges pa gnyis dang 'chang ba 'bral ba la sogs spang ba'i ltung byed
<p>121b.2</p>sum cu dang / ltung byed dgu bcu dang / grong du nyal ba la sogs pa so sor bshags pa bzhi dang / sham thabs la sogs pa bslab par bya ba brgyad cu rtsa gnyis dang / mngon sum du nga rgyal mi bya ba la sogs te nyis brgya lnga bcu rtsa gsum bka' lung nas shes par bya'o/ /'dir 'og nas
<p>121b.3</p>ston pa'i lus ngag yid kyis mi bya ba dang bya ba rnams so/ /de nas bslab pa'i gnas bcu sbyin/ /zhes pas mi dge ba bcu spangs la dge ba bcu bsten pa'o/ /nyes pa'i tshad la gnyis te/ rtsa ba dang yan lag gi'o/ /rtsa ba la lnga/ rtsa ba dang 'dra bar sbyor ba dang / dngos dang mjug
<p>121b.4</p>tshang na ltung ba chen pos nyams/ dngos mjug gnyis byung na ltung ba sbom po ste nyams/ sbyor ba dang dngos byung na chung ngu na te nyams/ sbyor ba dang mjug byung na ltung ba phra mo ste nyams/ re re byung na ltung byed de nyams/ lhag ma dang ma nges pa la sogs pa'i yan lag rnams la yang
<p>121b.5</p>lnga ste/ sbyor ba dang / dngos dang mjug rdzogs na nyes pa chen po ste nyams/ dngos mjug gnyis byung na nyes pa sgom po ste nyams/ sbyor ba dang dngos byung na nyes pa chung ngu na te nyams/ sbyor ba dang mjug gnyis byung na nyes pa phra mo ste nyams/ re re byung na nyes pa med do/ /bcos
<p>121b.6</p>pa'i thabs la gnyis te/ thabs dngos dang dus so/ /thabs la bcu gcig ste rtsa ba dang yan lag gnyis yan chad dam/ bzhi man chad byung na 'gyod pas lan gsum du bskyar zhing blang / rtsa ba'i sbom po byung na sngon bzhin du blang / chung ngu na byung na slob dpon las de nyid blang / phra
<p>121b.7</p>mo byung na slob dpon la bshags pas thub/ ltung byed byung na 'gyod pa dang bsdams sems kyis thub/ nyes pa chen po byung ba sngon bzhin blang / nyes pa sbom po slob dpon las blang / nyes pa chung ngu na slob dpon la bshags/ nyes pa phra mo 'gyod pa dang bsdams sems kyis thub
<p>122a</p>
<p>122a.1</p>nyes med phyis ma byas pas thub/ chang rtsa ba dang 'dra'o/ /rtsa ba dang yan lag ltar kun btang sems kyis btang na blang du med/ rgas pa dang na ba dang gzhan gyi dbang la nyes pa med/ dus la bzhi ste/ bsnyen gnas kyi skabs dang ldan te/ nyin skabs med na zla gcig
<p>122a.2</p>gam phyed dam brgyad kyi dus de'o/ /dge bsnyen skabs dang ldan na thun gnyis pa la blang / skabs med na zhag lnga la blang / dge tshul skabs dang ldan na zhag lnga tshun chad la blang / mi ldan na zla ba gcig tshun chad na blang / dge slong skabs dang ldan na de nyid nas zhag bcu mi ldan na zla ba
<p>122a.3</p>bdun tshun chad/ nges bskyed pa dus de la rtsa ba dang / yan lag nyams pa/ thabs des bcos pas thar pa thob ste/ sgrung gi dpe re re bstan pa'o/ /de yang srog gcad pa las thar pa/ dge slong zla ba'i 'od bya ba rigs bram ze yin pas/ lo nyi shu rtsa gcig nas bzhi bcu'i bar nyi shur
<p>122a.4</p>sdom pa bsrungs te/ bzhi bcu lon nas pha kun du 'khor zhes bya bas snyan ngag yod pas rgyal po'i pho brang du snyan ngag bton pas/ rgyal po gzugs can snying po shin tu dga' nas/ go la bdun dang bcas pa byin nas bram ze gzhan cig gis gcig lam du khyer bas khros nas 'thabs
<p>122a.5</p>pas kun du 'khor ba gsod do/ /bu dge slong sems 'khrugs te sbyor ba gsang bas las kyi spu gri khyer te/ bram ze khrus byed sar bsgugs te spu gri mngad nas bdar ba dang / bram ze khrus las byung ba dang spu gris ske bcad de bsad do/ /mjug 'gyod pa med par dga' bar gyur te/ 
<p>122a.6</p>ro yang gar dgar gzhag go/ /der kun gyis ro mthong nas 'di sus bsad snyam nas ngas pha'i mi shar bsad ces bsgrags so/ /der kun gyis kyang dpyas par gyur/ rtags kyang gzhag pa las/ yul der nad 'go ba byung ste/ kun ka na ba dang / dka' thub med pa de yang na ba dang
<p>122a.7</p>nad drag pos gzir bas shin tu 'gyod pa'i sems skyes te/ lung nas sangs rgyas 'od ma'i tshal na bzhugs pa la gong gi nyes pa rnams zhus pas sangs rgyas kyis gnad nas bslab pa bskyar te/ dge slong dri ma dang bral bar gyur te ma ltung ngo / /yul yangs pa can gyi grong na rje'u'i
<p>122b</p>
<p>122b.1</p>rigs dge slong rin chen srung zhes bya ba cig yod pa la bsod snyoms la phyin nas khyim bdag gi mdzod mthong ste/ lha khang gi logs su sbyor ba la dong brkos te gnas de nas ma ga d+hAr sangs rgyas kyi spyan sngar 'gro zhes dge 'dun la bsgrags nas song ste/ de nub nam phyed na bang
<p>122b.2</p>mdzod phug ste/ be+e DUr+ya dang / pad+ma rA ga dang / gser dngul rkus nas da ci'i dong du sbas te/ mjug 'gyod pa med par dga' bar gyur te/ /de longs spyod spyod pa las nub mo rkun po rkun 'phyan gzhan dang phrad nas nor khyer ro/ /lus gtag pa las shin tu 'gyod nas sangs rgyas kyi
<p>122b.3</p>spyan sngar phyin te/ gong gi nyes pa bshags nas sdom pa blangs te sangs rgyas kyis gnang nas dge slong rin chen 'byung gnas su gyur te ltung ba med do/ /grong khyer ser skyar dge slong shes grags kyis bsod snyoms byed pa las/ re zhig na smad 'tshong ba 'byor pa rnyed bya ba'i sgor phyin te
<p>122b.4</p>bslangs nas yon byin pas/ smad 'tshong ma de shin tu legs par mthong ste/ chags pa'i sems kyis sbyor ba slar log nas ka bya ri'i ras g.yar nas gyon te/ 'gron bu ka ho na cig khyer nas srod la phyin te nga nyon byas pa las yar shog zer te phyin nas chags pa skye ba'i thabs sna
<p>122b.5</p>tshogs byas dngos su nyon mongs pa la zhen nas bsrubs te khu ba phyung ngo / /mjug bde bar tshor nas phyis kyang phrad do/ /ring zhig na ro mdze byung ste sdug bsngal bar gyur nas 'gyod de sangs rgyas kyi spyan sngar phyin nas sa la 'gyel te nyes pa rnams bshags nas bslab pa bskyar
<p>122b.6</p>te/ dge slong zhi ba'i ye shes su gyur te ltung ba med do/ /rgyal byed kyi tshal du dge slong byang chub 'byung gnas su grags pa rgyal rigs su gyur pa cig byung bas dad pa shin tu che nas khar+sa pa Nar phyin pas spyan ras gzigs mthong nas yul de la khar+sa pa Na zhes btags so/ /
<p>122b.7</p>slar log nas ma ga d+hAr phyin te/ bstan bcos mang po byas nas de nas nga la sangs rgyas mang pos bstan zhes bsgrags pas/ slob ma mang po yod pa las/ sangs rgyas kyis mkhyen nas ma btang ba las nor sa 'og tu sbas nas phyin pa dang / sgyu ma byas pa'i sbyor ba mang po
<p>123a</p>
<p>123a.1</p>byas nas chos 'chad pa'i sbyor ba dang / dngos su kun bsrubs pa mang ba dang / mjug 'gyod pa med par dga' bas longs spyod spyod pa la rgyal po'i chad pa byung la khad pa dang tshor nas shin tu 'gyod pa skyes te/ sangs rgyas kyi spyan sngar phyin te nyes pa kun bshags te
<p>123a.2</p>slar bslab pa gsos nas dge slong rdo rje snying por gyur te ltung ba med do/ /gzhan yang 'dul ba dang mdo nas 'gyod de/ slar gsos pas thar pa mang po dang / gtan gyi the tshom med par phyir bcos so/ /yan lag gi nyes pa tsho yang bcos pas yang bar shes par bya'o/ /chang rtsa ba
<p>123a.3</p>ltar shes par bya'o/ /'dir theg pa chen po dang yang sbyar bar bya'o/ /dus ma nges pa la nyin gcig gam zhag gcig gam zhag bdun nas ji srid 'tsho'i bar du bsrung bar bya'o/ /yon tan la shes rab can gyis re re'i bye brag mdor blta'o/ /'dir spyi tsam bstan pa ni dge
<p>123a.4</p>bsnyen la sogs kyi gzhi mi las thob pa dang / lam rten dang ldan nas bsrung ba/ 'bras bu dgra bcom pa thob pa'o/ /dge slong gi las la dge slong gi mdo dang 'dul bar blta'o/ /'dir gsum ste/ yon tan che ba dang / dus nges pa dang / yon tan nges pa'o/ /yon
<p>123a.5</p>tan che ba la gnyis te/ bdud kyis bar mi chod cing lam nye ba dang / 'bras bu nye ba'o/ /lam nye ba la yang gsum ste/ sangs rgyas la skyabs pas 'jig rten pa'i lha spangs pas/ phyi mar dga' ldan du byams pa dang mjal lo/ /chos la skyabs pas srog
<p>123a.6</p>gcod pa spangs pas byams pa las chos nyan pa dang / dge 'dun la skyabs te mu stegs dang ma 'grogs pas byams pa'i 'khor gyi dge 'dun dang 'grogs pa'o/ /'bras bu la gsum ste/ so sor thar pa'i bslab pa rigs bdun rdzogs pas bdag nyid sangs rgyas su
<p>123a.7</p>gyur pa dang / lus ngag yid kyis sangs rgyas kyi chos spyad pas bdag nyid sangs rgyas pas chos ston pa'o/ /dben par gcig pu bsten pas bdag sangs rgyas nas dge 'dun gyi 'khor phyug pa'o/ /dus skye ba bdun na dgra bcom pa thob nges so/ /yon tan nges pa
<p>123b</p>
<p>123b.1</p>la gnyis te/ rgyu dang 'bras bu'o/ /rgyu skye ba bdun du rten khyad par du 'phags pa drug dang ldan nges la 'bras bu lhag bcas dang lhag med gnyis mthong nges pa'o/ /thob pa'i dus la gsum ste/ sbyor ba dang / blang ba dang / thob pa dngos so/ /sbyor ba la gnyis te/ gong gi dbang
<p>123b.2</p>po la sogs pa'i skyabs su 'gro ba'i sbyor ba bdun pa dang / skyabs dngos so/ /dngos la slob dpon dgongs su gsol/ bdag ming 'di zhes bgyi ba dus 'di nas bzung nas/ ji srid 'tsho'i bar du rkang gnyis rnams kyi mchog /phyogs bcu'i sangs rgyas la skyabs su
<p>123b.3</p>mchi'o/ /'dod chags dang bral ba rnams kyi mchog /phyogs bcu'i chos la skyabs su mchi'o/ /tshogs rnams kyi mchog /phyogs bcu'i dge 'dun la skyabs su mchi'o zhes lan gsum bskyar ro/ /de la yang dbang po dang / bskyab par bya ba dang / dus dang / skyob mkhan
<p>123b.4</p>dang / grangs dang / dgos pa shugs kyis bstan pa ste drug go/ /blang ba dngos la skyabs pa'i yon tan shes pas blang ba las so sor thar pa'i bslab pa'i rigs bdun te/ bsnyen gnas blang ba la rang bzo min pa dang / blang ba gnyis rang bzo min pa la yang dbang po la
<p>123b.5</p>sogs pa drug ste/ slob dpon dgongs su gsol/ bdag ming 'di zhes bgyi bas dus 'di nas bzung nas/ ji srid 'tsho'i bar du sngon gyi dgra bcom pa rnams kyi bslab pa la rjes su slob bo/ /rjes su sgrub bo/ /rjes su bgyid do zhes lan gsum bskyar ro/ /blang ba la
<p>123b.6</p>yang dbang po la sogs pa drug ste/ slob dpon dgongs su gsol/ bdag ming 'di zhes bgyi bas dus 'di nas bzung nas ji srid dam/ lo'am zla ba sngon du bstan pa ltar ro/ /zla ba byung ngo cog gi ngo la stong ngam/ nya'am brgyad kyi bsnyen gnas srung bar 'tshal bas de'i nyin par
<p>123b.7</p>dang mtshan mo rtsa ba'i dang po srog gcod pa spangs nas slar ldog par bgyid do zhes lan gsum brjod do/ /de bzhin du gcig gam gnyis sam gsum bsrung ba la rtsa ba nas re rer gsum mam yan lag tu bcas par/ slob dpon dgongs su gsol/ bdag ming 'di zhes bgyi
<p>124a</p>
<p>124a.1</p>bas dus 'di nas bzung nas ji srid 'tsho'i bar du zla ba byung ngo cog gi ngo la/ nya'i bsnyen gnas bsrung bar 'tshal bas/ de'i nyin par dang mtshan mo rtsa ba'i dang po srog gcod pa dang / rtsa ba gnyis pa ma byin par len pa dang / rtsa ba gsum po mi tshangs par spyod pa dang / 
<p>124a.2</p>rtsa ba bzhi pa brdzun du smra ba dang / yan lag gi dang po 'bru'i chang dang / bcos pa'i chang dang / myos par 'gyur ba'i chang dang / yan lag gnyis pa glu gar rtsed 'jo rgyan kha dog 'chang ba dang / yan lag gsum pa mal stan dang / khri stan dang / yan lag bzhi pa phyi dro'i kha zas spangs
<p>124a.3</p>nas slar ldog par bgyid do/ /sngon gyi dgra bcom pa kun gyi bslab pa la rjes su slob bo/ /rjes su sgrub bo/ /rjes su bgyid do/ /thabs yin no/ /legs so zhes so/ /bsnyen gnas kyi bslab pa la 'thob bo/ /slob dpon gyis bsnyen gnas su gzung du gsol lo/ /zhes lan
<p>124a.4</p>gsum brjod nas phyag lan gsum bya'o/ /thob pa dngos la drug ste/ skyabs 'gro sbyor ba sngon du song ba dang / blang ba dang / slob dpon la the tshom ma zos pa dang / chos la the tshom ma zos pa dang / ma thob par the tshom ma zos pa dang / dus de nyid du thob pa'o/ /dge bsnyen la sogs pa drug
<p>124a.5</p>po yang / don drug po de dang ldan nas thob ste/ 'dra bar shes par gyis shig /dge bsnyen gyi skyabs 'gro yang gong ltar blang ba/ slob dpon dgongs su gsol/ bdag ming 'di zhes bgyi ba dus 'di nas bzung nas ji srid 'tsho'i bar du sngon gyi dgra bcom pa rnams kyi bslab pa
<p>124a.6</p>la rjes su slob bo/ /rjes su sgrub bo/ /rjes su bgyid do zhes lan gsum brjod de/ dang po la sogs pa drug gong bzhin ldan no/ /slob dpon dgongs su gsol/ bdag ming 'di zhes bgyi ba dus 'di nas bzung nas ji srid 'tsho'i bar du sna 'ga' bsrung ba'i dge bsnyen bgyid pas
<p>124a.7</p>rtsa ba'i dang po srog gcod pa spangs nas srog gcod pa las slar ldog par bgyid do zhes lo zla ba'i grangs kyis gsum du brjod do/ /slob dpon dgongs su gsol/ /bdag ming 'di zhes bgyi ba dus 'di nas bzung nas ji srid 'tsho'i bar du sna 'ga' bsrung ba'i dge bsnyen bgyid pas rtsa ba
<p>124b</p>
<p>124b.1</p>gnyis ma byin par len pa spangs nas slar ldog par bgyid do/ /sngon gyi dgra bcom pa rnams kyi bslab pa la rjes su slob bo/ /rjes su sgrub bo/ /rjes su bgyid do/ /thabs yin no/ /legs so/ /sna 'ga' bsrung ba'i dge bsnyen du gyur/ slob dpon gyis sna 'ga' bsrung ba'i
<p>124b.2</p>dge bsnyen du gzung du gsol zhes lan gsum brjod do/ /phyag gsum bya'o/ /phal cher bsrung ba'i dge bsnyen du gyur pa skyabs 'gro gong bzhin song ba dang / rang bzo med pa'i bslang ba yang 'dra bas song nas slob dpon dgongs su gsol/ /bdag ming 'di zhes bgyi ba dus 'di
<p>124b.3</p>nas bzung nas ji srid 'tsho'i bar du phal cher bsrung ba'i dge bsnyen bgyid pas rtsa ba dang po srog gcod pa spangs nas slar ldog par bgyid do zhes lan gsum bzla'o/ /de bzhin du rtsa ba gnyis pa ma byin par len pa dang / gsum pa 'dod pas log par g.yem pa spangs nas slar
<p>124b.4</p>ldog par bgyid do zhes lan gsum brjod nas/ sngon gyi dgra bcom pa rnams kyi bslab pa la rjes su slob bo/ /rjes su sgrub bo/ /rjes su bgyid do/ /thabs yin no/ /legs so/ /phal cher bsrung ba'i dge bsnyen du gyur ro/ /slob dpon gyis phal cher bsrung ba'i dge bsnyen du
<p>124b.5</p>gzung du gsol zhes brjod la phyag lan gsum bya'o/ /yongs su rdzogs pa'i dge bsnyen la gzhan sngon du song bas/ slob dpon dgongs su gsol/ bdag ming 'di zhes bgyi ba dus 'di nas bzung nas ji srid 'tsho'i bar du yongs su rdzogs pa'i dge bsnyen la gnas pas rtsa ba'i
<p>124b.6</p>dang po srog gcod pa dang / gnyis pa ma byin par len pa dang / gsum pa 'dod pas log par g.yem pa dang / bzhi pa brdzun du smra ba spangs nas slar ldog par bgyid do zhes re re la gsum gsum brjod la/ sngon gyi dgra bcom pa rnams kyi rjes su slob bo/ /rjes su sgrub bo/ /
<p>124b.7</p>rjes su bgyid do/ /thabs yin no/ /legs so/ /yongs su rdzogs pa'i dge bsnyen du 'gyur ro/ /slob dpon gyis yongs su rdzogs pa'i dge bsnyen du gzung du gsol zhes bya'o/ /tshangs par spyod pa'i dge bsnyen gyis kyang gzhan sngon du song bas/ slob dpon dgongs su
<p>125a</p>
<p>125a.1</p>gsol/ /bdag ming 'di zhes bgyi ba dus 'di nas bzung nas ji srid 'tsho'i bar du tshangs par spyod pa'i dge bsnyen la gnas pas rtsa ba'i dang po srog gcod pa dang / rtsa ba gnyis pa ma byin par len pa dang / gsum pa mi tshangs par spyod pa dang / bzhi pa brdzun du smra ba
<p>125a.2</p>dang / yan lag gi dang po myos pa'i chang dang / bcos pa'i chang dang / 'bru'i chang dag spangs nas slar ldog par bgyid pa lags so zhes re re la gsum gsum brjod na/ sngon gyi dgra bcom pa rnams kyi bslab pa la rjes su slob bo/ /rjes su sgrub bo/ /rjes su bgyid do/ /thabs
<p>125a.3</p>yin no/ /legs so/ /tshangs par spyod pa'i dge bsnyen du 'gyur ro/ /slob dpon gyis tshangs par spyod pa'i dge bsnyen du gzung du gsol/ /dge tshul gyis kyang gzhan gong ltar mkhan po slob dpon dad pa'i dge 'dun gyi spyan sngar slob dpon dgongs su gsol/ bdag
<p>125a.4</p>ming 'di zhes bgyi ba dus 'di nas bzung nas ji srid 'tsho'i bar du dge tshul la gnas pas rtsa ba'i dang po srog gcod pa dang / gnyis pa ma byin par len pa dang / gsum pa mi tshangs par spyod pa dang / bzhi pa brdzun du smra ba dang / yan lag dang po 'bru'i chang dang / bcos pa'i
<p>125a.5</p>chang dang myos par 'gyur ba dang / yan lag gnyis pa glu gar rtse 'jo dang / /yan lag gsum pa rgyan dang kha dog 'chang ba dang / bzhi pa mal stan mthon po dang / lnga pa khri stan chen po dang / drug pa phyi dro'i kha zas dang / bdun pa gser dngul 'chang ba spangs nas slar ldog par
<p>125a.6</p>bgyid lags so zhes re re la gsum gsum brjod do/ /sngon gyi zhes pa la sogs pa gong ltar brjod do/ /dge slong dngos kyi las kyi cho gas blang / 'dir skyabs dang legs par brjod pa gong ltar gsum brjod pa dang / gong gi rtsa ba bzhi dang / lhag ma dang ma nges pa gnyis
<p>125a.7</p>dang / spang ba'i ltung byed la sogs pa las ldog par brjod do/ /gso sbyong zhes bya ba lo'am/ zla ba'am nya stong gso zhing sbyong ba'o/ /nyams pa yang bcos su yod pas kyang gso sbyong ngo / /dus ma nges pa zla ba'am lo tsam srung ba la yang gso zhing sbyong ba legs so/ /'dir
<p>125b</p>
<p>125b.1</p>'og gi theg pa gsum 'dod pas dus snying po byang chub la mchis kyi bar du brjod cing khas blang ngo / /sems bskyed pa'i tshe 'og gi gdams ngag gis byang chub snying por shes par bstan par bya'o/ /mdo nas kyang nyes pa skye bas blta'o/ /gsum pa chos la bslab pa la bzhi ste/ 
<p>125b.2</p>spyod lam dang / lta ba dang / bsgom pa dang / skyon spang ba'o/ /spyod lam la bzhi ste/ bsnyen gnas pas spyad pa dang / dge bsnyen gyis spyad pa dang / dge tshul pas spyad pa dang / dge slong gis spyad pa'o/ /de la bsnyen gnas pas spyad pa ni kun du bzang po'i mdo las bsnyen
<p>125b.3</p>gnas pa'i gang zag gis/ de dus lus ngag yid kyis sgrim zhes pas lus kyis khrus dang phyag bya ba dang / ngag gis 'don pa dang / snying po bzlas pa dang / yid kyis nyes pa shes pas bslab pa bsrung ba'i sems dang / yon tan shes pas yi dam gyi lha dran pa dang / 
<p>125b.4</p>lus ngag gis dge ba byas pa dang / bsrung ba'i nyi ma yid la bya ba'o/ /dge bsnyen gyis spyad pa la byams pas zhus pa'i mdo nas/ dge bsnyen dad dang ldan pa yis/ /las min spang zhing dge bcu bsnyen/ /zhes pas ba lang dang / bya phyag gso ba la sogs pa bcu mya ngan
<p>125b.5</p>las 'das pa'i nang nas bstan pa ltar spang ba'o/ /dge ba bcu ni kun dga' bos zhus pa'i mdo nas bstan pa ltar spyad de/ srog bskyab pa dang / 'byor pa sbyin par gtang ba dag/ dkon mchog mchod pa dang / mchod rten dang / sku gzugs dang lha khang la sogs pa la na
<p>125b.6</p>bzang dbul ba dang / bskor ba dang / phyag dang / kha ton klag pa gdang / snying po dang / bstod pa bya ba dang / zhig pa gso ba dang / sku dkar byug pa dang / nya mo btsun pa'i dge ba bya ba dang / 'os pa'i pha ma dang drin can la rim gro bya ba'o/ /dge tshul gyis spyad pa la dge
<p>125b.7</p>tshul dngos kyi 'dul bar blta'o/ /'dir kA ri kA nas/ nam gyi cha smad mal langs nas/ /nam langs bar du kha ton bya/ /gdong dang so yi dri bkrus la/ /de bzhin gshegs la gus phyag 'tshal/ /zhes pas lus ngag yid kyis bya ba ste lus kyi nyes pa 'phel bar mi bya ba la
<p>126a</p>
<p>126a.1</p>bzhi ste/ nyin par 'jig rten pa ma dad pa spang ba dang / mtshan mo phyi sgo phyin chad du mi nyal ba dang / 'gro ba'i tshe bslab pa dran pas bag ma ltar 'gro ba dang / za ba dang 'dug pa dag bag med par mi bya'o/ /dge ba 'phel bas tho rangs srod tsog tsog po dang / khrus dang
<p>126a.2</p>rten la phyag dus dang skabs su bya'o/ /ngag gis mi smra ba drug ste/ mi shes pa dang / mi khro ba dang / mtshang mi 'dru ba dang / phyar ka mi gtang ba dang / rta gad mi bya ba dang / gtsug lag khang dang dge 'dun mang po'i gseb tu gcam bskyung ba'o/ /ngag gis brjod par bya ba kha don dang / 
<p>126a.3</p>klag pa dang / snying po brjod pa dang / bstod pas bstod pa dang / zhi bas blang ba dang / dang bas chos zhu ba dang drug go/ /yid la gnyis kyi nyes pa spang ba la yang gnyis te/ mchod rten dang / gtsug lag khang dang / dge 'dun gyi dkor la gnod sems dang / rku sems spang ba
<p>126a.4</p>dang / bslab pa nyams pa'i nyes pa dran par byas la bslab pa bsrung ba'o/ /yon tan dran pas bsam pa lnga ste/ lus ngag gi dge ba'i yon tan dran par bya ba dang / 'khor ba sdug bsngal bar shes par bya ba dang / byas pa mi rtag pa dang / mya ngan las 'das pa zhi ba dang / stong pa
<p>126a.5</p>bdag med par shes par bya ba'o/ /dge slong gi spyad pa la dge slong dngos dang / shes rab can gyis 'drul bar yang blta'o/ /'dir lha'i dbang pos zhus pa'i mdo las/ dge slong rnams kyis bya ba ni/ /mi dge bcu spang dge bcu bsgrub/ /de yang lus ngag yid kyis te/ /ma
<p>126a.6</p>yengs spyod lam rnam bzhir spyod/ /ces pa dang / dgyes pa'i rdo rje nas/ de nas bslab pa'i gnas bcu po zhes pas/ dge ba bcu bsgrub ste/ de yang mi dge ba bcu mi 'phel bar bya ba'i phyir/ dga' bos zhus pa de nyid las mi dge ba bcu 'phel bas dge slong rnams nyes byed
<p>126a.7</p>bcu spongs shig /bcu gang zhe na/ srog gcod pa'i nyes byed ma bsams par dge slong rnams lus kyi bya ba byed pa dang / ma byin par len pa'i nyes byed gzhan gyi gzugs kyi yul la reg pa dang / mi tshangs par spyod pa'i nyes byed bud med kyi yul lnga la spyod pa dang / brdzun gyi nyes
<p>126b</p>
<p>126b.1</p>byed ma bsams par smra ba dang / phra ma'i nyes byed mang bar smra ba dang / ngag 'khyal pa'i nyes byed bre mor smra ba dang / tshig rtsub mo'i nyes byed mi dga' bar smra ba dang / brnab sems kyi nyes byed bdag la dgos sems 'chang ba dang / gnod sems kyi nyes byed gzhan la log par
<p>126b.2</p>spyod pa'o/ /log par lta ba'i nyes byed dngos po la chags pa rnams spongs shig ces bka' stsal pa'o/ /mi dge bcu 'gags pas mi dge ba dang bral nas dge bcur 'gyur ba'o/ /de ni bslab pa'i gnas bcu zhes pa'o/ /de nas bye brag pa la bslab ces pa la yang de nyid nas/ 
<p>126b.3</p>dge bcu rgyas phyir chos gnyis dang / /spyod lam bzhi ru dge slong spyod/ /ces pas/ de yang chos gnyis po nyes pa dang / mi dge ba spyod lam rnam bzhis mi byed pa dang / yon tan dge ba 'phel ba spyod lam bzhis bya ba ste/ de yang de nyid nas/ dge slong byang chub sems
<p>126b.4</p>ldan pas/ /rtag tu dben par bsdad par bya/ /sems kyis bdag gzhan don byed la/ /dge slong zhes ni ngas brjod do/ /zhes pas de yang sems gnyis bskyed nas theg pa gsum dang ldan zhing dben par gnas nas mi dge ba mi 'byung zhing dge ba 'phel te/ gal te gzhan
<p>126b.5</p>don sems kyis byed kyang dngos su mi nus pa dang / dben par mi gnas pas 'di ltar bya ste/ spyod lam bzhis mi bya ba la gnyis te/ yid kyis dran pa lus kyis mi bya ba dang / ngag gis mi bya ba dang / lus kyis gzhi la sdod pa dang / 'gro ba dang / zas za ba'i tshe dang / nyal
<p>126b.6</p>ba'i dus so/ /sdod pa la nyes pa 'byung ba dang / nyes pa chen po 'byung nas bsdad pa gnyis kyi nyes pa 'byung bas mi bsdad pa la bcu gnyis te/ 'greng ba dang / lto rgyal dang / snyes pa dang / khyi tshugs dang / sa rko ba dang / rtswa gcod pa dang / chu dang / me dang / khyi dang / 
<p>126b.7</p>bu chung la rtse ba dang / 'jig rten dang bud med nang du sdod pa spang ba'o/ /nyes pa chen po 'byung bas mi bsdad pa la gnyis te/ bsdad sa min pa dang / rten no/ /rten la dgu/ mchod rten dang / lha khang dang / sku gzugs dang / glegs bam dang / mkhan po dang / slob dpon dang / 
<p>127a</p>
<p>127a.1</p>dge 'dun dang / pha ma dang / rgyal po dang / rgan po'o/ /bsdad sa min pa la gnyis te/ g.yas dang mdun du mi bsdad pa'o/ /'gro ba la gnyis kyi nyes pa 'byung bas mi 'gro ba la bcu bdun te/ mu stegs dang 'grogs te mi 'gro/ rgyug cing rgyug cing mi 'gro/ 
<p>127a.2</p>mu stegs kyi nang du mi 'gro// sgyu ma mkhan dang mi 'grogs nang du mi 'gro// de bzhin du tshong pa dang mi 'grogs nang du mi 'gro// dmag dang mi 'grogs nang du mi 'gro// shan pa dang smad 'tshong ma dang mi 'grogs nang du mi 'gro// bud med dang mi 'grogs nang du mi 'gro/ /phyogs su lta ba dang
<p>127a.3</p>yul yengs pas mi 'gro// gos med pa dang / stod gos med pa dang / gzhan yang rtsod pa'i sar mi 'gro ba dang / 'jigs pa dang / don med pa dang / yang ba dang mi 'grogs/ yang ba'i sar mi 'gro ba'o/ /nyes pa chen po 'byung bas mi bya ba gnyis te/ rten gong ltar dgu/ 
<p>127a.4</p>mi 'gro ba lnga/ dngos sam grib ma la mi 'gom/ g.yon bstan la mi 'gro// steng nas mi 'gro// mdun nas mi 'gro// rjes non pas mi 'gro ba'o/ /ngag la yid kyis zin par bya ste/ mi smra ba la bzhi ste/ sdod pa'i tshe mi smra ba la gnyis te/ nyes pa dang nyes pa chen po las
<p>127a.5</p>mu stegs la sogs pa bden yang mi smra ba dang / 'dri ba'i lan 'debs pa dang / zhi ba dang 'jam pa dang / ngal bas smra ba'o/ /nyes pa chen po 'byung bas mi smra ba la gsum ste/ 'greng ste sdod pa la sogs pas chos mi bshad pa dang / mchod rten la sogs pa la rgyu
<p>127a.6</p>'bras la skur pa dang / bre mo'i gtam mi bya'o/ /brdzun sogs gong du bkag pa rnams kyang smra bar mi bya'o/ /'gro ba la yang de bzhin te/ za ba dang nyal ba la yang de bzhin no/ /nyes pa dang / nyes pa chen po dag shes te smra ba'i tshod rig par bya'o/ /lus kyis zas za
<p>127a.7</p>ba'i tshe na yang gnyis te/ nyes pa nyi shu ste/ 'greng ba la sogs pa bcus mi bza' ba dang / 'gro zhing mi bza' ba dang / smra zhing dang / kham che ba dang / chung ba dang / 'gram pa g.yas g.yon spo ba dang / rgan smras dang / rings pas dang / 'phro gcod pa dang / ma 'grangs
<p>127b</p>
<p>127b.1</p>par dang / yang pa'i sar za ba spang ba'o/ /nyes pa chen po 'byung bas spang ba la lnga/ /dkon mchog la bsngos pa za ba dang / mkhan po dang slob dpon la dad pas bsngos pa za ba dang / pha dang ma la bsngos pa za ba dang / gtor ma dang byin gyis rlob pa za ba dang / rgyal po dang grong dpon la
<p>127b.2</p>bsngos pa za ba spang ba'o/ /nyal ba'i tshe'i lus la yang gnyis te/ nyes pa la dgu ste/ gan rkyal du mi nyal/ kha bub dang / gos med pa dang / dbang po lag pas gzung ba dang / nub tu mgo bstan pa dang / 'jig rten pa'i grong dang / 'jig rten pa'i mi mang po nang dang / nad
<p>127b.3</p>'phel pa'i sa dang / grogs med par mi nyal ba'o/ /nyes pa chen po 'byung bas mi nyal ba la gsum ste/ gong gi lha khang la sogs pa'i rten du 'os pa'i steng dang / rkang pa bstan pa dang / rgyab bstan pas mi nyal ba'o/ /na'am sa ye ma rnyed dam/ srog gi bar chad du 'gyur
<p>127b.4</p>ram dbang med na/ mdo bzang po 'phel ba nas/ dang po pa yi chos rnams ni/ /bar chad med par shes byas la/ /gso sbyong bya zhing bslab pa bsrung / /rim gyis rim gyis goms te bla/ /zhes pa dang / gso sbyong bya zhing skabs dang sbyar ro/ /bye brag kho na dbang du byas nas
<p>127b.5</p>'dod pa dang / dus gnyis su bsdus te/ 'dod pa sangs rgyas dang / sdom pas rgan pa la phyag byed pa dang / lus ngag gi dge ba rang gi don du 'dod pa gnyis so/ /dus la gsum ste/ dus 'di ji srid 'tsho'i bar dang / lam skye ba bdun dang / 'bras bu bskal pa gcig
<p>127b.6</p>nas chos ston pa'i dus so/ /'dir/ chos kyi dbyings la dbyer med phyir/ /theg pa gsum du dbyer med kyang / /gtso bos theg pa gsum bstan pa/ /nga yi thabs la mkhas pa'o/ /zhes pas theg pa gsum la gnas par bya zhing / sdom pa gsum dang ldan par byas pas
<p>127b.7</p>yon tan dang dge ba 'phel ba'i phyir sbyor lam bzhis spyad par bya ba yang sdod pa la sogs pa thun bzhir bsgrub ste/ snga dro'i thun la gsum ste/ ldang ba dang / khrus dang / chos spyad pa'o/ /dang ba la sbyor ba dang / dngos dang / mjug gsum ste/ sbyor ba yid ngag lus gsum
<p>128a</p>
<p>128a.1</p>ste/ yod sngon yang le lo dang gnyid kho na la brten nas 'di 'dra'o zhes bsams te nam smad ldang ngo / /gang gi na/ na mo bud+d+hA ya/ na mo many+dzu shrI/ na mo badzra pA Ni/ na mo lo ke shwa rA ya/ na maHtA ra/ zhes rang gi yi dam gyi lha bskul lo/ /lus dal nas
<p>128a.2</p>tsog tsog tu ldang ngo / /dngos lus legs par langs la stod gos dang smad gos bgo ba dang / ngag snying po sgra dang bcas pas sprul dang sems can bskrad pa dang / yid dge ba bya ba'i phyir chos dran pa'o/ /mjug le lo dang the tshom med pa'o/ /khrus la yang sbyor ba
<p>128a.3</p>dngos mjug gsum ste/ sbyor ba bshang ba che chung dang / snabs lud sems can la gnod pa dang / sa min sar mi 'dor zhing legs par byas pa dang / chu srog chags dang dri ma med pas snod bkang ba dang / bkru sa yang mi gnod pa dang / sa ma yin par bkru ba dang / chu
<p>128a.4</p>byin gyis brlab pa chu snod de'i chu la a dkar po bsams la/ /a'i 'od kyis 'phags pa spyan ras gzigs spyan drangs te/ mdun na gsal ba'i 'od kyis phyogs bcu'i sangs rgyas thams cad spyan drangs te/ spyan ras gzigs lta bur gyur pas nam mkha' khengs pa phyag
<p>128a.5</p>mtshan kun de'i mthus sngar gyi chus bkang nas 'o ma ltar bdud rtsi'i chur gyur par bsams te bkru'o/ /bkru ba dngos ni oM ma Ni pad+me swa b+hA ba hUM/ zhes brjod cing kha dang lag pa dang / gdong bkru'o/ /yid kyis sgrib pa gnyis sangs rgyas kyi mthu dang / byin gyis brlabs pa'i chu
<p>128a.6</p>dang / sngags kyi nus pas dag par bsam mo/ /mjug mdun gyis sangs rgyas rnams gzhan don la slar gshegs par bsam mo/ /rang nyes pa dang sgrib pa dag pas dge ba byas par gnas par bsam zhing don che bar bsam mo/ /chos spyad pa la bsam gtan dang / kha ton dang / 
<p>128a.7</p>chu sbyin dang / 'byung po la gtor ma gtang ba dang / maN+Dal bya ba dang lnga'o/ /bsam gtan la yang gsum ste/ sbyor ba lus cog cog gam skyil krung du bsdad/ ngag oM AHhUM zhes brjod/ yid oM gyi 'od kha dog lngas/ dngos po sangs rgyas kyi sku'i ngo bor byas/ aH'i
<p>128b</p>
<p>128b.1</p>'od dkar pos sku'i ngo bo de sangs rgyas kyi gsung dang ldan par byas/ hUM gi 'od nag po des sku gsung gi ngo bo de thugs dang ldan par byas te/ thams cad mnyam por bsgrubs pas gnas dang bdag dang ting nge 'dzin dag ste bsrung bar yang de 'gyur ro/ /de nas bsam gtan dngos rtogs pa dang man
<p>128b.2</p>ngag dang yid mos pa la thun dang nus tshad du gnas par bya'o/ /kha don la lnga ste/ bar chad zhi bar bya ba'i phyir gtsug tor dang / rdo rje rnam par 'joms pa gdon/ sgrib pa bsal zhing dge ba bsdu ba'i phyir ltung bshags gdon/ dge ba rgyas par bya ba'i phyir byams pa dang spyan ras gzigs
<p>128b.3</p>dang / bzang spyod kyi smon lam gdon/ dge ba mi nyams par bya ba'i phyir shes rab snying po gdon/ bstan pa rgyas par bya ba'i phyir 'jam dpal gyi mtshan brjod dang / mgon po nag po'i mdo gdon no/ /de yang gtsug tor rgyal ba'i mdo las/ bgegs rnams gtsug tor rdo rjes
<p>128b.4</p>'joms/ /kun du dge ba zhus pa yis/ /sgrib sel bsod nams sdud pa dang / /byams pa smon dang bzang por spyod/ /dge ba rgyas phyir nga yis bskul/ /shes rab pha rol phyin de dag /de rnams kun gyi snying po brjod/ /bstan pa rgyas byed 'jam dpal dang / /dal khas blangs
<p>128b.5</p>mgon nag po/ /zhes so/ /de la yang sbyor ba lha rnams mdun du gsal ba dang / dag pa dang gsal ba dang bar ma chod par gdon pa dngos dang / yon tan la the tshom mi za ba dngos so/ /rgyas par bshad pa'i sbyor ba dngos mjug kyang shes par bya'o/ /chu sbyin ni rten snod du gzhag pa'am/ 
<p>128b.6</p>med na yang rang yi dam gyi lha gang yin pa der bsgoms la/ oM AHhUM brjod pas hUM gi 'od des snod kun stong par bsam/ stong pa las paM las pad+ma ser po 'dab ma brgyad pa/ de'i lte ba la a las zla ba rgyas pa 'od dang bcas pa/ de'i steng du dzaM ser 'od dang bcas pa/ dzaM de gyur pa
<p>128b.7</p>las nor sbyin ser po pad+ma dang zla ba'i steng du g.yas brkyang ba'i 'og na yid bzhin gyi nor bu mnan pa/ g.yon bkum pa'i pus mo'i 'og na rin po che sna tshogs kyi bum pa mnan pa/ mdog ser po gser bsregs pa 'dra ba/ ral pa gyen du brdzes nas rin po che'i ze prog can/ zhal rnam
<p>129a</p>
<p>129a.1</p>par snang mdzad ltar mdangs dang ldan pa/ snyan cha mgul rgyan/ dbu rgyan phyag gdub/ zhabs gdub rin po che sna tshogs kyis byas pa gcig bsgoms la/ de'i thugs ka na pad+mo'i steng na zla ba/ de'i steng na dzaM ser po yod pa des rang bzhin gyi nor lha de nyid
<p>129a.2</p>'dra ba spyan drangs te dngos sam yid kyis mchod sbyin phul la bdag gzhan gyi 'dod pa skongs shig ces brjod de/ de la bcug la gnyis med du gyur pa'i thugs ka'i zla ba'i jaM gis phyogs bcu'i sangs rgyas dang byang chub sems dpa' spyan drangs te mchod pa rnams kyis mchod nas dbang mnos rnam par
<p>129a.3</p>snang mdzad kyi rgyan dang ldan pa'o/ /sbyor ba des nor sbyin bskyed nas chu snod chu dang bcas pa la sngon du bstan pa'i khrus kyi skabs ltar byin gyis brlabs la sbyor ba de dang ldan pas sbyin pa dngos g.yas pa'i sor mo las bdud rtsi'i rgyun gyis sbyin pa/ /oM dzaM b+ha la dza lan+d+ra ye swA hA/ zhes brgya rtsa
<p>129a.4</p>brgyad sbyin no/ /mjug bdag gi 'dod pa skongs par gyis shig ces brjod la chu de gtsang sar bskyal lo/ /de yang sangs rgyas bya rgod phung po'i ri la bzhugs pa la/ lha sbyin gyis brag 'phangs pa la phyag na rdo rjes rdo rje 'phangs pas brag phyed mar chad pa las/ phyed kyis bcom ldan
<p>129a.5</p>'das kyi mthe bong la bzhar phyed kyis nor sbyin gyi mgo bkas pas sangs rgyas kyi 'khor thams cad byed pa la/ sangs rgyas kyi zhal nas 'u cag gnyis la kho'i de tsam gyi lan chags pas mi dga' ma byed cig /khyod la ngas phan gdags so zhes brjod nas gong ltar bkrus pas sos
<p>129a.6</p>te/ 'gro ba la phyin chad nor sbyin par byang chub tu sems bskyed nas phyi rabs kyi gang zag chos la mos pa dang ldan pa rnams kyis chu sbyin zhing / /nor sbyin gyis nor sbyin par sangs rgyas kyi spyan sngar dam bcas pa'o/ /'byung po la gtor ma sbyin pa la gtor snod gtsang mar zan dang
<p>129a.7</p>chu gtsang mas bkang ba mdun du stegs la gzhag ste/ rang yi dam gyi lhar gsal bas oM AHhUM brjod pas hUM gi 'od sngon pos stong par byas/ AH'i 'od dkar pos snod bcud du bcas pa rgya che zhing zab pa'i bdud rtsir gyur te/ oM gyi 'od lngas ye shes kyi bdud rtsir bsam pa
<p>129b</p>
<p>129b.1</p>dang / 'byung po dang yi dgas bza' btung gis phongs pa thams cad bkug ste bdud rtsi la zad pa med cing ro dang ldan pa la yi dgas dga' nas longs spyod par bsam pa'o/ /btang ba dngos la lag pa g.yas pa'i sor mo lnga las kyang bdud rtsi dkar me re re 'bab par bsams
<p>129b.2</p>la/ namaHsa man+ta bud+d+hA nAM/ sarba ta thA ga ta a ba lo ki te oM saM b+ha ra b+ha ra hUM phaT swA hA/ zhes lan gsum brjod cing / g.yas pas se gol lan gsum brdabs la sbyin no/ /mjug gtsang sar bskyal ba dang / der tshogs pa'i 'byung po rnams 'grangs ngoms te chos
<p>129b.3</p>la dad par bsam mo/ /de yang sangs rgyas rgyal byed kyi tshal na bzhugs pa la ma ga d+hAr khyim bdag phyug po dge zhes bya bas sangs rgyas 'khor bcas spyan drangs nas chos ston drangs te slar gshegs so/ /phyi de lo dus khyim bdag de ltogs par gyur te/ sangs rgyas kyi
<p>129b.4</p>spyan sngar phyin te dris pa la/ sangs rgyas kyi zhal nas 'phags pa spyan ras gzigs la zhus zhes bstan nas/ khyim bdag gis 'phags pa spyan ras gzigs la zhus pas/ /khyod kyis snga ma mchod pa'i yi dgas dang 'byung po skal ba bcad pas nyes te/ da 'di bzhin du yi
<p>129b.5</p>dgas sgo drung na yod pa dang / gzhan dag la yang gtor ma 'di ltar byin zhes gong gi de bstan bas de slar sngon bzhin 'byor pa dang ldan par gyur to/ /phyi rabs kyi gang zag chos la dad pa rnams kyang 'byung po'i gtor ma la brtson pas yi dgas la phan pa dang / bdag gi 'byor
<p>129b.6</p>pa mi nyams pa'o/ /maN+Dal la yang gsum ste/ yid du 'ong ba'i sa la khru gang las mi chung ba'i gru bzhi la sogs pa byas te/ sbyor ba chu gtsang ma dang me tog dang dris byug pa dang / oM AHbadzra b+hU mi hUM/ zhes brjod cing sa byugs pas/ rdo rje'i sa bzhir bsam pa dang / 
<p>129b.7</p>oM AHbadzra re khe hUM zhes brjod la/ re khA bskor bas rgya che ba'i gzhal yas su bsam pa dang / oM AHbadzra maN+Dal hUM zhes brjod la snyoms par byugs pas rdo rje'i dkyil 'khor du byugs par bsams la/ oM AHbadzra re khe hUM zhes brjod de bsrung ba gzhan pas rdo rje'i srung
<p>130a</p>
<p>130a.1</p>bas bgegs bskrad par bsam pa dang / lag pa bkru ba'o/ /dbul ba dngos la maN+Dal la dbul ba dang / maN+Dal dbul ba gnyis so/ /maN+Dal la dbul ba ni me tog tshom bu dgu dbus dang shar gyi rim pas phyogs dang mtshams su bkod la skad cig gam
<p>130a.2</p>rim gyis mtsho las pad+ma 'dab ma stong dang ldan pa lte ba na zla ba'i gdan la lha so so'i dam tshig pa sa bon nam mngon byang lngas/ sgrub thabs ltar bskyed la/ de'i 'od kyis ye shes sems dpa' bkug cing bstim la bsgom ste/ oM badzra puSh+pe AHhU~M phaT swA hA/ oM badzra dI pe
<p>130a.3</p>AHhU~M phaT swA hA/ oM badzra gan+d+he AHhU~M phaT swA hA/ oM badzra nai bi d+ye AHhU~X phaT swA hA/ oM badzra gan+d+ha le AHhUM phaT swA hA/ zhes brjod la gzugs la sogs pa dngos sam yid kyis mchod pa dang / phyag 'tshal ba dang / sdig pa bshags pa dang / 'jig rten gyi dge ba la yi rang
<p>130a.4</p>ba dang / de'i dge ba bsngo ba dang / gsum la skyabs su 'gro ba dang / lus dbul ba dang / sems bskyed pa dang / bskul ba dang / gsol ba gdab pa dang / bdag gi dge ba'i las rnams 'di dag gis/ jig rten du ni myur du sangs rgyas shog /'gro la phan phyir chos
<p>130a.5</p>rnams ston bgyid cing / /sems can sdug bsngal mang pos gzir ba sgrol/ /zhes smon lam gdab pa ni mjug go/ /maN+Dal dbul ba la yang gnyis te/ dkon mchog spyi dang / bla ma la dbul ba'o/ /spyi la dbul ba ni ji ltar mdzes par bya ste/ dngos sam yid kyis
<p>130a.6</p>dngos po gzugs la sogs pa lus dang bcas pa dbul ba dang / mjug bdun rnam par dag pa dang / smon lam gong ltar gdab bo/ /bla ma la dbul ba ni/ oM haM ma hA me re be na maH/ zhes brjod pas maN+Dal gyi dkyil du bzhag la ri rab tu bsam/ oM yaM pUrba bi de ha ya na maH/ 
<p>130a.7</p>zhes pas shar gyi gling du bsam/ /oM raM dzaM bu dwI pA ya na maHzhes brjod pas lho'i gling chags par bsam/ oM laM a ba ra dA nI yan maHzhes brjod pas nub kyi gling du chags par bsam/ oM baM ut+ta ra ku ra be+e na maHzhes brjod pas byang gi gling du chags pa'o/ /oM yaHu pa dwI
<p>130b</p>
<p>130b.1</p>pA ya na maH zhes pas shar lhor gzhag /oM raHu pa dwI pA ya na maH zhes pas lho nub tu gzhag /oM laHu pa dwI pA ya na maH zhes pas nub byang du gzhag /oM baHu pa dwI pA ya na maH zhes byang shar du gzhag /oM yaHa shwa rat+nAya na maHzhes pas shar gyi gling du rta rin po
<p>130b.2</p>ches gang bar bsam/ oM raHma Nirat+nA ya na maHzhes pas lhor nor bu rin po ches gang bar bsam/ oM laHha sti rat+nA yan maH/ zhes brjod pas byang du glang po ches gang bar bsam/ oM baHpu ru Sha rat+nA ya na maHzhes pas nub tu blon pos gang bar bsam/ oM yaHkhaD+ga rat+nA ya na maHzhes
<p>130b.3</p>pas shar lhor dmag dpon gyis gang bar bsam/ oM raHs+t+rI rat+nA ya na maHzhes pas lho nub tu btsun mos gang bar bsam/ oM laHtsakra rat+nA ya na maHzhes brjod pas nub byang du 'khor los gang bar bsam/ oM ba sarba ni d+hi b+h+yo na maHzhes pas byang shar du gzhag pas rin po che sna
<p>130b.4</p>tshogs kyis gang bar bsam/ oM haM a d+hi me ra be naHgu ru b+haD+TA ra kA ya i daM maN+Dal ma ni/ zhes brjod pas dbus su bskyar nas bzhag nas steng gi ri rab kyi khar pad+ma'i gdan la bla ma spyan drangs te mchod pa gzhan dang bcas pas dbul/ mjug gang 'dod smon lam gdab pa dang / 
<p>130b.5</p>maN+Dal bsdus pa'i me tog gtsang sar bskyal lo/ /dus kyi 'khor lo nas bstan pa'o/ /bla ma la dbul ba mu stegs dang thun mong ngo / mjug yon tan dran par bya ba ni dkyil 'khor chen po'i mdo nas/ lci ba chu bcas sbyin pa ste/ snyoms par byugs pa tshul khrims so/ /srog chags
<p>130b.6</p>bsal ba bzod pa yin/ /maN+Dal nyid la brtson pa dang / /rtse gcig sems pa bsam gtan dang / /phyogs mtshams 'byed pa shes rab drug /sangs rgyas sogs la 'di dbul bas/ /pha rol phyin drug thob par 'gyur/ /nad kun las grol gser mdog 'gyur/ /lha dang mis mchod
<p>130b.7</p>zla ba bzhin 'bar mdangs/ /nor dang gser dang dbang phyug rgyal por skye/ /sangs rgyas gyur nas yongs su zhing khams dag /ces brjod pa'i yon tan dran par bya'o/ /nyin gung gi thun gyi chos spyod la lnga ste/ glegs bam bklag pa dang / bskor ba bya ba dang / zan bza' ba dang / tsha tsha
<p>131a</p>
<p>131a.1</p>gdab pa dang / ngal gso ba'o/ /glegs bam klag pa gsum ste/ maN+Dal mdzes pa bya ba dang / mchod pa bshams pa dang / kha lag bkru ba'o/ /bklag pa dngos la ltung ba thams cad sel bas phung po gsum pa bklag pa dang / shes rab 'phel bas brgyad stong pa
<p>131a.2</p>dang / sdud pa bklag pa'o/ /mjug bklags pa'i don dang / yon tan dran par bya ba'o/ /gong ltar bdag gi dge ba'i las kyang bsngo ba yang bya'o/ /bskor ba byed pa la yang gsum ste/ sbyor ba rten gyi rtsar phyin la shar nas phyag gsum bya/ rang yi dam gyi lhar mos pa byas nas/ oM AH 
<p>131a.3</p>hUM brjod pas hUM gis rten stong par sbyangs te/ AH'i 'od kyis rang gi yi dam lha'i gdan pad+ma dang nyi zla gang yin pa'i khar sa bon gsal ba las sku mdog rgyan bzhugs tshul gsal bar bskyed la/ de nyid kyi thugs ka'i sa bon gyi 'od kyis ye shes sems dpa' dgug gzhug bya/ de'i
<p>131a.4</p>snying po brjod cing snying po'i 'od kyis sangs rgyas dang byang chub sems dpa' thams cad rten de la 'dus nas yod pa la/ bskor ba dngos ma yengs par snying po de zlos shing bskor te/ dngul byung na bzhag la mjug 'phro gcod kar spyan drangs pa rnams 'gro don la gshegs su gsol/ 
<p>131a.5</p>skyed pa de rang la bsdus te mchod rten nam tsha tsha'am/ glegs bam yin na de nyid du gyur nas gzhag go/ /bza' ba la gsum ste/ sbyor ba la lnga/ gang dang gang gis gang 'tsho ba/ /'tsho ba dag pa de btsal la/ /bkres dang skom sogs zhi bya'i phyir/ /sman bzhin du ni
<p>131a.6</p>bsam par bya/ /zhes pas ci tsam dgos pa g.yo sgyus ma btsal zhing / lus gso bar byed pa'i phyir dgos pa dang / de la gtor ma gtang ba ni snod gtsang mar zan dang / tshod ma dang spags pa ci yod las gcod de chus bkang la mdun drang por stegs la bzhag la rang yi dam gyi
<p>131a.7</p>lhar gsal bas oM AHhU~M brjod cing hU~M gis stong par bya/ AH'i 'od kyis bdud rtsir gyur/ oM gyi 'od kyis ye shes kyi bdud rtsir gyur nas mgron bkug ste/ oM A kA ro mu khaM sarba d+harmA NAM Ad+ya nut+pan+na twA ta oM AHhU~M phaDa swA hA/ zhes lan gnyis brjod la gtang / smon
<p>131b</p>
<p>131b.1</p>lam gdab pa dang / oM sarba bud+ha bo d+hi sa twa b+h+yaH badzra nai bi d+ye hU~M/ zhes brjod la lha bshos dbul/ oM ha ri te pany+tsa ga ta pu tra ma hA yak+Sha ni ha ra ha ra sarba pA paM sarba a si ni a ti paN+Di kriM swA hA/ zhes brjod la/ 'phrog ma la chang bu sbyin pa dang / oM a gra paN+D-i a si b+h+yaHswA hA/ 
<p>131b.2</p>zhes brjod la phud kyi chang bu sbyin no/ /bza' ba dngos/ oM AHhU~M brjod pas dug thams cad dang bral te bdud rtsir bsam/ g.yas pa'i srin lag gis reg pas dug thams cad zhi bar bsam/ de nas ci rigs par bza'o/ /oM u tsiSh+Ta paN+Di a si b+h+yaHswA hA/ zhes pas lhag ma
<p>131b.3</p>bcang la sbyin no/ /gzhan lhag med par bcang ngo / /mjug la gnyis te/ yon tan zla ba grags pa'i mdo nas/ gtor ma gtang zhing bshos gtsang phul/ /'phrog ma phud kyi chang bu dang / /lnga pa lhag ma'i chang bu yis/ /'bras bu longs spyod chen por 'gyur/ /zhes bstan pa
<p>131b.4</p>dang / bdag la lan chags mi 'ong bar bya ba'i phyir kha bshal te/ gang gis sbyin dang gang la sbyin/ /sbyin pa ji ltar mi dmigs pa/ /sbyin pa dus gsum mnyam pa yis/ /sbyin bdag de la yongs rdzogs shog /ces smon lam gdab bo/ /de yang sangs rgyas la sgyu ma mkhan
<p>131b.5</p>bzang pos chos ston drangs la sangs rgyas skyengs par bya bar 'dod pa la/ sangs rgyas kyis byin gyis brlabs te/ dngos su 'khor gsum sbyin bdag zas len pa po gsum sgyu ma dang 'dra ste/ sgyu ma'i nus pa yod pas smon pa'o/ /tsha tsha la yang gsum ste/ sbyor ba ni dang po sa dang / chu dang / 
<p>131b.6</p>me tog dang / dri dag sbyar la/ ji tsam 'debs pa'i 'dag pa dris btab la/ mdun du khri la gzhag ste/ rang yi dam gyi lhar mos pas oM AHhU~M/ brjod pas stong par gyur/ de las b+h+rUM ser po/ de las 'khor lor gyur/ 'khor lo'i lte ba la a las zla ba/ zla ba'i steng na oM yod pa
<p>131b.7</p>de'i 'od kyis snang khyab ste/ sangs rgyas thams cad kyi thugs dam bskul/ sems can gyi sgrib pa sbyangs te slar 'dus nas oM shin tu gsal ba las rnam par snang mdzad byang chub mchog gi phyag rgya can/ 'khor lo dang zla ba'i gdan la skyil krung gis bzhugs pa/ rin po che'i
<p>132a</p>
<p>132a.1</p>rgyan gyis brgyan pa bskyed de gsal ba dang / de'i thugs ka'i pad+ma dang zla ba'i steng na oM las 'od zer 'phros pas phyogs bcu dus gsum gyi sangs rgyas thams cad bkug ste mdun gyi nam mkhar bzhugs pa la yon chab la sogs pas mchod nas bskyed pa dang / 
<p>132a.2</p>gnyis med du zhu nas/ sangs rgyas thams cad kyi sku gsung thugs kyi ngo bo bdud rtsi'i ngo bo dkar ba 'od dang bcas par gyur bar bsam mo/ /de nas na mo b+ha ga ba te/ bai ro tsa na pra b+ha rA dzA ya/ ta thA ga tA ya/ ar+ha te samya k+saM bud+d+hA ya/ tad+ya thA/ oM suk+Sh+mai su k+Sh+mai/ sems ma ye/ shAn+te/ dAn+te/ 
<p>132a.3</p>sa mo be/ a na laM b+he/ ta raM b+he/ ya sho ba ti/ ma hA te dze/ nir ku le/ nirbA Ni/ sarba ta thA ga hr-i da ya/ a d+hiSh+ThA na/ a d+hiSh+Tha te swAhA/ zhes nyi shu rtsa gcig pa bzlas la gdab ste/ lag pas len tsa na 'od kyi gong bu oM dang ldan pa blangs te sku bar du bcug la/ gong gi sngags kyis btab la
<p>132a.4</p>rnam par snang mdzad du 'byung ngo / /mjug /oM ye d+harmA he tu pra b+hA ba he tun+te ShAn+ta thA ga to h+ya ba data/ te ShAny+tsa yo ni ro d+ha e baM bA dI ma hA shra ma Na ye swAhA/ zhes lan bdun brjod pas rab gnas su 'gyur ro/ /me tog la bzlas te tsha tsha la gtor bas skad cig la rnam par snang mdzad
<p>132a.5</p>grangs med du gyur/ de'i 'od kyis phyogs bcu'i sangs rgyas thams cad bkug ste sngon bzhin dngos sam blos mchod nas tsha tshar gyur pa'o/ /gcig byas pas bye ba snyed kyi bsod nams 'thob bo/ /ngal ba gso ba la gsum ste/ sbyor ba lus dal bar bsdad/ /dngos chos spyod
<p>132a.6</p>pa'i rgyal po dang / khyim bdag dang / mkhan po dang / slob dpon gyi che ba brjod pa dang / de dag dran par bya/ dge ba byas pa'i yon tan dran par bya/ mjug rgyu 'bras theg pa chen po'i mdo blta'o/ /phyi dro'i thun la gsum ste/ gong bzhin du thun glegs bam klag pa dang / bskor ba
<p>132a.7</p>bya ba dang / gtsug tor la sogs pa'i mdo gdon pa'o/ /srod kyi thun la lnga ste/ gong bzhin du khrus bya ba dang / gtor ma gtang ba dang / maN+Dal dang mchod pa dbul ba dang / bsam gtan bya ba dang nyal ba'o/ /nyal ba la gsum ste/ sbyor ba khams dang sbyar la bsam gtan bsdu ba
<p>132b</p>
<p>132b.1</p>dang / glo g.yas phab la nyal ba dngos dang nang par snga bar ldang sems kyis gnyid kyi bsam gtan la 'jug pa'o/ /bye brag pa'i lta ba la yang gnyis te/ nub phyogs bye brag tu smra ba'i nyan thos tha ma dang / 'bring gnyis kyi lta ba chos kyi bdag dang / gang zag gnyis su 'dod de/ 
<p>132b.2</p>chos kyi bdag phyi'i yul dkar dmar/ snyan mi snyan/ zhim mi zhim/ kha mngar/ 'jam rtsub sna tshogs su snang ba 'di rdul phra rab 'dus pa'i ngo bo g.yag rnga dang ne gsing ltar 'dod cing / dge sdig gi rgyu 'bras kyang yul can rjes su 'dod la/ de yang rkyen gyis mi rtag skad cig
<p>132b.3</p>mas rtag par snang ste/ bum pa la sogs pa dbyug pas 'jig par dngos su snang ba dang / sdom rdzas can yul can yin pas nyams na rdza chag pa dang 'dra ba dang / ji srid 'tsho'i bar du yod pa dang / phyi mar 'phro 'dod pa dang / sdig pa yang de bzhin du 'dod pa'o/ /gang zag gi bdag
<p>132b.4</p>phung po gsum par 'dod de/ bdag btsal bas mgo nas rkang pa'i bar du med la/ bde sdug nyams su myong bas yod pa yang min med pa yang min par 'dod pa'o/ /bsgom pa la gsum ste/ bsgom pa'i skyon dang / bsgom pa'i thabs dang / bsgoms pa'i 'bras bu'o/ /skyon ni 'khor
<p>132b.5</p>bar sdug bsngal ba'o/ /de yang bdag tu mthong bas 'gro ba bzang mo la chags pa nyes so/ /bsgom thabs bdag zhi bar mgo nas rkang pa'i bar bdag med par mi gtsang bar mthong / bsgoms pas 'bras bu sems de zhi nas dgra bcom par 'dod pa'o/ /skyon rtag pa dang chad par phyi
<p>132b.6</p>nang 'dod pa dang / lus gtsang ba dang nyon mongs pa la chags na'o/ /nyan thos 'bring gi bsgom pa la yang gsum ste/ ma bsgoms par rtogs pas 'khor sdug bsngal lo/ /de yang rlung phyir shor bas rtog pa 'byung bas bdag tu brtags pas nyon mongs pa la chags pas nyes thabs
<p>132b.7</p>rlung 'dzin pa ste gsum/ bgrang ba rlung gcig nas bcu dang brgya dang / stong khri 'bum gyi bar du bgrangs te/ zhe sdang la sogs pa'i nyes pa dag par 'dod/ bsdams nas re re bgrangs pas bdag phung po gsum par 'dod pa dang / kha dog la slob pa dang / dkar sngo 'dra bar phyir
<p>133a</p>
<p>133a.1</p>'byung nang du 'ong ba gnyis drag zhan blo'i gnas bzang nas 'bras bu lhag bcas lhag med de las 'byung bar 'dod do/ /dbyibs la slob pa rdo rje rtse gcig pa dang / gsum pa dang / pad+ma dang / ut+pa la ltar slob ste/ rtse gcig pa sna'i rtse mo nas sor bzhi nas/ dpag
<p>133a.2</p>tshad tsam du phyir bsring zhing / sna'i tshang tshing nas lte bar bskyil ba'o/ /rtse gsum pa phar la snga sgo gnyis nas spro ba tshur la sna rtser bsdus te gong bzhin bsring / pad+ma dang / ut+pa la sna rtse nas 'phro la phar la yul gang ba dang / nang du bum par bkang bas lhag bcas lhag med kyi 'bras
<p>133a.3</p>bu 'byung bar 'dod pa'o/ /skyon mi gtsang ba sgom pa dang / bum pa ltar 'gags nas sems med pa'o/ /nyan thos rab dang rang sangs rgyas/ kha che bye brag tu smra ba ste/ chos kyi bdag tha ma dang mthun no/ /gang zag gi bdag med par 'dod pa'o/ /des bsgom pa yang bden bzhi
<p>133a.4</p>bsgom/ de yang las kyi 'byung pa'i mdo las/ sdug bsngal 'di brgyad phung po la/ /phung por chags pas dug lnga yin/ /zhes pas rgyu kun 'byung dug lnga spong ba dang / 'bras bu sdug bsngal lus la gnod par shes pas las la mi chags shing bdag med pa dang / ye
<p>133a.5</p>shes dang byams pa dang mi gtsang ba dang / bdag med du lhag gis mthong la/ bdag med pa'i stong pa de bsgom pa'o/ /de yang gong gi lus ngag yid kyi dge ba dang bsdoms pas sngon gyi sgrib pa 'dag la bdag med pa stong pa la bzhag pas dgra bcom pa thob pa'o/ /skyon gang
<p>133a.6</p>zag gi bdag 'dod pa spang ba'o/ /theg pa chen po'i sdom pa la gnyis te/ byang chub sems dpa'i sdom pa dang / /sngags kyi dam tshig gnyis so/ /byang chub sems dpa'i sdom pa la bzhi ste/ spyod lam dang / lta ba dang / bsgom pa dang skyon no/ /spyod lam la gnyis te
<p>133a.7</p>rten dang spyod lam dngos so/ /rten la lnga ste/ mdo sde pa dang / rnam bcas pa dang / rnam med pa dang / sgyu ma lta bu dang / rab tu mi gnas pa'o/ /spyod lam dngos la gsum ste/ sbyor ba dang / dngos dang mjug go/ /de yang spyod lam khyad par med par dus gsum du lnga
<p>133b</p>
<p>133b.1</p>char 'dod la lta ba la khyad yod de/ sbyor dngos mjug gsum mdo sde pas rten 'brel du 'dod la/ rnam bcas sems kyi rnam par 'dod/ /rnam med pas bzang rtog tu 'dod la/ sgyu ma lta bus sgyu ma lta bur 'dod/ rab tu mi gnas pas kun rdzob ba yin gyi don dam ma yin te
<p>133b.2</p>rmi lam lta bu mi bden par snang bar 'dod de/ don dam la khas len med pa'o/ /gzhan don dam du 'dod pa'o/ /spyod lam dngos kyi sbyor ba la dgu ste/ mchod pa dang / bstod pa dang / phyag 'tshal ba dang / skyabs su 'gro ba dang / sdig pa bshags pa dang / yi rang ba dang / 
<p>133b.3</p>bskul ba dang / gsol ba gdab pa dang / bsngo ba'o/ /de yang / mchod dang bstod dang phyag 'tshal dang / /skyabs dang sdig bshags yi rang dang / /bskul dang gsol ba gdab pa dang / /bsngo dang dgu bo sbyor bar bstan/ /zhes dri ma med pa'i mdo nas bstan to/ /mchod pa la
<p>133b.4</p>gsum ste gnas dang / rten dang mchod pa dngos so/ /gnas rang byung dang / byin gyis brlabs pa lha khang la sogs pa nyams dga' bar rten byang chub chen po dang / byang chub sems dpa' dang / mkhan po la mchod par bya'o/ /mchod pa dngos la gnyis te/ 
<p>133b.5</p>mchod par bya ba dang / mchod par byed pa'o/ /mchod pa bya ba la rten phyogs bcu'i sangs rgyas dang byang chub sems dpa' mchod pa'o/ /mchod byed pa dag dgos pa de rnams mnyes pa/ de la dgos pa mchod pa yin/ de'i dgos pa bdag gzhan don grub pa'o/ /mchod pa dang yon
<p>133b.6</p>'byor na dngos/ ma 'byor na bskal bzang ltar me tog spor gang la brten te slob dpon dang / yid kyis gzhan na yod pa'i dngos po lus sems su bcas pa dbul te/ mchod pa rnam pa bdun gyis mchod de/ chu gtsang gis sku bsil zhing ras bzangs kyis sku byi dor bya ba dang / 
<p>133b.7</p>me tog man+dA ra la sogs pa'i phreng ba dang / sil snyen gyis mchod pa dang / tsan+dan dang / a ga ru dang / ga bur dang / gla rtsi dang / rgya spos la sogs pa'i dud pas mchod pa dang / rin po che 'bar ba dang / mar me'i phreng ba gcig gam/ bcu'am brgya stong dbul ba dang / tsan+dan la
<p>134a</p>
<p>134a.1</p>sogs pa'i dri'i byug pa bya ba dang / 'bras chan dang / sran chan dang / gro chan dang / nas chan dang / zho dang / mar dang / sha skam dang / nya skam dang / nya btsos pa dang / na ri ke la dang / a mra dang / bil ba dang / nyo ti la sogs pa'i 'bras bu dang / gro ma dang / 
<p>134a.2</p>nyungs ma dang / la phug dang / be la sha la sogs pa'i rtsa ba dang / khur ba dang la du la sogs pas mchod pa dang / dung la sogs pa sil snyan dang dbyangs kyi rim pas mchod pa'o/ /yon la rin po che sna bdun dang / bkra shis kyi rdzas brgyad dang / chu mig dang / nags tshal dang / 
<p>134a.3</p>skyed mos tshal dang / spang ljongs dang / mtsho dang / lteng ka la sogs pa gzugs sgra'i bye brag ji snyed pa blo dang dngos su 'byor pa dbul lo/ /'brel ba nam mkha'i snying po'i mdo nas/ sems gnyis bskyed nas sangs rgyas mchod/ /mchod pa yon dang bcas pa yis/ /rgyal dang de yi
<p>134a.4</p>sras mnyes nas/ /'gro ba'i don la reg par 'gyur/ /zhes bya'o/ /bstod pa yang rten gong ltar bstod byed dang / dgos pa mnyes pa dang de la dgos pa/ phyogs dus kun gyi sangs rgyas sras/ /gang dag 'jig rten khams bzhugs pa'i/ /'gro ba 'dren par gang bzhugs pa/ /sku yi
<p>134a.5</p>mtshan ldan rnams la bstod/ /byams pa'i thugs ldan rnams la bstod/ /ces theg pa chen po'i mdo nas sangs rgyas dang / byang chub sems dpa' la bstod pa nyid kyis bstod do/ /'brel bas kun nas brjod pas so/ /phyag 'tshal ba la yang gong ltar drug gis theg pa chen
<p>134a.6</p>po nas phyag 'tshal ba gsum mam/ bdun nas stong dang khri'i bar du 'tshal ba'o/ /skyabs dngos dang dbye ba gnyis las/ dngos la gsum/ skyabs sngon gyi sbyor ba rnams shes nas/ slob dpon dgongs su gsol/ bdag ming 'di zhes bgyi ba dus 'di nas bzung nas snying po
<p>134a.7</p>byang chub la mchis kyi bar du/ de bzhin gshegs pa dgra bcom pa yang dag par rdzogs pa'i sangs rgyas bcom ldan 'das rnams la skyabs su mchi'o/ /zhi ba 'dod chags dang bral ba chen po'i chos la skyabs su mchi'o/ /kun la skyob par mdzad pa'i 'phags pa phyir mi ldog pa'i 
<p>134b</p>
<p>134b.1</p>byang chub sems dpa'i dge 'dun rnams la skyabs su mchi'o/ /zhes lan gsum brjod do/ /dbye ba la brgyad/ dbang po dang / rten skyabs su mchi ba nyan thos ltar/ bdun la gzhan 'dra ste/ yid theg pa chen po'i chos dang gzhan dag la dad pa'o/ /sbyor ba lus ngag yid gong ltar dang / 
<p>134b.2</p>gzhan/ skyabs/ sems rten dang / sangs rgyas sprul skur shes pa/ chos shes rab kyi pha rol tu phyin pa dang / dge 'dun 'jam dpal la sogs par shes par bya'o/ /mchod pa ni gong gi'o/ /dus mtha' thug pa med pa'am/ byang chub bar du'o/ /yon tan 'khor ba las thar pa
<p>134b.3</p>dang / gzhan don nus pa'o/ /spyod pa la 'jug pa nas khyed kyi thugs rjes su bzung bas na/ srid la mi 'jigs sems can phan pa bgyi/ /zhes pas so/ /mi nyams pa bya ba la gong ma'i 'jig rten gyi spangs pa'i steng du gzhan don bya ba dang / srog gcod pa spangs nas gzhan la
<p>134b.4</p>mi 'tshe ba dang / mu stegs dang nyan thos dang rang sangs rgyas mi 'grogs pa'o/ /sdig pa bshags pa rten dang / mkhan po'i spyan sngar/ bdag ming 'di zhes bya ba yis/ /thog med dus nas 'khor bar 'khor/ /shin tu ma rig sdig pa'i las/ /sna tshogs bgyis dang bgyid du stsal/ /
<p>134b.5</p>rjes su yi rang bgyis pa bshags/ /zhes pa dang / mdo gzhan nas bstan pa ltar bshags so/ /yi rang ba'i rim pa mdo gzhan ltar yang bya/ 'jig rten 'di dang gzhan dag na/ /skye bo rnams kyis dge spyad dang / /de yi stobs kyis bde 'gyur la'ang / /bdag ni shin tu yi rang ngo / /
<p>134b.6</p>nyan thos rang rgyal dge ba dang / /byang chub sems dpa'i spyod pa la'ang / /nges par di ring yi rang ngo / /sangs rgyas mdzad pa gang byung dang / /sems can bde la yi rang ngo / /bskul ba/ sangs rgyas rnams dang byang chub sems/ /de dag tshogs la bdag bskul na/ /sems can rang dgar
<p>134b.7</p>mi gtong bar/ /chos kyis rgyud 'byongs 'khor lo bskor/ /gsol ba gdab pa/ phyogs bcu'i sangs rgyas thams cad dang / /byang chub sems dpa' 'don mdzad la/ /sems can bde la ma bkod par/ /mya ngan mi 'da' bzhugs par gsol/ /de rnams kyi dge ba bsngo ba/ bdag
<p>135a</p>
<p>135a.1</p>gis de ltar dge spyad pas/ /nam mkha' khyab pa'i sems can rnams/ /dge ba 'di yi byin rlabs kyis/ /pha rol phyin drug mthar phyin nas/ /thams cad byang chub chen por shog /gal te byang chub ma thob par/ /theg chen chos la spyod pa dang / /'gro don mi 'dor
<p>135a.2</p>'khor ba las/ /'gro rnams myur du sgrol bar shog /mdo gzhan ltar yang gdab bo/ /dngos la gnyis te/ smon pa dang 'jug pa'o/ /smon pa ni slob dpon dgongs su gsol/ bdag ming 'di zhes bgyi ba dus 'di nas bzung nas snying po byang chub la mchis kyi bar du sngon gyi
<p>135a.3</p>sangs rgyas bcom ldan 'das rnams dang byang chub sems dpa' rnams kyi bslab pa la rjes su slob bo/ /rjes su sgrub po/ /sngon gyi sangs rgyas dang byang chub sems dpa' 'gro ba rnams la ji ltar phan pa de ltar bdag kyang phan par bgyid do zhes lan gsum brjod do/ /dngos
<p>135a.4</p>'jug pa ni/ slob dpon dgongs su gsol/ de bzhin gshegs pa dgra bcom pa yang dag par rdzogs pa'i sangs rgyas dang / byang chub sems dpa' thams cad kyi sbyin pa las byung ba'i dge ba dang / tshul khrims las byung ba'i dge ba dang / bzod pa las byung ba'i dge
<p>135a.5</p>ba dang / brtson 'grus las byung ba'i dge ba dang / bsam gtan las byung ba'i dge ba dang / shes rab las byung ba'i dge ba'i rtsa ba ji snyed cig yod pa de snyed kyis sems can ma grol ba thams cad grol bar mdzad pa dang / ma bsgral ba thams cad bsgral bar mdzad pa dang / 
<p>135a.6</p>dbugs ma phyin pa thams cad dbugs phyin par mdzad pa dang / mya ngan las ma 'das pa thams cad mya ngan las 'da' bar mdzad pa de bzhin du/ bdag ming 'di zhes bgyi bas kyang dus 'di nas bzung nas/ nam snying po byang chub la mchis kyi bar du bdag gis sbyin pa las
<p>135a.7</p>byung ba'i dge ba'i rtsa ba dang / tshul khrims las byung ba'i dge ba dang / bzod pa las byung ba'i dge ba dang / brtson 'grus las byung ba'i dge ba dang / bsam gtan las byung ba'i dge ba dang / shes rab las byung ba'i dge ba ji snyed bgyid pa de snyed kyis sems can ma grol ba
<p>135b</p>
<p>135b.1</p>thams cad dgrol bar bgyi'o/ /ma rgal ba thams cad bsgral bar bgyi'o/ /dbugs ma phyin pa thams cad dbugs dbyung bar bgyi'o/ /mya ngan las ma 'das pa thams cad mya ngan las bzla bar bgyi'o zhes lan gsum brjod par bya'o/ /slob dpon dgongs su gsol/ /
<p>135b.2</p>gal te sdom pa las nyams na slar gso bas gnang du gsol zhes lan gsum brjod do/ /mjug gi don shes par bya ba la gsum ste/ dgos pa shes par bya ba dang / thob par shes pa dang / mjug mi nyams pa'o/ /dgos pa la gnyis te/ sbyor ba dang rten no/ /sbyor ba
<p>135b.3</p>la mchod pa la sogs pa dgu las skye bas dgu dgos par shes pa dang / rten gzhan dang bdag nyid las/ gzhan la rten dbang dang po gnyis/ dbang po sdom pa la gnas pa mkhas pa'i slob dpon las skye bar shes pa dang / yi dam dang dbang po las skye ba'o/ /rten byang
<p>135b.4</p>chub chen po la sogs pa'i mchog gsum las skye'o/ /bdag las skye ba gang gi nyan thos kyi ltar khyad par du 'phags pa drug dang / phan sems yod pa nus pa dang ldan pa las skye bar shes par bya'o/ /thob par shes pa la bcu ste/ rten dang / dbang po dang / sems can dang / 
<p>135b.5</p>sdug bsngal ba dang / sbyor ba dang / blangs pa dngos dang / sems can byang chub la dgod pa'i bsam pa dang / mi ldog pa'i bsam pa dang / blangs pa'i dus de nyid nas yid ches pas thob pa'o/ /mi nyams par bya ba la gsum ste/ shes par bya ba dang / shes pas spang ba
<p>135b.6</p>dang / shes pas bsgrub pa'o/ /shes par bya ba la lnga ste/ sdom pa'i ngo bo dang / rten gyi khyad par gyis bslab pa'i rim pa dang / dus dang / rigs dang / sdom pa gsum ldan du shes par bya ba'o/ /ngo bo smon 'jug gnyis las smon pa'i ngo bo dang / grogs gnyis te/ de yang ngo
<p>135b.7</p>tsha shes pa dang khrel yod pas ngo bo yang dag par blangs pa'i sems pa dge ba rgyun chags 'bras bu la dam 'cha' ba'o/ /de yang dad pa dang / snying rje dang / 'dod pa dang / khas blang ba bzhi las dang ba'i dad pa gzhan don gyis bdag grol bar shes pa dang / bden snyam pa dang / bdag
<p>136a</p>
<p>136a.1</p>la snying rje skyes pas gzhan don la mos pa'o/ /mos pa skyes nas rgyun sa bcu man chad du yin dgos pas smon pa'i dge ba'i rgyun sems can la sangs rgyas kyi bya bas smon pa sems can sangs rgyas su 'dod la/ khas len dam 'cha' ba'o/ /grogs la bdun te/ 'dun
<p>136a.2</p>pa sa bdun 'jug pa'i gzhi byed pa dang / lhag pa'i bsam pa zla ba tshes pa lta bu dge ba 'phel ba dang / sbyor ba me lta bu dngos po thams cad bsreg pa dang / bsam pa bzang po gser lta bu sems mi nyams pa dang / skyob pa lta bu nyes pas mi gos pa dang / 'brel ba rgyu 'bras lta
<p>136a.3</p>bu thams cad mkhyen pa 'byung ba dang / myur ba thog lta bu sa la spyod pa'o/ /'jug pa'i ngo bo de yang ngo tsha shes pa dang / khrel yod pas yang dag par blangs pa'i sems pa dge ba rgyun chags rgyu la dam 'cha' ba'i ngo bo ste/ de yang gong ltar bzhi/ yid ches pa'i dad pa sangs rgyas gzhan
<p>136a.4</p>don las 'byung bas gzhan la snying rje skyes te/ sangs ma rgyas bar du 'phro mi gcod pa dang / gzhan don byed pas gzhan don khas blangs pa dang / bdag gzhan sangs rgyas pa'i rgyu sdom pa'i tshul khrims kyi rang bzhin dang bcas pa'i sdig pa spong ba so sor thar pa'i bslab pa dge ba chos
<p>136a.5</p>bsdus pas pha rol tu phyin pa drug spyod pa/ sems can don byed de gnyis sems can don du spyod la stobs gar cher de yang 'byed pa dang phye zhing spyod pa'o/ /de yang sangs ma rgyas bar du sangs rgyas 'dod pa'i rgyu spyod par khas len pa'o/ /grogs la bzhi ste/ sems can thams cad sngon
<p>136a.6</p>'brel gyi bur shes nas byams par bya ba dang / ma chags pas 'dod pa chos nor sbyin pa dang / chos thams cad bdag med pas rang la 'dod pa med pa dang / sangs rgyas gzhan don las 'byung bas rgyu 'bras mi dgag pa'o/ /rten gyi khyad par gyis bslab pa'i rim pa shes par bya ba la
<p>136a.7</p>gnyis te/ rten dang bslab pa'i chos so/ /rten la yang gnyis te/ 'dod pa chung ba dang che ba'o/ /che ba la yang gnyis te/ las dang po pa dang / mthar phyin pa dag pa'o/ /bslab pa'i rim pa la gnyis te/ spyod pa dang 'jug pa'o/ /smon pa la yang gnyis te/ btags pa ni gong gi
<p>136b</p>
<p>136b.1</p>ming dang zhes pa'i rten tsam yang skye la/ dngos thob nas ngo bo dang ldan par bsrung ba'i las dang po'o/ /'jug pa la gnyis/ btags pa ba las dang po pa de la yang yod de/ dngos po ba dag pa la yod pa'o/ /las dang po pa'i bslab bya la gsum/ gzhi la yang gsum ste/ sbyor ba
<p>136b.2</p>sngon du song bas mos pa/ smon pas gsum la skyabs pa dang / dbang po shes nas gnas tshol ba dang bsam pa'o/ /bsam pa bdag la sems pa dang / gzhan la sems pa'o/ /bdag la sems pa la bzhi ste/ bdag gi sdug bsngal zhi bar bya ba dang / dgos pa lus ngag gi
<p>136b.3</p>dge ba byas dang / grogs lus dal/ ngag dben/ yid zhi ba dang / longs spyod kyis tshogs bsags pa'o/ /gzhan sems pa la gnyis te/ snying rje dang bzod pa'o/ /snying rje chos dmigs pa dang / gang zag la dmigs pa'o/ /bzod pa sdug bsngal dang du len pa dang / 
<p>136b.4</p>sdug bsngal la ji mi snyam pa'o/ /lam pha rol tu phyin pa drug smon nas spyod pa'o/ /'bras bu skye ba la dbang ba dang / nyon mongs pa dang / las dang / thabs dang / sems can gyi don byed pa la dbang ba lnga'o/ /shin tu rnam par dag pa'i las dang po'i bslab bya la yang gsum ste/ gzhi sbyor ba
<p>136b.5</p>sngon du song bas skyabs pa dang / dbang po dang / bsam pa 'jug pa'i sems kyis gong bzhin 'dod pa'o/ /bsam pa gzhan la sems pa kho na ste/ snying rje dang bzod pa la gnyis te/ snying rje la yang gang zag la dmigs pa dang / chos la dmigs pa dang dmigs pa med pa gsum ste/ 
<p>136b.6</p>gang zag la dmigs pa ni mu stegs dang / nyan thos dang thun mong ste/ sems can rkyen gyis sdug bsngal ba la skye ba'o/ /chos la dmigs pa ni sems tsam ste/ chos nyid ma rtogs pas lon te rtogs par byed pa'o/ /dmigs pa med pa dbu ma ste/ sdug bsngal ba chos nyid ma
<p>136b.7</p>rtogs pa la snying rje bskyed pa'i dus na rab tu mi gnas par shes pas gsum bsdus pa'o/ /bzod pa gzhan don du sdug bsngal phra mo la son zhing dang du len pa'o/ /goms nas che bas mi gnod la ji mi snyam pa dang / bzod pa de dang mi bzod pa rab tu mi gnas par brjod pa gsum ka bsgom pa'o/ /
<p>137a</p>
<p>137a.1</p>lam pha rol tu phyin pa drug gzhan don du rdzogs par byed pa'o/ /'bras bu re ba med pa dang / sku bzhi ngag gis 'byung ba'o/ /dus la 'dod pa chung ba'i mtha' med pa dang / chen po'i rgyu bskyed pa'i dus blangs ma thog dang / lam sgrub pa snying po byang chub thob pa dang / 
<p>137a.2</p>sangs rgyas pa'i dus bskal pa grangs med gsum pa'o/ /rigs la gnyis te/ zla ba yar ngo la sems bskyed thob pa rnams byams pa la sogs pa ltar bram ze las sangs rgyas pa dang / mar ngo las thob pa rnams shAkya thub pa la sogs pa ltar rgyal rigs las sangs rgyas pa'o/ /
<p>137a.3</p>gsum dang ldan par shes par bya ba la gnyis te/ ldan lugs bstan pa dang / nges pa bskyed pa'o/ /ldan lugs la nam mkha'i snying po'i mdo nas/ chos dang gang zag gcig nyid sems/ /smon dang 'jug dang so sor thar/ /rig pa sbyor bas gzhan gyi don/ /nus na gong nas gong
<p>137a.4</p>du 'gyur/ /zhes gsungs pa bzhin te/ gong gi so sor thar pa'i bslab pa rigs bdun gyi bye brag de rang gi sems yin pas 'og ma'i nyan thos ma spangs par theg pa chen po byang chub sems dpa'i sdom pa yang yin la/ de yang sems kyi snang ba phung po dang / khams dang / skye
<p>137a.5</p>mched rgyud ltar lhar gnas pa'o/ /de yang sngags kyi dam tshig ni/ bdag dang dgos pa lhar gnas pa mthong bas lha dang / lha mi gnod pas nyan thos ltar nyes pa spong ba dang / lha ma yin gzhan gyis ma rtogs pas byang chub sems dpa' ltar phan 'dogs pa dang / de ltar
<p>137a.6</p>sems su 'dus pa'i don la sems can rnams shin tu 'khrul nas sems rab tu mi gnas par ma shes shing bdag tu bzung ba la dmigs pa med pa'i snying rje skyes/ so sor thar pa'i bslab pa dang / dam tshig spyod pa dag la dmigs pa med pas smon 'jug gzhan don du byed pa dang / 
<p>137a.7</p>de yang sngags kyis lhar snang ba thams cad sems kyi 'phrul par snang bas nyan thos bye brag tu spyod la/ bye brag ma 'gags na nus pa so sor 'byung bas byang chub sems dpa' ltar 'dogs pa dang / de ltar sems kyi rgyun la brten nas sku bzhi 'byung bas/ 'gro ba 'dren pa'i snang ba
<p>137b</p>
<p>137b.1</p>ltar so sor thar pa'i bslab pa dang / byang chub sems dpa'i sdom pa dang / sngags kyi dam tshig dang gsum ldan pa'o/ /sku bzhi nus pa so so nas snang zhing chos skur 'dus shing 'byung ba bzhin sdom pa yar ldan du 'gyur te/ so sor thar ba byang chub sems dpar 'gyur/ /de sngags su
<p>137b.2</p>'gyur/ de so sor snang ba yang btub pa bzhin no/ /nges pa bskyed pa yang bzhi ste/ gzhi ma nyams pa dang / rgyu ma nyams pa dang / lam ma nyams pa dang / 'bras bu ma nyams pa'o/ /gzhi ma nyams pa slob dpon la la dag rten dang brten par sdom pa gsum min par
<p>137b.3</p>'dod/ de mi bden te/ ka bas gdung dang 'og gis steng khang bteg pa ltar ma yin zer ba mi rigs te/ sdom pa yar ldan du gnas gyur pas sa bon gyi dus na sa bon ma nyams/ myu gu ma spangs/ 'bras bu'i dus na 'bras bu ma nyams la sa bon ma spangs te/ dam
<p>137b.4</p>tshig gi dus na so sor thar par ma song ste/ mi gnas med kyang nyes pa med do/ /nyams pa spang / slob dpon la la mi gcig gis mi mang po gsod na/ mi gcig po de ma bsad na byang chub sems dpa'i sdom pa nyams la/ bsad na so sor thar ba'i sdom pa nyams par 'gyur
<p>137b.5</p>ba de bzhin du/ ma shi na brdzun nam thabs kyi yan lag nyams zer te de yang mi bden te/ so sor thar ba'i ltung ba ni sbyor ba dang / dngos dang / mjug rdzogs pas 'ong ste/ sbyor ba dang / mjug med pa dang / dngos so sor thar pa bdag 'khor ba la 'jigs pa dang / byang
<p>137b.6</p>chub sems dpa' sems can gyi don byed du dmyal ba la mi 'jigs par nyes pa len pa'o/ /de ltar srog mang bar bton pa dang / gcig la sdig pa gos par dang / bdag dmyal ba la mi 'jigs par rang yang thar pa'o/ /de bzhin du brdzun sogs yan lag dang bcas
<p>137b.7</p>pa nyams pas so/ /lam ma nyams pa yang slob dpon la la dag /so sor thar pa'i bslab pa rten du dgos na/ so sor thar pa'i bslab pa gong gi rten khyad par du 'phags pa drug la skye'i/ byang chub kyi sems 'gro ba gzhan dang gling gzhan nas skye zer te/ de yang mi bden te/ 
<p>138a</p>
<p>138a.1</p>de ltar mu stegs ltar rkyen med pas rgyu gtso bos las brdzun te/ 'gro drug so so bskyed la dge bas thar pa thob pa'i rgyu yin pa la/ dge bas ngan 'gror 'gro ba yang yod dgos pa la med pa des de ltar yin te/ sangs rgyas kyi thugs rjes sems can mir skyes la/ 
<p>138a.2</p>mi bsnyen gnas bsrungs pas nyan thos kyi rten bzang pa de goms pa las byang chub kyi sems su 'gyur bas thams cad mkhyen pa'o/ /rgyu rkyen ma song bar thams cad mkhyen pa 'byung na/ mu stegs dang nyan thos la thams cad mkhyen pa'i rigs na/ chos nyid stong pa shes rab kyi pha
<p>138a.3</p>rol tu phyin pa rtogs bas 'thob zer na/ chos nyid yod pas 'thob na sems can la cis med/ rtogs pas chog na rtogs tshad gang kho na/ rtogs tshad gang kho na tsam gyis chog na da lta ga re/ tshad bstan du yod na thams cad mkhyen te/ brtags dpyad rigs pa gzhi ci bya/ 
<p>138a.4</p>med na rtsod pa brjod pa la don med/ thob pas mkhyen na thob rgyu brtag ste/ des na lam sngon du ma song bar 'gro ba gzhan dang / mi gzhan dag la byang chub sems mi skye'o/ /'bras bu ma nyams par bya ba la slob dpon la la nyan thos kyi rigs dang / rang sangs rgyas dang / theg pa
<p>138a.5</p>chen po dang / rigs nges pa dang / ma nges pa dang / chad pa drug yod la/ sangs rgyas kyang rim gyis dang / nyan thos las ldog pa dang / rang sangs rgyas las ldog pa dang / so sor yod pa mtshan nyid kyis sangs rgyas pa dang / sngags kyis dang / sangs rgyas so sor
<p>138a.6</p>yod pa la/ bstan pa yun ring thung dang / chos theg pa che chung ston la/ bram ze dang rgyal rigs so sor 'dod de/ de mi bden te/ gzhi don dam pa la yang sems can dang / sangs rgyas gnyis la khyad med par/ sangs rgyas la khyad yod de/ rgyu rig pa bzang rtog tu sbyor ba la
<p>138a.7</p>yang 'dra snyam/ lam sems gnyis dang phar phyin drug spyod pa yang 'dra snyam/ 'bras bu 'dod pa che chung bstan pa dang / chos rigs kyang gdul bya ste/ sku bzhi la bzang ngan med/ gal te yod na gong bzhin du dge bas ngan song dang / sdig pa dang thar pa dang / nyan thos kyis bcu
<p>138b</p>
<p>138b.1</p>bzhi pa'i sa dang / sngags dang nyan thos la sogs par 'gro ba'o/ /de nas sangs rgyas thams cad kyi thugs bde ba chen por gnas shing chos skur snang ba la/ gsung brjod du med par gnas te/ theg pa gsum dang theg pa'i dgos par yang gsung ngo / /sku bcu bzhi'i sa la
<p>138b.2</p>bzhugs la rdo rje 'chang gi ngo bo gzugs skur ston to/ /yon tan spros pa dang bral la bzang ngan gyi rtog pa 'dod yon du snang 'grub pa'o/ /phrin las bya brtsal dang bral ba dgyes rdor ltar sems can thams cad rigs lnga dang / gsum dang gcig tu grub pa'o/ /de ltar shes pas sdom pa
<p>138b.3</p>gsum rdzogs nas gsum ldan du bya'o/ /sngags kyi rgyas par 'og gi skabs su bstan pa nas dbang thob par shes par gyis shig /shes pas spangs pa la gnyis te/ nyes pa shes pa dang srung ba'o/ /nyes pa shes pa la smon 'jug gnyis te/ smon pa'i rtsa ba'i nyes pa gzhan don
<p>138b.4</p>la smon pa bzhag nas nyan thos su 'gyur ba'o/ /yan lag la bzhi ste/ dkon mchog /mkhan po/ slob dpon/ rnal 'byor pa/ paN+Di ta/ dge 'dun chos skyong ba'i rgyal po/ pha ma/ mchod par 'os pa bslus pa dang / /byang chub sems dpa' sems bskyed pa mthong ba thos pa/ slob
<p>138b.5</p>dpon gcig pa dus gcig tu bskyed pa la phrag dog gis bskyed pa dang / nyan thos dang rang sangs rgyas dang / byang chub sems dpa'i bye brag song nas gong du 'pho bar mi 'gyur bar de rnams kyi dge ba'i rgyu 'bras la skur nas 'gyod pa bskyed pa dang / sems can thams cad la bdag gi
<p>138b.6</p>lus ngag gis gnod pa byed pa'o/ /'jug pa'i nyes pa la gnyis te/ rtsa ba pha rol phyin pa drug gzhan don bor nas rang don du bsngo ba dang / yan lag la yang bzhi ste/ zhe sdang gi bshags pas mi phan par gzhan 'tshog pa dang / chags pas ser sna dang ldan te/ chos nor dgos pa
<p>138b.7</p>dang / 'dod pa la mi ster ba dang / chos rnams bdag med par ma shes pa gzhan la 'gran sems kyis gnod pa dang / sangs rgyas gzhan don las mi 'dod par rgyu 'bras bkag nas smon 'jug spong ba'o/ /spang ba la yang gnyis te/ smon pa nyams par shes/ smon pa nyes pa spang / 
<p>139a</p>
<p>139a.1</p>'jug pa'i nyes pa 'jug pas spang pa'o/ /shes pas bsgrub pa la gnyis te/ yon tan du shes pa dang / yon tan du shes pa bsgrub bo/ yon tan la gsum ste/ sangs rgyas la skyabs pas sangs rgyas kyi zhal mthong ba dang / chos la skyabs pas sangs rgyas kyi
<p>139a.2</p>chos nyan cing zhal mthong ba dang / byang chub sems dpa'i dge 'dun la skyabs pas grogs byang chub sems dpa' dang 'grogs pa'o/ /lam gyi yon tan mkhan po dang bla ma mchod pas da lta nyid sangs rgyas dang 'grogs pa dang / sems can slu ba dang 'gyod pa spangs nas pha rol tu
<p>139a.3</p>phyin pa drug spyad pas da lta nyid theg pa chen po'i chos nyan pa dang / gzhan la gnod sems spangs nas phan sems dang ldan pas byang chub sems dpa' dang da lta 'grogs pa'o/ /'bras bu'i yon tan 'jug pas pha rol tu phyin pa drug spyod pas gdul bya la sprul sku dang / tshogs
<p>139a.4</p>rdzogs pa'i snang ba la longs sku ste/ da lta nyid sangs rgyas yin pa dang / gang 'dod gang phan spyod pas da lta nyid chos ston pa dang / bstan pa dang spyod pas phan pas da lta nyid du byang chub sems dpas bskor ba'o/ /bsgrub par bya ba la bzhi ste/ sdom pa gsum bsgrub pa dang / mi nyams
<p>139a.5</p>par bya ba dang / /rgyas par bya ba dang / nyes pa bcos thabs so/ /sdom pa gsum sgrub pa ni sdom pa dngos dang / rang bzhin dang bcas pa'i sdig spang ba dang / sems can rnams kyi dge ba bsgrub pa pha rol tu phyin pa drug ste/ sbyin pa chos dang skyabs dang / zang zing gi sbyin pa bdag gtong ba
<p>139a.6</p>po dang / gzhan len pa po dang / sbyin par bya ba'i rgyu gsum sgyu mar shes pa'i gzhan don sgrub pa dang / dge ba chos sdud pa'i tshul khrims dang / sdom pa'i tshul khrims dang / sems can don byed kyi tshul khrims dang / sdug bsngal dang du len pa dang / sdug bsngal la ji mi snyam pa
<p>139a.7</p>dang / zas mos pa dang / go cha'i brtson 'grus dang / sbyor ba dang / nges par spyod pa dang / mi 'gong ba'i dang / dpa' bo'i brtson 'grus dang / bsam gtan lus dal/ /ngag dben/ sems zhi ba dang / thos bsam bsgom pa'i shes rab rnams sgyu mar shes pas gzhan don bsgrub
<p>139b</p>
<p>139b.1</p>pa'o/ /sems can don byed kyi tshul khrims gzhan don du sbyin sogs stobs gar che rim pa dang / dam bcas pa med pas sgyu ma'i rnam pas sgyu ma shes pas bsgrub pa'o/ /mi nyams par bya ba la brgyad de/ sems can sngon las kyi 'bras bu yin pas dben par bsgrub pa dang / ma
<p>139b.2</p>chags pas lus dang longs spyod dge ba sbyin pa dang / bdag med pas 'bras bu mi re ba dang / sangs rgyas gzhan las 'byung bas skyo ba mi bya ba dang / slob dpon sangs rgyas dang 'dra bas bsnyen pa dang / grogs po byang chub sems dpa' bsnyen pa dang / dge ba byed pa thams cad la yi
<p>139b.3</p>rangs pa dang bskul ba dang / lus ngag yid kyis don las gzhan mi bya'o/ /rgyas par bya ba la gnyis te/ ma rgyas pa dang / de rgyas par bya ba'o/ /ma rgyas pa la rgyu 'bras gnyis te/ rgyu las bsngo ba ma shes pa/ bsngo ba lus pa/ bsngo ba log pa/ bsngo ba ma dag pa/ bsngo ba ma brgyas
<p>139b.4</p>pa'o/ /bsngo ba ma shes pa ni sngon du sems can la khas blangs nas/ chos nor skyabs mi ster ba'o/ /mi 'dod mi dgos mi phan na nyes pa med do/ /bsngo ba ma lus pa ni sbyin par bsams nas ma byin pa'o/ /de yang mi 'dod/ mi dgos/ mi phan/ phan chung / gnod na nyes pa med do/ /bsngo
<p>139b.5</p>ba log pa ni gcig la bsngos nas gzhan gcig la byin na'o/ /gcig stobs che la gcig mi 'dod sogs gong ltar na nyes pa med do/ /bsngo ba ma dag pa ni lan la re ba dang / drin brtsis pa dang / 'di'i phan la mi re ba'o/ /des chos 'phel zhing rang gi yid la tshe 'di'i 'dod pa med
<p>139b.6</p>na nyes pa med do/ /bsngo ba ma rgyas pa ni grags pa dang / gzhan 'og tu gzhug pa ste/ des bstan pa la phan zhing yid la med na nyes pa med do/ /'bras bu la yang lnga ste/ bsngo ba lus pa ni pha rol tu phyin pa drug spyad kyang dge ba'i rtsa ba ma bsngos pa'o/ /bsngo ba ma shes pa
<p>139b.7</p>ni sbyin pa la sogs pa'i rgyu las 'bras bu longs spyod che ba la sogs par re ba'o/ /bsngo ba log pa ni bdag don du bsngos pa'o/ /bsngo ba ma dag pa ni sems can sangs rgyas su mi smon pa'o/ /bsngo ba ma rgyas pa ni shes rab kyi pha rol tu phyin pa'i rgyas ma thebs pa'o/ /rgyas
<p>140a</p>
<p>140a.1</p>par bya ba de rnams las bzlog pa ste/ shes pa/ ma lus pa/ ma log pa/ dag pa/ rgyas pa byang chub sems dpa' 'dod pa che bas sems can la bsngo ba ma lus pa la sogs pas sbyin no/ /rgyas pa la sogs pas bsngos pa sems can thams cad kyi don du bdag
<p>140a.2</p>sku bzhi thob ste/ sangs rgyas nas sems can thams cad sku bzhi la dgod par smon la/ gzhan yang mdo dang / slob dpon gzhan ltar smon no/ /'dod pa chung ba de dag rnams sems can thams cad sangs ma rgyas kyi bar du/ sems can gyi don byed cing 'grub par smon la/ mdo
<p>140a.3</p>dang bstan bcos gzhan ltar yang smon no/ /rgyas pa chen por 'jig rten gyi dge ba'i rgyu 'bras la yi rang zhing bsngos par 'gyur ro/ /nyams pa bcos pa'i thabs la gsum ste/ nyams pa'i tshad dang / thabs dang / nyams pa bcos pa nyes par bstan pa'o/ /tshad ni
<p>140a.4</p>rtsa ba'i pham pa bzhi las bdag nyid rnyed pa dang / bkur sti la rab tu zhen nas bdag la bstod la gzhan la smod na pham pa dang po byung ba'o/ /bdag la nor zas yod pa la sdug bsngal la mgon med pa bkres pa sogs slong ba la snying sran gyis mi ster ba dang / dad pa dang / gus
<p>140a.5</p>pa dang legs pas chos 'dod pa la snying mi brtse bas chos mi ster ba ste gnyis pa byung ba'o/ /zhe sdang bdo nas gzhan la khros te 'thab mo stsogs kyis gzhan gyis bshags pa mi nyan par brdeg pa la sogs pa byed par zhe sdang pos 'chang na gsum pa byung ba'o/ /theg pa chen po'i
<p>140a.6</p>sde snod 'gro ba skyob pa la skur pa 'debs shing gzhan gyis zhar la bcos pa'i chos ma yin pa la chos ltar ston tam nyan na/ byang chub sems dpa' pham pa bzhi pa byung ba'o/ /yan lag sdom pa nyi shu pa ltar nyon mongs pa'i sems dang / nyon mongs pa med pa'i sems kyis
<p>140a.7</p>dkon mchog gsum gyi mchod pa la sogs pa'i sdom pa rnams so/ /bcos pa'i thabs dngos ni rtsa ba bzhi gang byung yang / nyon mongs pa drag po byung nas nyams pa sngon bzhin 'gyod pas blang / nyon mongs pa 'bring na khrel yod pa ngo tsha shes nas/ mkhas par
<p>140b</p>
<p>140b.1</p>gnas pa gsum la bshags/ des kyang 'gyod dam zhes dri/ 'gyod do zhes lan gsum brjod cing phyin chad bsdam/ nyon mongs pa chung na gcig po de'i drung du bshags so/ /'gyod dam zhes pa dang 'gyod de zhes lan gsum dri bar bya'o/ /yan lag rnams byung na'ang de
<p>140b.2</p>bzhin du bshags te/ nyes pa dang nyes pa med pa'i khyad par sdom pa nyi shu pa'i 'grel pa nas shes par bya'o/ /nges pa bskyed pa la bcos pa dang / byed pa spo ba gnyis sam/ bcos pas nges pa bskyed pa ni ma ga d+hAr shA ri'i bus sangs rgyas kyi spyan sngar sems bskyed
<p>140b.3</p>nas bya rgod kyi phung po'i ri'i nub tu gsang ba gsum pa'i phug tu bsgoms pas bram ze gcig slong du byung ste/ ci 'dod byas pas khyod kyi lag pa g.yas pa 'dod zer nas/ lag pa bcad nas g.yon pa'i khar bzhag nas byin pas ma 'dod nas/ ngas ni sems can gyi don
<p>140b.4</p>mi 'ong ngo / /blang zer nas byin pa yang mi 'dod pa snyam ste/ yi mug par gyur nas smon pa dang 'jug pa gnyis ka btang ba la/ sangs rgyas kyis nam mkha' nas tshigs su bcad pa gsungs te/ thabs dang ldan pa byang chub sems/ /thabs med pas na nyan thos te/ /khyod
<p>140b.5</p>rang thabs la mi mkhas pas/ g.yon pa mi 'dod mgos sbyin mod/ /ces brjod nas bram ze lag pa g.yon pa mi 'dod pa la g.yon pas ster ba rang gis nyes na ci la yi chad/ mgo thog tu bzhag la sbyin mod/ de yang thabs la mkhas pas sangs rgyas bsgrub par bya'o/ 
<p>140b.6</p>zhes gsungs pas slar 'gyod nas bslangs pas thob/ /rgyal po ma skyes dgras sems bskyed nas pha bsad de/ yang 'gyod nas slar blangs pas thob bo/ /mdo gzhan nas kyang blta ba ste/ byang chub sems dpa'i sdom pa gser dngul ltar bcos su btub pas nyams pa med de/ med
<p>140b.7</p>pas spros pa la rgyu 'bras gnyis las/ /'bras bu'i yon tan dpag tu med cing rtags mang bas 'dir brjod pas mi zad pas ma bstan te/ mdo gzhan na blta bar bya zhing shes par bya'o/ /rgyu pha rol tu phyin pa drug la sogs pa'i 'bras bu gzhan la bsngos pas tshogs lam la sbyor ba dang / 
<p>141a</p>
<p>141a.1</p>sbyor lam la sbyor ba'o/ /de'i rgyu 'bras chos thams cad rab tu mi gnas par shes pas mthong ba'i lam la sbyor ba'o/ /de rnams mi gnas par shes nas rgyun chad pa med pas bsgom pa'i lam la sbyor ba'o/ /de sems can gyi don du pha rol tu phyin pa drug spyod pa ltar snang
<p>141a.2</p>yang 'bras bu la re ba med pas mthar phyin pa'i lam la sbyor ba'o/ /pha rol tu phyin pa drug spyod pa la chos nor la chags pa med na sa dang po la sbyor ro/ /drug dang chags pa med pa dang / nyon mongs pa med na sa gnyis pa la sbyor ro/ /drug dang ma chags pa dang / nyon mongs pa med
<p>141a.3</p>nas zhe sdang med na sa gsum pa la sbyor ro/ /de ltar snyom las med na bzhi pa la sbyor ro/ /de ltar dang / dal ba/ dben pa/ zhi ba na lnga pa la sbyor ro/ /de ltar bcu gsum pa dang / 'khrul pa bcad na drug pa la sbyor ro/ /de'i steng du skyon med na bdun pa la sbyor ro/ /de'i steng du zhum pa
<p>141a.4</p>med na brgyad pa la sbyor ro/ /de'i steng du the tshom med na dgu pa la sbyor ro/ /de'i steng du rmongs pa med na sa bcu pa la sbyor ro/ /'bras bu lam dang gnas pa dngos kyis mdo las blta bar gyis shig /de ltar spyod lam du bya ba sems bskyed nas mdo sde pa dang / dbu ma pa'i bar du spyad pa la
<p>141a.5</p>med na 'dod pa la khyad med do/ /lta ba lnga ste/ lnga char la re re ste/ mdo sde pa rten 'brel du yod de/ dper na ras sngon po'i khar shel bzhag pa dang 'dra ste/ shes pa dang rnam pa rten 'brel yin/ ras kyis shel sngo ba sngo byed ras yin/ de bzhin du ma yin nas tha dad na/ bye brag pa'i
<p>141a.6</p>dge bas sems la mi phan pa dang / /sdig pas sems la mi gnod de/ bye brag ma yin pas rten 'brel yin te/ dge ba'i rnam par sems la phan la/ sems rten 'brel du ye yod pas gnod pa'i rnam pas skyed par byed pa'i rdul phra rab cha dang bcas pa skad cig gis ma rtogs pa'i
<p>141a.7</p>sil bur 'dod la/ pha rol tu phyin pa drug kyang de tsam du rtogs pa 'bras bu sku bzhir 'dod do/ /bsgom pa ni de ltar rtogs sam zhe na/ dngos po thams cad dang sems rten 'brel du ye yod pas pha rol tu phyin pa drug las 'bras bu 'byung ste/ de ltar de mi rtog pas de ltar rten 'brel
<p>141b</p>
<p>141b.1</p>sems yin par khad kyis khad kyis bsgom par 'dod la/ de yang grub pa'i mtha' ma lus par ston pa theg pa chen po'i mdo nas/ rdo rje skyil krung bcas nas ni/ /skad cig skad cig la brten nas/ /sems ni sna rtser brtan byas la/ /khyim par gyur kyang bsgom par bya/ /zhes pas
<p>141b.2</p>rten 'brel shes pa'i rnam par bsgom pa'o/ /skyon bsal ba la gsum las lta ba'i skyon bsal ba ni mu stegs rgyu gtso bor 'dod pa na re/ thams cad rgyu la rag las te/ /pad+ma la sogs me tog bzhin/ /'gro ba so so'i rgyu nyid las/ /thar pa dang ni thams cad mkhyen/ /zhes brjod de/ 
<p>141b.3</p>sangs rgyas pa'i rgyu sems gdod ma nas yod la/ gdod ma nas med na bsgrubs pas mi 'grub ste/ pad+ma rang la sngo dkar dmar po so so na yod la/ de bzhin du sems can la sangs rgyas pa'i rgyu yod pas sangs rgyas/ rgyu med na btsal bas mi phan/ yod pa la bsgrub mi dgos/ 
<p>141b.4</p>yod par shes pas chog zer ba de'i skyon ni 'dir ni rgyu la rtsol sgrub kyis 'dod pa'o/ /bsgoms pa'i skyon ni zhi ba dang / bye brag pa ste/ 'ong bar 'gyur ba'i bdag nyid ni/ /phyi yi spyod yul las 'gags nas/ /gnyis kyis bsgrubs pa'i zhi bar gnas/ /'bad de bdag gis bsgom
<p>141b.5</p>par bya/ /zhes pas rnam pa la blo log ste/ rang gi sems zhi bar bying nas bde ba snyam byed pa dang / nyan thos bye brag tu smra ba min te/ mdo las/ rgyal byed tshal ni nyams dga' bar/ /bdag nyid gang gi gyur kyang bla'i/ /bye brag pa yi thar pa ni/ /nam yang go tam mi 'tshal lo/ /
<p>141b.6</p>zhes pas ni gong du bstan pa'o/ /nyan thos mi gtsang ba dang / dbus dang / bden pa bzhis gnas pa'i sems de skyon no/ /'dir rten 'brel du pha rol tu phyin pa drug spyod cing gong ltar gsal la mi rtog pa'o/ /theg pa chen po'i skyon ni mdo las/ bye brag bdag chos phung po gsum/ /
<p>141b.7</p>gzhan spangs rang gi sdug bsngal zhi/ /bde bar 'dod pa dman pas te/ /slar yang chung bas 'khor bar 'gyur/ /zhes pas yul bye brag tu 'dod cing / gang zag gi bdag yod pa yang min/ med pa yang min zhes phung po gsum par 'dod la/ rang 'khor ba las thar pa'i bde ba 'dod
<p>142a</p>
<p>142a.1</p>pas bskal pa gcig nas slar 'khor ba'o/ /'dir grub pa'i mtha' ma lus pa ston par byed pa'i theg pa chen po'i mdo nas/ pha rol phyin drug gzhan la bsngo/ /theg chen chos la rnam par spyod/ /dge ba sems dang 'brel par brjod/ /mdo sde de ni theg chen
<p>142a.2</p>bshad/ /ces pas de ltar gsum dang gong gi bsgom pa skad cig zer bas nyan thos bye brag tu smra ba skad cig nas mi rtag pa shes pa dang / khyim par shes pa dang / sems tsam snang bar mi 'dod pas de bzhin theg pa chen po'o/ /sems tsam zhe na/ rnam pa sems kho nar mi
<p>142a.3</p>'dod rten 'brel du 'dod de/ des spyod pa sgom pa so so'i rnam bcas kyi lta ba ni mdo sde pa ltar 'brel pa yin te/ thams cad sems yin la rnam pa yang sems kyi rnam par 'dod de/ lung las kyang / kye rgyal ba'i sras dag khams gsum po 'di ni sems tsam mo zhes pa dang / 
<p>142a.4</p>rigs pa yang nyi shu pa nas/ drug gis cig car sbyar ba na/ /phra rab rdul cha drug tu 'gyur/ /drug po dag kyang go gcig na/ /gong bu rdul phran tsam du 'gyur/ /zhes pas mdo sde pa'i phra rab bdun la rdul phran gcig yin pas phra rab drug car shar dang lho dang / nub dang byang dang / 
<p>142a.5</p>steng dang 'og gi cha des so sor dus gcig la phye zhing blang du btub na phra rab de la drug po'i sa nas yang drug blangs te phye bas phra rab med na/ shar phyogs gcig gi sa nas gcig len na ri'i gong bu 'di yang rdul phran du rigs te/ des na sems kho na ste/ pha rol tu phyin pa drug sems kyi rnam par
<p>142a.6</p>gzhan don du spyad pas 'bras bu thams cad mkhyen pa'i sku bzhi don dam du 'dod pa'o/ /mdo sde pa dang nyan thos kyang kun rdzob tu mi 'gegs so/ /slob dpon shes rab 'byung gnas sbas pa mnyam gzhag na mi rtog /rjes la thams cad mkhyen par 'dod/ /sku gsum bdag po kar
<p>142a.7</p>'di 'khrul ba/ sangs rgyas pas snod gzhal yas khang / bcud lha dang lha mor mi rtog snang bar 'dod do/ /ngag gi dbang phyug grags pa ni/ dgag sgrub gang yang med la mnyam gzhag dang rjes thob yang med par sna tshogs gnyis med du 'dod/ bsgom pa yang thams cad
<p>142b</p>
<p>142b.1</p>sems yin pas de la ngang gis 'jog pa'o/ /skyon la lta ba'i skyon rig byed ltar song ba bsgom pa'i skyon mdo sde pa'o/ /rig byed pa na re/ dngos po gang dang gang snang ba/ /bya bral sems nyid chos skur snang / /sems las gzhan yod ma yin la/ /gsal la mi rtog gnas bde
<p>142b.2</p>ba/ /tshangs pa la yang tshangs de nyid/ /bdag gi ye shes tshangs pa'i mchog/ /ces pa'i snang bas dngos po ci snang sems yin la/ /de yang ye nas yin pas/ bya ba rtsal dang rtog pa dang / the tshom med la de yang chos sku snang yang sems nyid yin la mi rtog par gnas pas
<p>142b.3</p>bde ste/ gsal la mi rtog pa 'di ni lha tshangs pa zhes bya/ /chos sku zhes bya/ /sangs rgyas zhes bya ste/ de las don lhag pa gzhan med la/ /de rtogs pas bdag lhun gyis grub cing sangs rgyas dang 'dra bar 'dod pa'o/ /mdo sde pa'i bsgom pa brtan par bya ba dang / sna rtser sems
<p>142b.4</p>'dzin pa'o/ /'di ltar lta skad cig gis mi rtag pas khyad par ro/ /bsgom pa la sems yin pas mnyam gzhag rjes thob med la ye nas rang rig yin pas goms su med pa'o/ /rnam pa med pa'i lta ba ni rnam pa dang bcas pa ma yin te/ rnam pa 'khrul pa'i shes pa yin la/ 
<p>142b.5</p>don dam du rnam pa med pa'o/ /lung las/ bag chags kyis ni dkrugs pa'i sems/ /gong du snang ba rab tu 'jug /ces pas rlung gis dkrugs pa chu las chab rom 'byung ste/ de chu yin rlung gis lan/ de bzhin du bag chags kyis dkrugs nas dngos por zhen pas snang ba sems
<p>142b.6</p>kyis rnam par mthong ste/ sems rnam pa med pa yin te/ rigs pa rnam pa sems yin na/ tha dad pa yin nam cig car yin/ tha dad na bye brag pa dang 'dra la 'dre ba yang med/ sems rnam pa yin nam/ gnyis kar yin/ rnam pa sems su yin na ma bcad pa'i yul mi shes pa ci sems
<p>142b.7</p>rnam par yin na bems por 'gyur/ gnyis kar yin na 'dus pas yin nam/ ma 'dus pas yin/ 'dus pas yin na mi 'du ba'i rgyu mtshan yod dam med/ med na sngon du'am da ltar yang snang ba sems su stong par ram/ sems snang bar cis ma song / yul dbang po yul du cis
<p>143a</p>
<p>143a.1</p>ma song / yod na gar 'dus ma 'dus pa yin par gnyis so so na sems la rnam pa gang yod ces so/ /gzhan yang slob dpon gzhan gyi 'dod pa dbu ma'i rigs pa bzhis kyang khebs so/ /slob dpon ngag gi dbang phyug grags pa'i sna tshogs gnyis med du 'dod pa ni
<p>143a.2</p>rnam pa sna tshogs sems su gnyis med ces 'dod pa gong ma dang / 'dis kyang 'gegs pa'o/ /rnam pa de dkar dmar dang rtog gam mi rtog /mi rtog na rnam pa dang sems gnyis med du cis shes/ /de mig rgyang ring po bltas pas sna tshogs yod de/ sems su gnyis med ma rtogs pas
<p>143a.3</p>man ngag tu 'dod do/ /sna tshogs su shes pas mngon sum gyis da lta shes zhes te/ de la skyon mang ste/ de gdod nas sam da ltar gdod nas na sngon du ma shes pa ci/ shes kyang ma phan na dgos pa med/ shes kyang dgos na thug pa med nas ma shes na rang rig nyams/ da lta na sngon du med phyis
<p>143a.4</p>med pas chad par thal/ yang na gnyis med de gnyis med du gang gis shes/ gzhan gyis shes sam de nyid kyis shes/ gzhan gyis shes na rang rig nyams/ de nyid kyis de nyid shes sam/ de las 'byung bas shes/ de nyid kyis de nyid shes na/ rtag nas sam mi rtag nas/ rtag na mi
<p>143a.5</p>rtag par thal/ mi rtag na shes rgyu med/ sngon du ma shes pa ci/ rkyen dgos na gong ltar de nyid du na dus sam rigs yin na de la rnam pa ci phan/ yang na de las byung bas phan na shes bya'am shes byed/ /shes bya shes byed gang / shes bya gnyis med byung na shes byed med par shes bya gang yin shes/ 
<p>143a.6</p>shes byed byung na shes bya med par shes byed kyis ci byed/ dus gcig tu skad cig la gnyis 'ong ba mi rigs so/ /des na shes bya med par shes byed du mi shes/ shes byed med par shes bya mi shes/ des na gnyi ga mi 'byung na gcig gis ni mi shes so/ /des na rnam pa med pa'i rang rig pa
<p>143a.7</p>spros pa med pa bsam du med pa skad cig mas mi rtag /rgyun du gnas pa don dam mo/ /shAn+ti pa rjes thob la sprul skur 'dod/ gzhan mi rtog pa las so/ /bsgom pa yang de'i ngang la blo 'jog pa'o/ /skyon la lta ba'i dang / /sgom pa'i gnyis las lta ba'i sems tsam rnam pa dang bcas pa de'o/ /
<p>143b</p>
<p>143b.1</p>bsgom pa'i nyi ma dang mthun te/ mu stegs nyi ma pa'i rgyud nas/ rtog pa'i rgya mtsho dang ba la/ chu bur dba' rlabs sogs 'byung yang / shar ba dang ni nub pa dag /chu bo de ru ro mnyam gcig /ces pas dper na 'og gi rgya mtsho nas chu bur dang / dba' rlabs dang / gzhan yang rnyog ma dang / chu gzhan der
<p>143b.2</p>'bab kyang rgya mtsho'i ngang du gcig pa ltar/ rang gi sems nyid rnam pa med pa/ spros pa med pa/ mtha' dang mu med pa bsam du med pa/ thams cad rtag pa de rtogs na dngos po cir snang / rtog pa ci byung yang sems nyid las kyang tshangs pa/ chos nyid sangs rgyas yin no zhes 'dod do/ /'dir
<p>143b.3</p>skad cig mas mi rtag la/ rgyun gyis rtag par 'dod pa'o/ /sgyu ma lta bu'i lta ba ni de gnyis mi bden te/ rnam pa sgyu ma skad cig gis mi rtag la rgyun du gnas par 'dod do/ /lung gis kyang / gzugs las kyang stong pa nyid gzhan ma yin/ stong pa nyid las gzugs gzhan ma yin zhes
<p>143b.4</p>gsungs la/ rigs pas kyang rnam pa sems su bden/ sems rnam pa yin na dpyad pas ma grub ste/ skyon med na bde sdug nyams su myong ba yang brdzun la/ pha rol tu phyin pa drug bsags pa la dgos pa med/ sku bzhi med pa des na sgyu ma bden te don dam du 'dod pa'o/ /sangs rgyas
<p>143b.5</p>gsang ba gzugs sku yang rigs pas sgyu ma bag chags ltar 'dod do/ /ka ma la rak+Shi ta mnyam gzhag dang rjes thob tu 'dod do/ /gzhan mi rtog par gzugs sku sems can gyi snang bar 'dod do/ /rnam pa med pa dang / rig par 'dod pa dang / rig pa rnam pa med pa gnyis 'gal bas skyon gong
<p>143b.6</p>bzhin no/ /bsgom pa yang sgyu mar shes pa'i ngang la blo 'jog go/ /skyon lta ba dang sgom pa gnyis te/ lta ba dang / bsgom pa 'dra ste/ mu stegs grangs can pa ni lung las/ de tsam nyi shu lnga shes na/ /ral pa spyi bor bcings pa'ang 'grol/ /ci dga' spyod pa byed pa dag /bdag ni de las
<p>143b.7</p>nyams pa yin/ /zhes pas phung po lnga/ 'byung ba lnga/ phyogs lngar 'dod de/ rtsa ba'i nyi shu rtsa lnga yang lnga ste/ thams cad so so'o/ /sems 'dod chags zhe sdang gti mug gsum cha mnyam pa las snang ba bden rtag par 'dod pa'o/ /de yang sems su bden pas dpyod pa dang / rtog pa
<p>144a</p>
<p>144a.1</p>dang bya ba thabs nyes pa med 'dod pa'o/ /'di skad cig mas mi rtag pa rgyun du gnas pa'o/ /rab tu mi gnas pa'i lta ba ni de thams cad bden pa ma yin te/ kun rdzob yin la don dam pa la rnam gcod dang yongs gcod med/ rnam gcod yongs gcod med zer ba rang kun
<p>144a.2</p>rdzob bo/ /lung las kyang bden pa gnyis kyi mdo nas/ don dam pa'i bden pa sangs rgyas 'das pa dang / ma byon pa dang / da ltar byung ba phyogs bcu na bzhugs pa thams cad kyis mthong ba dang / thos pa dang shes pa'ang med na/ rigs kyi bu thob pa'am nyams su myong du lta ga la yod
<p>144a.3</p>ces dang / slob dpon klu sgrub kyi zhal snga nas kyang / khyod kyi don dam gang yin pa/ /de ni nga yi kun rdzob yin/ /zhes gsungs la/ slob dpon blo gros mi zad pa'i zhal snga nas kyang / don dam blo sgra'i spyod yul min/ /blo dang sgra ni kun rdzob yin/ /zhes gsungs so/ /rigs pa
<p>144a.4</p>yang gtan tshigs chen po bzhi ste/ 'dir gtan tshigs bzhi yang gzhan ltar gsum dang / shes bya shes byed ma grub pa bzhi'o/ /de yang rgyu man chad du 'dod pa la rten cing 'brel 'byung gis don dam pa de gang dngos po rnams rnam pa med pa'i rigs sgyu ma de rnams kyang sems nyid stong pa nyid
<p>144a.5</p>shes rab kyi pha rol tu phyin pa chos sku yang rten 'brel kun rdzob bo/ /de yang rtog pa snang ba pha rol tu phyin pa lnga/ gzugs sku la ltos nas chos skur btags te/ de yang de rnams stong pa la sogs par mthong ba/ chos sku la chos skur 'dod pa de rnams med na med pa'o/ /des na
<p>144a.6</p>rdo dkar po zhes pa don dam du med kyang mi dge ba kun rdzob tu/ rdo dang dkar po dang sra ba lci ba kun la grags pas yod pa'o/ /des na rnam bcas rnam med sgyu ma rten 'brel tsam kun rdzob sgyu ma tsam du yod pa'o/ /don dam par med pas chos skur yang med do/ /mu bzhi skye 'gog ni don dam
<p>144a.7</p>par 'dod pa ni yod nas 'dod dam med nas 'dod/ yod nas 'dod na yod pa ni med pa la ltos nas shes te/ med pa ma grub par yod pa ga na grub/ med pa grub na yod pa 'gag pa'o/ /med nas 'dod na yang med pa yod pa la ltos nas shes te/ yod pa grub par med pa ga na grub/ yod
<p>144b</p>
<p>144b.1</p>pa ma grub na med pa 'gag pa'o/ /gnyi ga 'dod nas/ yod na med pa 'gags la med na yod pa 'gags pas so/ /phung po gsum yang mi rigs la/ gnyi ga med pa yang mi rigs te/ gnyis sngon du ma grub par ro/ /grub nas gnyis med na bden te/ des na kun rdzob sgyu ma
<p>144b.2</p>tsam mo/ /rdo rje gzegs ma thogs pa med pa yang don dam de bdag las sam gzhan las skye/ yod na bdag grub pa las sam/ ma grub pa las/ grub pa las sgrub na sangs rgyas kyang sgrub dgos pas thug pa med/ yang na phan gnod med de/ grub kyang sgrub dgos pa'i phyir ro/ /
<p>144b.3</p>ma grub pa sgrub na nam mkha'i me tog dang ri bong gi rwa yang sgrub par 'gyur ro/ /mi sgrub na sgrub pa la dgos pa ci/ gzhan las skye na rtag pa las sam/ mi rtag pa las/ rtag pa las skye na rim gyis sam/ cig car/ rim gyis skye na rtag pa nyams te sa bon las myu gu ltar
<p>144b.4</p>'gyur ro/ /cig car skye na de nyid 'gyur nas sam ma 'gyur nas 'gyur na mi rtag /ma 'gyur na gcig skye ba'am/ du ma skye/ gcig skye na du ma ma grub par gcig mi 'grub/ gnyis ka yang go rims bzhin du mi rigs so/ /mi rtag pa las skye na yang de bzhin du gcig las sam/ 
<p>144b.5</p>du ma las kyang mi rigs te/ skad cig ma snga phyi yang snga ma 'das/ phyi ma ma skyes/ de lta ba la yang 'das pa dang / da ltar ma 'ongs pa gsum ma grub pa'o/ /des na sgyu ma kun rdzob tsam mo/ /shes bya shes byed ma grub kyang nga rgyal gyis 'dod na yang don dam pa de shes bya ba'am/ 
<p>144b.6</p>shes byed dam/ gnyi ga shes bya gang gi shes/ shes byed yin na gang shes/ shes bya yod na shes byed nyams/ gnyis ka na shes bya sngon du skye'am/ shes byed sngon du skye shes bya sngon du skye na shes byed ci dgos/ shes byed sngon du skye na shes byar gang gis shes/ lhan cig par ni
<p>144b.7</p>shes pa skad cig ma la yang rigs so/ /de ltar re re ma grub par gnyis kyang mi 'grub/ shes rab le'ur slob dpon blo gros mi zad pas bstan pa'o/ /des na sgyu ma kun rdzob tsam du mi 'gag ste/ kun rdzob sgyu ma yin na sangs rgyas bsgrubs pa la phan med/ kun rdzob yin pas zer na
<p>145a</p>
<p>145a.1</p>don dam pa 'dod thog /kun rdzob la khyab pa ma grub ste/ kun rdzob sgyu mar 'dra ba la/ chu dang me'i las tha dad/ bde sdug tshor ba tha dad/ de bzhin du 'khor ba dang mya ngan las 'das pa yang ngo / /des na 'dir chos sku dang / ngo bo nyid kyi sku dang / gzugs sku gnyis char yang
<p>145a.2</p>kun rdzob bo/ /sgrub pa yang kun rdzob thob pa yang kun rdzob kun rdzob tu rgyun chad par sku bzhi skad cig mar mi rtag par 'gyur ba'o/ /kho na re khyod la shes byed yod dam med zer na don dam pa la'am/ kun rdzob la/ don dam pa la khas len med par shes ci dgos/ kun rdzob la skad cig gi bye
<p>145a.3</p>brag gi rgyun la gnyis ka yang mi sto/ shes bya shes byed med pas chad pa'o zer na khas mi len par skyon ci gnod de/ nam mkha' la skyon ci la gdags/ yang khyod la rnam gcod yongs gcod med na/ rgyu man chad la skyon de tsam rnam par bcad pas rnam gcad des yongs su gcod pa'i
<p>145a.4</p>sgrub pa yang yod pas khyod la yang yod la/ yang don dam dpyad pas yod zer na/ nga la don dam rnam gcod yongs gcod med na khas len med de/ khyed don dam du yongs su gcad nas 'dod pa la da'i kun rdzob kyi spyad pa'i skyon yod pa mthong nas/ rnam par gcod la/ kun rdzob kyis dpyad
<p>145a.5</p>pas don dam pa grub pa med par yongs su grub kyi/ khyed de ltar don dam la don du 'dod pa med do/ /yang kho na re 'o na khyod kun rdzob kyi yongs gcod kun rdzob tu grub pa man zhe na grub ste/ 'o na grub pa med pa de rnam gcod yongs gcod kyis grub na nga dang 'dra la/ rnam gcod yongs gcod sel
<p>145a.6</p>na ni sgrub byed gang gis byed la/ sgrub byed med na ci 'grub ces 'dri na/ khyed don dam du 'dod pa rnam par gcod cing / kun rdzob tu gcad pas ma grub pa de nyid kun rdzob tu grub la/ rnam gcod yongs gcod kun rdzob la rang bzhi nas/ don dam la sel byed mi 'dod la/ mi 'dod zer ba dang / 
<p>145a.7</p>don dam zer ba yang de tsam du brjod par zad kyi mi brjod du ma btub pa las kun rdzob bo/ /ci 'grub zer ba don dam la 'dod thog /dam bca' mthun pa'o/ /kun rdzob tu ci yang ma yin pa de la skad cig gis snga ma rgyun ma chad pa chu bo ltar yin 'jig pa'o/ /yang kho na re/ rnam gcod bdag la
<p>145b</p>
<p>145b.1</p>mthong ba de rang zhi la/ yongs gcod khyod rang yon tan du mthong ba'i khas len med pa de/ rnam gcod nas sam/ mchod nas/ mchod na gnyis sam/ phung po gsum pa'i skyon yod/ chod na gcod byed gzhan nas 'byung ngam/ de las yin/ gcod byed shes pa gzhan nas 'byung ba mi
<p>145b.2</p>rigs te/ sangs rgyas lung rigs kun gyis rang la 'byung gis gzhan gyis mi byed/ byed na sangs rgyas gcig gis sems can sangs rgyas la 'god par rigs so/ /de las byung nas rnam par gcod na de gcad pa'i shes pa de la yang gcod byed cig dgos pas thug pa med pa'am/ phan
<p>145b.3</p>ma btags pa'i skyon yod do zhe na/ de ni dper na gzugs sam sgra'i yul yod pas/ mthong ba dang thos pa yod la/ yul med na dbang pos mthong thos med pa la rkyen med du rang zhi la shing ma zad kyi bar la me 'bar la/ shing zad nas me rang zhi ba la rkyen med do/ /de bzhin du rnam gcod
<p>145b.4</p>med pas rang gis rab tu mi gnas so/ /sgom pa de ltar kun rdzob rnam gcod yongs gcod med pa de la ngang gis kun rdzob tu gnas so/ /kun rdzob la yang gnyis te/ dge sdig gnyis kyi rgyu 'bras kyi snang ba'o/ /spyod 'jug nas/ de la kun rdzob rnam pa gnyis mthong / rnal 'byor pa yang
<p>145b.5</p>de bzhin phal zhes pa'o/ /'jig rten pa'i sdig pa'i rgyu 'bras snang ba la dbye na yang mang la/ rnal 'byor pa'i dge ba'i rgyu 'bras snang ba yang mu stegs dang / nang pa la yang mdor dbye ba theg pa gsum dang / bye brag tu smra ba la sogs pa'i lta ba drug gi rim pas rgyu pha rol tu phyin pa drug / 
<p>145b.6</p>'bras bu sku bzhi/ de yang mtshan nyid kyi lugs kyis pha rol tu phyin pa drug bskal pa grangs med gsum du sbyangs pas sku bzhi thob la/ de yang gong bzhin sems bskyed nas spyad pas sbyin pa dang / tshul khrims la brtson 'grus kyis grogs byas nas gzhan don du bsngo ba bsngos
<p>145b.7</p>pas sprul sku 'byung la/ bzod pa brtson 'grus kyis grogs byas pas longs sku/ bsam gtan la grogs byas pas ngo bo nyid kyi skur rgyun du rang sems gnas/ de rnams thams cad gdod nas rab tu mi gnas pa'i shes rab la brtson pas chos sku'o/ /de yang byams pas zhus
<p>146a</p>
<p>146a.1</p>pa'i mdo nas/ sbyin dang tshul khrims bzod pa dag /brtson pas gzugs sku 'byung ba'o/ /bsam gtan shes rab ngo bo chos/ /sku de brtson 'grus kyis 'byung ngo / /zhes bstan to/ /sngags kyi lugs la slob dpon la la dag /lam bde ba yin gyi nyes pa
<p>146a.2</p>yin te/ dper na rdo rje gdan du 'gro ba la rta rkang 'grogs pa nyin gcig gis mi sleb pas rta pa de mi chad rkang thang chad de phyin pa 'dra ba bzhin du/ sngags dang mtshan nyid sangs rgyas pa'i dus dang rtsol sgrub 'dra ste/ sngags pa thabs dang bsam pa dang lus mtshan nyid pa bzhin
<p>146a.3</p>mi sgrub pa'i longs spyod dang 'dod yon gyis sgrub ces 'dod do/ /'dir lam bde ba dang lam nye bar 'dod do/ thabs dang bsam pa gtso bos nyan thos pas mtshan nyid theg pa chen po nye la/ de bas sngags nye ba'o/ /sku bzhi'i rgyu yang dam tshig gi phyag rgya las sprul sku dang / 
<p>146a.4</p>longs sku las kyi phyag rgya las 'byung / chos kyi phyag rgyas bde ba chen po'i sku 'byung / phyag rgya chen po rtsol sgrub med pa de ye nas gnas pas chos sku'o/ /lam du bsgom thabs la sogs pa rgyas par 'og nas sngags kyi skabs su ston no/ /slob dpon la la'i kun rdzob yang
<p>146a.5</p>dag pa zla ba gcig gam chu dngos bya ba nus pa yin la/ log pa'i kun rdzob smig rgyu'i chu dang / zla ba gnyis par mthong ba ni 'khrul te mi bden par snang zer ba 'dir mi 'dod de/ 'dir kun rdzob smig rgyu dang / chos sku 'dra bar mi bden par snang la 'khrul pa'i snang ba'o/ /de yang 'khrul
<p>146a.6</p>pa'i smig rgyu'i chu dang zla ba gnyis 'khrul pa la snang ba tsam las med de/ ma 'khrul pa chu ngos dang / zla ba gcig byang chub sems dpa' la snang ba tsam las dngos su med pas byang chub sems dpa'i snang ba tsam po de sangs rgyas kyi ngo bo nyid dang / bde ba chen po la med/ bya ba de don
<p>146a.7</p>dam la med pas de kun log par song zhing ma shes pa'o/ /snga ma ltar snang ba tsam po phye na dge sdig gnyis grangs med par bden pa'o/ /rigs pas gnod kyang kun rdzob tu bden pa tsam de nyid bden par brjod pa'o/ /skyon ni mu stegs bram ze de nyid de/ kho'i rgyus nas/ tshangs pa
<p>146b</p>
<p>146b.1</p>gdong bzhi kun du bzang / /sems nyid don dam par shes shing / /snang ba thams cad kun rdzob ste/ /de ltar rtogs nas phan gnod med/ /ces pas rang gi sems 'di tsam las mgo nas rkang pa'i bar du mig dang rna ba dang ba spu la sogs pa yang med la/ phyi na yang gzugs sgra la sogs
<p>146b.2</p>pa gang yang med cing ma rnyed pa de kho na rnyed pa ste/ de nyid nam mkha' ltar brjod pa dang / bsam pa dang bral zhing mtha' dang bar mtshams dang mu med pa de nyid la rtogs pa zhes bya/ chos sku zhes bya/ tshangs pa zhes bya/ de kho na nyid ces bya/ kun du bzang po zhes bya ste/ sangs
<p>146b.3</p>rgyas yin la/ de la dge bas phan 'dogs ma myong / mi 'dogs la/ sdig pas gnod ma myong mi gnod kyi/ gzhan sangs rgyas pa dang / mu stegs rtsol sgrub la re ba rnams snying re rje/ don dam pa de la rtsol ba med pas 'grub pas so zhes zer ro/ /de yang 'dir
<p>146b.4</p>skyon yin te/ de nyid der rtogs pas chog pa de rtogs par gang gis shes/ de las byung ba zhig shes sam/ gzhan gyis shes/ gzhan gyis shes na khyed kyis bdag kyang rtogs su chug /nga sangs rgyas su chug /yang na rang la sangs rgyas yod pa dang / yin zer ba dang
<p>146b.5</p>nyams/ de nyid las byung na de kho na 'dra ba cig byung nas shes sam/ mi 'dra ba cig byung nas shes/ ming 'dra bas 'dra bar mi shes te/ mi 'dra ba de 'dra ba min te/ min pas yin par shes pa ga la yod/ rten long ba la sogs pas mthong ba la sogs pa yod na ston/ des na mi
<p>146b.6</p>'dra ba cig byung bas kyang mi shes pas sangs ji ltar rgya/ de kho na 'dra ba cig byung nas shes na/ de sngon nas yod nas shes sam zhar la byung / sngon nas yod nas shes sam/ da lta shes/ sngon nas yod nas sngon rang du shes na shes pa la phan med cing / sngon nas shes pas da
<p>146b.7</p>lta sems can du 'dug pa la phan te/ sangs rgyas kyang sems can du yod pas so/ /yang na thug pa med de/ sngon nas yod kyang da lta yang shes dgos pas so/ /sangs rgyas la yang thug pa med do/ /yang na rigs pa yod dgos na/ la las sangs rgyas dge ba ma byas kyang
<p>147a</p>
<p>147a.1</p>'gro ba'am sdig pa ma byas kyang ngan song du 'gro ba la sogs pa'o/ /yang na dus rgyur lta ba bzhin du dus yod dgos te mi rigs so/ /zhar la byung bas shes na de nyid gnyis su song ba'am/ mang po'i skyon dang rgyu rkyen mi dgos na sngon du yang 'byung bar rigs/ dgos na
<p>147a.2</p>de kho na 'dra ba 'byung na thug pa med pa dang / phan med na dang / phan pa'i skyon dang / mi 'dra na 'gyur mi rtag pa dang / gong ltar rang rig dang kun sangs rgyas su bya bar rigs so/ /des na phyi rol mu stegs pa dang / nang pa sangs rgyas pa thams cad don dam du khas len pa dang / sangs rgyas
<p>147a.3</p>'dod pa skyon no/ /de yang skad cig ma dang / rgyu med par rtag pa dang / ther zug pa'o/ /skad cig dang rgyun ma shes na sems tsam rnam bcas rnam med sgyu ma pa dang rab tu mi gnas par 'dod kyang mu stegs su 'gro'o/ /mtshan nyid kyi de nyid mthong ba'i lam gyi rim pa'i le'u ste
<p>147a.4</p>dang po'o// //gnyis pa sngags kyi rim pa bshad pa la gnyis te/ snod du bya ba dang bcud du bya ba'o/ /snod du bya ba la dbang bzhi ste/ bum pa'i dbang dang gsang ba'i dbang dang / shes rab ye shes kyi dbang dang bzhi pa'o/ /bcud la phyag rgya bzhi'o/ /bum pa'i dbang la
<p>147a.5</p>gnyis te/ slob ma'i bya ba dang / slob dpon gyi las so/ /slob ma'i bya ba la gsum ste/ bsnyen pa'i bya ba dang / sta gon gyi bya ba dang / zhag gi bya ba'o/ /bsnyen pa'i bya ba la lnga ste/ slob dpon gyi mtshan nyid brtag pa dang / zhu dbul ba dang / rdzas bsags pa dang / bsnyen pa zhu ba
<p>147a.6</p>dang / sdom pa gzung ba'o/ /mtshan nyid brtag pa la bzhi ste/ brgyud pa dang ldan zhing don dam mi gnas par rtogs pa dang / dam tshig dang zhing byin rlabs 'byung ba dang / rgyud de shes shing dkyil 'khor la mkhas pa dang / gzhan don la brtson zhing chags pa med pa'o/ /zhu dbul ba ni
<p>147a.7</p>bdag yang dag par rdzogs pa'i sangs rgyas thob par bya ba'i don du zhi ba la sogs thun mong gis gzhan don dang / mchog gis 'gro ba thams cad sangs rgyas la bkod pa'i don gyi phyir slob dpon bdag la bum pa'i dbang zhu 'tshal zhes brjod cing / maN+Dal dang me tog gi phreng ba dag
<p>147b</p>
<p>147b.1</p>dbul lo/ /rdzas bsag pa ni rgyud kun nas/ /rin chen gser dngul mu tig dang / /me tog la sogs rgyal srid bcas/ /gtor ma shing rtas bskyal ba dang / /dpa' bo'i ston mos dga' ston bya/ /zhes pas 'khor lo mchod pa la chu gtsang brgyad stong khri 'bum gyi bar du dgram/ 
<p>147b.2</p>de bzhin du me tog spos/ mar me dri'i bye brag dpag tu med pa dang / zhal zas dpag tu med pa dang / sil snyan dpag tu med pa bsag go/ /rgyal srid rin po che sna bdun/ bkra shis kyi rdzas brgyad/ gzugs sgra'i bye brag dbul ba dang / sha lnga dang / bdud rtsi lnga dang / rdo rje'i glu gar
<p>147b.3</p>dang / nang gi mchod pa dang / bcu gnyis bcu drug nyi shus mdzad pa de kho na'i mchod pa des kho na'i mchod pa bsag /bla ma mchod pa la yang de ltar mchod pa gsum dang / rgyun gyi bye brag bsag pa dang / chos skyong mchod pa'i yo byad 'bras chan la sogs pa tshan gyi rigs ji snyed
<p>147b.4</p>yod pa dang / sha dang nya'i rigs dang / tig tas bran pa'i tshod ma la sogs pa'i rigs dang / zho la sogs pa'i dkar gyi rigs dang / la du la sogs pa khur ba'i rigs dang / gur kum la sogs pa sman gyi rigs dang / na ri ke la sogs pa'i 'bras bu'i rigs dang / pog
<p>147b.5</p>phran la sogs pa la du'i rigs dang / ka ra la sogs pa mngar gyi rigs dang / la phug la sogs pa rtsa ba'i rigs dang / gzhan yang bca' ba dang / tsha ba dang / kha ba dang / skyur ba'i rigs kyi mchod pa'o/ /rdzas bsag pa dang / dga' ston bya ba yang rgyud nas/ /mchod 'os ma gyur
<p>147b.6</p>gtor ma dbang / /sde dang rigs rnams dga' bar bya/ /zhes pas dbang thon nas yo byad lhag pa la rnal 'byor pa dang / ku su lu'i tshogs dang / paN+Di ta dang / slob ma'i 'khor dang / dge 'dun dang / dge bsnyen gyi g.yog dang / rgyal po dang / rgyal rigs dang / bram ze dang / rig
<p>147b.7</p>byed kyi sde dang / rje'u rigs dang / gtsang ma rnams dang / dmangs rigs dang / rigs ngan rnams la ci rigs pas mchod pa dang / sbyin pa bya ba'i phyir bsag go/ /bsnyen pa zhu ba ni de ltar rdzas tshogs nas slob dpon bdag gi bsam pa sgrub par zhu zhes lan gsum brjod cing
<p>148a</p>
<p>148a.1</p>maN+Dal dang me tog gi phreng ba dbul lo/ /sdom pa gzung ba ni bsnyen pa'i dus te 'og nas ston to/ /slob dpon gyis las la shes pa dang dbang bskur ba ste/ shes pa la bzhi ste/ brgyad pa dang ldan pas sangs rgyas nas bar ma chad pa/ don dam rtog pa rab tu mi
<p>148a.2</p>gnas pa'i lta ba 'dod pa rtog pas sku bzhi man ngag gis sgrub pa'i don shes pa dang / byin rlabs dam tshig las 'byung bas dam tshig shes nas bsrung ba dang / rgyud dang dkyil 'khor gyi cho ga la mkhas pas ma tshang ba brgyad kyis kha skong ba dang / slob ma yongs su skyob pa dang / 
<p>148a.3</p>gzhan don la brtson zhing ma chags pas bsnyen pa dang ldan zhing 'byor pa la phan pa'o/ /cho ga la gsum ste/ bsnyen pa'i cho ga dang / dkyil 'khor gyi cho ga dang / dbang bskur ba'i cho ga'o/ /bsnyen pa la slob ma'i bsnyen pa dang / lha'i bsnyen pa gnyis las slob ma'i
<p>148a.4</p>bsnyen pa la yang sdom pa sbyin pa dang bsrung ba gnyis so/ /sdom pa sbyin pa la slob dpon rim gyis bstan pa slob ma srung du gzhug pa gnyis las/ slob ma srung du gzhug pa'i sdom pa la yang chung ba dang / che ba gnyis las chung ba ni sngon du bstan pa'i skyabs su gsol ba'i bye
<p>148a.5</p>brag bdun dang / rten dang bslab pa'i bye brag rnams rim pas bstan la srung du gzhug pa'o/ /theg pa chen po'i yang de bzhin du gong du bstan pa bzhin du srung du gzhug pa'o/ /bsrung ba la yang gnyis te/ mkha' gsang du rnam par snang mdzad du bya ste/ phyogs bcu'i sangs
<p>148a.6</p>rgyas thams cad kyis byin gyis brlabs nas gdon pa dang / rgyu gong bsnyen gyi bsrung ba sngags zlos su gzhug pa'o/ /lha'i bsnyen pa la bsnyen thabs dang / brtag gnyis las/ lha'i bsnyen pa'i thabs la rdzas kyis bsnyen pa dang / ting nge 'dzin dang / sngags kyis bsnyen pa
<p>148a.7</p>dang gsum mo/ /rdzas la maN+Dal phul bas 'khor bas 'khor lo bsnyen pa dang / gtor mas chos skyong bsnyen pa'o/ /ting nge 'dzin la rnal 'byor bzhis 'khor lo bsnyen pa dang dgug gzhug bskyed pas chos skyong bsnyen pa'o/ /sngags la gtso 'khor gnyis bsnyen pa dang / yi
<p>148b</p>
<p>148b.1</p>ge brgya mtshams sbyar ba'o/ /rtags la mngon sum dang / mtshan ma dang / grangs su bskyal ba'o/ /dkyil 'khor gyi cho ga la yang bzhi ste/ dkyil 'khor rgyu'i bya ba dang / lhag gnas dang / dkyil 'khor gyi ngo bo dang / cho ga dngos so/ /rgyu'i bya ba la bdun te/ sa btsal ba dang / 
<p>148b.2</p>brtag pa dang / bslang ba dang / gzung ba dang / gcad pa dang / sbyang ba dang / brtsig pa'o/ /lha gnas la bzhi ste/ sa'i lha mo dang / 'khor lo dang / bum pa dang / slob ma lhag par gnas pa'o/ /ngo bo la thig gdab pa dang / tshon dgye ba dang / rgyan dgod pa'o/ /sa btsal ba
<p>148b.3</p>la ting nge 'dzin sogs kyis lus lha/ yid gang 'dod kyi 'gro don la dmigs pa dang / ngag snying po'i sbyor ba dang / btsal ba dngos la las dang sbyar la phyogs btsal ba dang / rgyud ltar dben pa'am mi 'jigs pa'i sa btsal ba'o/ /brtag pa la yang sbyor ba dngos su
<p>148b.4</p>song ba las dang sbyar ba kha dog dbyibs brtag pa dang / rgyud ltar bum pa la sogs pa'i mtshan nyid brtag pa'o/ /bslang ba la yang bdag po dngos por snang ba las bslang ba dang / dngos po med pa las bslang ba'o/ /gzung ba la yang rnal 'byor bzhis gzung ba dang / sa'i lha mo
<p>148b.5</p>dpang bas gzung ba'o/ /gcad pa la yang ji tsam 'dod pa de sa'i lha mo mkha' la bteg la yid kyis gcad pa dang / khro bo'i phur bus phyogs ma nor bar gcad pa'o/ /sbyang ba la rdzas dang / lus dang / ngag dang / yid kyis sbyang ba lnga las/ rdzas la sa ro mang na legs par
<p>148b.6</p>bsal/ gzhan gyis dgang ba dang / rin po che'i bum pa bcud can sba ba dang / gtor ma gtang ba'o/ /lus rkang pa rdo rje brkyang bskum gyis bgegs bsal ba'o/ /ngag slob mas/ de bzhin gshegs kun zhi ba dang / /zhes pa la sogs pa dang / yak+Sha zhes brjod pas bgegs
<p>148b.7</p>bsal ba'o/ /yid dra ba dang / gur dang / gdod nas dag pa dang / rdo rje'i gdan ltar mi 'gyur bar bsam mo/ /rtsig pa la dri dang ba'i rnam pa lnga bsres la tshad dang ldan par brtsig pa dang / dri dang spos byug pa'o/ /sa'i lha mo lhag par gnas pa las bskyed pa dang / nam mkha'i spyan
<p>149a</p>
<p>149a.1</p>drang ba dang / mchod pa dang / gnyis med byas la bstim pa'o/ /'khor lo lhag gnas las me tog dgod pa dang / lha bskyed pa dang / gsol ba gdab pa gsum pa las/ me tog dgod pa la rdo rje slob dpon gyis lha'i gnas su mtshan ma gdab pa dang / las kyi
<p>149a.2</p>slob dpon gyis me tog dgod pa'o/ /lha bskyed pa ni sbyor ba gsum gyi rnal 'byor bzhi sgrub thabs kyi 'dod pas bskyed pa'o/ /gsol ba gdab pa la lnga ste/ slob dpon phyir byung la shar nas yid kyis blta ba dang / 'khor lo'i lha la gsol ba gdab pa dang / sangs rgyas dang byang chub
<p>149a.3</p>sems dpa' spyi la gsol ba gdab pa dang / chos skyong la gsol ba gdab pa dang / gsol ba btab la mkha' la gshegs pa'o/ /bum pa'i lhag gnas la mtshan nyid dang / phyi'i bya ba dang / nang gi bya ba gsum mo/ /mtshan nyid la grangs lha dang sbyor ba dang / rgyu rin po che'am
<p>149a.4</p>sa las byas pa dang / mu stegs kyi ma yin pa bre gang las mi chung / bre gsum las mi che ba/ rtsa ba med cing mi gnag pa'o/ /phyi'i bya ba la yang mtshan ma gdab pa dang / kha rgyan mgul rgyan gyis brgyan pa dang / gdan la gzhag pa'o/ /nang gi bya ba bcud la drug ste/ bcud blugs pa
<p>149a.5</p>dang / gzhal yas khang dang lhar bskyed pa dang / ye shes kyi lha dgug pa dang / mchod pa dang / sngags bzlas pa dang / bzhu bas bkang la gnas su gzhag pa'o/ /slob ma'i lhag gnas la slob dpon dang / slob ma 'brel ba'i bya ba bdun te/ spro ba bskyed pa dang / gnang ba sbyin pa
<p>149a.6</p>dang / sdom pa sbyin pa dang / bsrung ba dang / so shing dor ba dang / ku sha'i sngas dang stan sbyin pa dang / gzengs bstod la nyal du gzhug pa'o/ /spro ba bskyed pa la gsum/ slob mas khrus byas la maN+Dal dbul ba dang / slob dpon gyis sngags kyi dngos grub ces pa'i chos bstan pa dang / 
<p>149a.7</p>slob mas pha rol la dmigs te rgya che bar shes par bya'o/ /gnang ba sbyin pa la nod pa dang / sbyin pa gnyis las/ dga' chen zhes spro bas nod pa dang / bu tshur zhes brtse bas sbyin pa'o/ /spro ba la gsum ste/ sangs rgyas zhes skyabs su gzhug pa dang / skyabs pa'i yon tan sangs rgyas
<p>149b</p>
<p>149b.1</p>longs sku/ chos bde bas bsgrub pa dang / dge 'dun gtso bo'i ngo bo bstan pa dang / sdom pa dang ldan pas slob dpon de gsum dang ldan pa dang / khyod kyi dbang thob nas yin par 'gyur ro/ /sdom pa dngos la gnyis te/ mtshan nyid kyi dang sngags kyi'o/ /mtshan nyid la bdun sngon du song
<p>149b.2</p>ba'o/ /sngags la gnyis te/ slob dpon gyi dang rigs lnga'i sdom pa 'dzin du gzhug pa/ 'di ni sangs rgyas zhes pas gzhug pa'o/ /bsrung ba la 'byor bas bsrung ba dang / gdams pas bsrung ba'o/ /'byor ba la zhi sogs kyi sbyin sreg bya'o/ /gdams pas bsrung ba la slob
<p>149b.3</p>ma dang slob dpon gyi bya ba gnyis las/ slob mas bsrung ba la/ lus gus pas rkang pa g.yas pa'i pus mo sa la btsugs la bsdad pa dang / yid bya ba dran par bya'o/ /slob dpon gyis bsrung ba la ting nge 'dzin dang / mchod pa dang rdzas gsum gyis bsrung ba'o/ /ting nge 'dzin mkha'
<p>149b.4</p>gsang du slob ma rnam par snang mdzad du byin gyis brlabs la gdon pa dang / sangs rgyas thams cad lus la gzhug pa'o/ /mchod pa la gnas gsum du dris mtshan ma bya ba dang / lha bskyed pa dang / phyi nang gi mchod pas dngos su mchod pa'o/ /rdzas la skud pa dang / gtor ma gnyis las/ 
<p>149b.5</p>skud pa'i rgyu dang / ting nge 'dzin dang / sngags dang / gdags sa bzhi las/ rgyu ras sam bal lam ring thung sum bsgril mdud ma bdun nam lnga gsum du bya'o/ /ting nge 'dzin la bdud rtsi 'khyil ba la sogs par bskyed/ ye shes dgug mchod/ gnyis med du byas te/ sngags de brgya
<p>149b.6</p>stong du bzlas te go char bsam pa'o/ /gdags sa skyes pa'i g.yon/ bud med kyi g.yas su'o/ /gtor ma la rgyu byin gyis brlabs pa/ mgron bsngo ba'o/ /rgyu snod ka pA la dang / rin po che'am/ de med na shing dang rdo kyong yang bzang / byin gyis brlab pa snod dang bcud las/ snod rlung me
<p>149b.7</p>bskyed pa ka pA lar ro/ /bcud bdud rtsi lnga dang sha lnga'o/ /mgron la gnas dang / lha gnyis la/ gnas chos 'byung pad+ma dang / lha la bskyed pa dang / dgug pa las/ bskyed pa bar du chos skyong / steng du lha chen po/ 'og tu klu ste gzhan ltar ro/ /so shing dor ba la bdun te/ so shing
<p>150a</p>
<p>150a.1</p>gi mtshan nyid dang / dor sa dang / slob ma'i kha lta phyogs dang / dor ba'i thabs dang / dgos pa dang / de la dgos pa dang / ltas brtag pa'o/ /ku sha'i sngas dang / stan sbyin pa la ku sha bsangs la gtso bo'i sngags kyis sngags su sbyin pa dang / las bum gyis
<p>150a.2</p>bsangs la las kyi sngags kyis stan du sbyin pa'o/ /gzengs bstod nas nyal du gzhug pa la/ gzengs bstod pa dang / nyal ba la gnyis te/ slob dpon gyis/ 'jig rten du ni kun mkhyen dag /ces nges par bstan pa dang / slob mas spro bas yid ches pas mnyan nas dga'
<p>150a.3</p>bar bya'o/ /nyal ba la sbyor ba dang / rmi lam brtags pa dang bzla ba'o/ /sbyor ba la lus seng ge'i nyal stabs kyis dkyil 'khor dang slob dpon la sngags bstan la nyal ba dang / ngag bsnyen pa'i dus kyi snying po bzlas pa dang / yid 'gro ba dang bdag gi don 'dod pas tha mal
<p>150a.4</p>la ma yengs pas nyal ba'o/ /rmi lam brtag pa ni bdag gi so shing gi ltas dang mthun pa'i thun mong dang mchog gi ltas shog cig /ston cig ces brjod do/ /rmi lam bzla ba la bzla ba dang brtag pa'o/ /bzla ba bla ma la maN+Dal phul nas dang po'am tha ma gang gsal bzla'o/ /
<p>150a.5</p>brtag pa ni rmi lam bzang ba la sogs pa dang / ngan pa mar nag gis lus byugs sam/ spre'u dang 'bu sbrang dang / sdig sbrul gyi sos btab pa rmis na zhi sogs man ngag gis sbyin sreg bya/ gzhan yang chus khyer ba la sogs pa rmis na sngags mang du bzla/ gzhan
<p>150a.6</p>gyis bdag gi nor sogs khyer na bzang ba'o/ /gzhan yang bzang ba mang / ngan yang sgyu mar shes na zlogs so/ /thig la rgyu dang / byin gyis brlab pa dang gdab pa'o/ /rgyu dkar po la sogs pa lnga'o/ /byin gyis brlab pa thig skud 'khal ba bdag lha gtso bo'i ngo bor gsal/ 'khal mkhan
<p>150a.7</p>shar gyi lhar gsal/ nag po dkar po ser dmar ljang gu gtso bo'i 'od kyis ltar gsal/ 'od kyis rigs kyi thugs dam bskul sa sbyang ba dang snod du lha bskyed pa dang / ye shes kyi lha dgug /mchod bsgril/ gnyis med thig tu gyur pa'o/ /gdab pa ye shes kyi mkha' la gdab pa dang / 
<p>150b</p>
<p>150b.1</p>dam tshig gi skud pas dkyil 'khor dngos la gdab pa dang / ye shes kyi skud pas bsre ba'o/ /tshon la rgyu dang byin gyis brlab pa dang dgye ba'o/ /rgyu rin po che'am 'bru'am dur khrod kyi rdzas sam/ sa dngos dang lnga'o/ /byin gyis brlabs pa lha'i kha dog gis phyogs ma nor bar snod du
<p>150b.2</p>yi ge bris la gzhag pa dang / ye shes pa dgug pa dang / mchod pa dang / mchod pa dang / gnyis med tshon du gyur pa'o/ /dgye ba la bsrung ba dang / dgye ba dngos so/ /bsrung ba byang shar du gtso bo'i rim pas sor bzhi dgye ba dang / lha lnga bskyed pa dang / ye shes dgug pa dang / mchod
<p>150b.3</p>pa dang / gnyis med du gyur nas bgegs mthar byed kyis bsrungs te ka pA la bkang la gzhag go/ /dgye ba tshon phyogs dang sa la ma nor bar dgye ba dang / tshon pra brtag pa'o/ /rtsig pa lnga nas re khA bar ma chod par phyogs nas bris te sngon gyis bsrung ba nas bar tshad dam de
<p>150b.4</p>bas sboms sam/ phras sam phyi nang du yo na slob dpon 'chi ba dang / nad dang / nor nyams pa dang / cho ga 'khrugs pa la sogs pa rim pa bzhin 'ong bar shes par bya'o/ /de las log pa bzang ba'o/ /rtog pa med pa'am mi shes pas bris na nyes pa med/ rgyan dgram pa ni
<p>150b.5</p>bla bre la sogs pas dkyil 'khor gyi nam mkha' brgyan pa dang / phyi nang gi mchod pas dkyil 'khor sa gzhi brgyan pa'o/ /cho ga dngos dbang bskur ba la bzhi las/ bum pa'i dbang la/ bum pa la bsgrub pa dang / bskur ba dngos gnyis las/ bsgrub pa la rnal 'byor gsum bzhi'o/ 
<p>150b.6</p>bskur ba dngos la slob dpon gyis blang ba dang / slob ma la bskur ba gnyis las/ slob dpon gyis blang ba la dkyil 'khor du 'jug pa dang dbang dngos gnyis kyi dkyil 'khor du 'jug pa la zhugs pa dang / zhugs nas phyir shar sgor byung ba dang / phyogs bcu'i sangs rgyas
<p>150b.7</p>dang / bla ma de'i sa bon gyi 'od kyis spyan drangs te/ de nyid la gzhag pa dang / bdag gi sa bon las spros la phyi nang de nyid kyi mchod pa dbul ba dang / dga' chen zhes gsol ba gdab pa dang / bdud rtsi btung ba dang / mkhyen par gsol ba dang / khyod su zhes dris nas/ slob
<p>151a</p>
<p>151a.1</p>dpon dang mi bskyod pa spyi bo na yod pa'i ngo bos bskul nas shar gyi sgo bas nang du bcug pa dang / sdom pa sbyin pa dang / bdag gis kyang sangs rgyas chos dang zhes khas blang ba dang / phyogs bcu nas yang ngo bos bskul/ shar sgor bkug mchod nas bdag
<p>151a.2</p>la phyogs bcu'i sangs rgyas thams cad 'khor lor gyur nas bcug pa dang / mchog gi ye shes byin nas thun mong du las rnams kyang 'grub par lung bstan pa dang / sku'i rdo rje bkug nas bcug pa dang / thugs rdo rje bcug pa dang / gsung rdo rje bkug nas bcug pa dang / 
<p>151a.3</p>de thams cad slob dpon las byung bas mnyan par shes pa dang / sku gsung thugs kyi ye shes man ngag ltar dbab pa dang / de nas bskor ba bya ba dang / phyag bya ba dang / de nas yi dam gyi lha ngo shes pa dang / lha de rnams ngo bo gcig pas tha dad pa ma yin par kun shes pa dang / 
<p>151a.4</p>bdag la de rnams legs pa brjod pa'o/ /dbang la byang chub ces zhu ba dang / bskur ba gnyis las/ bskur ba la bgegs khro bos bskrad pa dang / bdag la pad sogs gdan dang / gdugs sogs rgyan dang / bskur ba ste gsum mo/ /bskur ba dngos la bum sogs slob mas
<p>151a.5</p>blang ba dang / rdo rje'i de nyid dang / dril bu'i de nyid dang / phyag rgya'i de nyid bskur ba ltar man ngag gis byin gyis brlabs la dbang blang ngo / /gsang dbang man ngag bzhin byin gyis brlab/ gtang / blang ngo / /shes rab ye shes kyang de bzhin no/ /bzhi pa yang de bzhin no/ /slob ma la dbang
<p>151a.6</p>bskur ba yang de'i rim pas te/ de yang dkyil 'khor du gzhug pa dang dbang bskur ba'o/ /gzhug pa la nang du gzhug pa dang / gsang ba bsgo ba dang / dkyil 'khor du gzhug pa'o/ /nang du gzhug pa ni las bum chus bsangs pa'i mig ras A khaM gis byin gyis brlabs la bcing ba dang / 
<p>151a.7</p>A khaM zlos su gzhug pa dang / dga' chen zhes gsol ba gdab pa dang / las kyi slob dpon gyis rdo rje dang me tog su ra ta s+t+waM/ zhes snying gar sbyin/ A khaM gis nang du gzhug /gang yin zhes dri/ nang du gzhug pa'o/ /gsang ba bsgo ba la gsum ste/ rgyud sbyang ba/ bsgo ba
<p>151b</p>
<p>151b.1</p>dngos dang ye shes dbab pa'o/ /rgyud sbyang ba la lnga ste/ thog ma zhes pa sdig pa sbyang ba dang / ut+pA da yas sems bskyed pa dang / sdom pa 'dzin du gzhug pa dang / mkha' gsang nas dbyung ba dang / bgegs bsal ba'o/ /bsgo ba dngos la bdun te/ 'dod chags chen po las byung
<p>151b.2</p>ba'i/ /'khor lo'i de nyid gzugs brnyan bzhin/ /zhes byin gyis brlab cing gnang ba nod pa dang / sangs rgyas thams cad kyi byin gyi rlabs kyis brlabs pas smrar mi gzhug pa dang / mchog gi dngos grub thob pa dang / 'di ni khyod kyi dam tshig gi rdo rje zhes rdo rjer byin gyis brlabs pa dang / 
<p>151b.3</p>rdo rje sems dpa' zhes thugs rdo rje dang / 'di ni khyod kyi dmyal ba'i zhes gsung rdo rjer byin gyis brlabs la smrar mi rung bar bsgo ba dang / de rnams slob dpon las byung bas brnyas pa ma byed par bsgo ba'o/ /ye shes dbab pa la slob mas ye shes zhu ba dang / slob ma'i ye shes dbab pa dang / 
<p>151b.4</p>babs na zhes lus ngag yid brtag pa'o/ /dkyil 'khor du gzhug pa la dgu ste/ snying po'i zhes dam bcas pa dang / 'khor lo bskor ba dang / pra ti zhes me tog dor ba dang / snang ba dri ba dang / gtsug tor la sogs pa dngos grub rab 'bring brtag pa dang / stobs po che zhes me tog
<p>151b.5</p>mgor bcing ba dang / oM rdo rje sems dpa' zhes mig dbye ba dang / ltos shig ces dkyil 'khor bstan pa dang / shar sgo nas dbus kyi bar du lha bstan pa'o/ /la la de kho na nyid 'dir ston te de ni ma yin te/ saM gra ha nas dbang bskur nas ni de nyid bstan/ gzhan du na ni dngos grub dag/ 
<p>151b.6</p>shin tu ring bar 'gyur ro zhes/ /rdo rje 'dzin pas yang dag gsungs/ /zhes pas dbang rdzogs nas 'khor lo de nyid bstan par bya'o/ /dbang bskur ba la slob dpon mnyes par bya ba dang bskur ba gnyis so/ /mnyes pa la phyi nang de nyid gsum mchod pa las phyi'i mchod pa yon
<p>151b.7</p>du lus ngag yid gsum dang bcas pa dbul ba man ngag gis so/ /nang sha lnga bdud rtsi lnga'am byin gyis brlabs la nang gi sbyin sreg tu bya'o/ /de kho na nyid ni dbang gi ye shes pas ga bur ma nyams pa'o/ /bskul ba la bum pa la sogs pa bzhi las bum pa la sbyor
<p>152a</p>
<p>152a.1</p>ba dang / dngos gnyis las sbyor ba rdo rje zhes nod pa dang / gdan bsham pa dang / rin po che la sogs pa'i rgyan gyis brgyan pa dang / gdugs la sogs pa bkra shis kyi rdzas dang / mchod pa bsham pa dang / til la sogs pas bgegs bskrad pa dang / 
<p>152a.2</p>phyogs bcu'i sangs rgyas thams cad spyan drangs te bcug nas mchod pa dang / phun sum zhes bkra shis brjod pa'o/ /dngos la phyi nang gsang ba gsum gyis 'khor lo mchod lha mo lnga dang rigs lngar gyur te/ sangs rgyas spyan gyis las bum gyis phyi ltar zhes bkrus pas dri ma
<p>152a.3</p>rkang par bud par bsam pa dang / he ru ka dang rnam par snang mdzad kyis phyogs bcu'i sangs rgyas thams cad kyis gsang ba gsum zhes pas gtso bo dang / shar bum bskur bas sku'i rigs thams cad dang bcas pas lus la bcug nas bdud rtsis lus rgyas te dpral bar
<p>152a.4</p>rnam snang byon pa'o/ /de nas chus bsangs te cod pan dang / thor tshugs la rin chen 'byung ldan bskyed de/ ye shes kyi 'khor lo bkug mchod bstims nas thor tshugs su gyur/ mA ma kI sa ji ltar zhes bskrus pas dri ma dang sgrib pa rkang par bud par bsam pa dang / he ru ka ra rin
<p>152a.5</p>chen 'byung ldan gyis/ phyogs bcu'i sangs rgyas thams cad kyi/ /gsang ba gsum las byung ba yis/ /zhes gtso bo dang lha mo'i bum pa thogs nas bskur bas yon tan gyi rigs thams cad dang bcas pa lus la bcud pas bdud rtsis lus brgyan te rna ltag g.yas su rin chen
<p>152a.6</p>'byung ldan du gyur pa'o/ /de bzhin du rdo rje dang bdag po dang / ming rnams la yang go bar bya'o/ /rdo rje slob dpon gyi dbang ni slob dpon kha cig 'dir 'dod mod kyi/ rje ri khrod zhabs kyis 'dir bzhi pa yan chad bskur nas so/ /de la 'dir rdo rje'i de nyid sbyin pa ni/ rdo rje la gong ltar
<p>152a.7</p>byin gyis brlabs pa rdo rjer gyur pa de tshigs bcad dang sngags kyis sbyin te/ slob ma'i lag pa g.yas su ma las nyi ma hUM gser gyi rdo rjer gyur par bsgom du bcug la de gnyis med du gzung zhes pas sbyin pa'o/ /dril bu'i de nyid kyang de bzhin nyid du byas la/ lag pa g.yon par a dang khaM
<p>152b</p>
<p>152b.1</p>las zla ba dang dril bur gyur pa dang gnyis med du sbyin no/ /thog mtha' med ces pa dang / 'di ni sangs rgyas zhes pas gsor ba dang dkrol ba gsum gsum byed du gzhug go/ /phyag rgya'i de nyid dngos sam bskyed pa yang dam tshig dang ye shes pa mchod pa dang gnyis med du gyur nas
<p>152b.2</p>sbyin no/ /rigs gang yin pa bsgom du yang gzhug go/ /de nas phyi nang de nyid kyis mchod do/ /de nas gsang dbang dang shes rab ye shes dang / bzhi pa brgyud pa'i man ngag las blang ba'o/ /de nas rjes gnang rigs lnga sbyin de nas lung bstan te/ slob dpon sku cha lugs
<p>152b.3</p>phyag rgya sngags des sangs rgyas thams cad kyis byin gyis brlab cing lung ston pa'o/ /de nas gsang ba bsgrag /de nas dbugs dbyung ba dang / de nas de nyid bstan pa'o/ /bcud du bya ba la phyag rgya bzhi'i don shes par bya ba dang / bsgom par bya ba dang / bsrung bar bya ba dang / 
<p>152b.4</p>spyad par bya ba dang bzhi'o/ /phyag rgya bzhi'i don shes par bya ba dang / dbang gi dgos pa shes par bya ba dang / rgyud kyi don dang dkyil 'khor gyi cho ga shes par bya ba'o/ /dbang gi dgos pa la bzhi/ bum pa'i dbang brtags pa/ rig pa'i lha mos bkrus pa dang / ma rig pa byang
<p>152b.5</p>nas ye shes lnga skyes pa dang / phung po la lha lngar rig pa'o/ /bum pa zlum pas dbye ba med pa chos sku 'byung ba dang / chu 'dzin pas bde ba chen po'i sku 'byung ba dang / kha khyer che bas longs sku 'byung ba dang / dri ma med pas sprul sku 'byung ba dang / bcud mgul rgyan mtshan ma gsum
<p>152b.6</p>rigs gsum gyi bdag nyid 'byung ba dang / kha rgyan gzungs thag gnyis med kyis 'gro ba 'dren pa dang / thor tshugs rigs lnga byung nas las lnga byed pa dang / cod pan gyis ngo bo gcig cing rtog pa med pa'o/ /rdo rje dril bu dang / bdag po dang ming ni dbang nas shes par bya'o/ /
<p>152b.7</p>de nyid gsum yang tshig gi don ltar nyid do/ /des lus kyi nyes pa dag sprul sku thob pa'i rten byed pa'o/ /gsang dbang gis ngag gi nyes pa dag /sangs rgyas nas brgyud pas longs sku'i rten byed pa'o/ /shes rab ye shes kyis yid kyi nyes pa dag /shes rab la brten pas
<p>153a</p>
<p>153a.1</p>bde chen sku'i rten byed pa'o/ /bzhi pas lus ngag yid gsum gyi sgrib pa dag /chos sku'i ngo bo rtogs brdas bstan te bla ma las byung bas so/ /rgyud don shes par bya ba ni lta ba ste/ 'di rab tu mi gnas pa yin te/ sems tsam du 'dod pa dang / sgyu mar 'dod pa
<p>153a.2</p>yang nyes pa med par brjod do/ /de la rgal ba bye brag tu smra ba dang / gzhan don byed ma btub na mdo sde pa theg pa chen por 'dod la sngags su cis ma btub ce na/ yul sems so sor 'dod pas zhe'o/ /'o na zla ba grags pas sgron gsal du gnyis bshad pa zhe na/ de kun
<p>153a.3</p>rdzob tu bstan zhe'o/ /'o na dngos por 'dzin pa skyon nam don dam skyon rnam pa bcas kyang zhe na/ de rnams sems su 'dod pas zhes so/ /'o na mdo sde pa rnams dang / sems tsam pa rten 'brel zer ba zhe na/ rten 'brel du 'dod pa tha dad ces so/ /rgyud kyi rgyu mtshan gzhan
<p>153a.4</p>ltar yang shes par bya ba/ 'dir rgyu'i rgyud sems can/ thabs kyi rgyud rgyud sde bzhi/ 'bras bu'i rgyud sku bzhi'o/ /de yang brgyud pas rgyud de/ sems can las brgyud pas sku bzhi/ 'brel pas rgyud/ thabs rgyu des 'brel nas ma nor bas rgyud sku bzhi 'dod pa 'byung la/ /
<p>153a.5</p>de ltar rgyu thabs dang 'bras bur brgyud nas 'brel zhing ma nor bar 'dus pas rgyud du gdags so/ /'dus pa las 'bras bu 'dus pa ni 'di lta ste/ rdo rje mkha' 'gro nas/ rgyud kyi don ni gnyis yin te/ /don dam pa dang kun rdzob bden/ /don dam brjod du mi nus te/ /kun
<p>153a.6</p>rdzob chu yi zla ltar bstan/ /zhes pas don dam la brjod du med do/ /kun rdzob la kun rdzob dngos dang / don dam la spyang du med pa'o/ /kun rdzob dngos la gnyis te/ kun rdzob la gong bzhin gnyis/ rnal 'byor pa'i yang sngags dang mtshan nyid gnyis/ sngags la yang
<p>153a.7</p>gzugs sku dang / chos sku gnyis/ chos sku la yang bde ba chen po dang / stong pa gnyis so/ /de yang kun spyod nas/ 'gro ba 'di kun sangs rgyas lnga bdag nyid/ /gar mkhan dag dang ri mo bzang ltar snang / /gang du bde chen zhes pa gcig po nyid/ /gcig po nyams ni
<p>153b</p>
<p>153b.1</p>du mas gar mdzad do/ /zhes pas so/ /des don dam brjod du med kyang / kun rdzob tu bde ba chen po'i ngo bo kho na yin la/ chos thams cad gsang sngags yin la/ gsang sngags kyis 'tshang rgya ba'o/ /de ltar na shAkya thub pa dang / de bzhin gshegs pa gzhan yang sangs rgyas pa
<p>153b.2</p>sngags kyis yin par bstan la/ bskal pa grangs med gsum du pha rol tu phyin pa drug ston pas sangs rgyas so zhe na/ kun spyod nas/ rgyud rnams kun du gsang ba yang / /rgyud 'di yis ni rnal 'byor pa/ /bden pa gnyis la yang dag bsten/ /sprul pa dngos la de nyid bstan/ /
<p>153b.3</p>zhes pas bde ba chen po brjod du med pa mu bzhi dang bral te/ phyi rabs la bden gnyis zhes pha rol tu phyin par sprul skur bstan yang / sprul sku nyid sems can la sngags dang / pha rol tu phyin par snang ste/ sprul sku nyid bde ba chen po nyid do/ /snang ba de sngon du rgyu dang / rkyen song bas 'byung ste/ 
<p>153b.4</p>tsa ri ka pa bzhin mkha' ltar yas phub ces rgyu med min no/ /des na bde ba chen po yin yang sems can gyi don du pha rol tu phyin pa bstan nas bde ba chen po thob nas tshogs chung zhing sangs rgyas pa'o/ /thams cad gsang ba'i rgyud nas/ dper na sgra yi mkhan po dag /sgra yi skyon med don
<p>153b.5</p>tshol te/ /ma shes pa la ka kA dang / /ki kI dbyangs yig ston par byed/ /ces pas 'dir yang sangs rgyas thams cad bde ba chen por gnas la 'gro ba'i khyad par gyi theg pa'i rim par bstan pa'o/ /lam 'dus par bstan pa'o/ /chos kyi phung por 'dus pa yang / /chos kyi phung po
<p>153b.6</p>brgyad khri dang / /bzhi stong gi ni grangs snyed kun/ /yi ge gnyis su de bzhin 'dus/ /zhes pas gsang sngags kyang thabs gzugs sku bskyed rim dam tshig gi phyag rgya dang / las kyi phyag rgyar 'dus la/ shes rab chos sku dang bde ba chen por 'byung bas phyag rgya chen por 'dus pas so/ /
<p>153b.7</p>de yang e waM ma yA shru ta me ka smin/ zhes pa dang / 'di skad bdag gis thos pa'i dus gcig na/ zhes rgyud sde bzhi/ phyag rgya bzhi sku bzhi'o/ /de yang e las kyi phyag rgya/ 'di skad ces dngos min te las kyi phyag rgyas dpe mtshon pa'o/ /baM chos kyi phyag rgya 'di lta ste/ don chos kyi phyag
<p>154a</p>
<p>154a.1</p>rgya rnyed pa'o/ /ma phyag rgya chen po skad ces pas brdas mtshon pa'o/ /rigs pas mi rnyed pa'o/ /yA dam tshig gi phyag rgyas 'di skad ces pas sprul pa sgyu mar snang ba'o/ /de bzhin dang sgra'i stobs kyis/ shrU ta me ka smin bdag gis thos pa'i dus gcig la sbyar
<p>154a.2</p>nas d+harma kA ya/ saM b+ho ga kA ya/ nir ma Na kA ya/ ma hA su kha kA ya ni rim pa ltar chos dang / longs spyod rdzogs pa dang / sprul pa dang / bde ba chen po'i skur 'byung ba'o/ /rgyu 'dus pas sems can gyi bsam pas 'dul ba dang / theg pa chung ba kr-i yog tu 'dus la/ mngon
<p>154a.3</p>pa dang theg pa chen po nang par 'dus so/ /rdo rje phreng ba nas/ thabs chung bya mang don ring bas/ /phyi pa kr-i yog spyod lam ste/ /thabs che bya nyung don nye bas/ /de phyir nang ste bla na med/ /ces so/ /de yang drang don nges don du 'dus te/ 'jam dpal gyis zhus pa'i mdo nas/ 'og ma
<p>154a.4</p>gong du 'gro bas drang ba ste/ /ma nor de nyid 'byung bas nges pa yin/ /zhes pas de yang mtshan nyid thams cad drang don/ sangs rgyas bde ba chen por 'gro bas gsang sngags thams cad nges don/ sangs rgyas thams cad bde ba chen por gnas pas 'dul ba dang / theg pa chung ngu'i mdo drang
<p>154a.5</p>don chen po dang mngon par 'gro bas mngon pa dang / theg pa chen po'i mdo thams cad nges don/ 'gro don du nges pas 'dul ba drang don/ chung ba'i mdo sde nges don/ rgyu las dang 'bras bu ston pas pha rol tu phyin pa lnga gong du 'gro bas theg pa chen po'i drang don/ rgyu de rnams shes rab
<p>154a.6</p>kyi pha rol tu phyin par nges don no/ /rgyu las dang 'bras bur 'dod pas kr-i yog drang don/ ma nor ba'i 'bras bu nyid la spyod pas nang pa nges don/ thabs la brten nas 'gro bas pha rgyud drang don/ shes rab rgyud la gtogs pas ma rgyud nges don/ de rnams rim par brgyud pas rgyud rnams
<p>154a.7</p>drang don/ rgyud don sku bzhir nges pas nges don te/ sku bzhi sgyu ma kun rdzob yin pas drang ba'i don/ /don dam mtshon du med pas nges par shes par gyis/ /zhes mtshon pas grub med nyams dga' tsam sku bzhi 'grub par rig par bya'o/ /dkyil 'khor gyi cho ga shes par bya ba la sgra don
<p>154b</p>
<p>154b.1</p>gnyis las/ sgra la bsnyen pa dang / dkyil 'khor gyi cho ga dang / dbang bskur gyi cho ga dang / dbang bskur ba gong ltar ram/ gzhan ltar shes par bya'o/ /don gyi khyad par la nges don dang drang don du shes par bya ba dang / drang don nges don du sgrub pa la gnyis las nges don dang drang don du shes par
<p>154b.2</p>bya ba la gnyis te/ nges don ni dkyil zhes bya/ dbu ma zhes bya ba dang / ma d+h+ya ma ste/ dbu ma mu bzhi dang bral ba la/ gang mu bzhi dang bral na 'khor zhes bya/ g.yog ces bya'o/ /ka bya d+ha ra ste/ dngos por 'dzin pa mu bzhi dang bral la/ che ge zhes bya/ sgrub pa zhes bya'o/ /sA d+ha sa ha dza
<p>154b.3</p>ste/ lhan cig gdod nas gnyis med du yod par shes pa'o/ /drang don du snod du bya ba shes pa dang / bcud du bya ba la yang bsnyen pa dang dkyil 'khor cho ga dang / dbang bskur ba shes par bya'o/ /nges don dang drang don du shes par bya ba de yang dgyes pa'i rdo rje nas/ ston pa po nga chos kyang
<p>154b.4</p>nga / /nyan pa'i tshogs ldan zhu ba nga / /zhes pas de dag thams cad nges par bcom ldan 'das nyid sems can drang ba'i don du mdzad pa ste/ nyan thos dang / so so'i skye bo dang mu stegs pa rnams la ni mdo dang 'dul ba ltar yang snang ste/ byang chub sems dpa' rnams la gong ltar sdom
<p>154b.5</p>pa gsum ldan de snang ba'o/ /bsnyen pa'i dus na slob dpon gyi mtshan nyid bzhir brtag ces pa sku bzhi dang ldan pa'o/ /brgyud pa dang ldan zhes pa chos skur gnas pa'o/ /dam tshig ces pa bde ba chen po'i skur gnas pa'o/ /rgyud sde zhes pa longs skur gnas pa'o/ /gzhan don
<p>154b.6</p>zhes pa sprul skur ston pa'o/ /zhu 'bul zhes pa byang chub mchog tu sems bskyed pa'o/ /'og min du longs sku la zhu ba phul ba bum pa'i dbang bskur ba'i snang ba de rgyal po zas gtsang gi sras btsas nas khrus gsol ba na bla ma la me tog ces pa ni chos sku bde ba chen po las ma g.yos
<p>154b.7</p>par sprul sku ston pa'o/ /rdzas byams pa'i stobs phan chad kyis bsags te spos kyi glang po la sogs pa skor mang ba la phyogs bcu'i sangs rgyas dang / byang chub sems dpa' dang / chos skyong thams cad kyis mchod nas 'dzam bu'i gling du lung bstan pa de phyi'i mchod pa'o/ /yab yum gyi
<p>155a</p>
<p>155a.1</p>gnas su bcas nas yi ge lnga las mngon byang lngar nyams su myong ba de nang mchod do/ /de'i dus na yum gyi lhums na bzhugs pa de de kho na'i mchod pa'o/ /yab yum gyi skor spos kyi glang po la sogs par snang ba de chos skyong la gtor ma ster ba'o/ /rigs bzhi la nor
<p>155a.2</p>zas kyi sbyin pa gtong bar snang ba de slob ma yongs su skyob pa yin la/ dmangs la nye ring med par pha rol tu phyin pa drug tu spyod par snang ba de dang gzhan rjes su smon pa de gnyis ka slob dpon las sdom pa len pa'o/ /sku skyo nas grong khyer du 'chag pa la skye rga la sogs pa'i snang ba mthong
<p>155a.3</p>ba la de 'khor ba la yi mug par ston pa de so so thar pa'i bslab pa srung ba'o/ /de'i dus su rgyal bu ming sring phan chad sbyin pa byas pa'i snang ba de theg pa chen po'i sdom pa srung ba'o/ /yum las bltams par snang ba de mkha' gsang byin gyis brlab pa'o/ /rgyal rigs dang bram
<p>155a.4</p>ze'i rigs che bas bstod pa'i snang ba de rgyu gang bsnyen gyi sngags zlo ba'o/ /rdzas kyi bye brag la ma chags pa'i snang ba de/ dpa' bo dga' ston byed pa'o/ /de nas khyim spong zhes yab yum la zhu ba'i snang ba de sangs rgyas 'das pa la zhu ba'o/ /maN+Dal gong ltar ro/ /longs sku la zhu
<p>155a.5</p>ba'i snang ba de slob dpon/ shes pa la zhu ba de 'das pa'i sangs rgyas so/ /brgyud pa zhes pa 'das pa'i sangs rgyas de yang sku bzhi dang ldan pa'o/ /der rgyal srid gzung ba'i snang ba de rdzas kyis lha bsnyen pa'o/ /rgyal po chen po bzhis bteg pa'i snang ba de rnal 'byor bzhis lha
<p>155a.6</p>bsnyen pa'o/ /dpal lha las babs pa'i rtser phyin pa'i snang ba de chos skyong bsnyen pa'o/ /mchod rten la mkhan po byas pa dang / bcom ldan 'das nyid las med la/ sdom pa len pa'i rjod byed gtso bo dang 'khor la bsnyen pa'o/ /dbu skra nyid kyis bzhar ba'i snang ba de yi
<p>155a.7</p>ge brgya pas mtshams sbyar ba'o/ /der chos gos dang khyim pa'i rtags spangs shing sdom pa dang ldan pa'i snang ba de bsnyen pa'i rtags/ mtshan ma grangs kyi bsnyen pa sngon du skyel ba'o/ /de nas shar du ma ga d+hAr byon pa'i snang ba de dkyil 'khor gyi sa bslang ba'o/ /de yang mis ma mthong bar
<p>155b</p>
<p>155b.1</p>nyid snang ba la 'khor gyis bskor zhes grags pa ting nge 'dzin dang ldan pa'o/ /shar du gzigs nas byon pa'i snang ba de sangs rgyas zhi bas sgrub pa'o/ /thams cad spangs par snang ba de dben pa btsal ba'o/ /phi li par pa tar bzhugs pa'i snang ba de phyi rabs la brtags pa
<p>155b.2</p>dgos par bstan pa'o/ /bram ze mo bzang ldan la dris nas bram ze ga ya las g.yar ba de bdag po la bslang ba'o/ /lha ma yin gyis bar chod byed par bsgrags pa de bdag po dngos snang ba med pa la bslang ba'o/ /bar ma chod par snang ba de rnal 'byor ba zhis gzung ba'o/ /sa'i lha mo sku
<p>155b.3</p>stod bton pa de dpang du gsol ba'o/ /der 'gyur ba mang du snang ba de ji tsam 'dod pa thugs kyis bcad pa'o/ /de'i zur bzhir rdo rje phur pa bzhi btab ste khro bos mtshams bsrung ba'o/ /lhung bzed bsgyur bas sa la thim pa'i snang ba des gtar bcug pa'o/ /klu u bi ka gnyid sad pa
<p>155b.4</p>la lhung bzed du shes nas nyal ba'i snang ba de/ sa bdag ma dga' nas sa gta' ma chags pa'o/ /bdud rnams kyi mda' mtshon me tog tu song ba'i snang ba de gtor mas lan chags 'jal zhing bar chad zlog pa'o/ /rgyal po bzhis bzhengs par bskul ba'i snang ba de slob ma rigs
<p>155b.5</p>bzhis bskul ba'o/ /bzhengs nas spyan bltas pas bdud mo rnams 'dod pas steg par mthong ste/ spyan g.yas pa bstan nas se gol gtogs pas rgan mor song ba'i snang ba de spyan g.yas pa'i Ta las nyi ma bskal ba'i me ltar sreg pa'o/ /'gyod nas bdud mos gus pa phul bas
<p>155b.6</p>sngar bzhin song ba'i snang ba de spyan g.yon pa a las zla ba'i 'od kyis snying rjes nyams pa gsos pa'o/ /de nas dbang ldan nas phur pa'i mtshams nas phyogs bzhir g.yas skor du byang chub shing la dbyangs dang ldan pas lan gsum bskor bas rdo rje la sogs pa bzhi zhabs rjes la byung ba'i
<p>155b.7</p>snang ba de/ rdo rje brkyang bskum gyi dra gur du byas pa'o/ /dbyangs rak+Sha ste/ rdo rje'i mda'i dra bar gyur pa'o/ /rdo rje'i gdan mi 'gyur zhes grags pa de/ de ltar bsrung ba'i byin rlabs dang bsam pa'o/ /sa yul de phyogs gzhan pas mtho bar grags pa de tshad ldan du brtsigs pa la
<p>156a</p>
<p>156a.1</p>sogs pa'o/ /shin tu dri zhim zhing nyams dga' ba de dri dang ba'i rnam lngas byug pa'o/ /sa'i lha mo de nyid du thim pa'i snang ba de sa'i lha mo lhag par gnas pa'o/ /byang chub kyi shing de sangs rgyas thams cad kyi rten yin pa'i snang ba de me tog bkod pa'o/ /'das pa dang ma 'ongs pa
<p>156a.2</p>kun gyi yang rten pa'i yang rten zhes grags pa'i snang ba de lha grangs kyi me tog bkod pa'o/ /byang chub kyi shing las 'od zer byung nas sangs rgyas thams cad kyis byin gyis brlabs par grags pa de maN+Dal bkod pa la rnal 'byor bzhis bskyed pa'o/ /de la sangs rgyas kyi tshigs bcad bzhi
<p>156a.3</p>'don pa'i snang ba de 'khor lo dang / gzhan la gsol ba gdab pa'o/ /des 'khor gyi mu stegs kun dga' nas yi rang ba de chos kyis skyong ba gsol ba gdab pa'o/ /'od zer de sangs rgyas pa'i snang ba de 'khor lo mkhan la brten pa'o/ /phyogs skyong bzhis bum pa phul ba'i snang ba de
<p>156a.4</p>bum pa sta gon no/ /bum pa gcig tu byin gyis brlabs pa'i snang ba de dkar pos byugs pa'o/ /khong rang gis so sor mthong la gzhan gyis gcig tu mthong ba'i snang ba de rin po che dang sa las byas pa'o/ /byin gyis brlabs pas mdzes shing che ba'i snang ba de mu stegs kyis spangs pa'o/ /
<p>156a.5</p>tshangs pa la sogs pas rang rang gi nor gyis dogs pas mtshan ma btab pa de mtshan ma btab pa'o/ /phyi dro gsol du ma rung nas ras bkang nas ku sha'i khar gzhag pa'i snang ba de mgul chings dang gdan la gzhag pa'o/ /khyim bdag gi bu mos 'o ma drangs pa yang der blugs pa'i snang ba de
<p>156a.6</p>bcud blugs pa'o/ /de blugs pas byang chub kyi shing gi gzugs der shar ba'i snang ba de lha bskyed pa'o/ /de las blangs pa byung nas/ byang chub kyi shing la phog pas 'dab ma gcig der lhung ba'i snang ba de ye shes kyi lha spyan drangs pa'o/ /de la kun ngo mtshar skyes nas mchod pa'i snang ba de spyan
<p>156a.7</p>drangs pa de la mchod pa'o/ /bcom ldan 'das kyis na mo bud+hA ya/ zhes brjod nas shing lo der bcug nas thams cad 'o mar gyur te gzhag pa'i snang ba de lha mchod bsnyen bsgrub tu zhu ba'o/ /de la kun dga' nas spro la sangs rgyas nyid kyang dgyes pa'i snang ba de sta gon la 'jug pas dga'
<p>156b</p>
<p>156b.1</p>ba'o/ /bcom ldan 'das kyis bkyed nas shing la gzigs pa'i snang ba de dga' chen zhus pa'o/ /shing las yang 'od zer byung bas bcom ldan 'das dang bum pa la phog pa'i snang ba de bu tshur zhes pa dang / bum pa sngags kyi gzungs thag gdags pa'o/ /sangs rgyas kyis na mo bud+hA ya/ na mo d+harmA ya/ 
<p>156b.2</p>na maHsaM g+hA ya/ zhes brjod pas phyogs skyong la sogs pas phyag byas pa dang / nerany+dza na'i nya che chung dang phrad cing mu stegs rnams 'khor du gyur pa'i snang ba des sangs rgyas sprul pa'i sku ste/ de ltar snang ba dang / rgyal po'i khab bya rgod phung po'i ri la shes rab kyi pha rol tu phyin pa gsung
<p>156b.3</p>pa dang / shrI da na pha rgyud gsungs pa la sogs pa gcig yin pas sangs rgyas rdo rje sems dpa'i rnam 'phrul rgyud re re nyid la chos rgyud ltar la de ltar yo gsungs pa yo rgyud do/ /dge 'dun 'khor de yo 'khor lo'i lhar ston pa nyid do/ /gong na ston pa po zhes pas so/ /de ltar yang ldan sngags
<p>156b.4</p>su shes pas thams cad sangs rgyas 'jig rten na bzhugs pa dang / thams cad chos ltar gyur pas srog mi gcod pa dang / thams cad grogs dang dge 'dun yin pas phyir mi ldog pa'i yon tan ston pa'o/ /de nas sangs rgyas 'khor rnam bzhi la rang rang gi spyod lam gyis chos ston
<p>156b.5</p>pa rigs kyi sdom pa 'dzin pa'o/ /klu kha la me 'bar gyis sangs rgyas bsdigs pas sangs rgyas kyi sku las me dpung dpag tu med pas klu byed pa de zhi sogs kyi sbyin sreg byed pa'o/ /rtswa ku sha la mnyel bso ba de mkha' gsang byin gyis brlabs pa'o/ /tshangs pas me tog gtor ba
<p>156b.6</p>dang / mchod pa'i snang ba de mchod pa'i gnas su mdzad pa'o/ /pad+ma'i skud pa g.yas kyi dpung pa la bcings pas rlung zhi ba dang / khyim bdag gi bu mo'i g.yon la btags pas rlung zhi ba'i snang ba de srung skud g.yon du btags pa'o/ /khyim bdag gi bu mos 'o thug gi lhung bzed
<p>156b.7</p>blangs nas drangs pas gsol ba'i lhag ma 'khor la byin pa'i snang ba de gtor ma gtong ba'o/ /zhal du tshems shing gis dri ma phyis nas dor bas n+ya gro d+har gyur pa de so shing dor ba'o/ /ku sha sngon du bor bas snga phyir byin gyis brlabs nas/ stan byas pa'i snang ba de ku sha'i sngas la gtso bo'i sngags
<p>157a</p>
<p>157a.1</p>btab pa dang / stan la sngags kyis btab pa gding ba'o/ /yo bskrad nas byang chub kyi shing la dbu gtad nas g.yas sa la phab nas gzims par snang ba de lus ngag yid tha mal min pas 'khor lo mgo gtad seng ge'i nyal stabs su gzims pa'o/ /srod
<p>157a.2</p>la bdud kyis sprul pa byas pa las/ 'od zer sku las byung ba'i snang ba de rmi lam ngan pa bzlog pa'o/ /lha mo rnams kyi mchod pa bzhes nas mnyes pa'i snang ba de rmi lam bzang nas mnyes pa'o/ /de nas shing drung du gshegs pas sku las 'od lnga byung ba'i snang ba de thig
<p>157a.3</p>skud lnga bkal ba'o/ /'od tshur 'dus byang chub shing las 'od lnga byung ba ni thig skud snod du bcug nas lha lnga bskyed pa'o/ /'od des phyogs bcur khyab nas sangs rgyas thams cad bkug pa'i snang ba de ye shes kyi lha bkug pa'o/ /phyogs bcu'i sangs rgyas byon nas nam
<p>157a.4</p>mkha'i mdun na bzhugs pa la mchod nas shing la bzhugs pa'i snang ba de thig skud kyi lha mchod nas thig skud du byas pa'o/ /shin tu bsal nas sangs rgyas gnas su gshegs pa'i snang ba de thig btab nas skud pa bsal ba'o/ /tshon yang de bzhin du 'od lnga po phyogs kyi snang ba
<p>157a.5</p>tshig lnga'i rgyu 'od lnga phyogs nas spros/ phyogs phyogs su thim/ phyogs phyogs su gsal/ rigs lngar grags pa dang / bcom ldan 'das nyid dbus na gnas pa'i snang ba de lha bskyed bkug mchod bsams bkye gsal bdag gi ting nge 'dzin gyis gtso bor gsal bas
<p>157a.6</p>bsrung ba'o/ /'od zer gyi snang ba la 'khor gyi rtogs tshad ni pra brtags pa'o/ /byang chub kyi shing gi shar nas gzigs pa'i zhabs rjes yod pa de dkyil 'khor du bcug pa'i bye brag /lho phyogs su ku sha'i stan la bzhugs pa dang / shar gyi zhabs rjes la bkra shis rdzas
<p>157a.7</p>brgyad mnga' ba'i snang ba de dbang stegs la gdugs stsogs kyis mchod pa'o/ /sku la me dpung phyung bas bdud dang mu stegs byed bros pa'i snang ba de bgegs bskrad phyir sbyin sreg dang til bsngags pa'o/ /byang phyogs su gshegs pas pad+ma bcu gsum byung ba de dbang la bum pa
<p>157b</p>
<p>157b.1</p>dang / cod pan dang / rdo rje dang / bdag po dang / ming dang / de nyid dang / gsang dbang dang / shes rab ye shes dang / bzhi pa dang / rjes su gnang ba dang / lung bstan pa dang / gsang ba bsgrags pa dang / dbugs dbyung bar bskur ba'o/ /byang chub kyi shing la zla ba gcig tu
<p>157b.2</p>gzigs pa'i snang ba de dkyil 'khor dang / lha'i de kho na nyid lta ba'o/ /nub nas shar du gzigs nas 'od zer bkye ba'i snang ba de dbang rdzogs pas 'gro don byed par shes pa'o/ /lha'i dbang pos ze'u lnga pa phul bas dbu la gsol ba'i snang ba de rig pa'i dbang lnga thob pa'o/ /
<p>157b.3</p>tshangs pas gseg shang dang par bu phul ba phyag g.yas g.yon du gzung ba'i snang ba de rdo rje dang dril bu'i de nyid thob pa'i rtags/ sgrol mas chos gos gsol ba'i snang ba de phyag rgya'i de nyid thob pa'i rtags/ legs skyes mas 'o thug drangs pa gsol nas sku gser du gyur pa de gsang
<p>157b.4</p>dbang thob pa'i rtags/ legs skyes mas sbyin len nor la ston pas gsungs pa de shes rab ye shes thob pa'i rtags/ me long sgra sogs phul ba la ltas sogs byas nas slar gtad pa de bzhi pa thob pa'i rtags/ lha tshangs pas gser gyi 'khor lo phul ba de rjes gnang thob pa'i
<p>157b.5</p>rtags/ de ltar phul yang chos ma gsungs pas nam mkha' la sangs rgyas thams cad mngon sum du mthong nas khyod mngon par rdzogs nas sangs rgyas pas chos ston zhes pa de lung bstan to/ /mya ngan las 'das par bzhed pa la/ tshangs pas zhus pa de gsang ba bsgrags pa'i
<p>157b.6</p>rtags/ de nas shAkya'i rigs shing gi lho phyogs su rab tu byung ba'i snang ba de dbugs phyin pa'i rtags/ de nas bya ba gtong gsungs pa de dkyil 'khor gyi de nyid go ba'i rtags/ bcud du bya ba la phyag rgya bzhi nges don dang drang don du shes par bya ba la yang bzhi ste/ dam tshig gi phyag rgya
<p>157b.7</p>shes par bya ba dang / sangs rgyas de chos gos la sogs par btang ba 'byor pa'i tshogs sogs pa'o/ /po ka rir sku khrus mdzad nas mya ngan las 'da' bar bzhed pa la tshangs pas gsol ba yan chad gdams pas tshogs bsag pa'o/ /rgyal po bzhis chos ston drangs pa bzhes nas
<p>158a</p>
<p>158a.1</p>gcig tu byas tshogs pa la bkye bas tshad med bzhi bstan/ thams cad bzhag nas shing drung du gshegs nas bdud skyes pas bsrung ba'i grwa gur yan chad bstan to/ /shing la sku brten nas zhal shar du gzigs pas mngon byang lnga las rgyu'i rdo rje 'chang sbyor dang po'i
<p>158a.2</p>rnal 'byor ro/ /sku de las 'od phyogs bzhir spros slar 'dus te shing gi zil pa dbu gtsug la phog pas thugs mnyam par gnas pa de rgyu'i rdo rje 'chang zhu ba go la/ sgrol ma la sogs pa lha mo bzhis bskul bas de las bzhengs nas sgrol ma la sogs pa la bltas te/ lha mo
<p>158a.3</p>bzhis bskul nas rdo rje 'chang bzhengs pa go ste rjes kyi rnal 'byor ro/ /sku las 'od byung phyogs bcur spros pas sangs rgyas thams cad mdun du snang bar gyur nas/ bcom ldan 'das kyi sku la thim pa de 'khor lo rdzogs par bskyed pa ste/ rdzogs pa'i rnal 'byor ram/ dkyil
<p>158a.4</p>'khor rgyal mchog tu go ba'o/ /de nas thugs ka nas 'od 'phros nas snang bas khyab nas slar thim pa de ye shes sems dpa' bcug pa'o/ /de nas dbang po rnams nas 'od byung snang bar byas slar 'dus skye mched byin gyis brlabs pa'o/ /yang mdzod spu dang / ljags dang / thugs
<p>158a.5</p>ka nas de bzhin du rim gyis 'od 'phros slar bsdus pa de sku gsung thugs byin gyis brlabs pa'o/ /gtsug nas 'od byung nas snang ba ni dbang bskur ba'o/ /khyim bdag gi bu mos yang 'o thug drangs pa ma gsol bar mdun du gzhag pas sku gsal bar gyur pa de bdud rtsi myang ba'o/ /
<p>158a.6</p>'on kyang thugs ka nas 'phros 'dus lha mi'i tshogs kyis mchod pa byed de phyi nang gsang ba'i mchod par go la/ de nas tshangs pa la sogs pas bstod par go ba'o/ /de nas 'od zer de thams cad sku la thim nas gnas pa bskyed pa rdzogs par go'o/ /de ltar mnyam par gnas pa de dam
<p>158a.7</p>tshig gi phyag rgyar bsgom par go/ /las kyi phyag rgya nges don dang drang don du shes par bya ba ni de ltar gnas pa shing la sku rgyab gtad par a wa d+hU tre+e la dbugs yod la sa la ba na yod pa'o/ /rtsa ba me rlung la zug pa yang / rtsa de'i zhabs go ba'o/ /rtse mo lho nub tu 'ong zhing zil pa 'bab pa de
<p>158b</p>
<p>158b.1</p>bdud rtsir sa nA g.yas nas 'bab pa'o/ /yan lag byang chub na yar 'ong ba la la nA'o/ /yal ga phra la mang ba de rtsa phran mang po'o/ /dud de lo ma brje ba de nyon mongs ye shes su song ba'o/ /me tog nub mo gsal ba kun la gsang ba'o/ /'bras bu phra zhing shing la thang chu med pa ni ro nyams su
<p>158b.2</p>myong zhing nyon mongs pa med pa'o/ /sku de grib ma la zhugs bde mi spong ba'o/ /chos kyi phyag rgya'i nges don dang drang don du shes par bya ba ni sku drang por zhal shar du gzigs nas bzhugs pa de brgyud pa'i man ngag yod cing nyams su lon pa'o/ /phyag gnyis sa gnon dang mnyam pa
<p>158b.3</p>nyid ni rten 'brel thabs shes rab mnyam gzhag dang rjes thob tu bsgom pa'o/ /spyan sna rtser gtad pa de dpes don mtshon cing rnyed pa'o/ /zhabs rdo rje skyil krung du bzhugs pa de ye shes go zhing gdeng dang ldan pa'o/ /phyag rgya chen po sku mi snang bar mdzad nas 'od dang sprul pas kun du
<p>158b.4</p>khyab pa'o/ /de yang dam tshig gi phyag rgya ci dgos she na/ 'byor pa dang / gdams pas bsod nams kyi tshogs bsag pa ni rgyu las 'bras bu 'byung bas sangs rgyas ltar sprul sku 'byung ngo / /de yang tshad med bzhi dang ye shes kyi tshogs sogs pas ma nyams shing 'byung ba'o/ /
<p>158b.5</p>de gnyis rgyu bsod nams med na mi 'byung bas de'i rgyu'i dus so/ /'bras bu rten dang brten pa sangs rgyas re re'i snang ba de bsrungs pas bdud med pa'o/ /de yang stong pas 'chi bdag bcom/ /mes nyon mongs bcom/ dra gur gyis phung po bcom/ khro bos lha'i bu'i bdud
<p>158b.6</p>bcom/ de ltar bdud med pas gzhal yas khang ji tsam 'dod par rang rang gis bstan pa'o/ /mngon byang lnga las sku bzhengs pa sprul sku/ pha dang ma'i si la dang ga pur zla nyi hUM zlum po/ 'phro 'du'i tshogs kyi rgyu mthun de las sku bzhengs pa sngon stong pa yi ge lngar byas pa 'og min
<p>158b.7</p>las chad pa mi 'dod pa thams cad rang gi sems su 'dod pas 'jig rten pa'i snang ba la pha ma las rang gi mngon byang lnga las sku byung ba'o/ /zhu nas bskul bas bskyed pas 'dod chags 'dul ba dang bskul nas yab yum bzhengs pa/ zhu bar gyur pa mi rtog pa/ bzhengs pa
<p>159a</p>
<p>159a.1</p>'gro ba gdul byar bya ba gzhan mdzad pa'o/ /dkyil 'khor rdzogs pa sras bltams pa'o/ /ye shes sems dpa' bkug bcug gnyis med dgyes pa/ bdag dang sangs rgyas thams cad ngo bo gcig pa/ dus mi nyams pas bkug pa/ tha dad med
<p>159a.2</p>pas bcug la/ mi rtog pas gnyis med byas pa'o/ /'gro don nus pas mnyes pa'o/ /skye mched la mngon shes 'byung ba'o/ /rigs gsum 'dus na 'dul bas sku gsum byin gyis brlab pa'o/ /sangs rgyas la dbye ba med cing mi rtog pas dbang ngo / /bde ba chen por
<p>159a.3</p>gnas pas bdud rtsi myang ba'o/ /'jig rten pa thams cad kyis shAkya thub pa la sogs pa mchod pa'o/ /sems can 'dren pas bstod pa'o/ /mi rtog pa'i rang bzhin gyi ngo bos rdzogs rim mo/ /yang na de ltar byas pas ye shes sems dpa' la sogs pa la sems
<p>159a.4</p>can gyi snang bas rdo rje gdan du 'od la sogs pa gong bzhin shes par bya'o/ /gsang sngags bzhin byas pas sgyu ma sogs kyis da ltar bsgom pa de ltar bskyed par shes par bya'o/ /'dir rab tu mi gnas pas byang chub sems dpa'i snang ba la brten nas brten pa'i rnal 'byor
<p>159a.5</p>par snang ba sems la rdo rje gdan ltar snang ba'o/ /de yang las kyi phyag rgya'i rtsa yod pas sangs rgyas thams cad kyi lam rgyab na gnas pas sangs rgyas thams cad kyis brten pa/ me rlung yod pas thabs dgos pa la la nA dang ra sa nA sangs rgyas/ dgos pa spyi bo nas 'bab
<p>159a.6</p>pa sangs rgyas rgyud pa'i gsung gi ye shes thob pa dang nyams su myong ba'o/ /rtsa bran dang nyon mongs pa med pa la sogs pa longs spyod rdzogs pa'i sku byung ba dngos/ chos kyi phyag rgya'i bde ba chen po gnas pa la sku gnyis 'byung ba dang / pha rol tu phyin pa'i lugs gong gi ltar rdo rje
<p>159a.7</p>gdan du byung ba'o/ /phyag rgya chen pos sku gdod nas mu bzhi dang bral ba de rnams 'byung zhing de nyid yin par pha rol tu phyin pa'i gong ltar mi snang ba 'od du gyur pa'o/ /de yang sprul sku shAkya thub pa dang / he ru ka sems can gyi snang ba longs skur byang chub sems dpa'i snang ba/ 
<p>159b</p>
<p>159b.1</p>bde ba chen po rang gi bde ba myong ba chos kun la khyab pa'o/ /drang don dang nges don du bsgrub pa la snod bsgrub pa dang bcud bsgrub pa'o/ /snod bsgrub pa ni rdo rje mkha' 'gro nas/ /lus nyid dkyil 'khor dag tu bsgrub/ /'bras bu de las 'byung ba'o/ /bsnyen pa gong 'og ltar
<p>159b.2</p>bsgrubs te/ /zhes 'byung ba dkyil 'khor cho ga las btsal ba bsod nams kyi tshogs sogs pa/ brtag pa ye shes kyi tshogs bsags pa/ bslang ba gzhal yas khang dang rgyu bskyed pa/ 'bras bu rdzogs pa ye shes bcug pa'o/ /gzung ba skye mched nas bstod pa yan chad
<p>159b.3</p>do/ /bcad pa phung po khams dang skye mched la sogs pa gang 'dod gdod nas yod pa'o/ /sbyang ba rnam dag shes pa'o/ /rtsig pa lus gru bzhir byung bas phung por chags pa'o/ /thig 'khor lo bzhi la sogs pa'i rtsa/ tshon ga pur snang bas khrag 'bab pa'o/ /rkyen gnas
<p>159b.4</p>snying dbus na/ ming yang a wa d+hU tI gzugs yi ge hUM/ lha gtso bo/ dbyibs thig le/ ngo bo khu ba/ las can gyi rgyu sems kyi 'phrul pa/ bde ba'i rang bzhin mi rtog pa/ nyams stong pa'i ngang / rtogs pa dang ldan pas phun sum tshogs pa lnga dang / sku bzhi de las 'byung bas
<p>159b.5</p>gnas brgyan la/ mi rtag pa'i 'khor ba de las so/ /byang chub kyi phyogs kyi chos sum cu rtsa bdun/ pha rol tu phyin pa drug/ /stong pa bco brgyad yin la/ mngon byang lnga las 'khor lo byung ba'o/ /ma rtogs pa 'khor ba'i gzugs sogs dang / khrag dang khu ba la sogs pa
<p>159b.6</p>sems can gyi lus 'byung ba'o/ /dbang bsgrub pa rgyud ltar man ngag gi rtsa dang rlung dang me bsgom pa dkyil 'khor gyi sta gon no/ /nyams su myong ba'i sgrub pa'o/ /rang las byung ba'i dkyil 'khor du bcug pa mthong ba'o/ /lus rgya nas 'byung bas mi gnod pa bum dbang thob lus kyi
<p>159b.7</p>nyes pa dag pa'o/ /spyi bo nas babs pas gsang dbang thob ngag gi nyes pa dag pa'o/ /yid mnyam par gzhag pas dbang gsum pa thob yid kyi nyes pa dag pa'o/ /thams cad de ltar rtogs pas lus ngag gi nyes pa zhi dbang bzhi thob pa'o/ /bcud bsgrub pa la phyag rgya bzhi'i tshul dang / 
<p>160a</p>
<p>160a.1</p>drang don nges don du bsgrub pa la theg pa che chung gnyis/ chung ba'i skyabs dkon mchog gsum zhes pa gong du bstan pa'i he ru ka phyi nang yor snang ba de dang / rgyud 'khor lor gyur pas so/ /mchod pa dngos po thams cad lhar shes pa'o/ /dus shes pa de nyid do/ /yon tan
<p>160a.2</p>de ltar gnas pas so/ /thams cad lhar gsal bas dge 'dun dang 'grogs/ /lha la lhas srog mi gcod pa bdag nyid lha yin na phyag gang la 'tshal te mi nyams pa'o/ /rten gzhan slob dpon yi dam lha spyi khyad par 'phags pa drug 'gro drug dang bye brag bdun las byung ba'o/ /slob
<p>160a.3</p>dpon pas lhag pa med/ sngags las lhag pa'i chos med/ /rigs lnga'i sdom pa las lhag pa med pas 'grub pa'o/ /so so thar pa'i ris bdun dag pa'o/ /rtsa ba tshad med pa bzhi/ rang bzhin ye shes kyi tshogs/ yan lag rnam par snang mdzad gzhal yas khang rten dang bcas pa lha gtso
<p>160a.4</p>bor brten pa'o/ /rtsa ba bzhi dang yan lag bzhi ste/ brgyad gzhal yas khang dur khrod brgyad dang bcas pa'o/ /srog mi gcod pa dang / rtsa ba gsum sa bon phyag 'tshal 'phros 'dus gcig tu gyur pas yongs su rdzogs pa'i sku bzhengs pa'o/ /chang dang lha bsrung ba mngon byang lnga las grub
<p>160a.5</p>pa'o/ /khyim pa'i rtags spangs pas sangs rgyas kyi sku gsal bar bsgom pa/ rab tu byung ba'i rtags rdo rje pad+ma byin gyis brlabs pa/ mu stegs kyi rtags spangs pa ye shes kyi 'khor lo gzhug pa/ sangs rgyas pa'i rtags bsgrubs pa bdud rtsi zhal du zhugs pa/ dge ba'i rtags spangs pa bsgrub
<p>160a.6</p>pa dge ba'i rtags 'khor lo lngar gyur pa'o/ /rtsa ba bzhi dang yan lag bdun sngon du tshad med bzhi bdun dag pa bsags pas lha mo bzhi 'byung ba'o/ /chang glu zhes pa glus bskul ba'o/ /dge slong gi rtsa ba bzhi blangs pa'o/ /lhag ma bcu gsum gyis yab yum gyi sku rdzogs par bsgom pa'o/ /ma
<p>160a.7</p>nges pa la sogs pa'i sdom pa drug yab kyi thugs kyi sa bon dang / yum gyi thugs ka'i sa bon gsal ba dang / sa bon de spro ba dang / rigs kyi thugs dam bskul ba dang / las sbyang ba dang / gnyis med du spyan drang ba dang / yi ge lnga dang 'dres nas zhu ba dang / zhal du zhugs pa dang / rtsa rnams
<p>160b</p>
<p>160b.1</p>nas babs pa dang / bsrubs pa dang / gzhal yas khang bskyed pa dang / gtso bo la sogs pa'i gdan bskyed pa dang / gtso bo dang / 'khor bskyed pa dang / gtso bo dang rigs lnga'i las byas nas gzhag pa'o/ /rtsa ba lnga zhes pa 'khor lo rdzogs par bsgom pa rgyu 'bras mngon byang lnga
<p>160b.2</p>las bskyed pa'o/ /rtsa ba'i sbyor ba dbang ma bskur ba/ dngos ma mnyan pa/ mjug ma bsgoms pa'o/ /de gsum ka med pa las nyan thos kyi sdom pa med na nyams pa chen po'o/ /ma mnyam pa sgom na nyams pa sbom po'o/ /dbang med par nyams pa chung ngu'o/ /ma mnyan na nyams pa sgom
<p>160b.3</p>po'o/ /dbang dang bsgom pa med na phra mo'o/ /gcig las med na ltung byed do/ /yan lag bsod nams kyi tshogs dang rnal 'byor bzhi rdzogs rim sbyor ba dngos mjug go/ /de'i nyes pa yang gong bzhin no/ /rtsa ba'i nyes pa dbang sdom pa dang / bslab pa gsum char blangs na sbom
<p>160b.4</p>po/ /mnyan la bsgoms nas chung ngu byung ba dbang bskur ba ma nyan/ phra mo dang dbang bskur la bsgom/ ltung byed re re med pa blang / /nyes pa la sogs gang spyad de bslang pa'o/ /de yang dbang dang slob dpon la tshogs dbul ba dang / maN+Dal gyis bshags/ /phyin mi byed par bsdams pas
<p>160b.5</p>thub pa'o/ /chang zhes pa bdud rtsi myang ba dang / ga bur ma shor ba'o/ /gtang sems zhes pa sngags gzhag pa'o/ /rgas zhes pa ma nus pa'o/ /bsnyen gnas zhes pa ye shes sems dpa' gzhug pa dang / skye mched dang sku gsung thugs byin gyis brlab pa dang / dbang bdud rtsi bzhi
<p>160b.6</p>dang / dge bsnyen bzhi dang / dge tshul dang dge slong chos bstod pa ste/ skabs zhes pa long yod na legs par bcos/ med na bsgom bya'o/ /bcos thabs nges par bskyed ces pa/ de ltar shes pa'i sngags pa la 'dul ba'i rtsa ba yan lag re re mi gnod/ thabs des slar gsos pas thob bo/ /
<p>160b.7</p>sngon yang sangs rgyas kyang he ru ka dang / rgyud ston par 'khor la snang la/ 'khor yang sdom pa gsum dang ldan pa'o/ /des nyams pa bcos su btub sngags gtso bo'o/ /des na sngags sgrub pa la blo skyed cing brtson par bya'o/ /dus nges zhes sngags las/ in+d+ra b+hU ti dang / Dom+bi la sogs pa
<p>161a</p>
<p>161a.1</p>ltar phrad ma thog dang / rang zhig dang / nges pa med par thob la/ ma grub bar du ngan 'gror mi skye bas ji srid do/ /yon tan yang yi dgas ston pa'i rgyud nas/ dam tshig phyag rgya legs bsgoms na/ /rnal 'byor pa yis gzugs gnyis 'thob/ /ces pas mi'i nang nas
<p>161a.2</p>bram zer skye la/ ngo tsha shes pa dang khrel yod pas sdom pa gsum yang des thub cing sku bzhi yang de las byung ba'o/ /yon tan che ba la sogs pa de ltar gnas pa'o/ /thob nas dbang thob mnyan bsgoms bsod nams kyi tshogs bsags rnal 'byor bzhi rdzogs rim zhes bsgoms pas de nyid
<p>161a.3</p>na'o/ /de ltar yon tan shes na gsum la skyabs su 'gro ba dang / lus ngag yid kyi sdig pa bshags la/ chos 'gro ba'i don du sna tshogs spyod kyang rang nyid sngags don shes pas gzhan du byed pa'o/ /sangs rgyas dang byang chub sems dpa' rnams kyang nyid la rtog pa med par gzhan la
<p>161a.4</p>don mdzad pa'o/ /gso sbyong zhes pa gong ltar sbyor ba dngos mjug la dus thams cad dam dus khyad par can rgyud nas don bstan pa la spyod pa'o/ /dus mchog dang thun mong zhag zla ba na yang 'ong ba'o/ /chos zhes pa bdag gis gong ltar nyes pas 'gro don du lus ngag yid kyis de rnams
<p>161a.5</p>su ha cang ches te/ 'byor nus yod na lha khang la sogs pa bzhengs shing gso ba dang / rgyud dang mdo dang / 'dul ba dang / mngon pa dang / bstan bcos bri ba dang / mchod par bya'o/ /ma 'byor na yang yid kyis spyod lam bzhi la mi dog pas thun bzhir nyams su blang bar bya'o/ /theg pa
<p>161a.6</p>chen po'i yang skyabs pa'i yon tan gong ltar sangs rgyas sprul sku de he ru ka'i bzhu btul spro bsdu yod pa yin zhing chos kyang sems las shes pas shes rab kyi pha rol tu phyin pa yin la/ dge 'dun yang rang la yod pas 'khor lo/ /de ltar shes pas thams cad rang bzhin gyis don
<p>161a.7</p>sangs rgyas kyi las yin na/ sbyor dngos mjug gong ltar dang / de ltar yang mthar thug dpung bzang ngo / /shes rab dang / las dang / smon lam dang / sngon gyi skal ba la ma rmongs pas de ltar spyad pa shes par bya'o/ /blo de ltar med pa la sogs pas re re 'dra bas spyad de/ phan
<p>161b</p>
<p>161b.1</p>sems dang dam tshig thub na byang chub kyi phyogs dang sngags 'grub bo/ /phyag rgya bzhi'i tshul du drang don dang / nges don du bsgrub pa la yang bzhi ste/ dam tshig gi phyag rgya bsgrub pa'i yon tan de ltar shes pas spyad dgos pa dang / zhen pa rnams snying rje bar mthong zhing bya ba btang ba
<p>161b.2</p>'byor ba'i tshogs yin la/ dge ba ci byas pa thams cad sems can gyi ched du sangs rgyas su bsngo zhing / bdun dag pa yid kyis byed pa bsod nams kyi tshogs dang / bdag don la mi re gzhan la mi spyod pa nyid tshad med pa bzhi dang / thams cad sems stong par shes pa ye
<p>161b.3</p>shes kyi tshogs dang / de ltar shes pas gzhan med pas bsrung pa dang / de ltar sems gtso bas gzhal yas khang / shes rab skye bas rgyu'i rdo rje 'chang yin pa sems su dran pas/ sems la spros pa ye shes sems dpa' bstim pa'o/ /de'i dus dbang po yul du snang bas
<p>161b.4</p>skye mched kyi lha dang / de yang bdag gzhan gnyis su med par byas pas sku gsum dang / des 'gro don nus pas dbang dang / nyams su myong bas bdud rtsi myang ba dang / bkag pa med pas mchod pa dang / ngo mtshar che bas bstod par shes pa'o/ /thams cad gsang ba'i rgyud nas/ de las
<p>161b.5</p>byung ba de nyid pa/ /zhes pas de la zhes pas dam tshig gi phyag rgya bsgom pa'o/ /de yang sku las 'byung zhing rtog pa med pa ma zad pa'o/ /brgyud nas 'gro don snang bas dam tshig yin la/ zad pa med pas phyag rgya'o/ /las kyi phyag rgya yang de ltar du shes pas bde ba la bdag gzhan gnyis
<p>161b.6</p>las 'byung bas rtsol ba'i las dang / bden pa'i phyag rgya'o/ /thams cad gsang ba'i rgyud nas/ las ni bdag gzhan bya ba ste/ /nyams med gnas pa rgya ru bshad/ /ces pa'o/ /chos kyi phyag rgya yang de las shes pas thams cad chos su gyur pa re dogs med pas ma yengs pa'o/ /
<p>161b.7</p>rgyud las/ chos las sems 'byung 'khrul pa tshad mnyam mam langs kyang mi g.yo ba/ zhes pas so/ /phyag rgya chen po yang de ltar gsum po shes pas bdag la dus dang ris med par sku bzhi 'byung ba'i phyag rgya bzhi la gnas pa'o/ /rgyud las/ phyag rgya chen po mchog chen po/ /dus gsum
<p>162a</p>
<p>162a.1</p>mi mnyam chos kyi sku/ /zhes so/ /de shes pas mi phan pas bsgom par bya'o/ /yi dgas ston pa'i rgyud nas/ sku bzhi 'dod pas phyag rgya bzhi/ /ma bsgrubs thob pa ma yin te/ /rgyu rkyen med par sa bcus kyang / /rgyu med byang chub sprul mi nus/ /zhes pas so/ /las
<p>162a.2</p>kyi phyag rgya rtsa dang rlung dang ngag gis bsgom pa'o/ /chos kyi sku ma yengs par bsgom pa'o/ /phyag rgya chen po mi 'dzin par bsgom pa'o/ /de yang slob dpon gzhan dag dkyil 'khor 'khor lo rdzogs nas lha bsdus nas nA da dang / phra mo thig le bsgom zhing mi rtog par 'dod la/ rjes thob
<p>162a.3</p>med par phyag rgya chen por 'dod de/ de yang ma yin te/ rim gyis 'og ma 'gags te dgos pa med pa'i skyon ni la la mi dgos brtan byed du 'dod de/ yang mi bden te/ gsum la slob pa bas gcig nyid la brten na skyed par nges te/ 'dir dbang bzhi sngon du song nas lam phyag rgya bzhi ka
<p>162a.4</p>dgos la skad cig la bsgoms te 'bras bu yang sku bzhi 'byung bas bla ma brgyud pa yang dbang bzhi bskur nas shes par bya/ bstan par bya ste/ de nyid nas bzhi ka dgos par dam tshig phyag rgya gcig bsgoms na/ rnal 'byor pa de gzugs gnyis 'thob/ /las kyi phyag rgya gcig bsgoms na/ /
<p>162a.5</p>rnal 'byor pa de 'dod khams skye/ /chos kyi phyag rgya gcig bsgoms na/ /rnal 'byor pa de gzugs khams skye/ /phyag rgya chen po gcig bsgoms na/ /rnal 'byor pa de gzugs med khams/ /de bas sngags dang phyag rgya bzhi/ /lam bzhi sku bzhi bcu gnyis zangs/ /zhes pas man ngag
<p>162a.6</p>las nges par 'byung bar bsgom mo/ /de ltar bsgrubs pa'i 'bras bu la gnyis te/ mthar phyin na sku bzhi 'byung ba la lam ma nor ba bzhi ste/ bum pa'i dbang thob/ lus kyi nyes pa dag /rig pa'i dbang thob/ lha lngar gyur pas dam tshig gi phyag rgya bsgom du rung ste/ de ltar skur shes shing / 
<p>162a.7</p>bsgoms pas sha thams cad sgyu mar snang bas me long lta bu'i ye shes rig ste/ sa'i khams dngos po med de/ sangs rgyas spyan ltar mthong bas sangs rgyas spyan gyis sgrub pa'i grogs dang / grub nas sems can gyi snang ba la sa'i khams sangs rgyas spyan du 'byung ba'o/ /sgyu ma'i snang bas
<p>162b</p>
<p>162b.1</p>'gro don ma 'gags par mdzad la/ gzugs tsam por shes pas gzugs rnam par snang mdzad kyis sgrub pa'i grogs byed la/ grub nas sems can gyi snang ba la gzugs rnam par snang mdzad du byung / khrag gis lus khyab cing sdud la rnam pa de thams cad la stong pa'i rgyas thebs pas mnyam
<p>162b.2</p>pa nyid kyi ye shes rig pa ste/ chu'i khams sdud pas mA ma kI dang lha ltar za mnyam ste/ mA ma kIs sgrub pa'i grogs dang / grub nas sems can gyi snang ba la chu'i khams mA ma kIr 'byung ngo / /skye med du mnyam par 'gro don rtog med du byed pas tshor ba la khyad med dgos pa 'byung bas rin chen
<p>162b.3</p>'byung ldan du grub la grub nas sems can gyi snang ba la tshor ba rin chen 'byung ldan du snang ba'o/ /mes dngos po bsreg cing rnam pa de rnams ma 'dres par shes pas so sor rtog pa'i ye shes rig ste/ mes thams cad gsal bas/ gos dkar mo sgrub pa'i grogs dang / grub nas sems can gyi
<p>162b.4</p>snang ba la gos dkar mor byung ba'o/ /'du shes tshad med cing 'gro don mi 'chad pas 'du shes snang ba mtha' yas su grub cing grub nas sems can gyi snang ba la 'du shes snang ba mtha' yas su byung ba'o/ /rlung gi gnas su skyel ba de thams cad spyad pas bya ba nan tan gyi ye shes rig ste/ rlung gi
<p>162b.5</p>khams bskyod pas sgrol mar gyur te/ sgrub pa'i grogs dang grub nas rlung gi khams sgrol mar 'byung ba'o/ /'gro ba yang ye shes gong nas gong du 'dus byas yod pas don yod grub pa'i grogs su 'du byed cing grub nas 'du byed kyi phung po don yod grub par 'byung ba'o/ /nam mkha'i khams rgya
<p>162b.6</p>chad pas dngos por snang ba thams cad stong zhing bdag med pas chos kyi dbyings kyi ye shes rig ste/ nam mkha'i khams kyis khyab pa reg bya rdo rje mar gyur te sgrub pa'i grogs nam mkha'i khams reg bya rdo rjes byed la grub nas nam mkha'i khams reg bya rdo rjer 'byung ba'o/ /thams cad rang gi
<p>162b.7</p>sems yin zhing stong par rig pas 'byung la de ltar gsal bas rnam par shes pa des grogs byas nas rdo rje sems dpar sgrub la grub nas sems can gyi snang ba la rnam par shes pa'i phung po rdo rje sems dpar 'byung ba'o/ /de ltar shes tsam na yul thams cad longs spyad du btub pas mchod pa'i lha
<p>163a</p>
<p>163a.1</p>mo dang ye shes su 'gyur bas man ngag gis de lha dang bde ba dang mi rtog pa'i ngang stong par yul rnams song bas skye mched lhar 'gyur ba'o/ /de yang dngos po gsal ba myong ba bde ba gnyis med mi rtog pas sku gsung thugs su 'gyur ba'o/ /bdag tu gnas pa mi bskyod pa dbang
<p>163a.2</p>du gyur pa'o/ /nyams su myong ba rdo rje 'dzin pa snang ba mtha' yas bdud rtsir gyur pa'o/ /de bzhin longs spyod ngo mtshar ba rin chen 'byung ldan dang don yod grub pa mchod bstod du gyur pa'o/ /de ltar gcig nyid rnam shes lnga phung po lnga rgyu khams lnga dang de bzhin brgya stong khri 'bum du grub nas
<p>163a.3</p>sems can gyi snang ba la byung ba'o/ /de ltar lus kyi nyes pa dag rig pa'i lha mos bkrus lha lngar gyur pas dam tshig gi phyag rgya mthar phyin pa'o/ /gsang dbang thob pas ngag gi nyes pa dag la shes rab ye shes kyi dbang thob longs spyod las kyi phyag rgya bsgom du rung ste/ sangs rgyas kyi ye shes byang chub
<p>163a.4</p>sems dpas gtor ma byin te lce la gzhag pas a wa d+hU tIr phyin 'khor lo rgyas te/ sangs rgyas kyis byin gyis brlabs pas ngag gi nyes pa dag la/ ye shes nyams su myong zhing 'dod yon spyad pas ye shes thob la/ longs skur gyur nas las kyi phyag rgya mthar phyin pa'o/ /de bzhin du
<p>163a.5</p>klu sgrub nas brgyud pas/ de ltar dag thob gyur nas mthar phyin pa'o/ /gzhan nas brgyud pa yang de bzhin no/ /shes rab ye shes kyi dbang thob nas yid kyi nyes pa dag /shes rab kyi dbang gis mi rtog par gyur nas chos kyi phyag rgya bsgom du rung ste/ sems nyid shes pa de las 'byung zhing
<p>163a.6</p>smrar med pas gong ma rnams der bsdu 'dus pas mthar phyin pa'o/ /bzhi pas lus dang / ngag dang yid kyi sgrib pa dag /tshig gi dbang brjod du med pa brdar bsgom du rung ste/ de ltar de bzhin bzhi pa'o/ /zhes gsungs pas der bzhi'o/ /rgyas par man ngag las shes par bya'o/ /
<p>163a.7</p>snang ba'i chos thams cad kyi spyi'i mtshan nyid kyang de ltar shes pa tsam na phyogs kha dog rten dang / phra rab tu snang ba gzugs la sogs sa sogs man ngag la brten pa dang / 'gro ba re re la yang de bzhin gnas shing snang ba 'byung ba'o/ /de bzhin du bzhi pa dkyil 'khor gyi cho ga dang
<p>163b</p>
<p>163b.1</p>bstan pa dbang bcu bzhir shes par bya'o/ /bsrung bar bya ba la yang rtsa ba dang yan lag ste/ gshin rje'i rgyud nas bstan pa'i rtsa ba bcu bzhi bsrung ste/ slob dpon dbang bskur ba dang / chos ston pa gnyis dang / dbang la las kyi dang / rdo rje slob dpon dang / gsang ba la sogs pa
<p>163b.2</p>lnga'o/ /bsrung bya khyod kyi chos de mi byed khyed rang khyer/ de nas khyod kyi slob ma nga min zhes pa dang / bstan pa mi nyan par sdig las byed pa dang / 'byor pa la gnod pa dang / rku ba dang / btsun mo la spyod pa dang / brnyas sems dang / nyes pa brjod pa dang / mang po'i gseb tu mi
<p>163b.3</p>mdzes pa'o/ /bka' ni sangs rgyas kyis gsungs pa ste/ bsrung ba bka' ltar mi byed pa dang / ma mnyan par rang dgar 'chad pa'o/ /rdo rje spun ni dbang dang rgyud dang man ngag slob dpon gcig pa'am/ dus gcig pa'o/ /bsrung bya zhe sdang gis nyes pa brjod cing nyes pa bsgrags na rung
<p>163b.4</p>sems so/ /byang chub sems ni gong ltar sems can thams cad la bskyed pa dang / kun rdzob lus la bskyed pa'o/ /bsrung ba ni de dag don du sems pa dang / ting nge 'dzin nyams par byed pa'o/ /sems can rnams zhes pa 'gro drug /byams sems spong zhes pa phan mi 'dogs
<p>163b.5</p>pa dang / bdag med pa dang / dge ba mi bsngo ba dang / sems can gyi sdug bsngal ma shes pas rang 'dod byed pa'o/ /ma smin zhes pa dbang ma thob pa dang / mi go ba la bsrung bya sngags dang / gdams ngag zab mo ston pa'o/ /rang ngam zhes pa sangs rgyas pa dang / mu stegs dang
<p>163b.6</p>gnyis/ bsrung bya dang po mi smad par mnyan rab tu lam yin min gyis grub mtha' bcad de/ rab tu mi gnas pas mi smad do/ /tha ma phyag rgya bzhir rang gi snang ba med pas mi smad do/ /sangs rgyas zhes pas gong ltar sgrub shes tsam na'o/ /bsgrub bya sangs rgyas su mi bsgrub pa dang / 
<p>163b.7</p>srog btang ba dang / sdig pa'i las kyis lus sdug bsngal bar spyod pa'o/ /rang bzhin dag pa zhes pa chos thams cad rab tu mi gnas pa/ bsrung bya rtag pa'am chad pa'am/ phung po gsum pa'am/ rten 'brel lam/ rnam pa dang bcas pa'am/ rnam med dam sgyu ma don dam du 'dod pa'o/ /
<p>164a</p>
<p>164a.1</p>gdug la zhes pa bstan pa dang / bla ma la sdang ba dang / bdag grogs po la byams ldan zhes pa/ bsrung bya tshar mi gcod pa ni byams pa dang / shes par dga' zhing kha spyang gis grogs byed pa'o/ /ming sogs zhes pa dang / bdud rtsi sogs/ bsrung bya der zhes
<p>164a.2</p>pa mi gtsang ba dang / don yod pa mi shes pa'o/ /dad ldan zhes pa phyir mi ldog pa sems su zhes pa bsrung bya ste/ blo chos dang ma sbyar ba gong 'og la sun 'byin par byed pa dang / sngags la dad pa'i rigs ngan dang / btsun pa dang bud med mi 'jug pa'o/ /ji bzhin rnyed ces pa ni rdo rje'i
<p>164a.3</p>rigs la sogs pa'o/ /mi sten zhes pa bsrung bya 'dod ngo la gzhan dbang spyod pa dang grogs su gyur pa'o/ /bud med ces thams cad bsrung bya mi lus rten bzang ba la ma brten pa dang / ye shes kyi rten yin pa dang / sprul sku lhu mas su bltams pa dang / mngon byang lnga las byung ba dang / 
<p>164a.4</p>longs sku de las byung ba'i ye shes kyi snang ba yin la/ bde chen gnas pa zhes pa ni smad pa tsam mo/ /rtsa ba dang / yan lag dang / bla ma lnga bcu pa yang blta zhing bsrung ngo / /nyams na skyon te/ rtsa ba nyams na dbang bskur ba dang / tshogs 'khor bya zhing de nyid bslang / /yan lag nyams na
<p>164a.5</p>bshags pa dang / /maN+Dal 'byor pas bla ma dang / /yi dam mchod cing de nyid bsrung / /rtsa bar shes dang bsgom dang bsrung / /spyad par bya ba bzhi po 'di/ /ma yengs gus par bya ba dang / /gzhan don gtang bar mi bya'o/ /spyad par bya ba la gong ma ltar shes pas/ snod dang / gnas dang / rgyal
<p>164a.6</p>po dang / dus dang ldan zhing bla ma la mi gnod pa dang / bstan pa la mi gnod pa dang / rang la mi gnod pas zhi sogs dang / dbang dang chos dang / gtor ma dang / sbyin sreg dag bdag gi tshe 'di dang / phyi ma'i don min par gzhan sgrol ba'i bsam pas sbyin pa dang / spyod pa dang / 'gro ba
<p>164a.7</p>'dul bas 'dul ba dang / /'gro ba sbyor bas byang chub sems/ /rigs la sbyor bas dam tshig ni/ /ma yengs spyod lam bzhis spyad bya'o/ /bdag blo rmongs pas gus pa yis/ /yun rings mgon po bsnyen pa las/ /brgyud pa'i rgyud don nyams myong nas/ /byams pa'i sems kyis nan tan
<p>164b</p>
<p>164b.1</p>byas/ /yi ges gsol btab dpal mo yis/ /de nyid mthong ba'i lam 'di byas/ /'di las bsod nams ci thob des// 'gro bas sku bzhi myur thob shog /de nyid mthong ba'i lam dpal ye shes rdo rjes mdzad pa rdzogs so// //rgya gar gyi mkhan po dpal de nyid dang / lo tsA ba rngog bud+d+ha
<p>164b.2</p>pA las bsgyur te gtan la phab pa'o// //dpal shing kun du tshogs 'khor sar gsol ba btab nas lha khang bi ha rar bsgyur ba'o//[ ]@##/ /rgya gar skad du/ gu ru pa raM pa ra kra mo pa de sha nA ma/ bod skad du/ bla ma brgyud pa'i rim pa'i man ngag ces bya ba/ bla ma dam pa rnams
<p>164b.3</p>la phyag 'tshal lo/ /dngos kun rang bzhin zung 'jug pa'i/ /'od gsal stong pa'i bdag nyid kyi/ /lhun grub de la phyag 'tshal te/ /de nas cung zad bri bar bya/ /shin tu bsdus par 'dod rnams dang / /blo dman skye bos rtogs bya'i phyir/ /de nyid thams cad mdor bsdus nas/ /cung
<p>164b.4</p>zad tsam zhig bri bar bya/ /re zhig gang zag ni gnyis te/ spre'u lta bu dang khwa lta bu'o/ /spre'u lta bu ni rim gyis 'jug pa'o/ /khwa lta bu ni cig car 'jug pa'o/rim gyis 'jug pa'i dbang du byas na theg pa ni gsum ste/ nyan thos kyi theg pa dang / rang sangs rgyas kyi theg pa dang / 
<p>164b.5</p>theg pa chen po'o/ /theg pa gsum ni gnas pa bzhi la gnas te/ gnas pa bzhi ni bye brag tu smra bar gnas pa dang / mdo sde par gnas pa dang / rnal 'byor spyod par gnas pa dang / dbu ma par gnas pa'o/ /nyan thos dang rang sangs rgyas ni bye brag tu smra ba la gnas so/ /bye brag tu
<p>164b.6</p>smra ba la yang gnyis te/ nub phyogs bye brag tu smra ba dang / kha che bye brag tu smra ba'o/ /nyan thos la gsum ste/ dbang po tha ma dang / 'bring dang rab bo/ de la tha ma dang 'bring po ni nub phyogs kha che bye brag tu smra ba la gnas so/ /rab dang rkyen rtog ni kha che bye brag tu smra ba la gnas so/ /
<p>164b.7</p>theg pa chen po la yang gnyis te/ rgyu mtshan nyid kyi theg pa dang / 'bras bu rdo rje'i theg pa'o/ /de la rgyu mtshan nyid kyi theg pa la gsum ste/ tha ma dang / 'bring dang / rab bo/ /tha ma ni mdo sde pa'o/ /'bring ni rnal 'byor spyod pa'o/ /rab ni dbu ma pa'o/ /rnal 'byor spyod pa la gnyis te/ 
<p>165a</p>
<p>165a.1</p>rnam pa dang bcas pa dang / rnam pa med pa'o/ /dbu ma pa la yang gnyis te/ sgyu ma lta bu gnyis su med par smra ba dang / chos thams cad rab tu mi gnas par smra ba'o/ /de ltar na sbyor ba dgu la dbye ba bzhi bzhi ste/ so sor rtog pa dang / sgom pa dang / sgom pa'i dri ma dang / 
<p>165a.2</p>lta ba'o/ /de la dang por re zhig 'jig rten pa'i grub pa'i mthas bdag gcig pu/ rtag pa/ khyab pa/ tshangs par khas len pa'o/ /ma rtogs pa'i blo la de ltar snang na yang yang dag par grub par mi 'gyur te/ bdag gcig pu yin na gcig shi'am skyes pa thams cad shi'am/ skyes par
<p>165a.3</p>thal ba dang / gcig yin pa'i phyir skad cig ma yang rtag par khas len na 'chi 'pho dang skye ba med par thal bar 'gyur te/ rtag pa yin pa'i phyir ro/ /khyab pa yin na gcig bde ba dang / sdug bsngal bas thams cad bde ba dang sdug bsngal gyis khyab par thal bar 'gyur te/ thams
<p>165a.4</p>cad la khyab pa'i phyir ro/ /de ltar rigs pas brtags na bdag yod pa ma yin pas de dag las drang ba'i don du nyan thos kyi theg pa bstan to/ /de la re zhig nyan thos tha ma'i so sor rtog pa ni phyi'i don dmigs pa'i rkyen mtshan nyid par khas len zhing / gang zag la bdag med pa zhes
<p>165a.5</p>bya ba'i khur khur ba'i gang zag rtag pa yang ma yin mi rtag pa yang ma yin pa'o/ /rtag pa ma yin pa ni skad cig mas mi rtag pa'o/ /mi rtag pa ma yin pa ni rgyun gyis rtag pa'o/ /de lta bu'i gang zag rtag pa dang mi rtag pa las 'das par 'dod pa ni so sor rtog pa'o/ /lus ni 'dod
<p>165a.6</p>chags ma spangs na 'khor bar 'khor bar 'gyur/ spangs na ni grol bas lus kyi 'dod chags spang ba'i phyir lus la mi gtsang ba dang / mi sdug pa dang / dur khrod ltar yan lag 'thor bar lta ba ni bsgom pa'o/ /lus la gtsang bar lta ba dang / gang zag rtag par lta ba ni sgom pa'i dri ma'o/ /
<p>165a.7</p>dus 'di nas bzung ste ji srid 'tsho'i bar du gsum la skyabs su 'gro ba dang / dge ba'i rtsa ba ci mchis pa bdag nyid kyi don du bsngo ba dang / snying rje dang ma bral ba dang / rgan pa dang / bde bar gshegs pa gnyis la phyag byed pa ni lta ba'o/ /'bring po'i so sor rtog pa dang lta ba ni snga ma bzhin no/ /
<p>165b</p>
<p>165b.1</p>'di ni khyad par cung zad cig tsam sems can gyi don byed pa'o/ /sgom pa ni dbugs la slob ste/ kha dog dang / dbyibs dang / reg bya la slob pa'o/ /kha dog la slob pa ni dbugs dkar po sba lcag gi tshad sor brgyad dam/ bcu gnyis sam/ sor bcu drug gam/ nyi shu rtsa bzhi'am/ 
<p>165b.2</p>brgyad cu'am/ ji tsam 'dod kyi bar du bgrangs la/ tshur 'ong lte bar phyin par slob po/ /dbyibs la slob pa ni ut+pa la'am/ rdo rje lta bu la bya'o/ /reg bya la slob pa ni lte ba dang / sna sgor grang ba'i reg bya la slob cing bsgom pa'o/ /bum pa gang ba ltar gang ba'i rlung gis srog dang rtsol ba
<p>165b.3</p>bkag nas sems dran pa med par gyur pa ni sgom pa'i dri ma'o/ /de ni nub phyogs bye brag tu smra bar bstan pa'o/ /nyan thos dbang po rab kyi so sor rtog pa ni phyi'i don khas len pa sngon du 'gro bas lus bdag med par lta zhing 'phags pa'i bden pa bzhi bsgom pas/ gang zag kyang stong pa
<p>165b.4</p>nyid du 'dod cing phyi gzung ba ni stong pa nang 'dzin pa'i sems su 'dod pa ni so sor rtog pa'o/ /de la sdug bsngal ba ni phung po'i rang bzhin te shes par bya'o/ /kun 'byung ba ni rnam par rtog pa ste spang bar bya ba'o/ /'gog pa ni dbang po yul las log pa ste mngon du bya'o/ /khams gsum stong
<p>165b.5</p>pa nyid ni mar me bsad pa ltar bkag nas ci yang mi dmigs pa ni sgom pa'o/ /stong pa nyid dang rtag par sgro 'dogs pa ni bsam gtan gyi dri ma'o/ /gzhan gyi don byed pa'i khyad par ni lta ba'o/ /'di'i 'bras bu yang phung po lhag ma dang bcas pa dang lhag ma med pa'o/ /lhag ma dang bcas
<p>165b.6</p>pa ni 'dod chags spangs la lus nyid ma spangs pa'o/ /lhag ma med pa ni 'dod chags pa dang lus gnyis ka spangs pa'o/ /'di ni nyan thos kyi byang chub bo/ /rang sangs rgyas kyi so sor rtog pa ni nyan thos rab 'bring bzhin no/ /yang 'di'i khyad par ni slob dpon med par rang 'byung gi ye
<p>165b.7</p>shes ngang bsam gyis mi khyab pa'o/ /de yang / rdzogs sangs rgyas ni mi 'byung zhing / /nyan thos rnams dang 'das pa dang / /rang sangs rgyas kyi ye shes ni/ /brten pa med par 'byung bar 'gyur/ /zhe'o/ /'di'i bsam gtan ni zhi gnas dang / lhag mthong ngo / /lhag mthong ni dbang po
<p>166a</p>
<p>166a.1</p>yul gyi grong las bzlog pa'o/ /zhi gnas ni lus dang / ngag dang / yid yang dag par sdom pa 'di ni de'i sgom pa'o/ /gnyid yur ba lta bur phyi'i spyod yul 'gags pa dang / gnyid stug po sems dang sems las byung ba shin tu 'gags pa ni sgom pa'i dri ma'o/ /lta ba ni snga
<p>166a.2</p>ma bzhin no/ /'di'i 'bras bu ni tshogs na spyod pa dang bse ru lta bu'o/ /yang nyan thos dang rang sangs rgyas kyi snying rje yang sems can la dmigs pa'i snying rje ste/ 'du byed kyi sdug bsngal dang / sdug bsngal gyi sdug bsngal dang / 'gyur ba'i sdug bsngal lo/ /'du byed kyi sdug bsngal ni tshor
<p>166a.3</p>ba btang snyoms kyi ngo bo'o/ /sdug bsngal gyi sdug bsngal ni tshor ba sdug bsngal gyi ngo bo nyid do/ /'gyur ba'i sdug bsngal ni tshor ba bde ba'i ngo bo nyid de/ 'di la dmigs shing snying rje byed pa ni sems can la dmigs pa'i snying rje'o/ /kha che bye brag tu smra ba bstan pa de ste theg pa chung ngu
<p>166a.4</p>mdor bstan pa'o/ /de nas gzhan yang theg pa chen po bstan par bya ste/ de la rgyu mtshan nyid kyi theg pa'i dbang po tha ma ni mdo sde pa'o/ /de'i so sor rtog pa ni phyi rol gyi yul cha shas drug gis gzhigs na/ rags snang gi ngo bo med de/ drug chas gzhigs na rdul lo/ /nyi zer gyi rdul bdun cha
<p>166a.5</p>la glang rdul/ glang rdul bdun cha la lug gi rdul/ lug rdul bdun cha la ri bong gi rdul/ ri bong gi rdul bdun cha la chu rdul/ chu rdul bdun cha la lcags rdul/ lcags rdul bdun cha la rdul phra mo/ rdul phra mo bdun cha la rdul phra rab bo/ /de ltar gzhigs pas phyi rol gyi dngos po thams
<p>166a.6</p>cad rdzas su ma grub par 'dod do/ /de la phyogs snga ma mu stegs pa'i gzhung gi rdul phra rab thams cad 'dus pa cha shas gcig tu 'dod do/ rdul phra rab cha shas can gcig yin na yul kha dog sngon po la dmigs nas shes pa sngon por skye ba'i dus su dkar po dang / ser po'i kha dog
<p>166a.7</p>thams cad gcig par thal bar 'gyur te/ gcig pa yin pa'i phyir ro/ /de bas na rdul phra rab ma 'dres pa cha shas can g.yag rnga ne'u gsing de'i 'dab 'byor pa mi snang ba'i ngo bor 'dod do/ /'on te mi snang na yod par cis mngon zhe na/ 'di mngon sum du rnam pa dang bcas pa'i shes pa yul gyis
<p>166b</p>
<p>166b.1</p>bskyed cing 'dug pa'i phyir rdul phra rab yod par shes so/ /de ltar na phyi'i don ni rdul phra rab rdzas su mi grub pa des skyes pa'i shes pa ni rnam pa dang bcas pa'i shes pa skad cig mar 'dod pa ni so sor rtog pa'o/ /bsgom pa gnyis te/ goms par bya ba'i dus dang / mngon du bya ba'i dus so/ /de la goms
<p>166b.2</p>par bya ba'i dus ni dang por dbang po yul gyi grong las bzlog pa la bsam gyis mi khyab pa'o/ /de la bsam gyis mi khyab pa ni rdo rje sems dpa' sku mdog dkar po'i thugs ka ru nyi mar rdo rje'i lte bar hUM bsam mo/ /de nas rdo rje sems dpa'i thugs kar nyi ma la bsdu'o/ /nyi ma yang rdo rje la'o/ /
<p>166b.3</p>rdo rje hUM la'o/ /hUM yang de bzhin gshegs pa drug gi rang bzhin no/ /zhabs skyed u ni don yod grub pa'i rang bzhin no/ /lus po ha ni 'od dpag tu med pa'o/ /mgo bo rin chen 'byung ldan no/ /zla tshes rnam par snang mdzad do/ /thig le mi bskyod pa'o/ /sgra ni rdo rje sems dpa'o/ /de ltar hUM gi
<p>166b.4</p>zhabs bskyed pa'o/ /ha sgra'i bar du rim par thim pas sgra dngos po med par bsgom/ de ni goms par bya ba'i dus so/ /mngon du bya ba ni skad cig la brten nas/ rdo rje skyil krung bcas nas ni/ /sna rtser g.yo ba'i yid gtad la/ /khyim par gyur kyang bsgom par bya/ /zhe'o/ /de bas na mig gnyis
<p>166b.5</p>dang sems sna'i rtse mor gtad nas bltas pas cir yang mi dmigs pa de nyid bsgom pa'o/ /dri ma ni rang sangs rgyas lta bu'o/ /rdul phra rab lta bur chos thams cad mi dmigs pa ni shes rab kyi pha rol tu phyin pa ste/ des pha rol tu phyin pa lnga mi dmigs pa gsum gyis 'khor gsum yongs su
<p>166b.6</p>dag par byas nas 'bras bu la re ba med par sems can gyi don byed pa ni lta ba'o/ /pha rol tu phyin pa'i dbang po tha ma mdor bsdus pa'o/ /'bring po ni rnal 'byor spyod pa ste/ /drug gis cig car sbyar bas na/ /phra rab rdul cha drug tu 'gyur/ /drug po dag ni go gcig na/ /gong bu'ang rdul phran tsam
<p>166b.7</p>du 'gyur/ /zhes pa'i rdul phra rab dag cha shas drug gis gzhigs na rdul du 'gyur te/ rdul phra rab ni khas len par nus pa ma yin pa de bas na 'di dag thams cad sems tsam ste/ sems las phyi rol gyi don logs na yod pa ma yin pas sems dang sna tshogs gnyis su med par rigs pas
<p>167a</p>
<p>167a.1</p>rnam par brtags pa la kun du brtags pa'i ngo bo gzung ba dang 'dzin pas stong zhing dben pa'i shes pa skad cig mas mi rtag pa dang / rgyun gyis rtag pa skad cig ma snga ma phyi ma las rgyu 'bras bur skye ba dang bcas pa rang rig pa'i mngon sum gyis grub pa'o/ /lung las kyang
<p>167a.2</p>kye rgyal pa'i sras dag khams gsum po 'di dag sems tsam mo zhes lung gis grub pa rnam pa dang bcas pa'i so sor rtog pa'o/ /shes bya gang dang gang dag la/ /yid mi g.yo ba der sbyar na/ /gang du g.yo zhing 'gro 'gyur pa/ /thams cad de yi rang bzhin no/ /zhes bya bas sems nyid sna
<p>167a.3</p>tshogs su snang ba gnyis su med pas rtog pa ma lus pa spang bar yid la byed pa ni sgom pa'o/ /sems nyid skad cig ma rtog par 'dod pa ni legs ldan pa'i gzhung ste/ ting nge 'dzin gyi dri ma'o/ /rnam pa dang bcas pa'i rnam par rig pa tsam gyi shes rab kyi pha rol tu phyin pas pha rol tu phyin pa
<p>167a.4</p>lnga mi dmigs pa gsum gyis 'khor gsum yongs su dag par byas nas bla med byang chub sems can gyi don du spyod pa ni lta ba'o/ /rnam pa med pa'i sems tsam gyi so sor rtog pa ni/ rnam pa dang bcas pa'i shes pa ni/ 'on te rnam pa bems po yin na shes pa rig pa ma yin la/ dper
<p>167a.5</p>na nam mkha' rang bzhin med pa yin na bum pa ma yin/ bum pa yin na nam mkha' ma yin/ gzugs can dang gzugs med 'gal ba bzhin du rnam pa bems po yin na shes pa ma yin la/ shes pa rig pa yin na rnam pa bems po ma yin te/ rnam pa nyid shes pa dang tha mi dad na rnam
<p>167a.6</p>pa 'dus byas mi rtag pa'i dus su ye shes kyang mi rtag pa ste/ 'dus byas su thal bar 'gyur ro/ /de bas na rnam pa dang bcas pa'i shes pa 'thad pa ma yin no/ /da ni rnam pa med pa dpyad par bya ste/ mnyam par gzhag pa'i shes pa dang / rjes thob kyi shes pa'o/ /mnyam par
<p>167a.7</p>gzhag pa'i shes pa ni kun du brtags pa dang / gzhan dbang gis stong pa yongs su grub pa'i ngo bo nyid ston ka'i nyi ma phyed kyi nam mkha'i dkyil ltar rnam pa dang / spros pa la stsogs pa'i dri ma med par rig pa bum pa'i nang gi mar me ltar gsal ba lung dang rigs pas grub pa'i rang rig
<p>167b</p>
<p>167b.1</p>pa ni rang rig pa'i mngon sum gyis grub pa'o/ /lung ni/ ji ltar byis pas brtags pa yi/ /phyi yi don yod ma yin na/ /bag chags kyis ni dkrugs pa'i sems/ /don du snang ba rab tu 'jug /gang zhig ji srid snang 'gyur ba/ /de srid sgyu ma bzhin du snang / /snang ba med pa'i
<p>167b.2</p>sems nyid ni/ /nam mkha' mtha' med dag pa bzhin/ /thub pa chen po'i chos sku ni/ /spros pa med cing snang ba med/ /de las byung ba'i gzugs sku ni/ /rjes la sgyu ma bzhin du gnas/ /zhes bya bas/ mnyam par gzhag pa chos kyi sku'i rang bzhin ni rnam pa la stsogs pa phyi'i don gyi
<p>167b.3</p>spros pa med pa mi rtog pa/ rgyun gyis rtag pa skad cig mas rgyu dang 'bras bur 'dod do/ /rjes thob ni rnam par rtog pa'i bag chags kyi stobs kyis 'khrul nas/ phyin ci log tu snang ba'i sna tshogs nyid yang dag pa ma yin pa sgyu ma lta bu ste rjes la thob pa'o/ /de lta bu'i mnyam gzhag dang
<p>167b.4</p>rjes thob tu 'dod pa ni so sor rtog pa'o/ /yang / 'di dag thams cad sems tsam zhes/ /de ltar du ni shes nas su/ /ci yang rung ste mdun 'jog na/ /de nyid tsam la mi gnas so/ /zhes bya ba'i tshig gis sems nyid gnyis su med par rang rig pa spros pa dang snang ba med pa mngon du byed pa
<p>167b.5</p>sgom pa'o/ /spros pa med pa rnam pa snang ba med pa'i shes pa rtag par 'dod pa ni nyi ma'i gzhung ste/ ting nge 'dzin gyi dri ma'o/ /rnam pa snang ba med pa'i shes rab kyi pha rol tu phyin pa lnga mi dmigs pa gsum gyis 'khor gsum yongs su dag par byas nas sems can gyi don byed pa ni lta ba'o/ /
<p>167b.6</p>'dir mdo sde pa dang rnal 'byor spyod pa'i snying rje yang chos la dmigs pa'i snying rje ste/ dpe chu'i zla ba rlung gis bskyod nas mi rtag pa ltar chos thams cad mi rtag pa'i rlung gis bskyod nas/ chos thams cad mi rtag pa la dmigs nas snying rje byed pa'o/ /rnal 'byor spyod pa'i grub mtha' mdor bstan
<p>167b.7</p>pa'o/ /da ni theg pa chen po dbu ma'i grub mtha' ni rnam par rig pa tsam nyid dang don du grub pa ma yin te/ rnam pa dang shes pa tha mi dad na rnam pa gcig dang du mas gzhigs na ma grub pa bzhin du sems nyid kyang yang dag par grub par mi 'gyur ro/ /gzhan yang yod pa dang med pa las skye ba mi
<p>168a</p>
<p>168a.1</p>'thad de/ yod pa las skyes pa'i 'bras bu yang skye bar thal ba'am/ med pa skye na nam mkha'i me tog la stsogs pa yang skye bar thal bar 'gyur ro/ /de bzhin du skad cig ma snga ma dang phyi ma las kyang skye ba mi 'thad de/ snga ma rgyu yod pa'i dus su phyi ma 'bras bu med de/ phyi ma
<p>168a.2</p>'bras bu yod pa'i dus su snga ma rgyu 'gag ste/ rdo rje gzegs mas gzhigs nas kyang rgyu 'bras 'brel pa med pa'i nyes pa yod pas skye ba mi rigs so/ /klu'i rgyal po ma dros pas zhus pa zhes bya ba theg pa chen po'i mdo las kyang / gang zhig rkyen las skyes pa de ma skyes/ /de la skye ba'i rang
<p>168a.3</p>bzhin yod ma yin/ /rkyen la rag las gang de stong pa yin/ /gang gis stong nyid shes na mkhas pa yin/ /zhe'o/ /des na rang rig pa nyams su myong ba nyid rten cing 'brel te 'byung ba'i phyir ma skyes pa'o/ /ngo bo nyid kyis skye ba yod na rkyen la rag ma lus par skye bar thal ba las skye bar ma
<p>168a.4</p>nus pa'i phyir ro/ /gzhan yang / rnam pa med pa'i shes pa ni/ /yul la 'dzin par mi rigs te/ /zhes bya ba'i tshig gis rnam pa med pa'i shes pa skye ru mi rung ste/ shes pa med pa nyid du thal bar 'gyur ro/ /dper na skye bo mig ma dag la mi mkhas pas nam mkha' la bltas na ma
<p>168a.5</p>dag pa'i stobs kyis skra shad la sogs par snang la mi mkhas pas yang dag par 'dzin to/ /de bzhin du rnam par reg pa tsam yang 'khrul pa'i shes pa ste/ ma rig pa'i stobs kyis sems su snang ba mi mkhas pa yang dag par 'dzin te/ 'khrul pa'i shes pa ni sems su snang na yang don du
<p>168a.6</p>yod pa ma yin no/ /dper na rmi lam sgyu ma nyams su myong bas gong gi rmi lam snga ma brdzun pa bzhin du yang dag par sad na phyi ma nyid kyang brdzun no/ /de bzhin du phyi rol gyi don sna tshogs thams cad sems las logs shig tu ma grub ste/ brdzun pa bzhin yang dag par brtags na sems
<p>168a.7</p>la rang bzhin med de brdzun pa nyid do/ /da ni sgyu ma lta bu'i gzhung bshad par bya ste/ yod min med min yod med min/ /gnyis ka min pa'ang ma yin pa/ /mtha' bzhi las ni rnam grol ba/ /de nyid dbu ma pa yis rig /ces bya bas/ yod pa ma yin pa ni gcig dang du ma'i sbyor bas
<p>168b</p>
<p>168b.1</p>gnod pa'i phyir ro/ /med pa ma yin pa ni snang ba nyams su myong ba yod pa'i phyir ro/ /gnyis ka ma yin pa ni gnyis ka la skyon yod pa'i phyir ro/ /gnyis ka ma yin pa yang ma yin pa ni rgyu med pa mi srid pa dang / phung po gsum pa med pa'i phyir ro/ /de bas na mtha' bzhi las grol ba'i sgyu ma lta
<p>168b.2</p>bu'i shes pa 'od gsal bar 'dod de/ de yang mya ngan las 'das pa'i chos kyang sgyu ma lta bu rmi lam lta bu mya ngan las 'das pa las ches lhag pa'i chos yod na yang de yang sgyu ma lta bu rmi lam lta bu'o zhes gsungs pas/ sna tshogs dang sems nyid sgyu ma lta bur gnyis su med pa ni so sor rtog pa'o/ 
<p>168b.3</p>sna tshogs thams cad chu zla'am me long gi gzugs brnyan ltar bden pa ma yin la brdzun pa yang ma yin par sgyu ma lta bur gnyis su med par 'jig pa ni bsgom pa'o/ /chad par zhen pa ni sgom pa'i dri ma'o/ /sgyu ma lta bu'i shes rab kyi pha rol tu phyin pas pha rol tu phyin pa lnga mi dmigs pa
<p>168b.4</p>gsum gyis 'khor gsum yongs su dag par spyad nas sems can gyi don byed pa ni lta ba'o/ /gzhan yang chos thams cad rab tu mi dmigs pas sgyu ma lta bu nyid ma grub par 'dod de/ de yang 'di skad du/ gsal lam mi gsal yang rung ste/ /sus kyang ji bzhin ma mthong bas/ /mo
<p>168b.5</p>gsham gyi ni bu bzhin du/ /brjod du zin kyang don med de/ /zhes bya bas sgyu ma lta bu nyid 'od gsal lam/ 'on te sems las gzhan zhe na/ sems las gzhan pa'i chos ni ma grub la/ sems nyid yin na sems nyid ma grub pa'i dus su sgyu ma nyid kyang mi 'grub po/ /de ci'i phyir zhe na/ 
<p>168b.6</p>sems nyid las gzhan med pa'i phyir ro/ /sgyu ma lta bu yang mi mkhas pa'i shes pa ste/ sgro 'dogs skur ba 'debs pa ste/ dper na skyes bu ma dag pas mig nam mkha' la bltas na mig ma dag pa'i stobs kyis zla ba gnyis pa dang / skra'i 'khor lo la sogs pa snang zhes sgro 'dogs
<p>168b.7</p>la mkhas pa'i shes pas snang ma thag tu med par shes te/ med do zhes skur ba 'debs so/ /de bzhin du sgyu ma lta bu yang las dang ma rig pa'i dbang gis sna tshogs su snang ngo zhes sgro btags la/ mkhas pa'i stobs kyis snang ma thag tu stong ste/ sgyu ma lta bu zhes skur pa 'debs so/ /
<p>169a</p>
<p>169a.1</p>de bas na sgro 'dogs pa dang skur ba 'debs pa'i mtha' la gnas so/ /de nas gzhan yang chos thams cad rab tu mi gnas pa'i mthar smra bar 'dod pas 'di skad du/ sna tshogs rtag pa ma yin te/ /chad par yang ni khas mi len/ /rtag dang chad pa gnyis ka dang / /gnyis
<p>169a.2</p>ka min pa'ang ma yin no/ /'dir ni thams cad mi gnas par/ /dngos po'i de nyid mkhas pas rig /des na 'di lta'i rnam rtog gi /sems ni sems kyis rig ma yin/ /ji srid sgro 'dogs thams cad ni/ /de kun thams cad du med pas/ /dbu ma'i don la sgro 'dogs med/ /des
<p>169a.3</p>na dgag dang sgrub pa med/ /ces bya ba dang / gzhan nas kyang / 'di la bsal bya ci yang med/ /gzhag par bya ba gang yang med/ /yang dag nyid la yang dag lta/ /yang dag mthong na rnam par grol/ /zhes bya bas yod pa'i sgro 'dogs dang med pa'i skur pa 'debs pa la mi gnas te/ 
<p>169a.4</p>sems nyid sna tshogs su myong ba nyid rten cing 'brel par 'byung bas na ma skyes pa ste/ ma skyes pa nyid skye ba ltar snang ste/ skye ba dang skye ba med pa gnyi ga tha mi dad do/ /de bzhin du snang ba nyid rigs pas brtags na stong pa yin la/ stong pa ma grub pa rigs pas brtag mi bzod pa nyid snang ba'o/ /
<p>169a.5</p>snang ba nyid las kyang stong pa gzhan ma yin la/ stong pa nyid las kyang snang ba gzhan ma yin no/ /dper na smig rgyu la chur snang ba nyid la chu yis stong la/ chu med pa nyid chur snang ste/ chur snang ba dang chu med pa gnyis tha dad pa ma yin no/ /de bzhin du snang ba nyid na rang bzhin med la/ rang
<p>169a.6</p>bzhin med pa nyid snang ba'o/ /snang ba dang rang bzhin med pa stong pa nyid ni tha mi dad do/ /dper na bud shing du ma mes bsregs na me'i ngo bor gcig ste/ de nas bud shing zad pa dang me nyid mi gnas so/ /de bzhin du sna tshogs su snang ba nyid rigs pas stong pa nyid du byas nas dngos po
<p>169a.7</p>ma grub pa dang stong pa nyid kyang mi gnas so/ /de bzhin du gnyis su mi gnas pa yang gnyis su ma grub pa'i tshe na gnyis su med pa yang mi 'grub bo/ /de bas na gzhan gyi zhen pa bzlog pa'am/ sgro skur gcad pa'am/ drang ba'i don du stong pa dang skye ba med pa zhes brjod kyi/ 
<p>169b</p>
<p>169b.1</p>mkhas pas btsal ba'am/ nges pa'i don du de nyid mi gnas te/ rnam gcod dang / yongs gcod dang / sgro 'dogs dang / skur ba 'debs pa yang mi gnas la/ zhen pa med cing dgag pa dang / sgrub pa med la mnyam gzhag dang rjes thob gnyis su med cing mi gnas pa ni so
<p>169b.2</p>sor rtog pa'o/ /sgro skur dang zhen pa med par yid la byed pa med pa ni sgom pa'o/ /don thams cad chad par lta zhing nyams su myong ba med pas bems por gyur pa ni sgom pa'i dri ma'o/ /sgro skur med pa dang / zhen pa med pa'i shes rab kyi pha rol tu phyin pas pha rol tu phyin pa lnga mi dmigs
<p>169b.3</p>pa gsum gyis 'khor gsum yongs su dag pas sems can gyi don byed pa ni lta ba'o/ /dper na skye bo mig dag pa mkhas pa cig nam mkha' la lta ba na mig dag pas skra'i 'khor lo la sogs pa ci yang mi dmigs la/ mkhas pas yod ces bya ba'am med ces bya bar sgro
<p>169b.4</p>'dogs pa'am skur pa 'debs par mi byed do/ /de bzhin du chos thams cad rang bzhin du ma skyes pa'i ngo bo nyid kyis yod med gang yang mi gnas pas yod med kyi sgro skur gang du yang mi gnas pa ni de kho na nyid kyi shes pa'o/ /sgyu ma lta bu dang rab tu mi gnas pa'i snying rje yang dmigs
<p>169b.5</p>pa med pa'i snying rje ste/ chos thams cad cir yang mi dmigs par yid la byed pas na mi dmigs pa'i snying rje'o/ /theg pa chen po mdor bstan pa'o/ /pha rol tu phyin pa'i grub pa'i mtha' ma lus par mdor bsdus te bstan pa'o/ /de nas gzhan yang 'bras bu rdo rje'i theg pa
<p>169b.6</p>brjod par bya ste/ de yang 'di skad du/ don gcig na yang ma rmongs dang / /thabs mang dka' ba med pa dang / /dbang po rnon po'i dbang byas pas/ /sngags kyi theg pa khyad par 'phags/ /zhes gsungs pas don de kho na nyid la dbye ba med kyang pha rol tu phyin pa'i theg pa ni rmongs pa ste/ 
<p>169b.7</p>lung dang rigs pas gtan la phab ste rtogs pa'o/ /rdo rje theg pa ni ma rmongs pa ste/ lung dang rigs pa dang / bla ma'i man ngag gis nyams su myong ba'o/ /gzhan yang dka' ba med pa ste/ bde ba chen po lam du byed pa'o/ /pha rol tu phyin pa'i theg pa ni btang snyoms pa dang nyams su myong ba
<p>170a</p>
<p>170a.1</p>med pa'o/ /rgyu lam du byed pas na rgyu'i theg pa'o/ /'bras bu lam du byed pas na 'bras bu'i theg pa khyad du 'phags so/ /rdo rje theg pa la yang gsum ste/ rgyu'i rgyud dang / thabs kyi rgyud dang / 'bras bu'i rgyud do/ /de yang 'di skad du/ rgyud ces bya ba rgyun yin te/ rgyud
<p>170a.2</p>kyi don ni gsum yin te/ /rgyu dang rang bzhin 'bras bu dang / /thabs dang rnam pa gsum yin te/ /zhes gsungs so/ /rgyu'i rgyud ni rdo rje 'chang gi rigs can gyi sems can no/ /'bras bu'i rgyud ni phyag rgya chen po'i dngos grub po/ /thabs kyi rgyud la lnga ste/ bya ba'i rgyud dang / spyod pa'i rgyud
<p>170a.3</p>dang / rnal 'byor gyi rgyud dang / rnal 'byor bla na med pa'i rgyud dang / rnal 'byor gong na med pa'i rgyud do/ /de dag las rnal 'byor gyi rgyud dang / rnal 'byor bla na med pa'i rgyud la sogs pa nas rim pa gnyis su gsungs so/ /de yang dgyes pa'i rdo rje las/ bskyed pa yi ni rim pa dang / /
<p>170a.4</p>rdzogs pa yi ni rim pa gnyis/ /rim pa gnyis la brten nas ni/ /rdo rje 'chang gis chos bshad do/ /zhes gsungs pas/ bskyed pa'i rim pa gnyis te/ phyi bskyed pa'i rim pa dang / nang zab mo bskyed pa'i rim pa'o/ /rdzogs pa'i rim pa gsum ste/ rdzogs pa'i rim pa dang / yongs
<p>170a.5</p>su rdzogs pa'i rim pa dang / ngo bo nyid kyi rim pa'o/ /de bzhin du dbang la yang gnyis te/'jig rten pa'i dbang bcos ma dang / 'jig rten las 'das pa'i dbang ma bcos pa'o/ /bcos ma la gsum ste/ slob dpon gyi dbang dang / gsang ba'i dbang dang / shes rab ye shes kyi dbang ngo / /
<p>170a.6</p>ma bcos pa la gnyis te/ chos kyi phyag rgya dang / phyag rgya chen po bzhi pa'o/ /de yang 'di skad du/ slob dpon dbang ni dang po ste/ /gsang ba mchog ni gnyis pa yin/ /gsum pa shes rab ye shes te/ /bzhi pa de yang de bzhin no/ /zhes gsungs te/ slob dpon gyi dbang ni lus dag
<p>170a.7</p>par byed pa'o/ /gsang ba'i dbang ni ngag dag par byed pa'o/ /shes rab ye shes kyi dbang ni yid dag par byed pa'o/ /bzhi pa ni man ngag ste/ byang chub sems kyi sa bon no/ /de la dbang po rab 'bring tha ma'i dbang du byas nas/ phyi bskyed pa'i rim pa ni dam tshig gi phyag rgya ste/ slob
<p>170b</p>
<p>170b.1</p>dpon gyi dbang dang / bskyed pa'i rim pa lha'i rnal 'byor ro/ /dbang po tha ma'i las kyi phyag rgya la gnyis te/ de bzhin gshegs pa'i dbugs dbyung ba dang / rdo rje 'chang gi dbugs dbyung ba'o/ /gsang ba'i dbang dang / de bzhin gshegs pa'i dbugs dbyung ba ni nang zab mo bskyed pa'i
<p>170b.2</p>rim pa'o/ /rdo rje 'chang gi dbugs dbyung ba ni rdzogs pa'i rim pa'o/ /de bzhin gshegs pa'i dbugs dbyung ba dang / rdo rje 'chang gi dbyugs dbyung ba ni las kyi phyag rgya ste/ dbang po 'bring po'o/ /yongs su rdzogs pa'i rim pa ni chos kyi phyag rgya ste/ dbang po rab bo/ ngo bo nyid kyi rim pa ni
<p>170b.3</p>phyag rgya chen po ste/ dbang po rab kyi yang rab po/ /de nas phyi bskyed pa'i rim pa rdo rje slob dpon gyi dbang lus rnam par dag pa bshad par bya ste/ chu'i dbang dang / cod pan dang / rdo rje dang / dril bu dang / ming dang / rigs gsum gyi dam tshig dang / snod du bya ba dang / rjes su gnang ba dang / 
<p>170b.4</p>rdo rje'i brtul zhugs dang / lung bstan dang / dbugs dbyung ba dang bcu gcig go/ /de la chu'i dbang ni mi bskyod pa'i ngo bo me long lta bu'i ye shes so/ /de bzhin gshegs pa thams cad 'od du zhu ba'i ye shes kyi bdud rtsi'i chus dbang bskur ba ni dper na phyi rol gyi dri ma dag par byed pa ltar 'dir
<p>170b.5</p>yang ye shes kyi chus ma rig pa'i dri ma dag pa dang nyon mongs pa'i sgrib pa dag par byed pa dang / shes bya'i sgrib pa dag par byed pa ste/ des khyod kyis ma rig pa ye shes gang gis dag par byed pa'o zhes khong du chud par bya'o/ /cod pan ni rin chen 'byung ldan gyi ngo bo mnyam pa nyid kyi ye shes kyi
<p>170b.6</p>rang bzhin gyis dbang bskur ba ni ma 'ongs pa'i dus na sangs rgyas kyi dbu'i gtsug tor gyi sa bon nam che ba'i yon tan yid bzhin gyi nor bu ltar 'byung ba'i sa bon du ster ba'o/ /rdo rje'i dbang bskur ba ni 'od dpag tu med pa'i ngo bos so sor rtog pa'i ye shes kyi rang bzhin rten cing 'brel bar 'byung ba
<p>170b.7</p>bcu gnyis kyi 'khor lo rnam par dag pa'i tshul du rdo rje sor bcu gnyis pa lte ba zlum po chos kyi dbyings mtha' thams cad dang bral ba'o/ /lte ba'i yi ge hUM ni chos nyid mtshon par byed pa ste/ ha ni he tu yo ga zhes bya ste/ rgyu dang bral ba ste ma skyes pa'o/ /u ni rtog pa dang bral ba'o/ /a ni
<p>171a</p>
<p>171a.1</p>a pra ti ha ta zhes bya ba ste mi gnas pa'o/ /pad+ma'i kha nas skyes pa'i rdo rje'i rtse mo lnga ni pad+ma las skye ba bzhin du 'khor ba'i chos la yang 'dod pa skye bas 'khor ba las skye ba'i phung po lnga rnam par dag pa'o/ /phyogs kyi rtse mo bzhi dbus kyi rtse mo la phyogs pa ni chos thams cad sems
<p>171a.2</p>kyi ngo bo ste/ sems las logs shig na phyi'i don med do/ /sems nyid gzung ba dang 'dzin pas stong pa'o/ /rang rig pa nyid de de bzhin gshegs pa'i dbugs dbyung ba'o/ /me tog gsum gyis ra rnams la mtshon pa ni rnam par thar pa'i sgo gsum ste/ sems nyid stong pa nyid dang / mtshan ma
<p>171a.3</p>med pa dang / smon pa med pa ston pa nyid du byed pa ste/ rdo rje 'chang gi dbugs dbyung ba'o/ /de lta bu'i rdo rje slob ma'i lag tu gtad pa ni chos thams cad kyi rang bzhin gnyis su med pa'i ye shes mtshon par byed pa ste/ dbyer mi phyed pa'i ye shes kyi ngo bo ster ba dang / ngas khyod la gnyis su
<p>171a.4</p>med pa'i ye shes sbyin no zhes bya ba'i don to/ /dril bu'i dbang bskur ba ni don yod grub pa'i ngo bo bya ba nan tan gyi ye shes kyi rang bzhin te/ dgongs pa snga ma'i tshul gyis rten cing 'brel par 'byung ba bcu gnyis kyi 'khor lo rnam par dag pa'i tshul gyis sor bcu gnyis pa'o/ /kha thur du
<p>171a.5</p>bltas pa ni shes rab kyi pad+ma mtshon par byed pa'o/ /dbyer mi byed pa'i gnas chos kyi 'byung gnas rtogs pa'i phyir dril bu'i steng dang 'og gi cha la rdo rje'i phreng ba zung gis mdzes pa'o/ /sgra dkrol ba ni thabs dang shes rab kyi rdo rje dang pad+ma mnyam par sbyor ba ste/ chos thams cad rten cing
<p>171a.6</p>'brel par 'byung bas na rang gi ngo bo ma skyes pa ste/ sgra de yang btsal na gang nas kyang mi rnyed pa ste/ yang dag par rang bzhin med la/ de bzhin du chos thams cad rang bzhin med par rtogs par byed pa'o/ /khams gsum thams cad kyi ngo bo dkyil 'khor du bstan pa'i phyir dra ba dang dra
<p>171a.7</p>ba phyed pa ste/ de la dra ba dang dra ba phyed pa zhes bya ba ni/ ha ra dang ha ra ar+d+ha zhes bya ste/ 'phrog pa dang 'phrog par byed pa zhes bya'o/ /dra ba ni nyon mongs pa chen po bcom pa'i rtags so/ /dra ba phyed pa ni nyon mongs pa chung ngu bcom pa'i rtags so/ /rten gzhal yas khang der brten pa lha'i
<p>171b</p>
<p>171b.1</p>dkyil 'khor bstan pa dang / phung po dang khams la sogs pa de bzhin gshegs par bstan pa'i phyir de bzhin gshegs pa lnga dang lha mo rnams kyi phyag mtshan bkod pa'o/ /stong pa dang snying rje dbyer mi phyed pa'i rang bzhin nam rgyu bstan pa'i phyir de steng du shes rab kyi gdong bstan pa'o/ /pad+mo
<p>171b.2</p>las skyes pa'i rtse mo lnga ni srid pa las skyes pa'i phung po'am/ sa la sogs pa 'byung ba lnga rnam par dag pa'i ye shes lnga'i ngo bo de bzhin gshegs pa lnga'o/ /phyogs kyi rtse mo rnams dbus kyi rtse mo la phyogs pa ni phung po dang khams dang skye mched la sogs pa'i chos thams cad sems
<p>171b.3</p>las phyi rol du med de/ sems kyi ngo bo gzung ba dang 'dzin pa'i rtog pas stong pa rang rig pa'i ye shes te/ de bzhin gshegs pa'i dbugs dbyung ba'o/ /ra rnams la me tog gsum mtshan pa ni rnam par thar pa'i sgo gsum ste/ sems nyid stong pa nyid dang / mtshan ma med pa dang / smon pa
<p>171b.4</p>med pas sems nyid rang bzhin med pa ste/ rdo rje 'chang gi dbugs dbyung ba'o/ /de lta bu'i dril bu slob ma'i lag tu gtad pa ni rjod par byed pa'i sgra dang chos nyid rtogs par byed pa'i rgyu ster ba'o/ /mig gi dbang bskur ba ni rnam par snang mdzad kyi ngo bo chos kyi dbyings kyi ye shes kyi rang
<p>171b.5</p>bzhin te/ chos thams cad sgro ma btags pa dang / ming med mtshon par byed pa'i phyir sngar gyi ming dor ba'o/ /phyis kyi ming 'dogs pa ni me tog gar lhung ba'i rang gi rigs kyi lha las ming drangs nas 'dogs pa ste/ bla na med pa'i byang chub kyi go 'phang la 'os pa'am skal ba dang ldan
<p>171b.6</p>no zhes bya ba'o/ /de ltar dbang lnga po de dag ni de bzhin gshegs pa lnga'i ngo bo yin pas rigs lnga'i dbang zhes bya'o/ /de bzhin gshegs pa lnga dang ye shes lnga'i rang bzhin gyis ma rig pa bkag nas rig pa'i ngo bor byas pas na rig pa'i dbang lnga zhes bya'o/ /rjes su gnang ba dang / 
<p>171b.7</p>de nas gzhan yang drug pa ni rdo rje sems dpa'i dbang zhes bya ste/ rdo rje rigs kyi dam tshig rdo rje ni gnyis su med pa'i ye shes zung du 'jug pa brjod par bya ba yin pas khyod kyis nam yang mi 'bral bar bya zhing rtogs par bya ba'i dam tshig go/ /dril bu'i dbang rigs kyi dam tshig la dril
<p>172a</p>
<p>172a.1</p>bu ni chos kyi phung po brgyad khri bzhi stong gi rang bzhin te/ rjod par byed pa yin pas khyod kyis sems can rnams la bsgrag par bya'o zhes rtogs par bya ba ni dam tshig go/ /phyag rgya rigs kyi dam tshig ni rang nyid yi dam lha'i ngo bor rtogs par bya ba ni dam tshig go/ /de dag ni
<p>172a.2</p>rigs gsum gyi dam tshig go/ /snod du bya ba ni dkyil 'khor gyi de kho na nyid dang / dkyil 'khor gyi rnam par dag pa dang / lha'i de kho na nyid dang / lha'i rnam par dag pa/ slob dpon gyi las dang / dkyil 'khor bsgrub pa'i las dang / bza' ba la sogs pa'i dam tshig go/ /rjes su gnang ba ni/ 
<p>172a.3</p>sems can kun la phan pa'i phyir/ /sems can kun la thams cad du/ /ji ltar 'dul ba sna tshogs la/ /chos kyi 'khor lo bskor bar gyis/ /khyod kyis sems can rnams la chos bshad pa dang / dbang bskur bar gyis shig pa'i gnang ba ste/ de dag bya ba'i skal ba dang ldan par rtogs par bya
<p>172a.4</p>ba'o/ /rdo rje'i brtul zhugs kyi dbang ni phyi rol gyi dka' thub kyi brtul zhugs spangs te gnyis su med pa 'di ni khyod kyi brtul zhugs yin pas zung shig pa'i don du rdo rje ster ba'o/ /lung bstan pa ni khyod nyid rdo rje sems dpa' ste/ sangs rgyas kun dang mtshungs pa'o zhes khong du chud par bya'o/ /
<p>172a.5</p>dbugs dbyung ba ni 'di nas bzung nas slar ngan song du mi ltung ngo zhes bya'o/ /drug po 'di dag ni rdo rje sems dpa'i ngo bo yin pas na rdo rje sems dpa'i dbang zhes bya'o/ /bum pa'i bya ba thams cad la 'jug pa yin pas na bum pa'i dbang zhes bya'o/ /slar ngan song du mi skye bas na phyir mi ldog pa'i dbang
<p>172a.6</p>zhes bya'o/ /chos bshad pa'i skal ba dang ldan pas na slob dpon gyi dbang zhes bya'o/ /ye shes lnga'am rigs lnga'i ngo bor lus dag par byed pas na lus rnam par dag pa zhes bya'o/ /de dag ni bskyed pa'i rim pa'i rdo rje slob dpon gyi dbang mdor bsdus te bstan pa'o/ /da ni gzhan yang lha'i sgo nas
<p>172a.7</p>rtogs par bya ba ni phung po la sogs pa'i kun brtags rnams gzhan dbang lha'i ngo bo ste/ de yang 'di skad du/ mdor na phung po lnga rnams ni/ /sangs rgyas sngar ni rab tu grags/ /khams dang skye mched thams cad ni/ /byang chub sems dpa'i dkyil 'khor mchog /ces gsungs pas na phung po
<p>172b</p>
<p>172b.1</p>lnga ni sangs rgyas lnga'i ngo bo yin te/ de la gzugs kyi phung po rnam par snang mdzad do/ /tshor ba'i phung po rin chen 'byung ldan no/ /'du shes kyi phung po 'od dpag med do/ /'du byed kyi phung po don yod grub pa'o/ /rnam par shes pa'i phung po mi bskyod pa zhes bya ste/ phung po la sogs pa'i
<p>172b.2</p>zhen pa spang ba'i phyir kun brtags phung po la gzhan dbang de bzhin gshegs pa lngas rgyas btab ste/ de yang / gang la gang gis rgyas btab pa/ /de dang de yi ngo bor grags/ /zhes bya bas phung po lnga de bzhin gshegs pa lngas rgyas btab pa'i dus na phung po lngar 'dzin pa'i zhen pa dang bral te de
<p>172b.3</p>bzhin gshegs pa lngar rtogs par byed do/ /de bzhin gshegs pa lnga yang tha dad ma yin te/ rnam par snang mdzad ni sku/ 'od dpag tu med pa ni gsung / mi bskyod pa ni thugs/ rin chen 'byung ldan ni yon tan/ don yod grub pa ni phrin las so/ /de ltar tha dad ma yin pa la tha dad gzhan
<p>172b.4</p>dbang lha'i rnam par 'dzin pa'i zhen pa bzlog pa'i phyir dang / rnam par rig pa tsam du rtogs par bya ba'i phyir bzhi la mi bskyod pas btab ste/ de yang / gang dang gang la rgyas btab pa/ /de dang de yi ngo bor 'gro/ /zhes gsungs pas rnam par snang mdzad la sogs pa bzhi la mi bskyod pa
<p>172b.5</p>rnam par shes pa'i phung po chos kyi dbyings kyi ye shes kyis rgyas btab pas gzhan dbang lhar 'dzin pa'i zhen pa spangs nas gzung ba dang 'dzin pa'i rtog pa spangs te gzungs ba dang 'dzin pa'i rtog pas/ stong pa yongs su grub pas sems nyid rang rig par rtog pa ste/ de bzhin gshegs pa'i dbugs
<p>172b.6</p>dbyung ba'o/ /de la de bzhin gshegs pa rnam par snang mdzad dang / rin chen 'byung ldan la sogs pa dang / phung po dang / khams dang / skye mched la sogs par 'dzin cing rtog pas skyo zhing dub pa'i sdug bsngal bar gyur pa rnams mi bskyod pa sems kyi ngo bo dang rig par bya ste/ rtog pa dang
<p>172b.7</p>gzung 'dzin gyi zhen pa med par ngal sos pa'am dbugs dbyung bas na de bzhin gshegs pa'i dbugs dbyung ba zhes bya'o/ /de yang gzung ba dang 'dzin pa'i rnam par rtog pa med kyang rig pa tsam du 'dzin pa'i zhen pa yod pas rnam par rtog pa'i zug rngu la khyad par med de/ dper na lcags
<p>173a</p>
<p>173a.1</p>las byas pa'i sgrog dang / gser las byas pa'i sgrog la rgyu la khyad par yod kyang 'ching ba la khyad par med do/ /de ltar phyi rol du 'dzin pa dang / nang sems nyid rang rig par 'dzin pa la bzang ngan yod kyang mngon par zhen pa'i rnam par rtog pa'i zug rngu la khyad med pas de nyid kyi zhen
<p>173a.2</p>pa spang ba'i phyir rnam par shes pa'i phung po'i rang bzhin mi bskyod pa la rdo rje sems dpa'i rgyas btab ste/ de yang / gang la gang gis rgyas btab pa/ /de dang de yi ngo bor 'gro/ /zhes gsungs te/ rdo rje sems dpa' stong pa nyid kyis mi bskyod pa la rgyas btab pas sems nyid
<p>173a.3</p>stong pa nyid du rtogs par bya'o/ /de yang 'di skad du/ snying po brtan phyir khong stong min/ /mi chod mi phyed mtshan nyid can/ /mi tshig pa dang mi nyams pas/ /stong pa rdo rje zhes brjod do/ /zhes gsungs so/ /rdo rje sems dpa' stong pa nyid kyis ni rtog pa'i mtha' bsal la/ mi
<p>173a.4</p>bskyod pas ni chad pa'i mtha' bsal te zung du 'jug pa ni rdo rje 'chang gi dbugs dbyung ba ste/ sems nyid rang rig pa'i zhen pa nyid rang bzhin med par byas te dbugs dbyung ba la rdo rje 'chang gi dbugs dbyung ba zhes bya'o/ /phyi bskyed pa'i rim pa ste dbang po tha ma mdor bstan pa'o/ /
<p>173a.5</p>de nas gzhan yang zab mo bskyed pa'i rim pa la gsang ba'i dbang gis ngag rnam par dag par byed pa bstan par bya ste/ de la gsang ba'i dbang ni dang po slob dpon gyi gsang ba'o/ /yum dang gnyis bskyed pa'i rim pa lha'i nga rgyal du byas te/ mkha' gsang byin gyis brlabs nas
<p>173a.6</p>snyoms par zhugs te rang gi snying ga'i sa bon las 'od zer spros te/ phyogs bcu'i de bzhin gshegs pa thams cad spyan drangs te de nyid du thim pa las 'od du zhu ba'i gnyis las byung ba'i byang chub kyi sems slob ma la sbyin par bya'o/ /de la gsang ba'i dbang la gnyis te/ 
<p>173a.7</p>rje btsun gyi gsang ba'i dbang dang / rje btsun ma'i gsang ba'i dbang ngo / /rje btsun gyi gsang ba'i dbang ni byang chub kyi sems rdo rje las lces blang bar bya'o/ /rje btsun ma'i gsang ba'i dbang ni byang chub kyi sems pad+ma nas lces blang bar bya'o/ /de yang 'di skad du/ lag tu blang
<p>173b</p>
<p>173b.1</p>bar mi bya zhing / /nya phyis dung chos dag tu min/ /mi 'chi lce yis blang bar bya'o/ /zhes so/ /de bas na lce kho nas blang bar bya'o/ /ngag dag par byed pa ni de bzhin gshegs pa thams cad 'od du zhu ba'i byang chub kyi sems slob ma'i lce la gzhag pas zhi rgyas la sogs pa'i sngags nus pa dang
<p>173b.2</p>ldan par grub par byed pa'am/ bza' bya dang bza' bya ma yin pa'i rtog pa dang / btung bya dang btung bya ma yin pa'i rtog pa bcom ste/ rang bzhin med par byed pa'o/ /gsang ba ni thabs dang shes rab gnyis kyi gsang ba las byung bas na gsang ba'o/ /'di'i don gnyis kyi snying po byin pas
<p>173b.3</p>thabs dang shes rab gnyis su med pa 'byin no zhes rtogs par bya'o/ /da ni de bzhin gshegs pa'i dbugs dbyung ba'i zab mo bskyed pa'i rim pa dang / rdzogs pa'i rim pa la sogs pa bstan pa'i phyir rim pa bzhir 'dus te/ las kyi phyag rgya dang / chos kyi phyag rgya dang / phyag rgya chen
<p>173b.4</p>po dang dam tshig gi phyag rgya'o/ /de la dbang po rab kyi dbang du byas te las kyi phyag rgya la rim pa gnyis 'dus te/ las kyi phyag rgya'i dus su tha mal pa'i 'du shes kyis gsungs pas lha'i ngo bor bsgom zhing mkha' gsang byin gyis brlabs pa ni phyi bskyed pa'i rim pa'o/ /de nas bo la
<p>173b.5</p>dang kak+ko la srub cing bsrub pa'i spyor bas de bzhin gshegs pa'i dbugs dbyung ba'ang rdo rje 'chang gi dbugs dbyung ba lnga rung ste/ lhan cig skyes pa'i ye shes rang rig pa nyams su myong ba ni nang zab mo bskyed pa'i rim pa'o/ /de ltar las kyi phyag rgya la rim pa gnyis dang ldan pas na
<p>173b.6</p>rim pa bzhir 'dus te las kyi phyag rgya ni dpe'o/ /chos kyi phyag rgya ni rdzogs pa'i rim pa ste lam mo/ /phyag rgya chen po yongs su rdzogs pa'i rim pa ste 'bras bu'o/ /dam tshig phyag rgya ni mnyam gzhag dang rjes thob dang / chos sku dang gzugs sku gnyis su med cing zung du 'jug par ston
<p>173b.7</p>pa ni ngo bo nyid kyi rim pa ste gzhan gyi don du byung ba'o/ /de la re zhig las kyi phyag rgya la lus rnam par dag par byed pa bstan par bya'o/ /de la/ las kyi phyag rgya lus las byung / /chos kyi phyag rgya ngag las te/ /phyag rgya chen po yid las so/ /dam tshig phyag rgya kun du 'gro/ /zhes gsungs
<p>174a</p>
<p>174a.1</p>pa ni lus kyi las so/ /phyag rgya ni des mtshon par byed pas so/ /las kyi phyag rgya de yang gsum ste/ drag po'i dbang dang / dbang bskur ngan pa dang / yang dag pa'i dbang bskur ro/ /de la drag po'i dbang ni phyi rol gyi'o byed pa dang 'khyud pa la sogs pa'i cha'i skabs
<p>174a.2</p>su gzung ba dang 'dzin pa'i rtog pa yod pa la rnam pa sna tshogs kyi skad cig ma ste dga' ba'o/ /de la srub dang bsrub pa'i sbyor ba la phyi gzung ba'i rtog pas stong la nang 'dzin pa'i shes pa ni rnam par smin pa'i skad cig ma ste mchog tu dga' ba'o/ /byang chub kyi sems nor bu'i grong du phyin pa
<p>174a.3</p>las gzung 'dzin gyis stong pa'i shes pa yongs su grub pa ni rnam par nyed pa'i skad cig ma ste dga' bral lo/ /de nas byang chub kyi sems ltung ba las gzung 'dzin gyi shes pa rtog pa dang bcas pa ni mtshan nyid dang bral ba'i skad cig ma ste/ lhan cig skyes pa'i dga' ba'o/ /'dir yang / 
<p>174a.4</p>bzhi pa de yang de bzhin no/ /zhes bya bas rtog pa dang bcas pa dang mi rtog pa de bzhin nyid du shes par bya'o zhe na/ 'o na de lta na/ mchog dang dga' bral dbus su ni/ /mtshon bya shes nas brtag par gyis/ /zhes gsungs pas ni mchog dga' dang dga' bral gyi dbus su lhan cig skyes
<p>174a.5</p>pa'i dga' ba mtshon nas 'dor ba'o/ /des na khyod kyi gzhung dang 'gal lo/ /de yang drag po'i gzhung gis 'di ltar 'dod de/ sgra'i nges par gzung ba drug pas gnyis kyi bar nas gang gtso bor gyur pa gzung ba ste/ mchog dga' dang dga' bral gnyis kyi nang ngam dbus nas gtso
<p>174a.6</p>bor gyur pa ni dga' bral lo/ /de bas na dga' bral nyid gtso bo yin zhe na/ mchog gi mtha' dang dga' bral dbus/ /stong dang stong min he ru ka / zhes gsungs pas lhan cig skyes pa ni mchog dga' dang dga' bral gnyis kyi dbus su shes par bya'o/ /yang drag po'i sbyor
<p>174a.7</p>ba'i gzhung gis de lta bu ni ma yin te/ 'di yang mchog tu dga' ba'i mtha' ma lhan cig skyes pa la ltos nas dang po dga' bral te/ des na dga' bral yang yin la dang po yang yin no zhe na/ lhan cig skyes pa'i rang bzhin mchog /mtha' dga' dang po nyid dang ni/ /mun pa la ni mar me
<p>174b</p>
<p>174b.1</p>ltar/ /de bzhin bus kyang yid ches gyis/ /zhes gsungs pa ni lhan cig skyes pa rdo rje 'chang gi ngo bo ste/ dper na mar mes mun pa bcom nas gsal bar byas pa bzhin du mtshon byed dpe'i lhan cig skyes pas ma rig pa'i mun pa bcom ste/ mtshon bya don gyi lhan cig skyes pa gsal bar byed
<p>174b.2</p>pa ni mchog tu dga' ba'i mtha' ma dga' bral/ dga' bral gyi dang por lhan cig skyes pa shes par bya'o/ /gzhan yang / 'khyud dang 'o byed la sogs pa/ /sna tshogs rnam pas sna tshogs bshad/ /rnam par smin pa de las bzlog /bde ba'i ye shes za ba nyid/ /bdag gis bde ba
<p>174b.3</p>zos pa yi/ /ros ni rnam par nyed pa brjod/ /mtshan nyid bral ba gsum la las gzhan/ /chags dang chags bral rnam par spangs/ /zhes gsungs pa'i tshig gis ni gong du gsungs pa lhan cig skyes pa zos pa ni nyams su myong ba ste/ phyis bzhi pa dga' bral gyi dus na
<p>174b.4</p>grogs ni gong ma la rtog cing dpyod pa ste/ rtog pa nyid yin gyis mi rtog par grub pa ma yin no/ /yang drag po'i sbyor ba'i gzhung gis rnam par nyed pa nyid rtog pa dang bcas pa yin yang gnod par mi 'gyur te bsgrub par bya ba dga' bral ni mi rtog pa yin no zhe na/ 'di skad du/ sna
<p>174b.5</p>tshogs dang po dga' ba nyid/ /rnam smin la ni mchog dga' nyid/ /rnam nyed dga' bral dga' ba nyid/ /mtshan bral lhan cig skyes pa nyid/ /ces gsungs pa des dga' bral ni rnam par nyed pa'i skad cig ma nyid du gsungs so/ /rnam par nyed pa rtog pa dang bcas pa yin pas
<p>174b.6</p>dga' bral yang rtog pa dang bcas pa yin par shes par bya'o/ /de bzhin du gzhan yang / dang por dga' ba 'gro ba'i gzugs/ /de bzhin mchog dga' 'gro ba nyid/ /dga' bral dga' 'gro ba nyid/ /gsum pa lhan cig skyes pa med/ /ces bya ba yang gnod pa ste/ 'gro ba
<p>174b.7</p>ni 'khor ba'o/ /'khor ba ni rtog pa'i ngo bo 'khrul pa yin pas na dga' bral yang rtog pa dang bcas pa nyid du shes par bya'o/ /des na drag po'i gzhung gis bsgrub bya dga' bral nyid kyang nyams par 'gyur ro/ /des na dga' bral gyi dga' ba brgyud nas grangs kyi gsum pa la
<p>175a</p>
<p>175a.1</p>bshad kyang don gyis bzhi pa la go bar bya'o/ /lhan cig skyes pa grangs kyi bzhi pa la bshad kyang don gyis gsum pa la rig par bya'o/ /'o na ci'i phyir rgyud dag las yang dag dbang bskur gyi rim pa lhan cig skyes pa gsum pa la ma bshad pa ci'i phyir zhe na/ de ni ma
<p>175a.2</p>yin te/ glegs bam la mkhas pa phyi rol la sogs pa'i mkhas pa rnams bla ma la mi ltos par sgra yis tshig gtan la phab ste/ tshad ma'i don gtan la phab nas sngags kyi don zab mo dbang za bar byed pa de rnams dgag pa'i phyir rgyud du dkrugs pa'o/ /bla ma la ma ltos na skyon
<p>175a.3</p>cir 'gyur zhe na/ de yang 'di skad du/ dngos grub bla ma'i rjes 'brangs gsungs/ /zhes bya ba dang / bla ma mnyes byas yang dag 'dod pa bla/ /zhes bya ba'i tshig gis so/ /drag po'i sbyor ba dgag pa bstan pa'o/ /de nas gzhan yang dbang bskur ngan pa bstan par bya'o/ /de la
<p>175a.4</p>phyi rol gyi 'o byed pa dang 'khyud pa las gzung ba dang / 'dzin pa'i rtog pa yod pa ni rnam pa sna tshogs pa'i skad cig ma ste dga' ba'o/ /de nas bo la dang kak+ko la mnyam par sbyor ba las phyi gzung ba'i rtog pas stong la nang 'dzin pa'i ngo bo ni rnam par smin pa'i skad cig ma
<p>175a.5</p>ste mchog tu dga' ba'o/ /rdo rje nor bu'i dkyil du kun rdzob kun+da lta bu don dam pa bde ba'i rang bzhin gyis khyab pa'o/ /byang chub sems kyis sleb par gyur pa las gzung ba dang 'dzin pa stong pa'i sems yongs su grub par rig pa nyid mtshan nyid dang bral ba'i skad cig ma ste lhan cig
<p>175a.6</p>skyes pa'i dga' ba'o/ /de nas byang chub sems kyi khu ba lhung ba las bde ba nyams te rtog pa dang bcas par gyur pa las gzung 'dzin shes pa'i rnam par nyed pa'i skad cig ma ste/ dga' bral gyi dga' ba'o/ /bzhi pa de yang de bzhin no/ /zhes bya ba'i bzhi pa dga' bral rtog bcas dang
<p>175a.7</p>gsum pa lhan cig skyes pa mi rtog pa bzhin du shes par bya'o zhes bya ba ni de bzhin gshegs pa'i dbugs dbyung ba ste/ zab mo bskyed pa'i rim pa'o/ /de bzhin gshegs pa'i dbugs dbyung ba yang rnam par rig pa tsam du 'dod pa ste dman pa'o/ /de ci'i phyir zhe na/ phyi rol pa'i gzhung
<p>175b</p>
<p>175b.1</p>zhi ba dang rig byed pa dang mthun pa'i phyir ro/ /ci zhi ba la sogs pa la 'di lta bu yod dam zhe na/ yod de/ zhi ba nges par bsgrags pa'i lha mos zhus pa zhes bya ba'i rgyud las/ lha mo rin chen grong khyer 'dir/ /pad+ma'i ze'u 'brur zhu bar 'gyur/ /mnyam 'dus drag po zhi ba mchog /de nyid nus
<p>175b.2</p>pa mchog gi mchog /ces bya ba la sogs pa dbang bskur bar nges nas gsungs so/ /de bas na mu stegs pa dang thun mong gi grub mtha' ste/ sangs rgyas pa'i gzhung ni ma yin no/ /des na dbang bskur ba'am dman pa zhes bya'o/ /'o na yang dag pa ma yin na ci'i phyir de bzhin
<p>175b.3</p>gshegs pas dbugs dbyung ba'i dbang bskur ngan pa bstan zhe na ma yin te/ 'di ni sems can blo dman pa'i las dang po pa drang ba'i don du ston pa'o/ /de bas na drang ba'i don yin gyi nges pa'i don ni ma yin no/ /de nas gzhan yang nges pa'i don yang dag pa'i dbang bskur ba'i rim pa
<p>175b.4</p>rdo rje 'chang gi dbugs dbyung ba bstan par bya ste/ thog mar phyi rol gyi bya ba'o byed pa dang 'khyud pa nas brtsams te bo la dang kak+ko la mnyam par sbyor ba'i srub pa dang bsrub pa'i sbyor ba'i dus su gzung ba dang 'dzin pa'i rtog pa'i shes pa ni rnam pa sna tshogs pa'i skad cig ma ste/ dga' ba dang po'o/ /
<p>175b.5</p>de yang 'di skad du/ e yi cha byad bzang po gang / /dbus su waM gyis rnam par brgyan/ /bde ba thams cad kyi ni gnas/ /sangs rgyas rin chen za ma tog /ces gsungs pas/ dga' ba thams cad chos kyi 'byung gnas su shes par bya ba'i phyir 'o byed 'khyud pa'i bya ba gcig pu la
<p>175b.6</p>dga' ba ni ma yin no/ /de yang 'dod rgyal ma yin te/ lung las mdor bstan pa dang / rgyas par bstan pa dang / rab tu rgyas par bstan pa'o/ /de la mdor bstan pa ni/ 'khyud dang 'o byed la sogs pa/ /sna tshogs rnam pa sna tshogs bshad/ /ces bya ba ni 'khyud pa dang 'o
<p>175b.7</p>byed pa nas brtsams te/ de la sogs pa'i sgras b+ha ga dang ling+ga mnyam par sbyor bas srub dang bsrub pa'i sbyor ba ni dga' bar rig par bya'o/ /'o na ci sogs pa'i sgra'i mnyam par sbyor ba ji ltar rtogs par bya zhe na/ rtogs par bya ba'i phyir rgyas par bshad pa/ shes rab bcu drug lon
<p>176a</p>
<p>176a.1</p>pa la/ /lag pa gnyis kyis yang dag 'khyud/ /rdo rje dril bu mnyam sbyor bas/ /slob dpon dbang du rab tu brjod/ /ces gsungs pas slob dpon gyi dbang ni dga' ba dang po ste/ rdo rje dril bu mnyam sbyor ba/ /zhes bya ba ni bo la dang kak+ko la mnyam sbyor ba'o/ /des na dga' ba
<p>176a.2</p>dang po yang mnyam par sbyor ba las rtogs par bya'o/ /'o na ci dga' ba dang po sgrub par byed pa la slob dpon gyi dbang gi tshigs su bcad pas ji ltar rtogs par bya zhe na/ de nyid kyi phyir rab tu rgyas par bshad pa/ slob dpon gsang ba shes rab dang / /bzhi pa de yang de bzhin no/ /dbang ni bzhi yi
<p>176a.3</p>grangs kyis ni/ /dga' ba la sogs rim shes bya/ /zhes gsungs pas/ slob dpon gyi dbang ni dga' ba ste/ bo la dang kak+ko la mnyam par sbyor ba las rig par bya'o/ /'o na chu'i dbang la sogs pa slob dpon gyi dbang du bshad pa de dgos par mi 'gyur ram zhe na ma yin te/ de ni phyi
<p>176a.4</p>bskyed pa'i rim pa ste/ rdzogs pa'i rim pa ma yin no/ /de nas byang chub kyi sems kun rdzob kun da'i kha dog lta bu la don dam bde ba'i rang bzhin gyis rdo rje nor bu'i dkyil na gnas pa la gzung ba dang 'dzin pas stong pa'i shes pa rang rig pa yongs su grub pa nyams su myong ba ni rnam par
<p>176a.5</p>smin pa skad cig ma la mchog tu dga' ba 'grub pa'o/ /de yang mdor bstan pa dang / rgyas par bstan pa rnam pa gnyis kyis rtogs par bya'o/ /de la mdor bstan pa ni/ rnam par smin pa de las bzlog /bde ba'i ye shes zab pa nyid/ /ces gsungs pas rnam par smin pa de
<p>176a.6</p>las bzlog pa ste/ de zhes bya ba ni rnam pa sna tshogs te gzung 'dzin no/ /gzung 'dzin las bzlog pa ni gzung 'dzin gyis stong pa yongs su grub pa rang rig pa ni rnam par smin pa'i skad cig ma ste/ mchog tu dga' ba'o/ /'on te 'di yang rnam par smin pa'i skad cig ma ste/ mchog tu
<p>176a.7</p>dga' ba ni ma yin no zhe na/ mchog tu dga' ba rtogs par bya ba'i phyir rgyas par bshad pa/ mchog tu dga' ba yang dag thob/ /sna tshogs spangs pa'i skad cig la/ /ston pas smras pa sems dpa' che/ /bde ba chen po rnam par zung / /zhes gsungs pa ni sna tshogs spangs pa yin te/ 
<p>176b</p>
<p>176b.1</p>sna tshogs ni rnam pa sna tshogs so/ /de spangs pa'i skad cig ma ni rnam par smin pa ste mchog tu dga' ba'o/ /da ni lhan cig skyes pa bstan pa'i phyir/ rgyud chen sgyu 'phrul dra ba las/ /bcu drug phyed phyed thig le can/ /yan lag med pa'i rtsis las 'das/ /zhes gsungs te/ bde ba chen
<p>176b.2</p>po'i 'khor lo'i yi ge haM 'od du zhu nas bcu drug gi phyed brgyad/ brgyad kyi phyed thig le bzhi ste/ gnyis kak+ko lar lhung nas/ gnyis rigs kyi bdag po'i kha dang / mdzes ma'i spyi bo na mnyam par gnas so/ /de yang 'di skad du/ gnyis gnas gnyis ni mnyam pa'i dbus/ /rdo rje
<p>176b.3</p>nas lhung pad+mar reg /mi bskyod rdo rje nas lhung ba/ /rdo rje pad+ma la reg pa/ /rgyu la 'bras bus rgyas btab cing / /'bras bu la yang rgyus rgyas gdab/ /'di ni bde chen rgyal po yin/ /zhes gsungs pas thig le gnyis lhung nas gnyis mnyam par gnas te/ de yang rigs kyi bdag
<p>176b.4</p>po'i kha na gnas pa mi bskyod pa ste/ rang rig pa nyid nyams su myong ba ni thabs so/ /mdzes ma'i spyi bo na gnas pa rdo rje sems dpa' ste/ stong pa nyid rang bzhin med pa ni shes rab bo/ /'bras bu rdo rje sems dpas rgyu mi bskyod pa la rgyas btab pas rtag pa'i mtha' bsal nas nyams
<p>176b.5</p>su myong ba nyid rang bzhin med par byed do/ /yang mi bskyod pas rdo rje sems dpa' la rgyas btab pas chad pa'i mtha' bsal nas rang bzhin med pa nyid nyams su myong bar byed do/ /de ltar na nyams su myong ba dang / stong pa nyid zung du 'jug pa'o/ /de nyid la rdo rje sems dpa' stong pa nyid dang
<p>176b.6</p>snying rje dang thabs dang shes rab gnyis su med pa zhes bya ste/ mtha' gnyis la mi gnas pa'o/ /de nyid gzhan gyis bsgrub pa'i phyir mdor bstan pa dang / rgyas par bstan pa dang / rab tu rgyas par bstan pa'o/ /bco lnga cha yi bdag nyid kyi/ /zla ba byang chub sems su 'gyur/ /bde ba chen po
<p>176b.7</p>A li'i gzugs/ /rnal 'byor ma rnams de yi cha/ /zhes gsungs pa ni zla ba yongs su gang ba bcu drug la bco lnga'i yon tan dang yang ldan pas ni byang chub kyi sems mtshon te/ byang chub kyi sems bde ba chen po ste/ A li kA la'i gzugs so/ /A li las yi ge a ni rje btsun kye'i
<p>177a</p>
<p>177a.1</p>rdo rje'o/ /lhag ma bco lnga ni lha mo rnams kyi sa bon no/ /des na bcu drug pa'i aHni tsheg drag ste/ thig le gnyis su 'gyur ro/ /de bas na zla ba ni byang chub kyi sems/ bde ba chen po ni a li'o/ /A li bcu drug pa ni thig le gnyis gnyis su shes par bya'o/ /'o na ci'i phyir
<p>177a.2</p>A li bcu drug la rje btsun kye'i rdo rje'i rang bzhin bde ba chen po yin zhe na/ de nyid gsal bar bstan pa'i phyir rgyas par bstan pa/ gang phyir bcu drug cha med pa/ /'bad pas kun gyi lhag ma spangs/ /don gyi bya ba mi byed phyir/ /zhes gsungs te/ A li bco lngas lha mo rnams kyi
<p>177a.3</p>sa bon byed la bcu drug pa'i A li ni skye ba med pa ste/ don gyi bya ba'am 'gag pa med do/ /des na skye ba med pa ni rje btsun kye'i rdo rje'o/ /de nas rje btsun kye'i rdo rje nyid kyis thig le gnyis su ji ltar shes she na/ gnyis su bsgrub par bya ba'i phyir rab tu rgyas par bstan pa/ mchog gi
<p>177a.4</p>mtha' dang dga' bral dbus/ /stong dang stong min he ru ka/ /zhes gsungs so/ /de bas na mchog tu dga' ba dang / dga' bral gyi dbus su rje btsun he ru ka ni kye'i rdo rje thig le gnyis so/ /'o na stong pa'i sgras thig le ji ltar shes she na/ de yang sngags btu ba'i le'u las/ ush+ma
<p>177a.5</p>rnams kyi bzhi pa la/ /rdo rje mkha' 'gro ma yis brgyan/ /stong pas mnan cing sum 'gyur nyid/ /ces gsungs pas ush+ma'i bzhi pa ni ha'o/ /rdo rje mkha' 'gro ma ni U'o/ /stong pas mnan pa ni thig le'o/ /de bas na thig le gnyis ni stong pa dang stong pa ma yin pa ste/ dngos po
<p>177a.6</p>ma yin pa stong pa ni rdo rje sems dpa'i thig le'i rgya dang ldan pa'o/ /stong pa ma yin pa ni mi bskyod pa'i thig le'i rgya dang ldan pa'o/ /de bas na zung du 'jug pa ste he ru ka'o/ /de yang 'di skad du/ shrI ni gnyis med ye shes te/ /he ni rgyu stsogs stong pa nyid/ /ru ni tshogs dang bral ba nyid/ /
<p>177a.7</p>ka ni gang du'ang mi gnas pa'o/ /zhes gsungs so/ /des na shrI ni gnyis su med pa ste/ /de ni he ru ka'o/ /he ni he tu yo ga zhes bya ste/ rgyu med pas na ma skyes pa'o/ /ru ni ru pa ka zhes bya ste/ rang bzhin med pa'am/ rnam par rtog pa'i tshogs dang bral ba'o/ /ka ni ka ko ti ste zhes bya
<p>177b</p>
<p>177b.1</p>ste/ rtag chad la sogs pa'i mtha' gang la yang mi gnas pa'o/ /de lta bu'i zung du 'jug pa gnyis su med pa'i mtshan nyid dang bral ba'i skad cig ma la lhan cig skyes pa'o/ /de nas byang chub kyi sems khu ba ltung bar gyur pa las bde ba nyams pa ste/ gzung 'dzin gyi rtog pa dang bcas
<p>177b.2</p>par gyur pa la rnam par nyed pa'i skad cig ma ste/ dga' bral gyi dga' ba'o/ /dga' bral ni dga' ba rtog pa dang bcas pa dang / lhan cig skyes pa mi rtog pa gnyis gnyis su med par bstan pa'i phyir/ bzhi pa de yang de bzhin no/ /zhes gsungs pas bzhi pa ni dga' bral lo/ /de zhes
<p>177b.3</p>bya ba ni lhan cig skyes pa'o/ /yang zhes bya ba ni dga' bral gyi dga' ba'o/ /rtog pa dang bcas pa dang rigs pas dpyad na mtha' bzhi las grol ba mi rtog par bsdu bar bya'o/ /de bzhin no zhes bya ba ni dga' bral gyi dga' ba rtog pa dang bcas pa yang lhan cig skyes pa mi rtog pa bzhin du
<p>177b.4</p>shes par bya'o/ /de bas na rtog pa dang mi rtog pa gnyis ni tha mi dad par shes par bya'o/ /rdo rje 'chang gi dbugs dbyung ba rdzogs pa'i rim pa'o/ /las kyi phyag rgya'i dga' ba rnams lhan cig skyes par ro gcig ste/ de yang 'di skad du/ dga' ba chen po gcig nyid la/ /phye bas rnam
<p>177b.5</p>pa bzhi ru 'gyur/ /zhe'o/ /de bas na dga' ba rnams ni ngo bo gcig pa ste/ ma rtogs pa'i gang zag la de rtogs par bya ba'i phyir las kyi phyag rgya bstan pa las bde ba mi rtog pa skyes pa dang rtogs pa stong pa'i sems kyi khyad par gyi skad cig ma ste/ skad cig mas phye bas dga' ba
<p>177b.6</p>bzhi'o/ /des na dga' ba thams cad skad cig ste/ rgyu mthun pa'i 'bras bu zhes bya'o/ /dpe las kyi phyag rgya mdor bsdus te bstan pa'o/ /las kyi phyag rgya bcos ma las ma bcos pa'i phyag rgya chen po mi 'byung ste/ dra ba'i rgyu las 'dra ba'i 'bras bu 'byung ste/ me 'dra ba las ma yin pa
<p>177b.7</p>bzhin du chos kyi phyag rgya ma bcos pa las phyag rgya chen po 'byung gi /bcos ma las kyi phyag rgya las ni ma yin no/ /de yang 'di skad du/ mi yi phyag rgya dang gis 'jig /de yi ye shes kyang ni 'jig /ces gsungs so/ /des na las kyi phyag rgya las ni ma yin no/ /de nas gzhan yang chos kyi
<p>178a</p>
<p>178a.1</p>phyag rgya bstan par bya ste/ de la chos kyi phyag rgya'i rang gi ngo bo ni chos kyi phung po dang khams dang / skye mched la sogs pa 'gro ba sna tshogs yin la/ phyag rgya ni de dag gi rang bzhin lhan cig skyes pa las ma 'das pa'o/ /de la re zhig dpe las kyi phyag rgya la dga' ba bzhi
<p>178a.2</p>bstan pa bzhin du lam chos kyi phyag rgya la yang dga' ba bzhir shes par bya'o/ /de la dga' ba bzhi ni dpe las kyi phyag rgya las skad cig ma gsum pa la mtshon byed dpe'i lhan cig skyes pa nyams su myong ba ji lta ba des mtshon bya don gyi lhan cig skyes pa ste/ de 'di skad du/ lha dang
<p>178a.3</p>mi yi bde ba yis/ /bsdus byas rdo rje 'dzin pa yi/ /bcu drug char yang mi phod do/ /zhes gsungs pas las kyi phyag rgya las mtshon byed dpe'i lhan cig skyes pa nyams su myong ba las khyad par du 'phags pa'i mtshon bya don gyi lhan cig skyes pa'i ye shes mi rtog pa gnyis su med pa
<p>178a.4</p>nyid rkyen las dang ma rig pa'i stobs kyis ma rtogs kyang lhan cig skyes pa de nyid 'gro ba sna tshogs kyi rang bzhin du snang gi /de las gzhan pa rnams ma yin par shes pa ni rnam pa sna tshogs pa'i skad cig ma la dga' ba'o/ /des na/ 'khor ba spangs nas gzhan du ni/ /mya ngan
<p>178a.5</p>'das pa thob mi 'gyur/ /zhes gsungs pas/ 'gro ba spangs pa'i pha rol nas lhan cig skyes pa rnyed par mi 'gyur te/ 'gro ba'i rang bzhin yongs su shes na de nyid lhan cig skyes pa yin pas na 'gro bar 'dzin pa'i zhen pa spang ba'i phyir 'gro ba'i rang bzhin lhan cig skyes par shes
<p>178a.6</p>nas de bzhin nyid la goms par byas na goms pa rab kyi mthar phyin pa tsam na 'gro ba sna tshogs kyi zhen pa spangs nas thams cad lhan cig skyes par rtogs pa ni rnam par smin pa'i skad cig ma la mchog tu dga' ba'o/ /'gro ba sna tshogs kyi zhen pa spangs kyang lhan cig skyes pa'i 'dzin
<p>178a.7</p>pa'i zhen pa phra mo yod pas de yang khyad par ma dmigs na dper na lcags las byas pa'i sgrog dang / gser las byas pa'i sgrog gnyis rgyu la khyad par yod kyang 'ching ba la khyad par med do/ /de bzhin du tha mal pa'i 'gro ba sna tshogs su 'dzin pa'i rtog pa dang / gya nom pa la lhan
<p>178b</p>
<p>178b.1</p>cig skyes pa tsam du 'dzin pa'i rtog pa la bzang rtog ngan rtog khyad par yod kyang zhen pa'i rnam par rtog pa'i zug rngu'i rang bzhin du khyad par med pas lhan cig skyes pa nyid du 'dzin pa'i zhen pa la 'jug pa las slar ldog par bya ste/ yang dag tu na 'gro ba spang bar bya ba'am/ lhan cig skyes
<p>178b.2</p>pa bsgrub par bya bar ma grub ste/ 'gro ba spangs pa las lhan cig skyes pa gzhan ma yin no/ /ma rtogs pa'i blo la tha dad du snang yang rtogs na 'gro ba nyid lhan cig skyes pa nyid 'gro ba'o/ /de ltar 'gro ba dang lhan cig skyes pa gnyis kyi zhen pa spangs te gnyis su med pa'i shes pa zung du
<p>178b.3</p>'jug pa ni mtshan nyid dang bral ba'i skad cig ma la lhan cig skyes pa'i dga' ba'o/ /de ltar mnyam par gzhag pa'i shes pa la gnyis su med kyang rjes las thob pa la sna tshogs kyi rtog pa gzung ba dang 'dzin pa dang bcas pa ni rnam par nyed pa'i skad cig ma la dga' bral lo/ /
<p>178b.4</p>mnyam par gzhag pa'i shes pa dang / rjes la thob pa'i shes pa gnyis su bstan pa'i phyir/ bzhi pa de yang de bzhin no/ /zhes bya ba la/ bzhi pa zhes bya ba ni dga' bral dang rjes thob bo/ /de ni lhan cig skyes pa ste/ mnyam par gzhag pa'i shes pa'o/ /yang na rjes thob kyi rtog
<p>178b.5</p>pa nyid mtha' bzhi las grol ba ste/ rang bzhin med pa'o/ /de bzhin no zhes bya ba ni rjes thob kyi rtog pa yang mnyam gzhag gi rtog pa bzhin no/ /de bas na mnyam gzhag dang rjes thob gnyis su med de zung du 'jug pa'o/ /chos kyi phyag rgya'i dga' ba bzhi yang dgongs pa snga ma
<p>178b.6</p>bzhin du dga' ba rnams gcig gi ngo bo ste/ rnam par smin pa'i 'bras bu'o/ /de yang / rgyu chung 'bras bu che ba'i phyir/ /rnam par smin pa rjes su brjod/ /ce'o/ /de bas na rgyu las kyi phyag rgya bas dga' ba chung la 'bras bu phyag rgya chen po thob tu rung bas ni rnam par smin pa'i 'bras bu ste/ 
<p>178b.7</p>rnam par smin pa'i skad cig ma la mchog tu dga' ba zhes bya'o/ /lam chos kyi phyag rgya yongs su rdzogs pa'i rim pa mdor bsdus te bstan pa'o/ /chos kyi phyag rgya yang las kyi phyag rgya la ltos na ma bcos pa yin la/ phyag rgya chen po la ltos na bcos ma yin te/ dgag pa dang sgrub pa
<p>179a</p>
<p>179a.1</p>dang bcas pa ste bcos ma'o/ /gzhan yang dpe las kyi phyag rgya las mtshon byed dpe'i lhan cig skyes pa nyams su myong ba yang mtshon bya don gyi lhan cig skyes pa nyams su myong ba med pas na phyag rgya chen po sgrub pa'i yan lag ma yin no/ /da ni phyag rgya chen po nyid
<p>179a.2</p>bstan par bya ste/ phyag rgya chen po'i rang gi ngo bo'i phyag rgya ni mi 'da' bas na phyag rgya ste/ dper na 'khor los sgyur ba'i rgyal po chen po'i bka' rtags kyi phyag rgya las mtha' khob kyi rgyal phran dang blon po gang gis kyang 'da' mi nus pa bzhin du/ phyi nang gi chos sna tshogs pa rnams
<p>179a.3</p>phyag rgya chen po lhun gyis grub pa'i ye shes zung du 'jug pa'i ngo bo las mi 'da' bas na phyag rgya yin la/ chen po ni las kyi phyag rgya dang / chos kyi phyag rgya dang / dam tshig gi phyag rgya gsum gyi ngo bo yin pas na chen po'o/ /ci phyag rgya chen po la yang dga' ba bzhir dbye'am ci zhe na/ de
<p>179a.4</p>ni ma yin te/ phyag rgya gsum la dga' ba bzhir dbye'i phyag rgya chen po la ma yin no/ /de ci'i phyir zhe na/ phyag rgya chen po ni dri ma dang bral ba'i 'bras bu ste/ de bas na skad cig ma gsum dri ma dang bcas pa 'dir mi 'byung bas des phye ba'i dga' ba gsum yang 'dir mi 'byung ngo / /des na
<p>179a.5</p>dga' ba bzhir mi dbye'o/ /rgyu mtshan yang phyag rgya chen po ni 'bras bu lam du byed pa'o/ /'bras bu ni phyag rgya chen po ste/ dngos po'i de kho na ji lta bar rtog pa de nyid de/ de la dgag pa dang sgrub pa med de/ de bas na dga' ba bzhi ru mi dbye'o/ /de yang 'di skad du/ skad cig gcig
<p>179a.6</p>gis rdzogs sangs rgyas/ /zhes gsungs pas gang gi tshe ma rtogs na 'khor ba yin la/ rtogs na de nyid phyag rgya chen po yin la dgag bya dang bsgrub bya med do/ /des na dga' ba bzhi ru dbye ba ni ma yin no/ /de la phyag rgya chen po ni gnyen po dang / de kho na nyid dang / 'bras bu gsum la
<p>179a.7</p>re ba med pa'o/ /de la gnyen po la re ba med pa ni mi mthun pa'i phyogs ser sna dang / 'chal ba'i tshul khrims dang / khong khro dang / le lo dang / rnam par g.yeng ba dang / ma rig pa spang ba'i phyir gnyen po'i phyogs pha rol tu phyin pa drug gis spang bya spong byed gang la yang zhen pa med pa'o/ /
<p>179b</p>
<p>179b.1</p>de kho na nyid la re ba med pa ni de kho na gang gis thar pa dang / thams cad mkhyen pa thob par byed do snyam pa'i zhen pa med pa'o/ /'bras bu la re ba med pa ni 'khor ba las gzhan pa'i phyag rgya chen po thob par 'gyur ro snyam du sems pa'i zhen pa'i rtog pa med pa ni phyag rgya chen po ste/ de nyid don lnga dang ldan
<p>179b.2</p>pa'o/ /lnga ni ngo bo nyid kyis ma skyes pa dang / rang bzhin med pa dang / thams cad du khyab pa dang / mi 'gyur ba dang / dus thams cad pa'o/ /de la ngo bo nyid kyis ma skyes pa ni chos thams cad sems las phyi rol gyi don logs su ma grub pa ste/ rigs pas brtags na phyi'i don gcig kyang yod pa
<p>179b.3</p>ma yin no/ /'o na snang ba ci'i phyir zhe na/ sems nyid las dang ma rig pa'i dbang gis sna tshogs su snang ngo / /des na sems las gzhan pa phyi rol gyi don yod pa ma yin te/ sems nyid rab tu snang ba'o/ /sems nyid kyang yang dag par brtags na rang rig pa nyams su myong ba nyid rkyen gzhan
<p>179b.4</p>la rag las nas rten cing 'brel par 'byung ste skye ba'i phyir yang dag par na ngo bo nyid kyis ma skyes pa'o/ /de yang / gang gi rkyen las skyes pa de ma skyes/ /de las skyes pa'i rang bzhin yod ma yin/ /rkyen la rag las gang de stong pa ste/ /gang gis stong nyid shes de bag yod yin/ /
<p>179b.5</p>zhes gsungs pas sems nyid kyang rkyen gzhan la rag las nas nyams su myong ba skye bas na rang gi ngo bos ma skyes pa'o/ /gzhan yang yod pa dang med pa gnyis ka las skye ba mi 'thad do/ /yod pa skye na sngar skyes pa yang skye la/ med pa skye na nam mkha'i me tog kyang skye bar thal bas so/ /
<p>179b.6</p>de bas na ma skyes pa ni ngo bo nyid kyi skye ba yod pa ma yin no/ /rang bzhin med pa ni yod pa dang med pa dang / gnyis ka dang / gnyis ka med pa'i ngo bor mi gnas pa'o/ /de la yod pa ma yin pa ni gcig dang du ma la sogs pa'i rigs pas brtags na gang gi ngo bor yang ma grub pa nyid do/ /med pa
<p>179b.7</p>ma yin pa ni nyams su myong ba yod pa'i phyir dang / med pa'i dgag bya grub pa'o/ /gnyis ka ma yin pa ni/ yod pa'i dngos po nyid la rang bzhin med de/ de las gzhan pa'i med pa mi 'grub la/ rang bzhin med pa ma grub pa nyid snang gi /rigs pas grub pa snang ba ni ma yin no/ /des na snang ba
<p>180a</p>
<p>180a.1</p>nyid stong pa yin la stong pa nyid snang ba'o/ /gnyis ka med pa ma yin pa ni gnyis ma grub pas na gnyis su med pa nyid kyang ma yin no/ /thams cad du khyab pa ni chos thams cad de'i ngo bo las ma 'das te/ 'khor ba dang mya ngan las 'das pa gcig pa'i rang bzhin te tha mi dad do/ /
<p>180a.2</p>dper na rgya mtsho chen po la rlabs du ma snang yang gzhi rgya mtsho chen po'i chu'i rang bzhin du ro gcig go/ /de bzhin du chos sna tshogs du mar snang yang don du na gnyis su med pa'i rang bzhin las ma 'das so/ /de bas na dngos po thams cad kyi rang bzhin de nyid yin gyi de las gzhan pa ni ma yin
<p>180a.3</p>no/ /mi 'gyur ba ni 'gro 'ong med pa ste/ rtogs pa dang ma rtogs pa'i khyad par gyis 'khor ba dang mya ngan las 'das pa dang / rtogs pa dang ma rtogs pa'i ye shes zhes brjod kyi/ don yang dag par na tha dad pa ma yin te/ dper na tha gu sbrul du snang ba ni tha gur ma rtogs par sbrul du snang gi
<p>180a.4</p>rtogs na sbrul du snang ba'i rang bzhin nyid tha gu yin la tha gu nyid sbrul lo/ /sbrul gsal bar bya ba'am tha gu gzhag par bya ba ci yang med do/ /de bzhin du phyag rgya chen po zung du 'jug pa'i rang bzhin ma rtogs na sna tshogs su snang ste/ yang dag par rtogs na rtog pa sna tshogs kyi rang
<p>180a.5</p>bzhin nyid mi rtogs pa'i rang bzhin zung du 'jug pa yin la/ mi rtogs pa nyid rtog pa sna tshogs su snang ste/ 'dir rtog pa bsal bar bya ba'am/ mi rtogs pa gzhag par bya ba ci yang med do/ /de yang 'di skad du/ 'di rnams chos ni mya ngan 'das/ /rmongs pa la ni 'khor ba'i tshul/ /
<p>180a.6</p>rmongs med 'khor ba dag pas ni/ /'khor ba mya ngan 'das par 'gyur/ /zhes gsungs so/ /dus thams cad pa ni rtogs kyang rung ma rtogs kyang rung rang gi ngo bo gnyis su med pa las gzhan du 'gyur ba med pa'o/ /gzhan yang phyag rgya chen po la sku gsum du gzhag pa ni nyams su myong
<p>180a.7</p>ba'i shes pa nyid la gzhag ste/ de yang / 'dus ma byas pa chos kyi sku/ /rtogs pa longs spyod rdzogs mtshan nyid/ /sna tshogs 'byung ba sprul pa'i sku/ /gnyug ma ngo bo nyid kyi sku/ /zhes gsungs so/ /des na rtog pa gang gis kyang ma bslad pa'i shes pa ni yod med ces bya ba dang / 
<p>180b</p>
<p>180b.1</p>gnyis dang gnyis su med pa zhes bya ba'i sgro skur gang med pa ste chos kyi sku'o/ /gnyis su med pa'i rang bzhin rtogs nas bde ba chen po nyams su myong ba ni longs spyod rdzogs pa'i sku'o/ /rang gi ngo bo las ma g.yos kyang sna tshogs su snang ba ni sprul pa'i sku'o/ /de ltar tha snyad tsam du gsum du
<p>180b.2</p>dbye ba yod na yang de kho na nyid kyi shes pa la dbye ba med de/ ngo bo gcig pa ni ngo bo nyid kyi sku'o/ /theg pa thun mong gi sku gsum rnam par gzhag pa ni ngo bo nyid la dbye ba med de/ chos tshul gyis brtsis na yang dag par rdzogs pa'i sangs rgyas kyi thugs yang dag pa'i ye shes kyi spyod yul
<p>180b.3</p>rnam par mi rtog pa cir yang mi 'dzin pa ni chos kyi sku'o/ /sa chen po la spyod pa'i byang chub sems dpa'i spyod yul du snang ba ni rten gzhal yas khang dang brten pa lha'i dkyil 'khor mtshan dang dpe byad dang / mi 'jigs pa la sogs pas brgyan par snang ba ni longs spyod rdzogs
<p>180b.4</p>pa'i sku'o/ /lha dang mi'i mthong ba ma dag pa la ni phyin ci log tu snang / mthong ba dag pa la ni gang dang gang gis 'dul ba la de dang de'i ngo bor sku sna tshogs su de bzhin gshegs pa'i thugs rje chen po'i byin rlabs dang / sngon gyi smon lam dang sems can gyi mos pa'i dbang gis snang ba ni
<p>180b.5</p>sprul pa'i sku'o/ /'di rnams tha snyad tsam du bshad kyang rang gi ngo bo la tha snyad kyi dbye ba med de/ ngo bo lhun gyis grub par gcig pas na ngo bo nyid sku'o/ /de'i yang 'di skad du/ 'chad pa po nga chos kyang nga / /rang gi tshogs ldan nyan pa nga / /'jig rten ston pa bsgrub bya nga / /'jig rten
<p>180b.6</p>'jig rten 'das par/ /zhes gsungs pas/ 'chad pa po ni longs spyod rdzogs pa'i sku/ chos ni chos kyi sku/ rang gi tshogs ldan nyan pa ni sprul pa'i sku'o/ /des na thams cad kyi ngo bo yin pas na ngo bo nyid kyi sku'o/ /de lta bu'i rim pa ni zung du 'jug pa lhun gyis grub pa'o/ /zung du
<p>180b.7</p>'jug pa ni 'od gsal ba dang / stong pa nyid su med pa ste/ ngo bo nyid la dbyer med kyang chos tshul gyis brtsis na 'od gsal ba dang stong pa'o/ /rigs pas yang dag par brtags na dngos po med pa ni stong pa yin la/ mnyam par nyams su myong ba ni 'od gsal pa'o/ /'od gsal
<p>181a</p>
<p>181a.1</p>las kyang stong pa gzhan ma yin la stong pa las kyang 'od gsal ba gzhan ma yin te/ dper na smig rgyu las chur snang yang yang dag par na chu'i dngos po med do/ /de bzhin du 'od gsal ba nyid la rnam par dpyad na rang bzhin med pa stong pa yin yang gtan ma grub pa ri bong gi rwa
<p>181a.2</p>lta bu'i stong pa ni ma yin no/ /rang bzhin med pa stong pa nyid 'od gsal ba nyams su myong ba ste/ dngos po yod par rigs pas grub pa snang ba ni ma yin no/ /de bas na 'od gsal ba nyid stong pa yin pa stong pa nyid 'od gsal ba'o/ /tha dad ma yin pas gnyis med zung du 'jug pa'o/ /zung du
<p>181a.3</p>'jug pa yang gzhan gyis gnyis su snang ba'i zhen pa bzlog pa'i phyir zung du 'jug pa dang gnyis su med pa zhes brjod kyi/ rang gi mtshan nyid la zung du 'jug pa dang gnyis su med pa gnyis ma grub pas na zung du 'jug pa dang / gnyis su med pa nyid kyang mi gnas so/ /des na 'di la ming
<p>181a.4</p>dang ngos gzung ba'am/ 'di zhes bya ba ni gzhag pa med do/ /lhun gyis grub pa ni dper na mtho yor la mir shes pa 'khrul nas snang ste/ ma rtogs na mir snang zhing / rtogs na de nyid mtho yor yin la/ des mi gsal ba bya ba'am/ mtho yor bsgrub par bya ba ci yang med do/ /de bzhin du
<p>181a.5</p>don rang gi ngo bo gnyis su med pa'i rang bzhin ma rtogs na gnyis su snang ste/ rtogs tsam na de nyid gnyis su med pa'i ye shes so/ /'dir yang rtogs pa dang ma rtogs pa'i khyad par gyis gnyis su snang ba'i rtog pa dang / gnyis su med pa'i mi rtog pa zhes dgag sgrub byed kyang de kho na nyid
<p>181a.6</p>kyi shes pa la ma rtogs pa'i dus na yang don rang gi ngo bo dang gnyis su med de zung du 'jug pa'o/ /bla ma dam pa'i zhal nas rtogs pa'i dus na yang zung du 'jug pa'o/ /'bras bu phyag rgya chen po thob pa'i dus na yang de nyid do/ /des na dus thams cad du mi 'gyur ba ni ma bcos pa'o/ /de lta bu
<p>181a.7</p>dang ldan pa'i phyag rgya chen po ste/ de ltar rtogs pa ni lta ba'o/ /sgom pa ni dus de nyid las sems ma yengs par 'jog pa yin te/ de yang / sgom pa po med sgom pa'ang med/ /lha med sngags kyang yod ma yin/ /spros pa med pa'i rang bzhin las/ /lha dang sngags kyang yang dag gnas/ /
<p>181b</p>
<p>181b.1</p>zhes gsungs pas na phyag rgya chen po nyid mi rtog pa ni bcos ma'i sgom pa ched du gtad pa gang yang mi 'dod de/ de nyid kun gyi ngo bo yin pas na/ bar ma chod par spyod lam bzhir ma yengs par bsgom par bya'o/ /de yang 'di skad du/ chu bo klung 'bab gzhung dang ni/ /mar me 'bar ba'i rtse mo ltar/ /sngags
<p>181b.2</p>kyi de nyid rjes 'brangs nas/ /rgyun mi 'chad pa'i bsam gtan thob/ /ces gsungs pas mnyam par gzhag pa dang rjes thob med par chos thams cad de nyid kyi ngo bor shes par bya/ goms par bya'o/ /gzhan yang / gang yang sgom pa po nyid med/ /gang yang rnam par sgom pa med/ /bsgom bya nyid
<p>181b.3</p>kyang yod ma yin/ /de yi de nyid bsgom par bya/ /zhes gsungs pas sgom pa po dang / bsgom par bya ba dang sgom pa'i ched du bya ba med de/ de nyid la ma yengs par gzhag go/ /de nyid la ma yengs par bsgoms pa yang rtog pa thams cad glo bur du rkyen gzhan la brten nas bskyed de/ rang
<p>181b.4</p>bzhin ngo bos ni ma skyes la/ /gong du rtog pa'i rkyen ma tshogs pa na/ shes pa rkyen gyis ma bslad pa ma bcos pa'i gnyug ma sgro skur dang bral ba ni phyag rgya chen po ste/ de las phyis shes pa skye ba rkyen gyis bslad pa ni brtags na ngos gzung du med pas na/ bzhi pa de yang de bzhin no zhes bya bas
<p>181b.5</p>gong bzhin du shes par bya ste/ bzhi pa ni phyis kyi rtogs pa'i rkyen gyis bslad pa'o/ /de zhes bya ba ni shes pa gnyug ma ma bcos pa rkyen gyis ma bslad pa'o/ /yang zhes bya ba ni phyis kyi shes pa rtog pa dang bcas pa ni gong mar bsdu'o/ /de bzhin no zhes bya ba ni snang ba'am rtog pa skyes ma thag
<p>181b.6</p>tu gong ma'i rang bzhin du shes par bya'o/ /de bas na dbang po rnams yul la mi dgag ste/ ci dang ci snang ba thams cad de'i rang bzhin du shes par bya'o/ /de la rtog pa ci skyes pa la rigs pas brtags shing rang bzhin med par byed pa ni dman par 'gyur ro/ /dper na skyu ru ra'i ro nyams su myong
<p>181b.7</p>nas mthong ma thag tu skyur mor shes te/ skyur mo nyid kyang skyu ru ra yin la skyu ru ra nyid kyang skyur mor shes so/ /de bzhin du gong du lung dang / rigs pa dang / bla ma'i man ngag gis nyams su blangs nas rtogs pas phyis dngos po snang ba nyid stong par shes la/ stong pa nyid snang bar shes so/ /
<p>182a</p>
<p>182a.1</p>de bas na dbyer med par bya'o/ /de yang 'di skad du/ gang phyir yid kyis mi sgom par/ /'gro ba thams cad bsgom par bya/ /thams cad chos ni yongs shes na/ /sgom pa nyid ni sgom pa min/ /zhes gsungs pas de nyid la ma yengs par 'jog pa ni sgom pa'o/ /
<p>182a.2</p>de yang do ha las/ mda' bsnun gyis smras pa/ kye lags gang zhig brdzun pa de bor la/ /gang la zhen pa yod na de yang thong / /rtogs par gyur na thams cad de yin te/ /de las gzhan pa sus kyang shes mi 'gyur/ /zhe'o/ /des na sna tshogs su snang ba thams cad sems nyid yin
<p>182a.3</p>la/ sems nyid zhen pa thams cad med par rtogs pa na ci byung ba thams cad de ltar shes par byas la bsgom mo/ /sgom pa la yang dpe gsum ste/ chu dngas pa dang / nor bu chu 'dong bcug pa dang / ma rnyogs par gzhag pas dngas par 'gyur te/ de bzhin du rtog pa thams cad
<p>182a.4</p>'gegs pa dang / mi mthun pa'i phyogs kyi rtog pa spang ba'i phyir gnyen po ye shes bsgom pa ni bcos ma'i sgom pa'o/ /chu ma rnyogs par bzhag na rang dngas pa bzhin du dngos po thams cad kyi rang bzhin shes par byas nas ma bcos par 'jog pa ni phyag rgya chen po'i sgom pa'o/ /de
<p>182a.5</p>lta bu'i shes pas ci dang ci byed pa thams cad de'i rang bzhin du byed pa ni spyod pa ste/ de yang spyod pa ni gsum ste/ spros pa dang bcas pa'i spyod pa dang / spros pa med pa'i spyod pa dang / shin tu spros pa med pa'i spyod pa'o/ /de la spros pa dang bcas pa'i spyod pa ni mtshan ma dang bcas pa'o/ /spros
<p>182a.6</p>pa med pa'i spyod pa ni gsang ba la stsogs pa'i spyod pa'o/ /shin tu spros pa med pa'i spyod pa ni phyag rgya chen po las gzhan du ma bstan te/ des zin pa'i spyod pa ci byas pa thams cad ni spyod pa'o/ /de lta bu la goms par gyur pas lhun gyis grub ste/ mngon du gyur pa ni 'bras bu'o/ /de lta bu'i
<p>182a.7</p>phyag rgya chen po ni dri ma dang bral ba'i 'bras bu ste/ dri ma ni dgag pa dang sgrub pa la sogs pa'i rtog pa rnams med pa ni dri ma dang bral ba'i 'bras bu ste/ mtshan nyid dang bral ba'i lhan cig skyes pa'i dga' ba'o/ /'bras bu phyag rgya chen po ma bcos par lhun gyis grub pa ngo bo nyid kyi rim pa
<p>182b</p>
<p>182b.1</p>mdor bstan pa'o/ /de lta bu'i phyag rgya chen po las sems can gyi don du 'bras bu gzugs kyi sku gnyis 'byung ba ni dam tshig gi phyag rgyar bshad de/ de la dam tshig ni sa ma ya 'bum sde ste/ sa las drangs nas sa saM ke te zhes bya ba ste brda yin la/ phyag rgya ni mtshon pa ste/ he ru ka'i
<p>182b.2</p>brda'i sgo nas thabs snang ba mtshon cing btsun mo'i brda'i sgo nas shes rab stong pa nyid mtshon par byed la/ gnyis pa 'khyud pa'i brda'i sgo nas gnyis su med pa'i ye shes zung du 'jug pa mtshon pa ni dam tshig gi phyag rgya'o/ /dam tshig gi phyag rgya la yang las kyi phyag rgya bzhin du dga' ba
<p>182b.3</p>bzhir dbye ste/ de la dang po rgyu bsod nams kyi tshogs nas brtsams te rgyu'i he ru ka mngon par byang chub pa lngas bskyed pa ni sna tshogs kyi rtog pa yod pas rnam pa sna tshogs pa'i skad cig ma la dga' ba'o/ /lha ma'i 'khor lo dbyung pa'i phyir mkha' gsang byin gyis brlabs nas snyoms
<p>182b.4</p>par zhugs nas rdo rje nor bu'i grong gi dkyil du byang chub kyi sems khu ba'i rnam pa las bde ba'i ngo bo nyams su myong ba ni rnam par smin pa'i skad cig ma la mchog tu dga' ba'o/ /de nas sku gsung thugs kyi yi ge gsum 'dod chags chen po'i rang bzhin ho dmar po gnyis kyi bar du
<p>182b.5</p>chud pa'i dri za'i srog chags zhal du chud pas rje btsun dang rje btsun ma gnyis 'od du zhu ste/ zla ba dang nyi ma'i dbus na gnas pa'i thig le gnyis ni 'od gsal ba dang stong pa'o/ /de zla ba la reg pa'i thig le ni shes rab ste stong pa'o/ /steng nyi ma la reg pa ni 'od gsal ba ste thabs
<p>182b.6</p>so/ /gnyis dbyer med pa ni phan tshun gcig la gcig rgyas btab pa ste zung du 'jug pa'o/ /de ni mtshan nyid dang bral ba'i skad cig ma la lhan cig skyes pa'i dga' ba'o/ /de nas smon lam gyi dbang gis puk+ka sI la sogs pa'i tshad med pa'i lha mo bzhi'i rdo rje glus bzhengs su
<p>182b.7</p>gsol nas 'bras bu'i he ru ka gzugs kyi skur bzhengs pa ni rnam par nyed pa'i skad cig ma la dga' bral gyi dga' ba'o/ /'dir yang / bzhi pa de yang de bzhin no/ /zhes bya bas snga ma bzhin du shes par bya'o/ /dgongs pa snga ma bzhin du dam tshig gi phyag rgya'i dga' ba bzhi yang
<p>183a</p>
<p>183a.1</p>gcig tu byas nas/ skyes bu'i byed pa'i 'bras bu zhes bya ste/ sems can gyi don byed pas na gzugs kyi sku ni skyes bu byed pa'i 'bras bu yin te/ rnam par nyed pa'i skad cig ma la dga' bral gyi dga' bar gzhag go/ /de ltar na dga' ba bcu drug go/ /'dir
<p>183a.2</p>yang phyag rgya chen po dang / dam tshig gi phyag rgya gnyis/ bzhi pa de yang de bzhin no/ /zhes bya bas gong ma bzhin du gnyis su med par shes par bya'o/ /dam tshig gi phyag rgya mdor bsdus te bstan pa'o/ /gang zhig brgyud pa'i rim pa 'di/ /bla ma'i zhabs la yun rings su/ /
<p>183a.3</p>bsnyen bkur las byung goms pa yis/ /bdag nyid dran phyir bris pa yin/ /gzhan yang sems can bdag 'dra dang / /don du gnyer ba gzhan dag dang / /dad ldan byang chub don gnyer ba'i/ /don du bdag gis cung zhig bris/ /gang yang bdag blo gti mug pas/ /legs bshad
<p>183a.4</p>gang yin nyes gyur pa/ /ma rtogs dbang gis nor na yang / /mkhas pa rnams kyis bzod par mdzod/ /bla ma brgyud pa'i rim pa 'di/ /'bad pas bdag gis bris pa las/ /des ni dge ba ci thob pas/ /sems can phyag rgya chen por shog /bla ma brgyud pa'i rim pa'i man ngag
<p>183a.5</p>ces bya ba phyag rgya chen po rnal du mtshon par byed pa/ slob dpon chen po badzra pA Ni'i zhal snga nas kyis mdzad pa rdzogs so// //rgya gar gyi mkhan po d+hi roSh+k+r-i dz+nyA na'i zhabs dang / bod kyi lo tsA ba 'brog mi jo sras kyis bsgyur cing zhus te gtan la phab pa'o// // 
<p>183a.6\] ]@##/ /rgya gar skad du/ ma hA yA na pa tha kra ma/ bod skad du/ theg pa chen po'i lam gyi rim pa/ dpal 'jam pa'i mgon la phyag 'tshal lo/ /dpal ldan mgon po kun rang bzhin/ /rnam snang mdzad la phyag 'tshal te/ /skal chen dang ldan dga' ba'i phyir/ /theg
<p>183a.7</p>chen lam rim bshad par bya/ /gang zhig mi khom gnas spangs te/ /chos spyod skal ba ldan pa'i tshe/ /bdag nyid brtson par mi byed pa/ /'chi ba'i sdug bsngal gyis nyen cing / /bzhin gyur mdangs yal bkrag bor tshe/ /bdag la 'gyod par cis mi 'gyur/ /'tsho ba phra mo'i
<p>183b</p>
<p>183b.1</p>ched dag tu/ /sdug bsngal chen po bzod gyur na/ /sdug bsngal kun dang bral 'dod pas/ /bzod pa chen po cis mi bsten/ /de bas sdug bsngal 'dor 'dod rnams/ /theg chen lam la brtson pa dang / /dge ba'i bshes la bsnyen bkur zhes/ /bdag ni khyed la de skad gdams/ /lnga brgya
<p>183b.2</p>tha ma'i dus kyi tshe/ /snyigs ma lnga yi sems can rnams/ /theg chen skal ldan ngo mtshar che/ /de bas spro ba chen po bskyed/ /de la theg chen rnam gnyis te/ /pha rol phyin sogs theg chen dang / /theg pa chen po gsang sngags te/ /de don bsdus rgyas shin tu rgyas/ /ngo bo la sogs
<p>183b.3</p>brjod par bya/ /dad sogs bcas rnams mnyan par gyis/ /gang zhig pha rol phyin 'dod pa/ /cho ga lnga yi rim pa yis/ /lam rnams la ni bgrod bya ste/ /pha rol phyin sogs ldan par ro/ /sems bskyed sdom pa nod pa dang / /de bsrung mtshan nyid shes bya dang / /sems bskyed spyod
<p>183b.4</p>pa dag pa ste/ /'di ni cho ga lngar 'dod do/ /bsdus pa'i tshigs su bcad pa'o/ /da ni de nyid rgyas par bstan par bya ste/ de yang dang po rigs dang ldan pa'i gang zag gis/ yang dag pa'i dge ba'i bshes gnyen la/ byang chub mchog tu sems bskyed par bya zhing sdom pa nod par bya'o/ /
<p>183b.5</p>de nas de mi nyams par bsrung ba la 'bad par bya'o/ /de ltar snod du rung ba dang thos pa'i shes rab kyis theg pa chen po shes rab kyi pha rol tu phyin pa la sogs pa mnyan nas/ spang bar bya ba dang / spong byed dang / spang ba'i thabs dang / spangs pa'i 'bras bu la sogs pa'i mtshan nyid shes
<p>183b.6</p>par bya'o/ /de nas sems bskyed par bya ste/ de yang yan lag rnam pa lnga'o/ /de la yan lag lnga ni/ lam dang lam gyi grogs rgyud la bskyed pa dang / de'i yul dang / spang bar bya ba dang / spong pa'i thabs dang / lam des spangs pa'i 'bras bu'o/ /de la lam ni tshogs kyi lam dang / 
<p>183b.7</p>sbyor ba'i lam dang / mthong ba'i lam dang / bsgom pa'i lam mo/ /lam gyi yan lag ni zhi gnas dang / lhag mthong rnam pa gnyis so/ /yul ni 'jug pa'i yul dang / dmigs pa'i yul rnam pa gnyis so/ /spang bar bya ba ni nyon mongs pa'i sgrib pa dang / shes bya'i sgrib pa'o/ /spang
<p>184a</p>
<p>184a.1</p>ba'i thabs ni lam gyi rim pa bzhin du bya ste/ spang bya chen po gnyen po chung dus spang la/ spang bya chung ngu gnyen pos spong ba'o/ /spangs pa las 'bras bu rnam pa gnyis 'byung ngo / /spyod pa dag par bya ba ni rnam pa gnyis te/ 'gro ba la sogs pa'i gnas skabs dang / mnyam
<p>184a.2</p>par ma bzhag pa'i gnas skabs so/ /de ltar rgyas par bstan nas shin tu rgyas par bstan par bya ba'i phyir/ byang chub tu sems bskyed pa'i ngo bo la sogs pa brjod par bya ste/ byang chub tu sems bskyed pa'i yul ni gzhan gyi don no/ /ngo bo yang dag par rdzogs pa'i byang chub 'dod pa'o/ /
<p>184a.3</p>dbye ba ni rgyas par dbye na nyi shu dang gnyis so/ /bsdu na rnam pa bzhi'o/ /shin tu bsdu na rnam pa gnyis so/ /de la nyi shu rtsa gnyis ni chos thams cad mngon par byang chub 'dod pas/ 'dun pa sa lta bu dang / pha rol tu phyin pa drug gi spyod pa'i mtshan nyid de dus thams cad du mi 'gyur
<p>184a.4</p>bar 'dod pas na bsam pa gser lta bu dang / byang chub kyi phyogs kyi chos la sogs pa de dag 'phel bar 'dod pas/ lhag pa'i bsam pa zla ba tshes pa lta bu dang / rnam par mi rtog pa'i ye shes mi'i khyad par dang 'dra ba rtogs pas sbyor ba me lta bu dang / sems can tshad med pa'i rgyud
<p>184a.5</p>tshim par mdzad pas sbyin pa'i pha rol tu phyin pa gter lta bu dang / yon tan rin po che rnams de las 'byung bas na tshul khrims kyi pha rol tu phyin pa rin po che'i 'byung gnas lta bu dang / mi sdug pa'i mtshan ma thams cad kyis mi bskyod pas na bzod pa'i pha rol tu phyin pa rgya mtsho chen po lta
<p>184a.6</p>bu dang / yang dag pa'i shes pa la brten pa mi phyed pa'i phyir brtson 'grus kyi pha rol tu phyin pa rdo rje lta bu dang / dmigs pa thams cad kyi rnam par g.yeng bas bsgul bar mi nus pas na bsam gtan gyi pha rol tu phyin pa ri bo lta bu dang / sgrib pa gnyis kyi nad rab tu zhi bar mdzad
<p>184a.7</p>pas na shes rab kyi pha rol tu phyin pa sman lta bu dang / gnas skabs thams cad du sems can thams cad kyi don yongs su mi spong bas thabs kyi pha rol tu phyin pa bla ma lta bu dang / smon lam ji lta bu'i 'bras bus don mdzad pas na smon lam gyi pha rol tu phyin pa yid bzhin gyi nor bu lta bu
<p>184b</p>
<p>184b.1</p>dang / gdul bya'i skye bo rnams yongs su smin par byed pas na stobs kyi pha rol tu phyin pa nyi ma lta bu dang / gdul bya'i skye bo rnams kyi yid dga' bar byed pa'i chos ston pas na ye shes kyi pha rol tu phyin pa dbyangs snyan pa lta bu dang / mthu thogs pa med pa'i mngon par shes pa dang lhan cig
<p>184b.2</p>par rtogs pa ni/ /gzhan gyi don lhur mdzad pas na rgyal po chen po lta bu dang / bsod nams dang ye shes kyi tshogs dang lhan cig par rtogs pa ni/ mdzod lta bu dang / byang chub kyi phyogs kyi chos dang lhan cig par rtogs pa ni/ 'phags pa thams cad kyi rjes su 'gro zhing bzhud
<p>184b.3</p>pas lam chen po lta bu dang / /zhi gnas dang lhag mthong dang lhan cig par rtogs pa ni/ /'khor ba dang mya ngan las 'das par mi ltung bar bde blag tu 'gro bas bzhon pa lta bu dang / /gzungs dang spobs pa dang lhan cig par rtogs pa ni/ bstan pa mtha' yas pa 'dzin cing mi zad pas
<p>184b.4</p>bkod ma lta bu dang / chos kyi dbyings dang lhan cig par rtogs pa ni/ thar pa 'dod pa rnams kyis thos na dga' ba yin pas sgra brnyan lta bu dang / bgrod pa gcig pa'i lam dang lhan cig par rtogs pa ni/ thams cad kyi rgyu gcig pu yin pa'i phyir/ rang gi ngang gis 'jug pa'i phyir
<p>184b.5</p>chu bo'i rgyun lta bu dang / chos kyi sku dang lhan cig par rtogs pa ni/ /don gyi bya ba thams cad de la rig las pas sprin lta bu'o/ /de ltar nyi shu rtsa gcig po de nyid bzhir bsdu ste/ de yang 'dun pa la sogs pa gsum ni/ las dang po pa'i gnas skabs te/ chung dang 'bring dang chen
<p>184b.6</p>pa'o/ /sbyor ba ni nges par 'byed pa'i gnas skabs so/ /sbyin pa la sogs pa bcu ni rgyu'i gnas skabs so/ /mngon par shes pa la sogs pa brgyad kyis ni 'bras bu ste/ de yang dang po lnga ni khyad par gyi lam mo/ /'og ma gsum ni sbyor ba dang / dngos dang mjug gi sgo nas
<p>184b.7</p>sangs rgyas kyi sas bsdus pa ste/ sems gang gis dang po'i las la mngon par sbyor ba dang / gang gi las rdzogs par byed pa dang / las rdzogs par byas pa las legs par byas pas so zhes bya ba la sogs pa dang go rims bzhin no/ /de dag nyid gnyis su bsdus te/ /dang
<p>185a</p>
<p>185a.1</p>po gsum ni smon pa'i sems so/ /lhag ma bcu dgu ni 'jug pa'i sems te/ de la smon pa ni don du gnyer ba'i rgyu ste/ /des na 'dir gzhan gyi don gyi phyir sangs rgyas su 'grub par gyur cig ces gsol ba 'debs pa ni smon pa'o/ /'jug pa'i sems ni sdom pa
<p>185a.2</p>'dzin pa sngon du 'gro bas sbyin pa la sogs pa nyams su len pa ni 'jug pa'i don yin no/ /de la sdom pa'i sems pa ste/ lnga kun du 'gro ba'i sems pa nyid do/ /de'i mtshan nyid ni bstan du med pa thogs pa med pa'o/ /dbye ba ni thun mong ste/ srog gcod pa spong ba la sogs pa dang / 
<p>185a.3</p>thun mong ma yin pa ste/ gnod sems la sogs pa spong zhing gzhan gyi don la 'bad pa la sogs pa thams cad do/ /sdom pa'i sems pa des lus ngag yid gsum bya ba ma yin pa'i las la mi 'jug pas sdom pa'o/ /sems bskyed cing sdom pa mnod pa yang / bla ma byang chub tu
<p>185a.4</p>sems bskyed cing / sdom pa la gnas pa mkhas pa nus pa dang ldan pa las blang ngo / /de med na sangs rgyas dang byang chub sems dpa' rnams yid kyis dmigs la blang bar bya'o/ /sems bskyed cing sdom pa nod pa'i cho ga'o/ /de nas bsrung bar bya ste srog gi phyir yang sdom pa nyams
<p>185a.5</p>par mi bya ste/ bdag nyid shi ba ni bla'i tshe rabs thams cad du sha bsags na ni ri rab pas che la/ khrag bsags na ni rgya mtsho bas mang zhing / rus bsags par gyur na ni rtsi shing bas mang zhing / don med par 'khyams nas tshe 'di'i bar du mi gtsang ba'i phung po sna tshogs pa blangs shing / 
<p>185a.6</p>'khor ba'i sdug bsngal chen po yang dang yang du nyams su myong bar gyur pas/ /sdom pa ni nyams par mi bya'o/ /sdom pa yang ji ltar bla ma las blangs pa bzhin du bsrung ba la 'bad par bya'o/ /de mi nyams par bsrung ba'i cho ga'o/ /de ltar theg pa chen po'i snod du rung ba de theg pa chen po'i
<p>185a.7</p>gdams ngag mnyan nas/ theg pa thun mong gi chos dang / thun mong ma yin pa'i chos kyi spang bya la sogs pa'i mtshan nyid thams cad shes par bya ste/ mtshan nyid ma shes par ni bsgrub par mi nus te/ dmus long gis mar la sogs pa bzhin no/ /de bas na thos pa'i shes rab
<p>185b</p>
<p>185b.1</p>sngon du song bas mtshan nyid shes par bya'o/ /mtshan nyid yongs su shes par bya ba'i cho ga'o/ /de ltar snod du rung zhing mtshan nyid shes par byas pa des sems sbyang ba'i phyir ting nge 'dzin bskyed par bya ste/ thos pa tsam gyis 'grub par mi 'gyur ro/ /de bas na bsgom pa'i shes rab kyis
<p>185b.2</p>sems sbyang bar bya'o/ /de yang yan lag rnam pa lnga ste/ rigs dang ldan pa'i gang zag gis lam rgyud la bskyed pa dang / de yi yul dang / spang bar bya ba dang / spang ba'i thabs dang / spangs pa'i 'bras bu'o/ /lam rgyud la bskyed pa la yang lam gyi grogs zhi gnas dang / /lhag
<p>185b.3</p>mthong la bslab pa dang / /de nas lam dngos te thabs dang shes rab la bslab pa'o/ /de la zhi gnas ni dngos po gang yang rung ba cig la nges par bya ste/ sems kyi rgyun gyi skad cig ma de nyid du yang dang yang gtad par bya'o/ /gang gi yul de la sems gnas par gyur pa de'i tshe/ zhi gnas
<p>185b.4</p>rdzogs pa yin par shes par bya'o/ /lhag mthong ni zhi gnas kyi 'bras bu yin te/ don de nyid la dpyod pa'o/ /lhag mthong gi 'bras bu ni zung du 'brel ba ste/ yul gang la yang mi gnas pas yul de nyid bye brag tu mthong la/ de nyid kyi tshe sems rtse gcig tu gyur pas dmigs pa du ma
<p>185b.5</p>la rgyug pa rab tu zhi bar gnas pa'o/ /gal te rnal 'byor pa de 'dod chags la sogs pas sems g.yeng bar gyur na 'dod chags kyi gnyen por ni mi sdug pa ste/ mi gtsang ba la sogs pa sgom pa'o/ /de bzhin du zhe sdang gi gnyen por ni byams pa'o/ /gti mug gi gnyen por ni
<p>185b.6</p>rten cing 'brel par 'byung ba'o/ /nga rgyal gyi gnyen por ni khams kyi rab tu dbye ba'o/ /bying ba'i gnyen por snang ba'i 'du shes dang / sangs rgyas la sogs pa'i yon tan yid la byed pa'o/ /rgod pa'i gnyen por ni mi rtag pa yid la byed pas sngon dgod pa dang rtse zhing dga' ba rjes su dran
<p>185b.7</p>pa de yang zhi bar bya'o/ /sems der mi dga' bar gyur pa'i tshe ni mi dga' ba'i skyon bsam zhing ting nge 'dzin gyi yon tan la bsams pas de yang zhi bar bya'o/ /bying rgod la sogs pa dang bral nas sems cha mnyam par 'jug cing gnas par gyur pa'i tshe/ /bsgrims pa glod la
<p>186a</p>
<p>186a.1</p>btang snyoms su bya ste/ sems mnyam par 'jug pa la bsgrims par byas na g.yeng bar 'gyur ro/ /de ltar zhi gnas dang lhag mthong la slob pa'i gang zag des gong nas gong du gyur pa'i las ni mtshan ma med pa'i zhi gnas so sor rtog pa'i shes rab las mtshan ma
<p>186a.2</p>med pa'i lhag mthong rnam par mi rtog pa'i ye shes skye bar 'gyur ro/ /de yang lam dngos te thabs dang shes rab bsgoms pas so/ /bsgom pa yang rnam par dbye bas lnga ste/ tshogs kyi lam dang / sbyor ba'i lam dang / mthong ba'i lam dang / sgom pa'i lam sa gnyis pa nas
<p>186a.3</p>bdun pa dang / brgyad pa nas bcu pa ste/ mos pas spyod pa'i sa gsum mo/ /'dir mos pa zhes bya ba'i sgra ni/ bdag dang gzhan gyi don la mos pa dang / brtson pa che thang du byed pas mos pa ste/ sbyor ba'i lam ni ma yin par dgongs so/ /khyad par gyi lam ste/ rdo rje lta bu'i
<p>186a.4</p>ting nge 'dzin te/ /de la thabs ni sbyin pa la sogs pa'i pha rol tu phyin pa gzhan rnams dang / tshad med pa dang / dge ba'i chos thams cad do/ /shes rab ni thabs de phyin ci ma log par byed pa ste/ chos thams cad skye ba med pa stong pa nyid kyi rang bzhin shes pa'o/ /de la tshogs
<p>186a.5</p>kyi lam thar pa'i cha dang mthun pa'i skabs su/ lus dran pa nye bar gzhag pa dang / de bzhin du tshor ba dang / sems dang chos dran pa nye bar gzhag pa bzhi bsgom pa ste/ dran pa nye bar gzhag pa bzhi dang / mi dge ba'i chos thams cad skyes pa med par byas pa dang / ma skyes pa mi
<p>186a.6</p>skyed pa dang / dge ba'i chos ma skyes pa rnams bskyed par bya ba dang / skyes pa rnams 'phel bar bya ste/ yang dag par spongs ba bzhi dang / 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dang / de bzhin du brtson 'grus dang / sems dang dpyod pa'i ting
<p>186a.7</p>nge 'dzin spong ba'i 'du byed dang ldan pa'i rdzu 'phrul gyi rkang pa bzhi bsgom par bya'o/ /de nas sbyor ba'i lam nges par 'byed pa'i skabs su dbang po lnga dang / stobs lnga ste/ de yang drod dang rtse mo'i dus su dad pa dang / brtson 'grus dang / dran pa dang / ting nge 'dzin dang / shes rab
<p>186b</p>
<p>186b.1</p>kyi dbang po ste lnga'o/ /de'i 'og tu bzod pa dang / chos kyi mchog gi dus su dad pa la sogs pa de nyid stobs dang ldan par 'gyur ba la stobs zhes bya ste/ dad pa'i stobs la sogs pa bsgom par bya'o/ /de'i 'og tu mthong ba'i lam ste/ byang chub kyi yan lag gis phye ba'o/ /de yang
<p>186b.2</p>dran pa yang dag byang chub kyi yan lag dang / de bzhin du chos rnam par 'byed pa dang / brtson 'grus dang / dga' ba dang / shin tu sbyangs pa dang / ting nge 'dzin dang / btang snyoms yang dag byang chub kyi yan lag ste/ de la sdug bsngal gyi bden pa dang / kun 'byung gi bden pa
<p>186b.3</p>dang / 'gog pa'i bden pa dang / lam gyi bden pa ste/ bden pa rnam pa bzhi chos bcu drug tu dmigs pa med par bsgoms pas shes bzod bcu drug tu rtogs nas mthong ba'i lam thob pa'o/ /de'i 'og tu bsgom pa'i lam ste/ lam gyi yan lag rnams so/ /de yang yang
<p>186b.4</p>dag pa'i lta ba dang / de bzhin du yang dag pa'i rtog pa dang / ngag dang las kyi mtha' dang / 'tsho ba dang rtsol ba dang dran pa dang yang dag pa'i ting nge 'dzin te/ bsgom pa'i lam sa gnyis nas bcu pa'i bar du rtogs pa'o/ /de dag kyang kun rdzob sgyu ma tsam du spyod pa ni thabs so/ /don dam
<p>186b.5</p>par de dag kyang rang bzhin med par bsgom pa ni shes rab po/ /de bar chad med pa'i lam rdo rje lta bu'i ting nge 'dzin zhes kyang bya/ ming gi rnam grangs gzhan yang kun du bzang po zhes bya ba la sogs pa skyed par byed pa'o/ /lam zhes bya ba'i ngo bo ni yid kyi rnam par shes pa
<p>186b.6</p>sems las byung ba dang bcas pa ste/ de yang shes rab la sogs pa'o/ /'phags pa thams cad gshegs pa'am/ yang na 'phags pa'i sar phyin par byed pa'i phyir lam zhes bya'o/ /de la dran pa nye bar gzhag pa ni shes rab kyi rang bzhin no/ /'di dag gis dran pa nye bar gnas pas dran pa nye
<p>186b.7</p>bar gzhag pa'o/ /yang dag par spong ba ni brtson 'grus kyi rang bzhin no/ /mi mthun pa'i phyogs yang dag par spong ba ste/ 'dis nang gi sems yang dag par 'jog pas na yang dag par spong ba ste/ spang bya'i ming spong byed la'o/ /rdzu 'phrul gyi rkang pa
<p>187a</p>
<p>187a.1</p>ni ting nge 'dzin gyi rang bzhin no/ /rdzu 'phrul gyi rgyur gyur pas rdzu 'phrul gyi rkang pa ste/ mngon par shes pa la sogs pa'i rgyu zhes bya'o/ /nges par 'byed pa'i cha dang mthun pa rnams ni ting nge 'dzin dang shes rab mtshungs par ldan pa'i rang bzhin no/ /thar pa'i cha dang
<p>187a.2</p>mthun pa'i dge ba'i rtsa ba bskyed pa la dbang byed pas dbang po'o/ /mi mthun pa'i phyogs bsrabs pa'i phyir de dag nyid stobs so/ /de la mi mthun pa'i phyogs ni ma dad pa dang / le lo dang / brjed ngas pa dang / rnam par g.yeng ba dang / shes bzhin med pa rnams so/ /dbang po'i
<p>187a.3</p>skabs ni ma bsrabs pas 'dre'o/ /'di ni 'dre ba med pa'o/ /de yang dad pa la sogs pa ni gsum ste/ chung ngu dang / 'bring po dang / chen po'o/ /de yang chung ngu ni drod kyi gnas skabs so/ /'bring po'i rtse mo'i dus so/ /chen po yang bzhir dbye ste/ chung ngu dang / 'bring po dang / 
<p>187a.4</p>chen po'i bzod pa chung ngu dang / 'bring dang / chen po dang / go rims su sbyar ro/ /shin tu yang chen po ni 'jig rten chos kyi mchog go/ /de la dro bar gyur pa ni/ dper na gtsub shing gtsubs pa las thog mar me'i mtshan ma dro ba 'byung ngo / /de bzhin du 'phags pa'i me lta bu skye ba'i dang
<p>187a.5</p>po yin pas dro ba zhes bya ste/ dpe'i sgo nas so/ /dge ba'i rtsa brgya chen po g.yo ba'i rtse mor phyin pas rtse mo'o/ /bden pa'i don la bzod pas bzod pa'o/ /zag pa dang bcas pas 'jig rten no/ /zag pa dang bcas pa gzhan pas mchog tu gyur pas mchog ste/ de ma thag tu mthong ba'i
<p>187a.6</p>lam skye bas so/ /mthong ba'i lam ni ma dmigs pa'i ting nge 'dzin la sogs pa byang chub kyi yan lag dang mtshungs pa nyid rang bzhin te/ de yang rnam par grol ba ni byang chub po/ /chos rnam par 'byed pa ni byang chub kyi yan lag ste/ bar chad med pa'i lam du gtogs pa'o/ /dran pa la
<p>187a.7</p>sogs pa drug ni byang chub dang mthun pa'i phyir byang chub kyi yan lag go/ /de la dran pa ni gnas kyi yan lag chos rnam par 'byed pa ni rang bzhin gyi yan lag /brtson 'grus ni nges par 'byung ba'i yan lag /dga' ba ni phan yon gyi yan lag /shin tu sbyangs pa ni nyon mongs pa med
<p>187b</p>
<p>187b.1</p>pa'i gzhi'i yan lag /ting nge 'dzin ni nyon mongs pa med pa'i gnas kyi yan lag /btang snyoms ni nyon mongs pa med pa'i ngo bo'i yan lag ste/ go rims bzhin du ste/ dmigs pa de las mi g.yeng ba'i phyir dang / byang chub ni shes pa rnam par grol ba'i ngo bo nyid yin pa'i phyir dang / so
<p>187b.2</p>so'i skye bo'i sa las 'da' ba'i phyir dang / lus dang sems la phan 'dogs pa'i phyir dang / kun nas nyon mongs pa'i gzhi'i gnyen por gyur pa'i phyir dang / sems mnyam par bzhag na yang dag pa ji lta ba bzhin shes pa nyon mongs pa spong ba'i phyir dang / bying ba dang rgod pa'i gnyen po
<p>187b.3</p>ste/ sems mnyam pa dang / rnal du 'jug pa dang / lhun gyis grub pa'i phyir ro/ /de la mthong ba'i lam skad cig ma bcu drug ste/ yon tan gyi sgo nas so/ /skad cig ma bzhi ste chos tsam gyis so/ /skad cig ma gcig ste ngo bo nyid kyi sgo nas so/ /de la skad cig ma bcu drug ni/ 
<p>187b.4</p>sdug bsngal dang / kun 'byung dang / 'gog pa dang lam rnams la chos shes pa'i bzod pa dang / chos shes pa dang / rjes su shes pa'i bzod pa dang / rjes su chos shes pa ste/ bzhi bzhir byas pas bcu drug go/ /de yang sdug bsngal gyi chos ni mi rtag pa la sogs pa'o/ kun
<p>187b.5</p>'byung gi chos ni rgyu la sogs pa'o/ /'gog pa ni zhi ba la sogs pa'o/ /lam ni rigs pa la sogs pa ste/ de dag la rtag pa dang / mi rtag pa dang / sdug bsngal ba dang / sdug bsngal yang ma yin pa dang / stong pa dang / mi stong pa dang / bdag dang bdag med pa mi dmigs pa dang / 
<p>187b.6</p>de bzhin du kun 'byung ba dang / kun 'byung ba ma yin pa la sogs pa mi dmigs pa'i rnam par shes shing bzod pas so/ /chos shes pa ni bdag gis spang bya spangs nas thob bya thob snyam ste/ rnam par grol ba mngon du byed pa'o/ /rjes kyi bzod shes gnyis kyis ni ji ltar na yul mi
<p>187b.7</p>dmigs pa bzhin du/ de la mi dmigs pa'i shes pa yang de bzhin du shes shing bzod pa dang / shes pa de nges par 'dzin pa ste/ bden par rtogs pa'o/ /mdor na dang po gnyis ni yul la dmigs pa'i sgo nas yul mi dmigs pa'i rnam par mthong ba dang de nges par 'dzin pa'o/ /
<p>188a</p>
<p>188a.1</p>rjes kyi gnyis kyis ni yul ji lta ba'i rjes su yul can yang de bzhin du rtogs pa dang / de nges par 'dzin pa'o/ /mthong ba'i lam skad cig ma bzhi ni/ dag pa dang / dag pa brtan pa dang / grol ba dang / grol ba 'dzin pa ste/ shes bzod bzhi dang go rims bzhin no/ /gcig
<p>188a.2</p>ni chos kyi mchog gi skad cig ma gcig la mthong ba'i lam mngon du gyur pa'o/ /spyir sbyor ba dang / mnyam par gzhag pa dang / rjes kyi shes pa'am/ ye shes zhes gsum du shes par bya'o/ /sngon du de kho na nyid ma mthong ba gzod mthong bas so/ /nges par 'byed pa'i gnas
<p>188a.3</p>skabs na ni dar las chod pa lta bur bden pa rnams rtogs so/ /mthong ba'i lam gyis ni de bsal ba lta bur rtogs so/ /bsgom pa'i lam gyis ni mi dmigs pa'i ting nge 'dzin yang dag pa'i lta ba la sogs pa dang mtshungs par bcas pa'o/ /bsgom pa'i lam chung ngu dang / 
<p>188a.4</p>'bring po dang chen po'i dbye bas rnam pa dgu'o/ /de yang yang dag pa'i lta bas ni mthong ba'i lam gyis rtogs pa'i don bdag gis 'di lta bu rtogs so zhes dpyod cing / mthong ba'i lam la lta bas yang dag par lta ba'o/ /yang dag pa'i rtog pa ni ji ltar rtogs pa bzhin du rnam par
<p>188a.5</p>'jog pa ste/ yang dag pa'i ngag kun nas slong bas gzhan la rtogs pa'i don de nyid ston pa'o/ /las kyi mtha' la sogs pas ni srog gi phyir yang bya ba ma yin pa mi byed pas/ tshul khrims rnam par dag pa dang / gos la sogs pa rigs pa dang / tshod zin par tshol ba dang / 
<p>188a.6</p>mi mthun pa'i gnyen por lam bsgom pa dang / dran pa shin tu nye bar gnas pa dang / bying rgod med pa dang / mngon par shes pa la sogs pa yon tan gyi rang bzhin gyi mi mthun pa'i phyogs spang ba ste/ go rims bzhin no/ /mthong ba'i don nyid gong nas gong du bsgom pa'o/ /khyad
<p>188a.7</p>par gyi lam ni spyir kun du yang brtsi bar bya ste/ de yang sbyor ba'i lam dang bar chad med pa'i lam dang / khyad par gyi lam ste bzhi'o/ /de la gang gis nyon mongs pa spang bar sbyor ba dang / spang ba la bar chad med pa dang / spangs nas rnam par grol ba mngon du byed pa dang / de nyid
<p>188b</p>
<p>188b.1</p>sngon pas khyad par du gyur pa yin pa ste go rims bzhin no/ /'on kyang 'di ni rdo rje lta bu'i ting nge 'dzin gyi skabs mos pas spyod pa'i sa bzhi pa dang sbyar bar bya'o/ /yul ni rnam pa gnyis te/ 'jug pa'i yul dang / dmigs pa'i yul lo/ /de la 'jug pa'i yul ni ston pa'i byung
<p>188b.2</p>tshul la spyod pa'o/ /dmigs pa'i yul yang rnam pa gnyis te/ thun mong ste bden pa bzhi dang / thun mong ma yin pa ni gnyis te/ mtshan ma can dang / de bzhin nyid kyi ngo bo'o/ /spang bar bya ba ni/ nyon mongs pa can ma yin pa'i mi shes pa dang / nyon mongs pa mang ba'o/ /
<p>188b.3</p>de yang sngar ni spang bya chen po la sogs pa gnyen po chung ngu la sogs pas rim pa bzhin du spangs nas/ tha mar rdo rje lta bu'i ting nge 'dzin gyis phra mo'i yang phra mo spang ba ste ming gi dbye ba med do/ /gnyis pa ni ming gi dbye ba yang yod la/ gnas skabs kyis spang bar bya ba yang yod
<p>188b.4</p>de/ de yang dran pa nye bar gzhag pas ni log par lta ba ste/ gtsang ba dang / rtag pa dang yod pa ste/ bdag dang bde bar lta ba la sogs pa spang ngo / /yang dag par spang bas le lo spang ngo / /rdzu 'phrul gyi rkang pas ni nyes pa lnga spong ste/ le lo dang / brjed ngas pa dang / bying rgod
<p>188b.5</p>dang / skyon byung ba'i tshe mngon par 'du mi byed pa dang / skyon med pa'i tshe mngon par 'du byed pa ste/ skyon ni bying rgod gnyis so/ /de spong ba'i gnyen po ni brgyad de/ le lo'i gnyen po ni brtson 'grus so/ /de'i gnas ni 'dun pa'o/ /'dun pa'i rgyu ni dad pa'o/ /brtson 'grus kyi
<p>188b.6</p>'bras bu ni shin tu sbyangs pa ste/ yid ches pas ni 'dod pa skye la/ 'dod pas ni brtson 'grus brtsams la/ brtson 'grus kyis ting nge 'dzin khyad par can brtsams pas ni/ lus dang sems gnyis las su rung ba ste/ de ltar bzhi'o/ /dran pa ni brjed ngas pa'o/ /shes
<p>188b.7</p>bzhin ni bying rgod kyi'o/ /sems pa ni 'du mi byed pa'i'o/ /btang snyoms ni 'du byed pa'i'o/ /de yang dran pa nye bar gnas pas shes bzhin dang ldan la/ de sems mngon par 'du byed cing nyes pa med nas btang snyoms su gnas pa ste go rims bzhin no/ /dbang po dang
<p>189a</p>
<p>189a.1</p>stobs kyis ni ma dad pa la sogs pa lnga'o/ /mthong ba'i lam la sdug bsngal ba dang / kun 'byung dang / 'gog pa dang / lam gyi bden pas 'dod khams na spang bya bcu bcu yod pas bzhi bcu'o/ /de bzhin khams gong ma gnyis na/ khong khro ba med pas
<p>189a.2</p>dgu dgu ste bdun cu rtsa gnyis te spyir brgya rtsa bcu gnyis spong ngo / /bsgom pa'i lam gyis ni 'dod khams na 'jig tshogs la lta ba dang / mthar 'dzin par lta ba lhan cig skyes pa dang / 'dod chags dang / khong khro ba dang / nga rgyal dang / ma rig pa dang drug spong ngo / /de ltar
<p>189a.3</p>khams gong ma gnyis na khong khro ma gtogs pa lnga lnga ste bcu spong ngo / /de ltar mdor bsdu na bsgom pas spang bar bya ba ni nyon mongs pa bcu drug go/ /spang ba'i thabs ni gong du bstan pa'i lam des rim pa bzhin du spong ste/ lhan cig tu mi gnas pa'i 'gal ba snang ba dang mun
<p>189a.4</p>pa'i tshul du gnyen po chung dus spang bya chen po spong zhing / gnyen po chen pos spang bya chung ngu spang ba'o/ /spangs pa'i 'bras bu ni/ de ltar rdo rje lta bu'i ting nge 'dzin gyis bag chags cha phra mo spangs pa'i skad cig ma gnyis pa la ni sangs rgyas zhes bya'o/ /de nas skad cig
<p>189a.5</p>ma gsum pa la yang dag par rdzogs pa'i sangs rgyas zhes bya ste/ chos kyi sku yon tan thams cad ni rdzogs pa nus pa thams cad dang ldan par 'gyur ro/ /de las sngon gyi smon lam dang thugs rjes gzugs sku rnam pa gnyis su byung / de yang 'og min gyi gnas stug po
<p>189a.6</p>bkod pa'i zhing khams na/ longs spyod rdzogs pa'i sku bstan pa dang / sprul pa'i sku ci la cis 'dul ba bzhin du rnam pa sna tshogs pa'i sku bstan pa ste/ de la snga ma ni 'khor nye ba la dgongs pa'o/ /phyi ma ni ring ba la dgongs pa'o/ /spyod pa dag par bya ba ni gnyis te/ 'gro ba
<p>189a.7</p>la sogs pa'i dus su dran pa bzhin du 'gro ba la sogs pa dang / gnas skabs su bya ba'i cho ga la phyag 'tshal ba la sogs pa dang / bskor ba bya ba dang / maN+Dal la sogs pa bya ba'o/ /theg pa chen po lam gyi rim pa las/ pha rol tu phyin pa'i lam gyi rim pa'i le'ur phye ba ste dang
<p>189b</p>
<p>189b.1</p>po'o// //pha rol phyin pa'i theg pa yi/ /lam gyi rim pa bstan byas nas/ /gsang sngags theg pa'i lam gyi ni/ /rim pa yang dag bshad par bya/ /de la theg chen gsang sngags ni/ /khyad par gyur phyir khyad par te/ /thabs mang dka' ba med pa dang / /dbang po rnon po mchog
<p>189b.2</p>gyur dang / /don gcig phyir na'ang ma rmongs pas/ /sngags kyi bstan bcos khyad par 'phags/ /de phyir dam tshig sogs ldan gzhug /dam tshig mi ldan spang bar bya/ /dam tshig dang ldan bzlog pa ni/ /mkha' 'gro ma yis 'tshe ba dang / /dus ma yin par 'chi ba dang / /shi nas
<p>189b.3</p>dmyal bar 'gro ba'o/ /dam tshig mi ldan bcug pa yang / /tshul de nyid du shes par bya/ /theg chen sngags kyi spyod pa la/ /skyon 'dogs smod par byed pa ni/ /mkha' 'gro ma yis myur du gsod/ /de nas dmyal bar skye bar 'gyur/ /de bas zab mo'i spyod pa la/ /skyon 'dogs smod pa
<p>189b.4</p>spang bya ste/ /skal pa dang ldan gang zag gis/ /bla ma dam par gyur pa la/ /sems bskyed sdom blang dbang nod cing / /de nyid bsrung dang mtshan nyid shes/ /sems sbyang spyod pa dag pa dang / /cho ga lnga yi mtshan nyid de/ /theg pa dman la'ang yod pa ste/ /skabs ma yin pas 'di mi
<p>189b.5</p>brjod/ /bsdus pa'i tshigs su bcad pa'o/ /da ni de nyid rgyas par bstan par bya ste/ /de yang dang por skal ba dang ldan pa'i gang zag gis/ bla ma dam pa theg pa mtha' dag gi grub pa'i mtha' la ma rmongs shing / rgyud kyi dgongs pa shes pa dang / /dkyil 'khor gyi cho ga la sogs
<p>189b.6</p>pa la mkhas shing / snying rje chen po dang ldan pa bla ma'i bka' thob pa la tshogs kyi dga' ston bya ste/ yon phul nas gsol ba gdab par bya'o/ /de ltar gsol ba btab pa dang / bla mas kyang bsnyen pa dang / sa'i cho ga dang / lhag par gnas pa'i cho ga dang / dkyil 'khor gyi cho ga
<p>189b.7</p>rgyas pa dang / 'jug pa dang / dbang bskur ba dang / yon blang bar bya'o/ /de nas srung ba la 'bad par bya ste/ bsrungs pa'i yon tan dang / ma bsrungs pa'i skyon ni gzhan las gsal bas bdag gis brjod do/ /de ltar snod du rung ba dang / bla ma dam pa las sngags kyi mtshan nyid shes
<p>190a</p>
<p>190a.1</p>par bya'o/ /de shes nas sems sbyang bar bya ste/ sems ma sbyangs par ni byang chub mi 'grub la/ de ma grub par ni gzhan gyi don mi 'grub pas sems sbyang bar bya'o/ /de yang yan lag rnam pa lnga ste/ lam rgyud la bskyed pa dang / de'i yul dang / spang bar bya ba
<p>190a.2</p>dang / spang ba'i thabs dang / spangs pa'i 'bras bu'o/ /de la lam la rnam pa gsum ste/ /lam dngos dang / de'i grogs dang / nye ba'i grogs so/ /de la lam dngos ni bya ba'i rgyud dang / spyod pa'i rgyud dang / rnal 'byor gyi rgyud kyis ni mtshan ma dang bcas pa'i sgrub pa'i thabs
<p>190a.3</p>dang mtshan ma med pa'i sgrub pa'i thabs zhes bya bar gsungs so/ /rnal 'byor chen pos ni bskyed pa'i rim pa dang / rdzogs pa'i rim pa zhes bya ste/ de nyid ni lam mo/ /grogs ni lnga ste/ bdag dang gzhan gyi bar chad nye bar zhi bar bya ba'i phyir gtor ma'i cho ga dang / lha tshim zhing
<p>190a.4</p>bgegs la sogs pa zhi bar bya ba la sogs pa'i phyir sbyin sreg gi cho ga dang / dngos grub myur zhing lha la sogs pa khyad par du bya ba'i phyir rab gnas kyi cho ga dang / bsod nams khyad par can bsags pa'i phyir tsha tsha'i cho ga dang / bag chags sbyang ba dang / dbang bskur ba'i phyir bum
<p>190a.5</p>pa'i cho ga bya'o/ /nye ba'i grogs kyang lnga ste/ sgrub pa'i gnas dang / shis pa'i dus dang / mtshan dang ldan pa'i grogs dang / gzhung dang mthun pa'i rdzas dang / chos dang mthun pa'i 'tsho ba'i yo byad dang lnga'o/ /rdzas la gsum ste/ mchod rdzas dang / sngags rdzas dang / sgrub
<p>190a.6</p>rdzas so/ /yul ni rnam pa gnyis te/ 'jug pa'i yul dang / dmigs pa'i yul lo/ /de la 'jug pa'i yul ni pha rol tu phyin pa dang mthun no/ /dmigs pa'i yul ni rnam pa gnyis te/ yi ge la sogs pa mtshan ma can dang / mtshan ma med pa ste/ stong pa nyid kyi rang
<p>190a.7</p>bzhin la dmigs pa med pa'i tshul gyis dmigs pa'o/ /spang bar bya ba ni rnam pa gnyis te/ ngan rtog dang / bzang rtog go/ /spang ba'i thabs ni ngan rtog ni bzang rtog gis spong la/ bzang rtog ni mi rtog pas spang bar bya'o/ /spangs pa'i 'bras bu ni gnyis te/ thun mong dang / thun
<p>190b</p>
<p>190b.1</p>mong ma yin pa'o/ /de la thun mong ba ni mngon par shes pa la sogs so/ /thun mong ma yin pa la gnyis te/ mthar thug ste sku gsum dang mthar thug ma yin pa ste/ phyag rgya chen po'i dngos grub ste/ mthong ba'i lam skyes pa'o/ /spyod pa ni gnyis te/ 'gro ba la sogs pa'i dus su lha'i
<p>190b.2</p>rnam par bya ba dang / gnas skabs su bya ba'o/ /lha'i rnam par bya ba la yang lhag pa'i lha'am/ rigs gsum mam/ lnga'am/ gzugs kyi rdo rje ma la sogs par bya ba'o/ /gnas skabs su bya ba ni/ khrus byas nas phyag 'tshal ba la sogs pa dang / bskor ba dang / maN+Dal
<p>190b.3</p>dbul ba dang / yi dam bklags pa la sogs pa bya ba'o/ /de ltar rgyas par bshad nas shin tu rgyas par bya ba'i phyir/ cho ga'i rim pa dang / don gyi rim pa dang / dgos pa'i rim pa dang / ngo bo dang / nges tshig dang / dbye ba la sogs pa bshad par bya ste/ de yang dang por
<p>190b.4</p>bla ma dam pa las sdom pa la sogs pa thob pa des bsrung ba la 'bad cing / gdams ngag mnyan par bya'o/ /de nas gnas yid du 'ong bar grogs chos dang mthun pa'am/ bdag nyid gcig pu dus tshigs bzang po la 'dug la/ gtor ma bya ba dang / sAts+tsha gdab pa dang / sbyin sreg dang / 
<p>190b.5</p>yi dam bklag par yang bya'o/ /de nas khrus byas nas/ maN+Dal byas la me tog bkram nas srung ba'i 'khor lo bsgom par bya'o/ /de nas snying rje bsgom par bya'o/ /sems can thams cad sdug bsngal dang bral bar 'dod pa'o/ /de nas byams pa ste/ sems can thams cad bde ba
<p>190b.6</p>dang ldan par 'dod pa'o/ /de nas dga' ba ste/ bdag gis byang chub chen po thob par byas la/ sems can gyi don bya'o zhes spro bar bya'o/ /de nas btang snyoms te/ de gsum mi dmigs par bsgom pa'o/ /de yang snying rje ni rtsa ba lta bu'o/ /byams pa ni sdong bu lta bu'o/ /dga' ba
<p>190b.7</p>ni yal ga lta bu'o/ /tshogs gnyis ni lo ma lta bu'o/ /rnal 'byor gzhan rnams ni me tog lta bu'o/ /rnal 'byor pa rgyud yongs su smin pa ni 'bras bu lta bu ste/ rtsa ba med par sdong bu la sogs pa mi 'byung ba dang 'dra bar snying rje med par byams pa la sogs pa mi 'byung ngo / /de nas lha dang
<p>191a</p>
<p>191a.1</p>bla ma sprul pa la phyag 'tshal ba la sogs pa bya ste/ bsod nams kyi tshogs so/ /de nas stong pa nyid kyi sngags brjod pa'i sgo nas stong pa nyid kyi rang bzhin mngon du bya ba ste/ ye shes kyi tshogs so/ /de nas so so'i gzhung bzhin du bdag dam tshig sems dpar bskyed
<p>191a.2</p>pa dang / mdun du dam tshig sems dpa' sprul pa dang / ye shes sems dpa' spyan drangs pa la sogs pa byas nas/ mchod pa dang bstod pa byas la/ yi ge'am/ phyag mtshan nam/ sku'am thig le'am/ phra mo'am/ spro bsdu la sogs pa la dmigs nas bsgom par bya'o/ /
<p>191a.3</p>skyo bar gyur na ngag gis bzlas pa bya'o/ /shin tu skyo bar gyur na lha mo la sogs pas mchod pa la sogs pa byas nas spyan drangs pa rnams gshegs su gsol bar bya'o/ /sprul pa rnams ni bsdu bar bya'o/ /yang na bdag nyid lhar bskyed la 'khor gyi dkyil 'khor sprul nas
<p>191a.4</p>mar me'i 'od gyes pa'i tshul du gnyis su byas la/ gcig dkyil 'khor gyi gtso bor snang la/ gcig las kyi lhar byas la mchod pa la sogs pa de bzhin du thams cad bya'o/ /yang na bdag lhar byas nas ye shes sems dpa' spyan drang ba la sogs pa bdag nyid la byas la/ 
<p>191a.5</p>bdag gi snying ga nas lha mo sprul pa'am/ 'khor gyi lha mos bdag la mchod bstod byas nas/ yang bdag gi snying ga'am/ sku la bsdus la gong du bstan pa ltar bya'o/ /bzlas pa'i dus su thabs ni/ mgal me bskor ba lta bu'am/ thag mdung 'phen pa lta bu'am/ sgo'i
<p>191a.6</p>chun po lta bu'am/ thi gu bsgril ba lta bu'am/ lcags sgrog sbrel ba lta bu bya ste/ skabs kyi stobs kyis shes par bya'o/ /de ltar bsgoms pa las mtshan ma brtan po 'byung bar 'gyur ro/ /mtshan ma thob nas mtshan ma med pa bsgom par bya'o/ /mtshan ma med pa mngon
<p>191a.7</p>du gyur pa la ni phyag rgya chen po'i dngos grub ces bya'o/ /de yan chad lam gyi thun mong ste gnyis su med do/ /cho ga'i rim pa'o/ /don gyi rim pa ni de bzhin gshegs pas tshad med pa bsgoms pa dang / tshogs gnyis bsags pa dang / bdud thams cad 'dul ba dang / 
<p>191b</p>
<p>191b.1</p>thams cad la ma chags pa dang / snga phyir byang chub tu sems bskyed pa dang / thos pa'i shes rab dang / bsams pa'i shes rab dang / bsgoms pa'i shes rab mthar phyin pa rnams byin gyis brlabs nas/ go rims bzhin du tshad med pa dang / tshogs gnyis dang / 
<p>191b.2</p>srung ba'i 'khor lo dang / pad+ma dang / zla ba dang / yi ge dang / phyag mtshan dang / skur gyur pa bstan to/ /yang de bzhin gshegs pas tshogs kyi lam dang / sbyor ba'i lam dang / mthong ba'i lam dang / bsgom pa'i lam dang / mi slob pa'i lam dang / gzhan gyi don
<p>191b.3</p>du gzugs rnam pa gnyis byung ba de nyid byin gyis brlabs nas rim pa bzhin du bsod nams kyi tshogs bsags pa dang / ye shes kyi tshogs bsags pa dang / yi ge'am/ zla ba tshes pa'am/ zla ba rgyas pa'am/ yi ge'i 'phro 'du'am/ zla ba'am/ zla ba gnyis pa dang / 
<p>191b.4</p>phyag mtshan dang / sku dag tu bstan to/ /de bzhin gshegs pa'i 'du ba mdzad pa ni spro ba dang / bsdu ba dang / byin gyis brlab par bstan to/ /don gyi rim pa'o/ /dgos pa'i rim pa ni/ dang por de bzhin gshegs pas bden pa gnyis lam bzhir bsgoms shing / tshogs
<p>191b.5</p>bsags pas sku gsum thob pa de bzhin du/ de ltar rnal 'byor pas thun gcig la bsgoms pas kyang tshul de bzhin du snang la/ goms pa las phyis de bzhin du 'grub par 'gyur te/ de bas na thabs khyad par can 'bras bu lam du gyur pa zhes bya'o/ /dgos pa'i rim pa'o/ /
<p>191b.6</p>da ni sngags la sogs pa'i rang gi ngo bo la sogs pa brjod par bya ste/ de la ngo bo ni thams cad kyi mthun par thabs dang shes rab gnyis so/ /gzhan du ni bden pa gnyis kyi ming can no/ /de la thabs ni kun rdzob sgyu ma tsam du snang ba'o/ /shes rab ni don dam par skye ba med pa ste/ 
<p>191b.7</p>stong pa nyid kyi rang bzhin no/ /gzhan dag gi ngo bo la sogs pa brjod pa ni/ don gyi phyogs re tsam gzung ba ste/ bdag gis ni khyab pa spyir btang ba'o/ /nges pa'i tshig ni skyob pa'i phyir na sngags te/ yid skyob par byed pa'i don to/ /dbye na rnam pa gnyis te/ don dam pa'i sngags
<p>192a</p>
<p>192a.1</p>dang / kun rdzob kyi sngags so/ /de la don dam pa'i sngags ni gnyis su med pa'i rang bzhin stong pa chen po'i ye shes dang / de yul du byed pa'i ye shes te/ de nges par rtogs pas 'khor ba las skyob pa'i phyir ro/ /de la ngo bo'i dbang du byas na dbye ba med do/ /yul
<p>192a.2</p>can gyi dbang du dbye ba yod de/ rnal 'byor pa'i shes pa'i dbye bas gzhag go/ /yul can gyi sgo nas dbye na de yang rnam pa gnyis te/ gzungs sngags dang / rig sngags so/ /gzungs la bzhi ste/ bzod pa thob pa'i rgyur gyur pa'i gzungs dang / gsang sngags kyi gzungs dang / 
<p>192a.3</p>chos kyi gzungs dang / don gyi gzungs so/ /de la bzod pa'i gzungs ni/ bskyed pa'i rim pa mthar phyin pa'i rnal 'byor pa'am/ mtshan ma dang bcas pa'i rnal 'byor mthar phyin pas rdzogs pa'i rim pa'am/ mtshan ma med pa'i rnal 'byor gyi skabs su yi ge a la sogs pa
<p>192a.4</p>de dag brjod bya dang / rjod byed rang bzhin med par sems so/ /de ltar des rang bzhin med pa de rtogs pa la ni dga' ba dang / mchog tu dga' ba chen po skyes te gzungs thob pa zhes bya'o/ /dran pa dang shes rab gcig tu byas pas bzod pa 'dzin par byed pas na gzungs zhes bya'o/ /
<p>192a.5</p>gzungs thob pa des de ma thag tu phyag rgya chen po'i ye shes skye ba dang mthun pa'i bzod pa chen po skye ste/ don dam pa'i chos rnams la bzod pas na bzod pa'o/ /bzod pa de skyes nas ring po mi thogs par phyag rgya chen po'i ye shes 'thob par 'gyur ro/ /de bas na gzungs de ni rdzogs
<p>192a.6</p>pa'i rim pa'am/ mtshan ma med pa bsgom pa'i skabs so/ /pha rol tu phyin pa'i gzhung ltar na nges par 'byed pa'i skabs so/ /bskyed pa'i rim pa'am mtshan ma dang bcas pa'i rnal 'byor ni thar pa'i cha dang mthun pa'o/ /gzungs gsum ni phyag rgya chen po thob pa yan chad du 'thob
<p>192a.7</p>pa'o/ /de yang phyag rgya chen po thob pa de yan chad des ting nge 'dzin dang / sngon gyi smon lam gyi stobs bskyed pas gsang sngags kyi tshig de dag gis sems can thams cad kyi nad la sogs pa med par gyur cig ces ting nge 'dzin gyi dbang gi stobs kyis sems can rnams kyi
<p>192b</p>
<p>192b.1</p>yams kyi nad la sogs pa med cing byin gyis brlabs pa ltar 'grub par 'gyur ro/ /de bas na ting nge 'dzin gyi dbang de ltar gyur pas gsang sngags rnams 'dzin par byed pas na gsang sngags kyi gzungs zhes bya'o/ /gsang zhes bya ba ni snod ma yin pa la thabs de gsang ba'i phyir
<p>192b.2</p>ram/ rtogs par dka' ba'i phyir gsang ba'o/ /chos kyi gzungs ni phyag rgya chen po thob pa'am/ pha rol tu phyin pa'i ltar na sa dang po thob pa yan chad kyis sangs rgyas dang byang chub sems dpa' 'am/ mkha' 'gro ma la chos nyan pas sngon ma thos shing mi shes pa'i chos tshad med
<p>192b.3</p>pa grangs med pa dpag tu med pa thos pa tsam gyis mi brjed par 'dzin pa'i dran pa dang / shes rab ni chos kyi gzungs zhes bya'o/ /don gyi gzungs ni de bzhin du gsungs pa'i chos de dag gi don gang dang gang yin pa de dag mi brjed par 'dzin pa'i dran pa dang shes rab ni don gyi gzungs
<p>192b.4</p>so zhes bya'o/ /de la rig sngags ni stong pa chen po'i ye shes des yul du byas shing rtogs pas ma rig pa spong zhing rig pa skyed pa'i phyir rig sngags zhes bya'o/ /yang na stong pa chen po'i ye shes de nyid la gzungs zhes bya ste/ gnod pa'i 'tshe ba thams cad nub pas na mi bzod
<p>192b.5</p>pa med pas bzod pa dang / de rnam par mi rtog pa'i ye shes ma rtogs pa rtog pa can gyi yul ma yin pas gsang ba dang / tshig dang yi ge dang ming du brjod pa thams cad de rtogs pa las byung ba'i phyir chos dang / bzod pa thams cad kyi don shes par bya ba'i don gyi ngo bo de yin pa'i
<p>192b.6</p>phyir don zhes bya'o/ /gzungs ni 'dzin pa'i phyir zhes bya ste/ thams cad mkhyen pa'i sangs rgyas bcom ldan 'das man chad nas/ dmyal ba'i sems can yan chad kun des khyab cing 'dzin pas so/ /yang na dran pa dang shes rab gnyis kyis 'dzin cing mi brjed par bya bas na
<p>192b.7</p>gzungs so/ /de bas na yul de ltar grub pas yul can la yang grub la/ de rtogs pa'i thabs la yang grub pa de ston par byed pa'i tshig la grub ste/ gcig gi ming gcig la btags pa'o/ /kun rdzob kyi sngags ni de thob pa'i thabs te/ de yang sngags kyi gzungs dang / sngags
<p>193a</p>
<p>193a.1</p>kyi ming dang / brda dang / tshig la sogs pa thams cad do/ /rgyud ces bya ba ni 'brel ba'i phyir rgyud de/ de yang gzhi dang / thabs dang / 'bras bu rnam pa gsum 'brel pa'i phyir ro/ /dbye ba rnam pa gnyis te/ tshig gi rgyud dang / don gyi rgyud do/ /tshig ni sgra'o/ /don
<p>193a.2</p>la rnam pa gsum ste/ gzhi'i rgyud dang / thabs kyi rgyud dang / 'bras bu'i rgyud do/ /de la gzhi'i rgyud ni bden pa gnyis kyi rang bzhin du gnas pa'o/ /thabs ni sgrub pa'i rim pa gnyis so/ /'bras bu ni sku gnyis te/ chos kyi sku dang / gzugs kyi sku'o/ /de bas na gzhi la
<p>193a.3</p>brten nas thabs bsgoms/ /'bras bu thob pas na 'brel pa'i phyir rgyud ces de la bya'o/ /bskyed pa ni zla ba la sogs pa bskyed pas na bskyed pa'o/ /gzhan ni rim pa'o/ /rdzogs pa ni stong pa chen po'i ye shes te/ de ni thabs la rdzogs par yod pa'am/ yang na de
<p>193a.4</p>rdzogs pas yon tan rdzogs pa'i phyir rdzogs pa'o/ /gzhan ni rim pa'o/ /ma chags par gtong bas ni gtor ma'o/ /rtog pa la sogs pa sreg cing gang 'dod pa'i don sbyin pas na sbyin sreg go/ /mchod pa'i yul du gyur pas na sAts+tsha'o/ /khyad par du gyur pas na rab tu
<p>193a.5</p>gnas pa'o/ /yon tan thams cad 'dus pas na dgos pa byed pa'i phyir bum pa'o/ /dga' bar byed pas na mchod pa'o/ /yon tan brjod pas na bstod pa'o/ /gtor ma ni gnyis te/ 'byung po spyi'i gtor ma dang / so so'i gtor ma'o/ /sbyin sreg la yang gnyis te/ 
<p>193a.6</p>don dam pa'i sbyin sreg mi rtog pa bsgom pa dang / kun rdzob kyi sbyin sreg go/ /de la rnam pa gnyis te/ nang gi dang phyi'i'o/ /nang gi ni kha thab khung du bsam pa la sogs pa de nyid do/ /phyi'i sbyin sreg la yang gnyis te/ las thams cad pa'i sbyin sreg dang / las so so'i
<p>193a.7</p>sbyin sreg go/ /so so'i sbyin sreg ni mos pa dang / rigs dang / las dang dbang du byas pas ci rigs su brtsi bar bya'o/ /sAts+tsha yang rnam pa gnyis te/ cho ga rgyas pa dang / 'phral du bya ba'o/ /rab tu gnas pa ni rnam pa gsum ste/ de bzhin gshegs pa'i sku'am rten rab gnas
<p>193b</p>
<p>193b.1</p>bya ba dang / glegs bam rab tu gnas par bya ba dang / rdo rje la sogs pa rab tu gnas pa'o/ /bum pa la gnyis te/ gnas skabs su bya ba dang / dkyil 'khor bzhengs pa'i dus su bya ba'o/ /dkyil 'khor byed pa'i dus su ni bum pa gsum ste/ dbang gi bum pa dang / 
<p>193b.2</p>khrus kyi bum pa dang / mchod pa'i bum pa'o/ /spyir bum pa ni mang ste/ phyi'i bum pa dang / nang gi bum pa dang / gsang ba'i bum pa zhes rgyal po in+d+ra b+hU ti la sogs pas bshad pas der shes par bya'o/ /bdag gis mi spro'o/ /mchod pa ni so so'i gzhung gis mi mthun te/ 
<p>193b.3</p>'on kyang rnam pa gsum du 'dus so/ /de yang dngos su bshams pa dang / yongs su gzung ba med pa dang / ting nge 'dzin gyis sprul pa'o/ /de ltar ngo bo la sogs pa bdag gis spyir khyab che bar brjod pa ni/ bla ma'i man ngag bzung zhing rgyud thams cad dang mthun par bya ste/ 
<p>193b.4</p>bdag gis rtogs pa tsam ni ma yin no/ /slob dpon gzhan dag gis gzhan du brjod pa ni don gyi phyogs re tsam blangs nas gsungs te/ 'on kyang bdag gis bla ma'i man ngag brgyud nas brjod pa'i nang du 'dus pas 'gal ba med par shes par bya'o/ /de ltar skal ba dang ldan pa
<p>193b.5</p>rnams kyis shes par byas la 'jug par bya'o/ /de ci'i phyir zhe na/ gang zhig yul gzhan mthong 'dod pas/ /ma grol bar du mthong mi 'gyur/ /de bzhin nad rnams sel ba yang / /sman sogs med par sel mi nus/ /de bzhin bdag gzhan don 'dod pas/ /dngos
<p>193b.6</p>grub rnam gnyis ma thob par/ /don rnams grub par mi 'gyur te/ /de bas dngos grub gnyis la 'bad/ /de rgyu thabs ni rnam pa gnyis/ /de rgyu gdams ngag thob pa'o/ /de rgyu 'jug pa la sogs pa/ /de rgyu snying rje chen po yin/ /gang zhig shes rab snying rje med/ /theg pa
<p>193b.7</p>dman pa spang bar bya/ /shes rab snying rje cha ldan pa/ /theg pa che ste gzung bar bya/ /spyir na theg pa gnyis med do/ /sems dang sems byung khyad par ro/ /gang zhig shes rab snying rje med/ /sdom dang dam tshig la mi gnas/ /'jug dang dbang bskur ma thob la/ /gsang sngags
<p>194a</p>
<p>194a.1</p>brjod par mi bya'o/ /de bzhin dbang bskur med pa dang / /dbang bskur dman de mi gnas pas/ /las rnams mkhas kyang mi bya ste/ /'bras bu med cing bdag la 'tshe/ /de bas sdom gnas dbang thob ni/ /gces par sangs rgyas kun dag dang / /bla ma kun
<p>194a.2</p>gyis mthun par gsungs/ /dad sogs ldan rnams shes par mdzod/ /theg pa chen po'i lam gyi rim pa las sngags kyi lam gyi rim pa bstan pa'i le'ur phye ba ste gnyis pa'o// //bdag gis dad sogs snod ldan phyir/ /theg chen lam rim mdor bsdus byas/ /'di yi
<p>194a.3</p>bsod nams gang yin pas/ /kun gyis byang chub thob par shog /theg pa chen po lam gyi rim pa zhes bya ba slob dpon skal ba bzang po'i rdo rje zhes bya bas mdzad pa rdzogs so// //rgya gar gyi mkhan po ga ya d+ha ra dang / sgra bsgyur gyi lo tsA ba 'brog mi shAkya ye shes kyis
<p>194a.4</p>bsgyur cing zhus te gtan la phab pa'o//[ ]@##/ /rgya gar skad du/ man+ta a ba ta ra/ bod skad du/ gsang sngags la 'jug pa/ 'phags pa 'jam dpal gzhon nur gyur pa la phyag 'tshal lo/ /dngos po'i de nyid rang bzhin 'od gsal mngon mdzad nas/ /gdul
<p>194a.5</p>bya'i dbang gis sku yi cha byad sna tshogs dang / /tshig dang yi ge dag gis de nyi de ston mdzad pa/ /rdo rje mi phyed gsum dngos sku la phyag 'tshal nas/ /rab tu gsang ba blo mchog yul gyur gsang sngags don/ /log par rtogs pa'i dbang gis sgro 'dogs skur 'debs shing / /
<p>194a.6</p>nyon mongs dbang gis sgra bzhin 'jug par byed pa rnams/ /go bar bya phyir mdor bsdus cung zhig bdag gis bris/ /bskal pa chen po rab mang bas/ /bgrod par bya ba'i sa rnams dang / /'og min la sogs zhing dag par/ /bsgom dang bzlas dang mchod stsogs kyis/ /skye ba
<p>194a.7</p>'di 'am gzhan dag la/ /sngags pa myur du 'jug 'gyur ba'i/ /rgyu dang rkyen ni gang dang gang / /bya ba dang bcas byed pa gang / /de yi grub pa gang zhig yin/ /grub pa de yis spyod pa gang / /grub pa'i dus ni nges pa gang / /'bras bu dman 'grub ci lta bu/ /bdag dang lha de'i bdag nyid gang / /
<p>194b</p>
<p>194b.1</p>sngags kyi de nyid ji lta bu/ /lam dang lam min gang dang gang / /gzhi dang yan lag dam tshig dang / /cho ga'i bya ba rnam nges gang / /dper na skyes bu stobs chung ba'am/ /phyugs kyi shing rtas dus ring gis/ /bgrod par bya ba'i gnas der ni/ /rkang mgyogs grub pa'am nyi zlas ni/ /myur ba nyid
<p>194b.2</p>du 'gro bar 'gyur/ /de bzhin pha rol phyin pa'am/ /lam gzhan dag la brten nas ni/ /yun rings 'jug par gyur pa der/ /sngags pas tshe 'dir 'jug pa na/ /mnyam med mthu la brten phyir ro/ /de yang rgyu rkyen phun tshogs kyis/ /rgyu dang lus ngag yid kyi las/ /sngon tshe legs par
<p>194b.3</p>spyad pa yis/ /da ltar rnam par smin pa'i rgyud/ /mtshan dang ldan pa'i lus thob cing / /tshangs dbyangs ka la ping+ka'i ngag /'dod chags zhe sdang gti mug tshogs/ /nyon mongs bsrabs pa'i sems ldan pa'o/ /rkyen yang rnam pa gsum nyid de/ /'jug dang sbyor dang sgrub pa yi/ /spyod pa
<p>194b.4</p>rnam pa gsum nyid do/ /de la 'jug pa'i spyod pa ni/ /sngags la dad pa'i slob ma yis/ /bla ma yon tan ldan pa la/ /dus ring bsnyen pa sngon 'gro bas/ /mnyes nas gsol ba gdab byas la/ /dkyil 'khor 'jug dang dbang bskur zhing / /rang gi 'dod lha gzung ba ste/ /de ni gzhi yi
<p>194b.5</p>rkyen zhes bya/ /de la sbyor ba'i spyod pa ni/ /mthun pa'i gnas stsogs de dang der/ /dang por stong nyid byams stsogs dang / /rang 'dod lha yi cho ga yis/ /thun gsum mam ni thun bzhi ru/ /bsgom dang bzlas dang kha don dang / /gtor ma sbyin pa'am mchod stsogs brtson/ /sdig chen kun las
<p>194b.6</p>grol nas ni/ /bskal pa du mar spyad pa yis/ /byang chub sems dpa' dang mtshungs 'gyur/ /'di ni yongs 'gyur rung ba'i rkyen/ /gnyis pa yin par bstan pa yin/ /de la sgrub pa'i spyod pa ni/ /dper na legs par bkrus pa'i ras/ /kha dog rnams su bsgyur ba na/ /tshigs ni chung
<p>194b.7</p>ste gzab 'os ltar/ /sgrub pa'i spyod pa'am bsgrims dgos kyi/ /ha cang dka' ba'ang ma yin no/ /sbyor ba'i spyod pas rgyud smin pa'i/ /gang zag bsgrub la 'jug pa ni/ /gnas dang grogs dang longs spyod dang / /bsam pa ma yin pa rnams spangs/ /dmigs pa'i don la rtse gcig
<p>195a</p>
<p>195a.1</p>gzhag /'di ni myur du 'phags pa'i rkyen/ /gsum pa yin par bstan pa yin/ /de la 'jug pa'i spyod pa ni/ /dngos grub skye ba zhing dang 'dra/ /de la sbyor ba'i spyod pa ni/ /dngos grub 'byung ba myu gu 'dra/ /de la sgrub pa'i spyod pa ni/ /'bru yi tshogs rnams smin pa bzhin/ /
<p>195a.2</p>de dag kun la'ang gtso bo ni/ /las bzang du mas smin byas pa'i/ /sems ni sa bon 'dra ba'i phyir/ /phul du byung ba'i rgyur rab gnas/ /de ltar rgyu rkyen phun tshogs pa'i/ /sngags pas sa rnams rab gnon cing / /mngon par shes pa lngas rtse la/ /dag pa'i sangs rgyas zhing du 'gro/ /de
<p>195a.3</p>la bya ba dang bcas pa'i/ /byed pa po dang 'dra bar ni/ /rnam pa gsum du shes bya ste/ /brtson 'grus shin tu 'bar ba dang / /sems ni dmigs la rtse gcig dang / /yang dag lta dang ldan pa'o/ /de lta'i bya ba dang ldan pa'i/ /grub pa'i dngos grub gang zhe na/ /lus dang gnas dang
<p>195a.4</p>longs spyod dag /mi las khyad par 'phags pa ste/ /tshe la dbang bsgyur mi khom par/ /skye las gtan du grol ba dang / /sangs rgyas 'byung dang phrad stsogs dang / /'dod yon lnga po shes bzhin du/ /spyod la 'bying bar mi 'gyur dang / /bdag gzhan phan pa bskyed nus pa'o/ /grub pa'i
<p>195a.5</p>spyod pa gang zhe na/ /yul dang dus ni de dang der/ /'byor pa'i bde ba la spyod cing / /de bzhin 'phags pa rnams la yang / /ci nus par ni mchod pa dang / /phan gdags tshar gcod kyis 'dul ba'i/ /sems can rnams la rjes mthun par/ /rdzu 'phrul sna tshogs kyis 'dul zhing / /
<p>195a.6</p>dmyal la sogs par yud tsam la'ang / /bsil dang drod sogs sbyin pa dang / /de bzhin sems can sna tshogs la/ /chos rnams sna tshogs ston pa ste/ /sman gyi ljon shing chen po ltar/ /mthong dang thos dang reg pa dang / /dran pas kun la phan gyur pa'o/ /grub pa'i dus ni gang zhe na/ /rgyu
<p>195a.7</p>dang rkyen ni phun tshogs shing / /rgyun du bzlas dang bsgom pa dang / /rgyal ba sras bcas la dad pa'i/ /dka' thub can gyis dngos grub ni/ /tshe 'di nyid la'ang 'grub par 'gyur/ /rgyu dang ldan yang rkyen 'ga' zhig /ma tshang ba ni tshe gsum gyis/ /stong nyid legs mthong dus med grol/ /
<p>195b</p>
<p>195b.1</p>'bras bu dman pa rnam mang las/ /nyan thos rang rgyal 'grub pa ni/ /tsan+dan shing ni bsil mod kyang / /byug pa'i sbyor bas ma bsten par/ /bud shing sbyor bas bsten na ni/ /shin tu sreg cing gdung bar 'gyur/ /de bzhin gsang sngags sgor spyod pas/ /sems can kun gyi nyon mongs pa'i/ /
<p>195b.2</p>gdung pa zhi byed yin na yang / /snying rje'i lcags kyu dang bral zhing / /mtshan med dgon par zhugs gyur na/ /theg pa dman pas mya ngan 'da'/ /des na 'bras bu dman zhes bya/ /bdag lus sha khrag rus pa dang / /rtsa rgyus spu sogs 'dus pa tsam/ /bdag tu brjod par bya ba yin/ /
<p>195b.3</p>chos dbyings sbyor ba'i gsang sngags dang / /de nyid la ni mos pa'i mthus/ /lha yi gzugs su 'byung ba'i rten/ /khyad par can du gnas pa ni/ /rags pa'i bdag gi de nyid yin/ /gzhan yang rtog pa zhib pa dag /'khor bar mngon par phyogs pa'i sems/ /lus dang gnas
<p>195b.4</p>dang longs spyod dang / /dba' rlabs ldan pa 'di kho na/ /bdag tu brjod pa bzhi ru 'dod/ /de ni gzung 'dzin dang bral zhing / /rang rig 'od gsal dngos gyur pa/ /bdag gi de nyid ces brjod do/ /de la lha yi de nyid ni/ /rang sngags tshes dbyings thugs chud cing / /nam mkha'i ngos
<p>195b.5</p>ltar gyur pa las/ /klu rnams kyi ni byin rlabs kyis/ /mdog dang dbyibs ni tha dad pa'i/ /sprin rnams nam mkhar 'byung ba ltar/ /lha yi sku ru 'byung ba yin/ /rnam thar sgo gsum gyis brtags pas/ /yod med gnyis las 'da' bar 'gyur/ /de la sngags kyi de nyid ni/ /thabs dang
<p>195b.6</p>shes rab tshul gnas lha/ /mi rtog bzhin du der ston cing / /spyan drangs mchod nas gshegs gsol pa'o/ /lam ni spyod pa rnam gsum sogs/ /ji skad gong du sngar bstan pa'o/ /lam ma yin pa 'di lta ste/ /log par 'jug cing tshol ba ste/ /bkag pa'i mi dge bcu spyod
<p>195b.7</p>pa'o/ /dper na mu stegs can 'ga' zhig /'jug pa'i spyod pa'i dus na yang / /bud med bsten pa'i dbang bskur bzhin/ /thog ma med nas der zhen pas/ /sbyor ba'i spyod pa'i dus na yang / /de la 'khyud cing zhen pa yis/ /bsgom dang bzlas sogs byed na yang / /chags pa
<p>196a</p>
<p>196a.1</p>phyir zhing 'phel bar 'gyur/ /sgrub pa'i spyod pa'i dus na yang / /de yi tha snyad la dga' zhing / /tshul bzhin ma yin yid byed pas/ /'dod khams 'da' ba'ang mi nus na/ /rmad byung thob par ga la 'gyur/ /de bzhin zhe sdang gti mug sogs/ /sngon du song bas
<p>196a.2</p>byas pa'i las/ /srog gcod ma byin len pa dang / /brdzun du smra dang phra ma sogs/ /de dag thams cad lam min bstan/ /de la gzhi yi dam tshig ni/ /rnam pa bzhir ni shes bya ste/ /yang dag lta dang ldan pa dang / /dkon mchog gsum po mi spong dang / /byang chub sems dang
<p>196a.3</p>ldan pa dang / /dbang bskur yang dag mi spong ba'o/ /de la yan lag dam tshig ni/ /bzhi po de la brten pa yis/ /thun mong thun mong ma yin pa'i/ /bye brag lhag pa thams cad do/ /cho ga'i bya ba rnam nges ni/ /yang dag lta sogs gsum ldan zhing / /bla ma mnyes byed
<p>196a.4</p>bslab la gus/ /dus gsum lha mchod klog 'don zlos/ /rnam thar sgo gsum la gzhol zhing / /dmigs pa gcig la brtan par bya/ /byang chub sems dpa' rab byung bas/ /rang gi 'dul dang cho ga las/ /ma 'das par ni 'bad pa yis/ /sngags kyi dngos grub
<p>196a.5</p>la reg bya/ /khyim par gyur pa'i sngags pa yis/ /rab tu byung ba'i sngags pa dag /bdag gi slob mar gyur pa na/ /rkang pa bkru dang phyag la sogs/ /nam yang bdag gir mi bya'o/ /rtag tu rab tu byung ba la/ /shAkya'i dbang po ltar 'dzin pas/ /gus pas bsnyen bkur bya ba
<p>196a.6</p>yin/ /sangs rgyas bstan pa rin chen sgron/ /'bar ba'i snod ni dka' thub can/ /ngur smrig 'dzin pa shAkya'i sras/ /dge slong rnams ni yin phyir ro/ /de ltar dgongs pa can gyi gsung / /dgongs bcas dgongs min ji lta bar/ /mdor bsdus bdag gis bris pa las/ /ston
<p>196a.7</p>ka'i zla ba ltar dkar ba'i/ /dge ba cung zhig gang thob des/ /'gro bas ma nor lam rtogs shog /ma nor rgyud kyi don brten nas/ /blo chung rnams phyir bris pa la/ /tshig dang don la 'khrul pa dag /mkhas pa rnams kyis bzod par mdzod/ /gsang sngags la 'jug pa'i rab tu
<p>196b</p>
<p>196b.1</p>byed pa drug cu pa slob dpon dz+nyA na A ka ras mdzad pa rdzogs so// //paN+Di ta dz+nyA na A ka ra nyid dang / lo tsA ba dge slong tshul khrims rgyal bas bsgyur cing zhus te gtan la phab pa'o//[ ]@##/ /rgya gar skad du/ man+t+rA ba ta ra pr-it+tiH/ bod skad du/ gsang
<p>196b.2</p>sngags la 'jug pa'i 'grel pa/ 'phags pa 'jam dpal gzhon nur gyur pa la phyag 'tshal lo/ /nyon mongs shes bya'i sgrib pa dag /bag chags bcas par gtan spangs kyang / /thugs rjes 'gro ba'i don bzhugs pa'i/ /skyob pa rnams la phyag 'tshal nas/ /dgongs
<p>196b.3</p>don zab mo bsdus pa'i don/ /tshig re nas ni dbye bar bya/ /dngos po'i de nyid rang bzhin 'od gsal mngon mdzad nas/ /zhes bya ba la sogs pa la/ dngos po ni gzung ba dang 'dzin pa'i mtshan nyid can rnams so/ /de'i de nyid ni skye ba med pa'o/ /sems rang bzhin gyis 'od gsal
<p>196b.4</p>ba des de nyid mngon sum du mdzad pa ni de'i bdag nyid du gyur pa'o/ /de lta bu mngon sum du mdzad na yang / thugs rje chen pos gdul bya'i dbang gis sku'i cha byad sna tshogs dang / tshig dang yi ge du mas de kho na nyid ji ltar 'os pa ston par mdzad pa'i sku dang / gsung dang / thugs
<p>196b.5</p>rdo rje gsum mi phyed pa'i bdag nyid can gyi sku la phyag 'tshal nas so/ /ci zhig bya zhe na/ rab tu gsang ba blo mchog yul gyur gsang sngags don/ /zhes bya ba la sogs pa smos te/ rab tu gsang ba ni dngos por mngon par zhen pa rnams la'o/ /blo mchog yul gyur zhes bya ba ni
<p>196b.6</p>zab cing rgya che ba la mos pa rnams kyi spyod yul yin pas so/ /gsang sngags don zhes bya ba ni dgongs pa sna tshogs kyis bstan pa'i tshig rnams so/ /log par rtogs pa ni phyin ci log tu bzung ba dang / dam pa ma yin pa'i bla ma'i gdams ngag gi dbang gis sgro 'dogs skur
<p>196b.7</p>pa 'debs shing / 'dod chags la sogs pa nyon mongs pa'i dbang gis sgra ji bzhin 'jug par byed pa rnams phyin ci ma log pa'i don rtogs shing go bar byed pa'i phyir dris pa'i lan gdab pa'i tshul gyis/ rgyud yang dag pa rnams las btus nas cung zad cig tsam bdag gis bri bar
<p>197a</p>
<p>197a.1</p>bya'o zhes bya ba'i don to/ /bskal pa chen po rab mang bas/ /zhes bya ba la sogs pa la pha rol tu phyin pa'i tshul lam/ lam gzhan gyis bskal pa chen po rab tu mang pos bgrod par bya ba'i sa rnams dang / 'og min la sogs pa sangs rgyas kyi zhing yongs su
<p>197a.2</p>dag pa rnams su ji ltar bsgom pa dang / bzlas pa dang / mchod pa la sogs pas bsdus pa dam tshig dang / lha'i nga rgyal la sogs pas/ skye ba 'di'am zhes bya ba tshe 'di la'am/ gzhan dag ces bya ba tshe gsum gyis so/ /sngags pa zhes bya ba ni sgo 'dir zhugs pa'i rnal
<p>197a.3</p>'byor pa'o/ /myur du 'jug pa ni tshe 'di'am/ skye ba 'gas so/ /rgyu dang rkyen ni gang dang gang zhes bya ba ni/ de ltar myur du 'jug pa'i rgyu ni gang yin/ /rkyen ni gang yin zhes dris pa'o/ /de bzhin du 'og ma dag la yang sbyar bar bya ste/ bya ba dang bcas pa'i byed pa po lta bu ni gang
<p>197a.4</p>yin/ de'i grub pa'i dngos grub ni gang zhig yin/ grub pa thob pa'i skyes bu de'i spyod pa ni ji lta bu yin/ 'grub pa'i dus kyi nges pa ni ji tsam gyis yin/ gsang sngags kyi tshul la zhugs pa las/ 'jig rten pa'i dngos grub 'grub pa'am/ nyan thos sam rang sangs rgyas
<p>197a.5</p>su 'gyur ba ni ji lta bu yin/ bdag gi de kho na nyid ni ji lta bu yin/ lha'i de kho na nyid ni gang yin/ sngags kyi de kho na nyid ni ji lta bu yin/ lam ni gang yin/ lam ma yin pa ni gang yin/ gzhi'i dam tshig ni gang yin/ yan lag gi dam tshig ni gang yin/ rtag tu bya ba'i cho
<p>197a.6</p>ga'i rnam par nges pa ni gang yin zhes dri tshig bco lngas dris pa dang / de dag re re nas lan gdab pa'i phyir/ dper na skyes bu stobs chung ba'am/ /zhes bya ba la sogs pa smos te/ dper na skyes bu bkres pa'am/ skom pa'am/ nad kyis mnar ba nyam chung bar gyur pa'am/ 
<p>197a.7</p>phyugs te ba lang la sogs pas drangs pa shing rtas lo'am zla ba mang pos bgrod par bya ba'i gnas der/ rkang mgyogs grub pa'i skyes bu'am nyi ma dang zla bas ni skad cig ma 'gas 'gro bar 'gyur ro zhes bya ba'i don to/ /de bzhin pha rol phyin pa'am/ /zhes bya ba la sogs pa la/ 
<p>197b</p>
<p>197b.1</p>de bzhin zhes bya ba ni dpe bzhin du'o/ /pha rol tu phyin pa'i theg pa'am/ lam gzhan te nyan thos dang / rang sangs rgyas kyi lam mam/ pha rol tu phyin pa'i theg pa dag la brten nas so/ /yun rings 'jug par zhes bya ba ni bskal pa grangs med pa gsum mam/ de bas
<p>197b.2</p>kyang lhag par 'jug pa'i gnas der ro/ /sngags pa zhes bya ba ni brtson 'grus brtul ba can gyi rnal 'byor pas yin gyi sngags kyi sgor zhugs pa tsam gyis ni ma yin no/ /tshe 'dis 'jug ces bya bas ni/ tshe 'di nyid la yon tan 'di dag 'thob pa'o/ /de yang rgyu ci
<p>197b.3</p>zhig yin zhe na/ sngags kyi tshul ma nor bar bsgrubs pa'i mnyam pa med pa'i mthu la brten pa'i phyir ro/ /de yang 'phags pa zhi ba'i blo gros kyis dris pa las dper na skyes bu stobs chung ba'am/ phyugs kyi shing rtas yun ring zhig gis bgrod par bya ba'i gnas der
<p>197b.4</p>rkang mgyogs grub pa'am nyi ma'am/ zla bas ni myur du 'gro bar byed do/ /de bzhin du pha rol tu phyin pa la spyod pa'i rigs kyi bu dag bskal pa rab 'byam dag gis 'da' ba'i sa de dag rig sngags 'chang rab tu brtul bas 'jug pas tshe 'di nyid la 'thob pa ni mthu mi mnyam
<p>197b.5</p>pa la brten pa yin pa'i phyir ro zhes gsungs pa yin no/ /de yang rgyu rkyen phun tshogs kyis/ /zhes bya ba la sogs pa la/ de la rgyu gang dag yin zhe na/ rgyu yang lus ngag yid kyi las/ /zhes bya ba ste/ sngon gyi skye ba rnams su srog gcod pa spong ba la sogs pa dge ba
<p>197b.6</p>bcu la legs par spyad pas/ de ltar rnam par smin pa'i dbang gis thob pa'i rgyu 'di mtshan dang ldan pa'i lus thob cing zhes bya ba la sogs pa bstan te/ lus mtshan sna tshogs 'bar ba dang / ngag tshangs pa'i dbyangs dang / ka la ping+ka'i skad dang / 'brug gi sgra dang / 
<p>197b.7</p>sems 'dod chags srab cing zhe sdang gi zug rngu phyung ba dang / gti mug gi mun pa bsal ba yin te/ de ltar lus ngag yid gsum phun sum tshogs pa gsum dang ldan pa ni sgrub pa'i mchog gi rten du 'dod do/ /de yang kye rgyal ba'i sras 'di la rgyu ni rigs gtso bo gsum
<p>198a</p>
<p>198a.1</p>thob pa/ sngon shin tu las legs par spyad cing byas pas 'phags pa can yin no zhes rgyud las gsungs pa yin no/ /de ltar rgyu phun sum tshogs pa bstan nas/ rkyen phun sum tshogs pa bstan par 'dod nas/ rkyen yang rnam pa gsum nyid de/ /zhes bya ba la sogs
<p>198a.2</p>pas bstan to/ /gsum po de dag kyang gang zhe na/ 'jug dang sbyor dang sgrub pa yi/ /spyod pa rnam pa gsum nyid do/ /zhes bya bas smras so/ /de dag re re nas bstan par 'dod nas/ de la 'jug pa'i spyod pa ni/ /zhes bya ba la sogs pa smos te/ dang por ji ltar bya zhe na/ sngags la dad
<p>198a.3</p>pa'i slob ma yis/ /zhes bya ba ni gsang sngags kyi tshul la mos shing yid ches pa'i slob mas/ bla ma yon tan dang ldan pa/ /zhes bya ba ni shes rab dang snying rje la sogs pa'i yon tan dang ldan pa la'o/ /dus ring bsnyen pa sngon 'gro bas/ /zhes bya ba la lo'am zla ba mang por dus gsum
<p>198a.4</p>du maN+Dal bya ba dang / phyag 'tshal ba dang / gos dang / zas dang / so rtsi la sogs pa 'bul zhing mnyes par byas nas bla ma'i bya ba bsgrub pa'o/ /mnyes nas gsol ba gdab byas la/ /zhes bya ba ni de la dus ring por bsnyen bkur la sogs pa byas pas bla ma'i thugs mnyes pa dang
<p>198a.5</p>gsol ba gdab par bya ste/ ci'i phyir gsol ba gdab ce na/ dkyil 'khor 'jug dang dbang bskur zhing / /zhes bya ba la sogs pa smos te/ de ltar don du gnyer ba'i slob ma la dkyil 'khor du gzhug pa dang / dbang bskur ba dang / dam tshig dang sdom pa la sogs pa bla mas byin la rang gang
<p>198a.6</p>'dod pa'i lha bzung nas bzlas pa byed pa ni/ rang gi 'dod lha gzung ba ste/ /zhes pa'o/ /da ni rkyen rnam pa gsum las gzhi'i rkyen zhes bya ba la/ de ltar 'jug pa'i spyod pas bdag nyid zhing sa gshin pa ltar bsgrub pa'i snod du rung bar byas nas dngos grub sgrub par 'dod na/ de la sbyor ba'i 'dod
<p>198a.7</p>pa ni/ /mthun pa'i gnas sogs de dang der/ /zhes bya ba la sogs pa smos te/ phug gam/ lha khang stong pa'am/ sman ljongs sam/ sngar grub pa thob pa'i gnas la sogs par gnas la/ 'jig rten pa'i las kyi mtha' ngan pa rnam par g.yengs pa'i rgyu thams cad spangs nas/ rang gi 'dod pa'i
<p>198b</p>
<p>198b.1</p>lha'i ras bris la sogs pa bris nas/ dang por swa b+hA ba shud+d+haH zhes bya ba la sogs pa'i sngags bzlas la/ stong pa nyid du sgom zhing / byams pa la sogs pa tshad med pa rnams bsgom pa dang / rang gi 'dod pa'i lha dpa' bo gcig pu'am/dkyil 'khor gyi lha yang rung / cho ga bzhin du
<p>198b.2</p>thun gsum mam/ thun bzhir bsgom pa dang bzlas pa byas la/ langs pa'i dus su yang kha ton dang /gtor ma gtang ba dang / dkon mchog la mchod pa dang / sbyin pa gtang ba la sogs pa bya'o/ /de ltar spyad pas cir 'gyur zhe na/ sdig chen kun las grol nas ni/ /zhes bya ba smras te/ 
<p>198b.3</p>mtshams med pa lnga la sogs pa byas pa'i sdig rnams byang bar 'gyur ro/ /de tsam du zad dam zhe na/ bskal pa du mar spyad pa yi/ /byang chub sems dpa' dang mtshungs 'gyur/ /zhes bya ba la/ pha rol tu phyin pa'i tshul la zhugs pa'i byang chub sems dpa' rnams kyis bskal pa mang por 'bad pa
<p>198b.4</p>byas pa dang / tshe 'di nyid la mtshungs par 'gyur ro/ /'di ni yongs 'gyur rung ba'i rkyen/ /gnyis pa yin par bstan pa yin/ /zhes bya ba la/ 'di ni zhes bya ba ni sbyor ba'i spyod pa 'di'o/ /yongs 'gyur rung ba'i rkyen zhes bya ba ni ming dang / rus dang / rigs dang / bdag 'dzin la sogs pa
<p>198b.5</p>dang ldan pa'i sems can gyi rgyu 'di la sangs rgyas dang byang chub sems dpa'i sku dang / yon tan dpag tu med par 'gyur du rung ba'i rkyen gyis sbyor ba'i spyod pa yin pas yongs 'gyur du rung ba'i rkyen zhes bya ba'o/ /gnyis pa zhes bya ba ni/ 'jug pa'i spyod pa la ltos nas so/ /de ltar sbyor ba'i spyod pa
<p>198b.6</p>bstan nas/ da ni bsgrub pa'i spyod pa bstan pa'i phyir/ de la sgrub pa'i spyod pa ni/ /dper na legs par bkrus pa'i ras/ /kha dog rnams su bsgyur ba na/ /tshegs ni chung ste gzab 'os ltar/ /sgrub pa'i spyod pa bsgrims dgos kyi/ /ha cang dka' ba'ang ma yin no/ /zhes bya ba smos te/ sgrub pa'i
<p>198b.7</p>spyod pa ni dper na legs par bkru bshal byas pa'i ras dang / snam bu la sogs pa tshon rnams su kha dog bsgyur ba na/ dka' blas ni chung la gzab ni dgos pa yin pa ltar sgrub pa'i spyod pa yang shin tu bsgrims shing ma yengs par ni bya dgos la/ ha cang dka' zhing tshegs che ba ni ma yin no/ /
<p>199a</p>
<p>199a.1</p>de yang byang chub sems dpa' zhi ba'i blo gros kyis dris pa las 'di lta ste dper na yongs su sbyangs pa'i ras la tshon gyis kha bsgyur ba ni rab tu gzab par rigs la/ tshegs che bas ni ma yin no/ /de bzhin du bsgrub pa'i spyod pa 'di yang rab tu bsgrims pas 'jug
<p>199a.2</p>dgos kyi ches dka' bar ni mi brjod do zhes gsungs pa yin no/ /de yang ci'i phyir zhe na/ sbyor ba'i spyod pas rgyud smin pa'i/ /gang zag bsgrub la 'jug pa ni/ /zhes bya ba smos te/ 'di ltar sngar sbyor ba'i dus su tshogs khyad par can ring du bsags pas rgyud smin par byas pa'i sgrub pa po yin pas
<p>199a.3</p>so/ /de lta bu'i gang zag de yang bsgrub pa la 'jug pa na/ ji ltar bya zhe na/ gnas dang grogs dang longs spyod dang / /bsam pa ma yin pa rnams spang / /zhes bya ba smras te/ gnas ma yin pa ni byang chub chen po la sogs pa bsgrub pa'i gnas bstan pa las gzhan pa mu stegs byed kyi
<p>199a.4</p>gnas dang / tshong 'dus dang skye bo mang po 'du ba'i sa rnams spangs pa'o/ /grogs ma yin pa ni 'dod pa dang gnyid dang / rmugs pa la dga' ba dang / zhe sdang dang phrag dog che ba dang / dbang ma bskur ba dang / gsang sngags la dad pa med pa rnams spangs la/ bdag pas yon tan
<p>199a.5</p>lhag par gyur pa'am/ bdag dang mnyam pa dang lhan cig gnas pa'o/ /longs spyod ma yin pa ni sngags pa sems rnam par g.yeng bar byed pa'i rgyu bud med dang / chang la sogs pa lhag par zhen pa skye ba'i gnas su gyur pa rnams spang ba'o/ /bsam pa ma yin pa ni 'dod chags
<p>199a.6</p>dang / zhe sdang dang / gti mug dang / nga rgyal dang / phrag dog la sogs pa sngon du song ba'i sems kyi 'jug pa spang ba'o/ /de yang rgyud las rang rgyud rab tu smin par bya ba'i sngags pa bsgrub pa'i spyod pa la 'jug pa na/ gnas mi mthun pa dang / grogs ma yin pa dang / rdzas ma yin pa
<p>199a.7</p>dang / bsam pa ma yin pa rnams spang bar bya'o zhes gsungs pa yin no/ /dmigs pa'i don la rtse gcig gzhag /ces bya ba ni mnyam par gzhag pa'i tshe ni bdag gi de nyid dam/ lha'i de nyid la rtse gcig tu byas la/ langs pa'i tshe ni thams cad sgyu ma lta bur mos pas spyod
<p>199b</p>
<p>199b.1</p>pas so/ /'di ni myur du 'phags pa'i rkyen/ /gsum pa yin par bstan pa yin/ /zhes bya ba la 'di ni zhes bya ba ni bsgrub pa'i spyod pa 'di'o/ /myur du 'phags pa'i rkyen zhes bya ba ni grub pa mngon sum du byed pa'i rkyen yin pa'o/ /gsum pa zhes bya ba ni 'jug pa dang sbyor ba'i spyod pa la ltos
<p>199b.2</p>nas gsum pa yin pas so/ /da ni spyod pa gsum po dag gi ngo bo ji lta bu yin pa dang / rgyu'i gtso bo gang yin pa bstan pa'i phyir/ de la 'jug pa'i spyod pa ni/ /dngos grub skye ba zhing dang 'dra/ /de la sbyor ba'i spyod pa ni/ /dngos grub 'byung ba myu gu 'dra/ /de la bsgrub pa'i spyod pa ni/ /'bru yi
<p>199b.3</p>tshogs rnams smin pa bzhin/ /de dag kun la'ang gtso bo ni/ /las bzang du mas smin byas pa'i/ /sems ni sa bon 'dra ba'i phyir/ /phul du byung ba'i rgyur rab gnas/ /zhes bya bas bstan te sngar rkyen rnam pa gsum rgyas par bstan pa'i 'jug pa'i spyod pas ni zhing sa bzang po ltar
<p>199b.4</p>sems dngos grub skye ba'i zhing du byas pa yin la/ sbyor ba'i spyod pas ni sa bon dang bcas pa'i zhing sa bzang po las myu gu 'byung ba lta bu yin no/ /bsgrub pa'i spyod pa ni rim gyis 'bru'i tshogs smin pa lta bu yin te/ spyod pa de dag kun la'ang gtso bo ni sngon gyi tshe rabs dag tu las bzang
<p>199b.5</p>po du mas smin par byas pa'i sems kho na sa bon dang 'dra ba yin pa'i phyir/ phul du byung ba'i rgyur rab tu gnas pa yin te/ rgyas par gong du bstan pas yang ma spros pa yin no/ /de ltar rgyu rkyen phun sum tshogs pa dang ldan pa'i sngags pas 'bras bu ci zhig 'thob par 'gyur zhe na/ 
<p>199b.6</p>sngags pas sa rnams rab gnon cing / /mngon par shes pa lngas rtse la/ /dag pa'i sangs rgyas zhing du 'gro/ /zhes bya ba smras te/ de ltar rgyu rkyen phun sum tshogs pa dang ldan pa'i sngags pa de ni skye ba 'di las rnams rab tu gnon cing mngon par shes pa lngas rtse zhing 'og min gyi
<p>199b.7</p>'jig rten nam/ mngon par dga' ba la sogs pa'i sangs rgyas kyi zhing yongs su dag pa rnams su yang tshe 'di nyid la 'gro bar nus par 'gyur ro/ /'o na de ltar rgyu rkyen phun sum tshogs pa'i spyod pa de dag thams cad la gtso bor gyur pa'i byed pa po gang zhig yin zhe na/ de la bya ba dang
<p>200a</p>
<p>200a.1</p>bcas pa'i/ /byed pa po dang 'dra bar ni/ /rnam pa gsum du shes bya ste/ /zhes bya ba smras so/ /gsum po nyid gang dang gang yin zhe na/ brtson 'grus shin tu 'bar ba dang / /sems ni dmigs la rtse gcig dang / /yang dag lta dang ldan pa'o/ /de la brtson 'grus
<p>200a.2</p>shin tu 'bar ba ni mgo la me 'bar ba gsad pa la shin tu brtson pa ltar dge ba'i phyogs la gcig tu brtson pa'o/ /sems dmigs pa la rtse gcig pa ni dmigs pa la mnyam par gzhag pa'i tshe char dang / nyi ma dang / rlung dang / rnga dang / dung gi sgra la sogs pas kyang mi g.yo ba'o/ /
<p>200a.3</p>yang dag pa'i lta ba dang ldan pa ni rgyu dang 'bras bu la skur pa mi 'debs shing rnam par smin pa la yid ches pa'o/ /de lta'i bya ba dang ldan pa'i/ /grub pa'i dngos grub gang zhe na/ /zhes bya ba ni/ 'o na de ltar dka' ba sna tshogs dang ldan pa'i bya ba sgrub pa'i dngos grub de ji lta bu zhig yin
<p>200a.4</p>zhes dris pa dang / lus dang gnas dang longs spyod dag /ces bya ba la sogs pas bstan to/ /mi las khyad par 'phags pa ste/ /zhes bya ba la lus mi las khyad par du 'phags pa ni gser gyi kha dog dang / mtshan dang dpe byad kyis brgyan pa la sogs pa la'o/ /gnas dang
<p>200a.5</p>longs spyod ni lha'i gzhal yas khang la sogs pa dang / chos kyi longs spyod pa la sogs pa dag go/ /tshe la dbang sgyur ba ni 'dod na bskal par yang gnas shing sems can gyi don mthong na lus gzhan len pa'o/ /mi khom par skye ba las gtan du grol zhes bya ba mi khom pa brgyad po
<p>200a.6</p>de dag tu sems can gyi don mthong nas rang gi 'dod pa'i dbang gis skye ba len pa ni srid kyi/ las dang nyon mongs pa'i rgyus de dag tu mi skye ba'o/ /sangs rgyas 'byung dang phrad sogs dang / /zhes bya ba ni tshe rabs thams cad du sangs rgyas 'byung ba dang phrad pa'am/ de'i dam pa'i chos gnas pa
<p>200a.7</p>dang phrad pa'o/ /sogs pas bsdu ba ni byang chub sems dpa' rnams dang 'grogs pa dang mi 'bral ba'o/ /'dod yon lnga po shes bzhin du/ /spyod la 'ching bar mi 'gyur dang / /zhes bya ba la 'dod pa'i yon tan lnga po rang gi sems gzung bar snang ba nyid gzugs rdo rje la sogs pa longs spyod
<p>200b</p>
<p>200b.1</p>du shes shing / phung po dang / khams dang / skye mched rnams sangs rgyas dang byang chub sems dpar rtogs pas mchod pa dang / mchod pa'i gnas rnams sems gzung 'dzin gyi rnam pa can du ro gcig par shes pas longs spyod kyang 'ching bar yang mi 'gyur la bsod nams chen por yang
<p>200b.2</p>'gyur ba'o/ /bdag gzhan phan skyed nus pa'o/ /zhes bya ba ni/ ma 'ongs pa'i dus ring po dag tu bdag dang gzhan gyi mtho ris dang / thar pa'i bde ba skyed nus pa'o/ /grub pa'i spyod pa gang zhe na zhes bya ba la de lta bu'i grub pa thob pa'i grub pa'i skyes bu de spyod pa ji lta bu yin zhe na/ yul dang
<p>200b.3</p>dus ni de dang der/ /zhes bya ba la sogs pa smos te/ sangs rgyas kyi zhing yongs su dag pa rnams sam lha'i gnas la sogs pa de dang der ro/ /'byor pa'i bde ba la spyod cing / /zhes bya ba la/ mi las khyad par du 'phags pa'i gzugs la sogs pa'i longs spyod kyi bde ba gya nom pa
<p>200b.4</p>la bdag nyid spyod pa'o/ /de bzhin 'phags pa rnams la yang / /ci nus par ni chod pa dang / /zhes bya ba la/ bdag spyod pa de bzhin du 'phags pa rnams la yang ste/ sangs rgyas dang byang chub sems dpa' rnams dang / dgra bcom pa dang / rang sangs rgyas rnams la yang mchod
<p>200b.5</p>pa'i sprin rab 'byams dpag tu med pa dbul zhing / rang 'dod pa'i lha mnyes par byed pa la yang skad cig re res kyang gong nas gong du khyad par du 'phags par 'jug pa'o/ /phan gdags tshar gcod kyis 'dul ba'i/ /zhes bya ba la sogs pa la nad dang 'tshe ba sna tshogs kyi gnod pa
<p>200b.6</p>rnams la ni sdug bsngal sna tshogs zhi bar byed cing tshe dang longs spyod la sogs pa rgyas par byed do/ /shin tu gdug cing gtum la rang bzhin ngan pa gzhan la 'tshe ba rnams la ni khro bo shin tu mi bzad pa lag na mtshon cha sna tshogs 'dzin cing gsod pa la dga' ba lta bur sprul nas
<p>200b.7</p>'dul bar byed do/ /gzhan yang sems can rnams dang rjes su mthun par nam mkha' la 'gro ba dang / me 'bar ba dang / chu 'bebs pa la sogs pa rdzu 'phrul sna tshogs bstan pas 'dul bar byed do/ /dmyal la sogs par yud tsam la'ang / /bsil dang drod sogs sbyin pa
<p>201a</p>
<p>201a.1</p>dang / /zhes bya ba na/ tsha ba'i dmyal ba rnams su ser bu'i bsil ba dang spos kyi char la sogs pa 'bebs pas bsil ba sbyin par byed do/ /grang ba'i dmyal ba rnams la ni me'i phung po la sogs pa sprul nas dro ba sbyin par byed do/ /de bzhin sems can sna tshogs la/ /
<p>201a.2</p>chos rnams sna tshogs ston pa ste/ /zhes bya ba la/ lha dang / mi dang / lha ma yin la sogs pa sems can mos pa dang / skad sna tshogs can rnams la so so'i skad kyis mos pa bzhin du chos sna tshogs ston pa'o/ /sman gyi ljon shing chen po ltar/ /mthong dang thos dang reg
<p>201a.3</p>pa dang / /dran pas kun la phan 'gyur ba'o/ /zhes bya ba la/ dper na sman gyi ljon shing chen po la zhe sdang gis gcad dam dga' bas bcad kyang rung ji ltar yang phan 'dogs par byed pa yin pa ltar grub pa'i skyes bu de la yang sems can rnams kyi chags pa'i sems sam/ 
<p>201a.4</p>sdang ba'i sems kyis kyang rung / mig gis mthong ngam/ rna bas thos sam/ lus kyis reg gam/ sems kyis dran yang rung / ci nas kyang phan pa 'byung bar 'gyur ba yin no/ /de ltar dngos grub thob pa'i spyod pa ji lta bu yin pa bstan nas/ dus ji tsam gyis 'grub
<p>201a.5</p>par bstan pa'i phyir/ grub pa'i dus ni gang zhe na/ /zhes bya ba dris pa dang / rgyu dang rkyen rnams phun tshogs shing / /zhes bya ba la sogs pa smras te/ rgyu sngon gyi las bzang po du mas bskyed pa'i lus dang / ngag dang / sems yon tan mang po 'byung ba'i rten du rung ba dang ldan
<p>201a.6</p>pa dang / rkyen spyod pa rnam pa gsum la go rims bzhin du legs par slob pa ni/ rgyu dang rkyen phun sum tshogs pa'o/ /de yang rgyun du bzlas pa dang / bsgom pa dang ldan zhing / sangs rgyas dang byang chub sems dpa' rnams la dad pa'i dka' thub can yin na/ de'i dngos
<p>201a.7</p>grub ni tshe 'di nyid la 'grub par 'gyur ro/ /de'i phyir/ rgyun du bzlas dang bsgom pa dang / /rgyal ba sras bcas la dad pa'i/ /dka' thub can gyis dngos grub ni/ /tshe 'di nyid la 'grub par 'gyur/ /zhes smras pa yin no/ /rgyu dang ldan yang rkyen 'ga' zhig /sman gyi ljon
<p>201b</p>
<p>201b.1</p>shing chen po ltar/ /ma tshang ba ni tshe gsum gyis/ /stong nyid legs mthong dus med grol/ /zhes bya ba la/ las bzang po du mas bskyed pa'i rgyu skye mched khyad par can yod cing / spyod pa 'ga' zhig las spyad kyang sgrub pa'i spyod pas ma bsgrubs na ni/ tshe gsum nas
<p>201b.2</p>'grub pa'o/ /stong pa nyid la legs par mthong ba'i sgrub pa po la ni grol ba la dus nges pa yod pa ma yin no/ /de ltar grub pa'i ngo bo dang / /grub pa thob pa'i spyod pa dang / 'grub pa'i dus nges pa bstan nas/ da ni 'dir dpyad par bya'o/ /gsang sngags kyi tshul la
<p>201b.3</p>zhugs shing dpyad par 'dra ba las kha cig gis ni zhi ba dang rgyas pa la sogs pa dang / 'jig rten pa'i dngos grub chen po brgyad 'grub la/ kha cig gis ni nyan thos dang / rang sangs rgyas kyi 'bras bu 'grub pa ji ltar yin snyam du sems na/ de'i phyir/ 'bras bu
<p>201b.4</p>dman pa rnam mang las/ /nyan thos rang rgyal 'grub pa ni/ /zhes smras te/ 'bras bu dman pa ni 'jig rten pa'i dngos grub la sogs pa sngar bstan pa rnams so/ /de rnams kyi nang nas nyan thos la sogs pa 'grub pa ji lta bu yin zhe na/ tsan+dan shing ni bsil mod
<p>201b.5</p>kyang / /byug pa'i sbyor bas ma bsten par/ /bud shing sbyor bas bsten na ni/ /shin tu sreg cing gdung bar 'gyur/ /zhes bya ste/ dper na tsan+dan gyi shing shin tu bsil ba yin na yang brdar nas lus la bsku zhing byug pa'i tshul gyis ma bsten par bud shing du byas nas me
<p>201b.6</p>spar na sreg cing gdung bar 'gyur ro/ /dpes mtshon pa'i don bstan pa'i phyir/ de bzhin gsang sngags sgor spyod pas/ /sems can kun gyi nyon mongs pa'i/ /gdung ba zhi byed yin na yang / /snying rje'i lcags kyu dang bral zhing / /mtshan med dgon par zhugs gyur na/ /
<p>201b.7</p>theg pa dman pas mya ngan 'da'/ /des na 'bras bu dman zhes bya/ /zhes bya ba smos te/ dpe bstan pa de bzhin du gsang sngags kyi sgor zhugs shing / spyod pa yang nam mkha'i khams kyi mthas gtugs pa'i sems can thams cad kyi las dang nyon mongs pa'i gdung ba thams
<p>202a</p>
<p>202a.1</p>cad zhi bar bya ba'i phyir zhugs shing sems bskyed pa yin na yang snying rje chen pos sems can yongs su mi gtong ba'i lcags kyu dang bral zhing / byang chub sems dpa' chen po'i sems dang bral bas 'khor bas skyo la mtshan ma med pa'i dgon par 'jug
<p>202a.2</p>par gyur na/ nyan thos dang / rang sangs rgyas kyi theg pas mya ngan las 'da' bar 'gyur ro/ /de bzhin du 'jig rten pa'i 'bras bu don du gnyer ba rnams kyang de tsam zhig thob nas zad par 'gyur ro/ /de bzhin du zhe sdang sngon du song bas ma gnang ba'i mngon spyod byed cing / srog
<p>202a.3</p>gcod pa la dga' ba rnams ni dmyal ba'am/ srin po'am/ gnod sbyin la sogs par skye bar 'gyur ro/ /de ltar bsam pa dang las kyi khyad par gyis gzhan yang mtshon par bya'o/ /de yang 'og nas rgyas par ston pas 'dir ma brjod do/ /de'i phyir gsang sngags kyi
<p>202a.4</p>sgor zhugs so cog thams cad kyis rdo rje 'chang gi go 'phang thob pa ma yin gyi/ 'gal bar spyod pa kha cig ni ngan song du skye bar yang nges so/ /des na gsang sngags kyi sgor zhugs kyang dman pa'i gnas thob par 'gyur bas na 'bras bu dman pa zhes bya'o/ /da ni bdag
<p>202a.5</p>gi de kho na nyid gang yin/ lha yi de kho na nyid gang yin snyam pa la/ de la dang por bdag gi de kho na nyid bstan pa'i phyir/ bdag lus sha khrag rus pa dang / /rtsa rgyus spu sogs 'dus pa tsam/ /bdag tu brjod par bya ba yin/ /zhes smras te/ rtog pa rtsing ba dag bdag
<p>202a.6</p>ces 'dogs pa'i gzhi ni/ bdag gi lus sha dang / khrag dang / rus pa dang / rtsa rgyus dang / mi gtsang ba la sogs pa 'dus pa tsam la bdag tu nga rgyal byed cing bdag ces brjod pa yin no/ /chos dbyings sbyor ba'i gsang sngags dang / /de nyid la ni mos pa'i
<p>202a.7</p>mthus/ /lha yi gzugs su 'byung ba'i rten/ /khyad par can du gnas pa ni/ /rags pa'i bdag gi de nyid yin/ /zhes bya ba ni/ de ltar rtog pa rtsing bas bdag tu brtags pa de la/ oM shU n+ya tA dz+nyA na badzra swa b+hA ba At+ma ko\u0f85haM/ zhes bya ba chos kyi dbyings la sbyor ba'i gsang
<p>202b</p>
<p>202b.1</p>sngags dang / de kho na nyid la mos pa'i mthus/ phyis lha'i gzugs khyad par can 'byung ba'i rten stong pa nyid kyi rnam pa can du gnas pa'i blos khyad par can gyi rags pa'i bdag gi de kho na nyid ces bya'o/ /gzhan yang rtog pa zhib pa dag /'khor bar mngon par phyogs pa'i sems/ /
<p>202b.2</p>lus dang gnas dang longs spyod dang / /dba' rlabs ldan pa 'di kho na/ /bdag tu brjod pa'i gzhir 'dod do/ /zhes bya ba ni/ gzhan yang rtog pa zhib pa dag ni 'khor ba la mngon par phyogs pa'i sems lus dang gnas dang / longs spyod kyi dba' rlabs dang ldan pa 'di kho na
<p>202b.3</p>bdag ces brjod pa'i gzhir 'dod do/ /de bdag gi de kho na nyid gang yin zhe na/ de ni gzung 'dzin dang bral zhing / /rang rig 'od gsal dngos gyur pa/ /bdag gi de nyid ces brjod do/ /zhes bya ba smras te/ phung po dang / khams dang / skye mched thams cad kyi rang bzhin
<p>202b.4</p>gcig la gzung 'dzin dang bral ba/ rang rig pa 'od gsal ba nyid ni bdag gi de kho na nyid ces brjod do/ /'o na lha'i de kho na nyid gang yin zhe na/ bye brag tu dbye na mang du yod na yang spyir phyogs gcig tu bstan par bya ba'i phyir/ de la lha yi de nyid ni/ /rang sngags chos dbyings
<p>202b.5</p>thugs chud cing / /nam mkha'i ngos ltar gyur pa las/ /klu rnams kyi ni byin rlabs kyis/ /mdog dang dbyibs ni tha dad pa'i/ /sprin rnams nam mkhar 'byung ba ltar/ /lha yi sku ni 'byung ba yin/ /zhes bya ba la lha'i de kho na nyid ni sngar bstan pa'i sngags brjod cing de'i don
<p>202b.6</p>la mos pa'i mthus chos kyi dbyings kyi rang bzhin du rtogs shing khong du chud pa las sngon du bsod nams kyi tshogs bsags pa dang / smon lam khyad par can gyi mthus/ lha'i sku mtshan dang dpe byad kyis brgyan pa 'byung bar 'gyur te/ dper na klu rnams kyi byin gyi rlabs kyis
<p>202b.7</p>rnam par rtog pa med bzhin du nam mkha'i dkyil du mdog dang / dbyibs tha dad pa'i sprin gyi phung po 'byung ba bzhin no/ /de lta bu'i bdag gi de kho na nyid de dang / lha'i de nyid zung du 'jug pa bstan pa'i phyir/ rnam thar sgo gsum gyis brtags pas/ /yod med gnyis las 'das
<p>203a</p>
<p>203a.1</p>par 'gyur/ /zhes bya ba smos te/ de ltar bdag tu brtags pa'i gzhi lus sam/ sems sam/ 'byin pa po'i mtshan dang dpe byad kyi rnam pa can gyi lha'i sku la dpyad pa na/ dngos po 'ga' yang ma rnyed pas/ dngos por 'dzin pa'i blo log pa ni rnam par thar
<p>203a.2</p>pa'i sgo stong pa nyid do/ /de bzhin du de dag gi rgyu ci zhig yin zhes dpyad pa na/ ngo bo 'ga' yang ma mthong ba ni mtshan ma med pa'o/ /de bzhin du rgyu dang bcas pa'i 'bras bu la smon par bya ba'i gnas 'ga' yang legs par brtags na ma mthong ba ni rnam par thar pa'i sgo smon pa med
<p>203a.3</p>pa'o/ /de lta bu'i tshul gyis yod med gnyis las 'das pa de ni zung du 'jug pa'i gnyis su med pa'i ye shes shes rab kyi pha rol tu phyin pa zhes bya'o/ /da ni sngags kyi de nyid bstan par 'dod nas/ de la sngags kyi de nyid ni/ /thabs dang shes rab tshul gnas lha/ /mi rtog
<p>203a.4</p>bzhin du der ston cing / /spyan drangs mchod nas gshegs gsol ba'o/ /zhes smras te/ sngags zhes bya ba ni thabs dang shes rab kyi tshul du byung ba'i lha rnams so/ /de'i de nyid ni mi rtog bzhin du yul dang dus de dang der gdul bya'i bsam pa smin pa'i dbang gis thogs pa med par
<p>203a.5</p>sku sna tshogs kyi snang ba ston cing yid la re ba rdzogs par bya ba'i phyir brtan pa dang / g.yo ba dang / skyes pa dang / bud med kyi gzugs su ston pa la/ rang rang gi cho ga ji lta ba bzhin du spyan drangs shing bzhugs su gsol te mchod nas/ bzlas pa byas la gshegs su gsol
<p>203a.6</p>ba ni/ 'di'i go rims yin no/ /da ni lam dang lam ma yin pa bstan par 'dod nas/ lam ni spyod pa rnam gsum sogs/ /ji skad gong du sngar bstan pa'o/ /zhes bya ba smras te/ de la lam ni 'jug pa dang / sbyor ba dang / bsgrub pa'i spyod pa la sogs pa sngar bstan pa
<p>203a.7</p>thams cad de/ phyi nang gi sde snod thams cad dang mi 'gal bar bstan pa rnams so/ /lam ma yin pa gang zhe na/ lam ma yin pa 'di lta ste/ /log par 'jug cing tshol ba ste/ /bkag pa'i mi dge bcu spyod pa'o/ /dper na mu stegs can kha cig /'jug pa'i spyod
<p>203b</p>
<p>203b.1</p>pa'i dus na yang / /bud med bsten pa'i dbang bskur bzhin/ /zhes bya ba smras te/ lam ma yin pa ni dge ba bcu las bzlog pa ma gnang ba'i mi dge ba rnams spyod pa dang / gzhan yang dper na gzhan mu stegs can kha cig dang po 'jug pa'i dus na yang / bud med bsten
<p>203b.2</p>pa'i mngon par dbang bskur ba len par byed pa lta bu'o/ /thog ma med nas der zhen pas/ /zhes bya ba la/ de dag bud med kyi lus la thog ma med pa'i dus nas zhen pa dam pos bcings shing rang gi sems kyi dba' rlabs su ma shes nas/ lhag par chags pas de la
<p>203b.3</p>brten pa'i lam du 'gro zhing / log pa'i lam dbang bskur bas dbang bskur te dus de'i phyi nas/ sbyor ba'i spyod pa'i dus su yang sgrub pa po de dag bud med kyi mgul nas 'khyud cing / sgom pa dang / bzlas brjod byed na yang rim gyis 'dod chags 'phel bar 'gyur ro/ /
<p>203b.4</p>de'i phyir/ de la 'khyud cing zhen pa yis/ /bsgom dang bzlas brjod byed na yang / /chags pa phyir zhing 'phel bar 'gyur/ /zhes bya ba smras so/ /bsgrub pa'i spyod pa'i dus na yang / /de yi tha snyad la dga' zhing / /tshul bzhin ma yin yid byed pas/ /'dod khams
<p>203b.5</p>'da' bar yang mi nus/ /rmad byung thob par ga la 'gyur/ /zhes bya ba smos te/ de bzhin du bsgrub pa'i spyod pa'i dus na yang 'khrig pa'i tha snyad kyis sgom par byed pas 'dod chags phyir zhing brtas par 'gyur te/ tshul bzhin ma yin pa yid la byed pa dang ldan pa'i phyir ro/ /
<p>203b.6</p>des na 'dod pa'i khams las kyang 'da' bar nus pa ma yin na rmad byung zhes bya ba rdo rje 'chang gi go 'phang 'thob par lta ga la 'gyur zhes bya ba'i don to/ /de bzhin zhe sdang gti mug sogs/ /sngon du song bas byas pa'i las/ /srog gcod ma byin len pa dang / /brdzun du smra
<p>203b.7</p>dang phra ma sogs/ /de dag thams cad lam min bstan/ /de bzhin du zhe sdang dang / gti mug dang / nga rgyal dang / phrag dog dang / lta ba la sogs pa sngon du song bas byas pa'i las sngags dang sman la sogs pa'i mthus srog gcad dam/ thabs gzhan gyis kyang rung ste/ 
<p>204a</p>
<p>204a.1</p>srog gcod pa dang / ma byin par len pa dang / brdzun dang phra ma la sogs pa ci byas pa thams cad lam ma yin par bstan pa yin no/ /'o na rnal 'byor chen po'i rgyud dpal gsang ba 'dus pa la sogs pa las/ bu mo lo ni bcu drug pa/ /byin gyi rlabs
<p>204a.2</p>kyis gnas bsams te/ /dben par mchod pa brtsam par bya/ /zhes gsungs pa dang / de bzhin du/ b+ha ga la ni ling+ga gzhag /dbang po gnyis ni mnyam sbyor te/ /zhes bya ba la sogs pa gsungs pa dang / khyod kyis srog chags gsad par bya/ /ma byin par
<p>204a.3</p>yang blang bar bya/ /brdzun gyi tshig kyang smra bar bya/ /gzhan gyi bud med spyad par bya/ /zhes gsungs pa ci lta bu yin zhe na/ de dag ni sgra ji bzhin pa dang / ci bzhin pa ma yin par shes par bya ste/ sgra ji bzhin pa ni gcig tu bud med kyi yul la sred cing zhen pa rnams de la
<p>204a.4</p>ma brten par ye shes tshol ba'i skabs med pa'i khyim pa rnams rim gyis drang ba'i phyir gsang ba'i dbang bskur la sogs pa bstan pa yin te/ dper na nad pa'i nad la gnod pa'i nya la sred pa la sman pa mkhas pas nyi ma'i kha dog dang ro dang ldan par bcos pa'i sman dang por byin nas
<p>204a.5</p>de la goms pa dang / phyis sman dngos ster bar byed pa ltar/ bud med kyi yul la lhag par zhen pa rnams la dang po de dang bsten pa'i bde ba dmigs pa la sems goms par bslabs nas phyis de kho na nyid dngos su ston par byed pa yin no/ /sgra ci bzhin ma yin pa ni
<p>204a.6</p>dgongs pa lung bstan pa'i rgyud las/ nang stong la sogs bcu drug pa/ /ma skyes pa yi zhi ba gang / /de ni bud med yin par gsungs/ /zhes gsungs pas/ stong pa nyid bcu drug gam/ sdug bsngal la chos shes pa'i bzod pa la sogs skad cig ma bcu drug gis rtogs
<p>204a.7</p>par bya ba'i skye ba'i skye ba med pa'i don de nyid bud med kyi sgras bstan pa yin no/ /b+ha ga la ni ling+ga gzhag /ces bya ba'i don yang 'di yin no/ /b+ha ga ni don dam par bden pa'o/ /ling+ga ni kun rdzob kyi bden pa'o/ /bzhag pa ni bden pa gnyis gnyis su med par dmigs pa yin
<p>204b</p>
<p>204b.1</p>gyi dbang po gnyis sbyang ba la ni mi bya'o/ /'jam dpal gyi rgyud chen po las kyang / gang tshe thub pa nod pa dang / /'phags pa'i skye bo chen po zad/ /sa steng mun pas khyab pa ste/ /de tshe 'jig rten rab tu mdongs/ /rgyal ba'i sras po khyod ltos shig /yang dag lam rnams rab
<p>204b.2</p>gcod cing / /dge slong dge slong ma rnams dor/ /nga yi dka' thub mi zad par/ /don chen byed par mi nus pas/ /yang dag dka' thub rab sun 'byin/ /de dag 'khrig par dga' ba yis/ /log pa'i lam ni 'dzin byed cing / /'jug par byed bcas dus kun du/ /bud
<p>204b.3</p>med bsten pa'i lam 'jug byed/ /de tshe rtog ge pa dag dang / /gcer bu gsang tshig la brten pa'i/ /sngags kyi gzhung spyod du ma dag /log pa'i lam chen 'dren pa 'byung / /zhes gsungs pas/ de lta bu dag ni phyi rol pa'i lugs la brten pa'i 'khrul pa dang bcas
<p>204b.4</p>pa'i lam yin par bstan pa yin no/ /de bzhin du rdo rje'i tshig gzhan dag gi don la 'khrul par spyod pa 'byung ba dag kyang lung gis cung zhig bstan par bya'o/ /de yang dgongs pa lung ston pa las/ de nas bcom ldan rdo rje can/ /'od chen ldan pas bka' stsal pa/ /
<p>204b.5</p>ma 'ongs skye bo mthong nas ni/ /gang zhig khyod kyis nga dris pas/ /legs so legs so dpa' bo che/ /gsang ba'i bdag po khyod legs so/ /zhus don de ni ci lta ba dang / /de ltar spyod la lung bstan bya/ /ma 'ongs dus na mi rnams ni/ /'jig rten rgyang 'phen mchog
<p>204b.6</p>gzhol 'gyur/ /log par lta la gnas pa ste/ /ci dga' ba yang gnas par byed/ /la la glu dang gar la dga'/ /dgod dang sgeg la mchog tu gzhol/ /dri dang phreng ba la dga' zhing / /de bzhin 'khrig pa la dga' 'gyur/ /rmongs pa la la sdang ba dang / /de bzhin
<p>204b.7</p>gti mug la rab gzhol/ /la la de bzhin 'dod chags zhen/ /shes pa gzhan dag 'dod par 'gyur/ /nya dang sha dang de bzhin chang / /bshang gci khu ba khrag rnams ni/ /skyes bu glen pas za bar byed/ /med par smra ba chos su sgrogs/ /ma dang sring mo la sogs pa/ /bgrod
<p>205a</p>
<p>205a.1</p>min la ni bgrod pa dang / /pha ma la yang gsod pa dang / /de bzhin srog chags gzhan rnams gsod/ /brdzun gyi tshig ni smra ba dang / /khyad par du yang rku ba dang / /gzhan gyi chung ma'i thad 'gro ba/ /smad pa gzhan yang byed par 'gyur/ /la la dam
<p>205a.2</p>tshig spong ba dang / /de bzhin mtshams med byed pa dang / /sna tshogs sdig pa byas nas kyang / /sngags pas dngos grub 'dod par 'gyur/ /rab tu dga' dang ldan pa yis/ /rnal 'byor pa ni bdag ces smras/ /mngon pa'i nga rgyal la rtag dga'/ /rgyu dang bcos ma'i
<p>205a.3</p>chos la dga'/ /gsang sngags smra ba la brten nas/ /gcig la gcig ni rtsod par 'gyur/ /tshogs pa'i nang du rtsod pa dang / /khyi bzhin kha zas la spyod 'gyur/ /khyi dang phag dang khwa rnams kyi/ /spyod pa dag ni ston par byed/ /gsang ba 'dus pa mi shes par/ /
<p>205a.4</p>dam tshig la sogs spyod par byed/ /gsang ba srung bar mi byed par/ /thams cad du ni ston par byed/ /bdag nyid sba bar mi byed pas/ /dam tshig 'das par byed par 'gyur/ /nyes pa cung zad tsam gyi phyir/ /mngon spyod rab tu byed par 'gyur/ /rang gi dam tshig
<p>205a.5</p>yongs spangs nas/ /lcags kyu med pa bzhin du spyod/ /sngags dang phyag rgya'i sbyor ba yis/ /de rnams 'tsho ba bsgrub par 'gyur/ /gang du rnyed par thob 'gyur ba/ /dam pa'i chos ni ston par byed/ /de rnams yang dag 'dul ba'i phyir/ /gsang ba'i dgongs
<p>205a.6</p>pa bshad pa yin/ /dam tshig nyams te bshad pa rnams/ /'di yis thams cad dgug par bya/ /zhes gsungs pa dang / /yang de kho na nyid bcu pa las/ chags dang zhe sdang gti mug gis/ /gang gis log par bzung gyur nas/ /'gro ba rnams ni gsad byas nas/ /
<p>205a.7</p>'og tu bltas te mnar med 'gro/ /zhes gsungs pa yin no/ /de la brdzun du smra ba la sogs pa bstan pa'i dgongs pa yang dgongs pa lung bstan pa'i rgyud las/ nang dang de bzhin phyi rol dag/ /rten 'byung gnyis su bstan pa ni/ /de ni brdzun smra dga' ba ste/ /gnas
<p>205b</p>
<p>205b.1</p>med la gnas rnal 'byor pa'o/ /rdzogs sangs rgyas kyi ye shes gang / /de ni rjes su shes bya ste/ /de 'phrog dang tshul gang yin pa/ /gzhan gyi nor la chags par 'dod/ /gang zhig de nyid dngos gcig pu/ /de bzhin nyid la rtag sbyor ba/ /sems can de de 'dod la
<p>205b.2</p>dga'/ /bsgrub pa mchog la dam par 'gyur/ /phung po la sogs med ston tshig /mnyam min gang yin ngag rtsub sogs/ /de don rnal 'byor pas bslabs na/ /myur du byang chub thob par 'gyur/ /zhes bya ba gsungs pa yin no/ /de lta bu'i dgongs pa
<p>205b.3</p>can gyi don mi shes bzhin du sgra tsam gyi rjes su zhugs nas spyad pa'i nyes pa ni/ slob dpon ye shes grags pas kyang / /tshig tsam la ni brten nas su/ /chags sogs zhen pa'i sems kyis ni/ /bsod nams ma yin byed pa gang / /de dag 'og nas 'og tu
<p>205b.4</p>'gro/ /zhes bshad pa yin no/ /'o na de bzhin gshegs pas kyang / /btsun mo dang sras la sogs pa'i longs spyod phun sum tshogs pa bzung nas/ /longs spyod pa'i tshul bstan pa ji lta bu yin zhe na/ de ni de bzhin gshegs pa nyon mongs pa'i dbang du gyur
<p>205b.5</p>nas/ sras dang btsun mo la sogs pa 'khor gyi nang na 'dod pa la dngos su longs spyod pa ma yin gyi/ /'dod pa'i dbang phyug la sogs pa'i lha rnams bu dang chung ma la sogs pa longs spyod kyis dregs pa rnams kyi nga rgyal bsal ba'i phyir/ lha de bas kyang ches
<p>205b.6</p>khyad par du 'phags pa'i 'khor dang longs spyod la sogs pa bstan pas/ de dag yid byung zhing nga rgyal dang bral nas/ de bzhin gshegs pa'i phun sum tshogs pa la 'dod pa skyes nas/ de'i rgyu tshad med pa bzhin dang / pha rol tu phyin pa drug la sogs pa la
<p>205b.7</p>nan tan du byas nas de thob par bya ba'i phyir bstan pa yin gyi/ de bzhin gshegs pa chags sdang ngam/ rmongs pas de ltar spyod pa ni ma yin no/ /da ni dam tshig rnams bstan par 'dod nas/ de la gzhi yi dam tshig ni/ /rnam pa bzhir ni shes par bya/ /zhes
<p>206a</p>
<p>206a.1</p>smos te/ de dag kyang gang zhe na/ yang dag lta dang ldan pa dang / /dkon mchog gsum po mi spong dang / /byang chub sems dang ldan pa dang / /dbang bskur yang dag mi spong ba'o/ /zhes bya ba smras so/ /de la rgyu dang 'bras bu la skur pa mi
<p>206a.2</p>'debs shing / rnam par smin pa la yid ches pa ni chos 'di pa'am/ phyi rol pa yang rung / mtho ris dang thar pa 'dod pa thams cad kyi dam tshig yin pas gzhi zhes bya'o/ /des na yang dag pa'i lta ba dang bral bar gyur na/ dam tshig thams cad nyams shing
<p>206a.3</p>bcom par brjod par bya'o/ /de las gzhan yang / dkon mchog gsum la skyabs su 'gro zhing / lha gzhan mi 'dzin pa 'di ni bstan pa 'di la zhugs pa rnams kyi thun mong ma yin pa'i dam tshig ste/ des gang gi tshe dkon mchog gsum btad na/ de'i tshe
<p>206a.4</p>de'i chos 'di'i dam tshig thams cad nyams shing zhig par brjod par bya'o/ /gzhan yang gzhi khyad par can la gnas pa des/ de nas gong du byang chub chen por sems bskyed par gyur na/ de'i tshe gzhi shin tu khyad par can gyi dam tshig blangs pa yin no/ /gang
<p>206a.5</p>gi tshe des byang chub kyi sems btang na/ de'i tshe theg pa chen po'i dam tshig thams cad rtsa ba nas nyams par brjod par bya'o/ /de'i phyir rab tu byung ba'i bslab pa thams cad rab tu byung ba nyid la brten pa yin pa bzhin du/ gsang sngags kyi sgo nas spyod pa'i dam
<p>206a.6</p>tshig thams cad kyang sngar bstan pa'i chos gsum po de la brten pa yin pas/ dam tshig gsum po de dag srog gi phyir yang gtang bar mi bya'o/ /de'i steng du 'jug pa'i spyod pa'i tshul gyis mngon par dbang bskur ba ni gzhi khyad par can gyi dam tshig ste/ 
<p>206a.7</p>dbang ma bskur ba la sngags pa zhes bya ba tha snyad med pa'i phyir ro/ /de nyams pa ni sngar chos gsum po spangs pa dang / bla mas nang dbang bskur ba nyid spangs pas nyams par 'gyur ro/ /de ni yan lag gi dam tshig bstan pa'i phyir/ de la yan lag
<p>206b</p>
<p>206b.1</p>dam tshig ni/ /bzhi po de la brten pa yis/ /thun mong thun mong ma yin pa'i/ /bye brag lhag pa thams cad do/ /zhes bya ba smos so/ /de la yan lag gi dam tshig thun mong ba nyid gang zhe na/ khyim pa dang / rab tu byung ba dang / skyes pa dang / 
<p>206b.2</p>bud med thams cad la khyad par med par bstan pa bzhi po'am/ srog gcod pa spong ba la sogs pa'o/ /de la thun mong ma yin pa bye brag gi dam tshig gang zhe na/ gang dag yul tha dad pa la gsungs pa ste/ rab tu byung ba dang / khyim pa dang / skyes
<p>206b.3</p>pa dang / bud med dag la so sor bcas pa'am/ rigs dang lha'i bye brag gis bsgom pa dang / bzlas pa dang / bsam rgyud tha dad du bstan pa rnams so/ /de la lhag pa'i dam tshig gang zhe na/ yul dang dus thams cad du gang zag thams
<p>206b.4</p>cad la bstan pa ni ma yin gyi/ yul dang dus la lar gang zag 'ga' la bstan pa ni lhag pa'i dam tshig ces bya'o/ /da ni dus thams cad du bya ba'i las bstan pa'i phyir/ cho ga'i bya ba rnam nges ni/ /yang dag lta sogs gsum ldan zhing / /bla ma mnyes
<p>206b.5</p>byed bslab la gus/ /dus gsum lha mchod klog 'don zlos/ /rnam thar sgo gsum la gzhol zhing / /dmigs pa gcig la brtan par bya/ /zhes bya ba smos te/ de la cho ga'i bya ba rnam par nges pa ni 'di dag ste/ yang dag pa'i lta ba la sogs pa gsum
<p>206b.6</p>ni sngar bstan pa dag go/ /bla ma mnyes par byed pa ni yod cing bdog na rgyal srid dam/ rgyal srid kyi phyed dam/ bu dang / bu mo dang / chung ma dang / bdag nyid dam/ rta'am/ glang po'am/ gos sam/ zas sam/ lus kyi bsnyen bkur gyis kyang bsnyen
<p>206b.7</p>bkur byed pa'o/ /bslab pa gus pa ni sngar bstan pa'i dam tshig rnams sam/ so sor thar pa'i sdom pa'am/ 'og nas bstan pa rnams la gus pas nan tan byed pa'o/ /dus gsum du lha mchod pa ni/ snga dro dang / phyi dro dang / nyi ma gung la yi dam
<p>207a</p>
<p>207a.1</p>gyi lha bsgom pa dang / bzlas pa dang / mchod pa la sogs pa byed cing de dag rdzogs pa'i mthar/ rgyal po dang ni yon bdag dang / /sems can phung po gzhan dag kyang / /tshe ring nad med phun sum tshogs/ /rtag tu bde ba thob gyur cig/ 
<p>207a.2</p>ces bya ba la sogs pa'i smon lam dag kyang brjod par bya'o/ /rnam par thar pa'i sgo gsum ni sngar bstan pa rnams so/ /de la gzhol ba ni lha'i rnal 'byor la 'jug pa'i sngon dang phyis kyang de'i rang bzhin du lta ba'o/ /dmigs pa gcig la brtan pa ni
<p>207a.3</p>dang por dmigs pa gcig la zhi gnas brtan par bya ba'am/ 'dod pa'i lha yang dang yang spong bar mi bya ba'am/ res 'ga' ni lha'i sku bsgom/ res 'ga' ni stong pa nyid bsgom pa la yang dang yang mi spong ba'o/ /byang chub sems dpa' rab byung
<p>207a.4</p>bas/ /rang gi 'dul dang cho ga las/ /ma 'das par ni 'bad pa yis/ /sngags kyi dngos grub la reg bya/ /zhes bya ba 'dis ni/ sdom pa gsum la gnas par byas la dngos grub bsgrub par bstan te/ byang chub sems dpa' rab tu byung ba des
<p>207a.5</p>so sor thar pa'i sdom pa dang / byang chub sems dpa'i sdom pa dang / sngags kyi dam tshig gsum la gnas te/ de dag las ma 'das par 'bad la gsang sngags kyi dngos grub myur du bsgrub par bya'o/ /gal te rdo rje slob dpon khyim pa yin la slob ma rab
<p>207a.6</p>tu byung ba yin na/ ji ltar bya zhe na/ khyim par gyur pa'i sngags pa yis/ /rab tu byung ba'i sngags pa dag /bdag gi slob mar gyur pa na/ /rkang pa bkru dang phyag la sogs/ /nam yang bdag gir mi bya'o/ /de dag ni go sla ba'i phyir ma bshad do/ /'o na
<p>207a.7</p>ci ltar bya zhe na/ rtag tu rab tu byung ba la/ /shAkya'i dbang po ltar 'dzin pas/ /gus pas bsnyen bkur bya ba yin/ /zhes bya ba smos te/ rtag tu zhes bya ba dus thams cad du'o/ /shAkya'i dbang po ni shAkya'i rigs kyi gtso bo ste/ bcom ldan 'das shAkya
<p>207b</p>
<p>207b.1</p>thub pa'o/ /de dang 'dra bar bltas la gus pa dang bcas pas bsnyen bkur thams cad bya ba'o/ /de ci'i phyir zhe na/ sangs rgyas bstan pa rin chen sgron/ /'bar ba'i snod ni dka' thub can/ /ngur smrig 'dzin pa shAkya'i sras/ /dge slong rnams ni yin
<p>207b.2</p>phyir ro/ /zhes bya ba smras te/ sangs rgyas kyi bstan pa dam pa'i chos ni nor bu rin po che dang 'dra ba yin te/ de la brten nas 'jig rten dang 'jig rten las 'das pa'i bde ba thams cad 'byung ba'i phyir ro/ /de'i phyir de ni nor bu rin po che 'od 'bar ba lta bu
<p>207b.3</p>yin la/ de 'dzin cing 'chang ba'i snod gser gyi za ma tog lta bu ni shAkya'i sras te/ bcom ldan 'das kyi slob ma dka' thub can ngur smrig gyon pa'i dge slong rnams yin pa'i phyir ro/ /byang chub sems dpa'i spyod pa la 'jug pa las kyang / bstan rtsa
<p>207b.4</p>dge slong nyid yin na/ /dge slong nyid kyang dka' bar gnas/ /zhes bstan pas/ dge slong ni bstan pa 'dzin pa'i rtsa ba yin par bstan pa yin no/ /gzhan yang rtag tu bya ba'i cho ga ni/ gtor ma gtang ba dang / sAts+tsha gdab pa dang / bzang po spyod
<p>207b.5</p>pa la sogs pa smon lam rgya chen po gdab pa dang / tshad med pa bzhi sgom pa la sogs pa dge ba'i las thams cad bya ba kho na'o/ /de ltar dgongs pa can gyi gsung / /dgongs bcas dgongs min ji lta bar/ /bsdus nas bdag gis bris pa las/ /
<p>207b.6</p>ston ka'i zla ba dkar ba'i/ /dge ba cung zhig gar thob des/ /'gro bas ma nor lam rtogs shog /ces bya la dgongs pa can gyi gsung zhes bya ba ni/ rdo rje'i tshig don sna tshogs ston pa rnams so/ /dgongs bcas dgongs min ji lta bar/ /zhes
<p>207b.7</p>bya ba la/ dgongs bcas ni gsang ba'i rgyan zhes bya ba'i rgyud las/ sangs rgyas thams cad chags las 'khrungs/ /de bzhin sdang dang rmongs las 'khrungs/ /zhes gsungs pa dang / zla gsang thig le las kyang / 'dod chags zhe sdang
<p>208a</p>
<p>208a.1</p>gti mug rnams/ /bsten na dngos grub myur du 'thob/ /ces gsungs pa lta bu'o/ /dgongs pa can ma yin pa ni/ srog chags dag ni gsad mi bya/ /ma byin par yang mi blang ngo / /'dod spyod dag ni mi bya zhing / /brdzun du smra
<p>208a.2</p>bar mi bya'o/ /gnod pa kun gyi rtsa ba yi/ /chang ni rnam par spang bar bya/ /zhes gsungs pa lta bu'o/ /gzhan yang sgra ji bzhin par bstan pa dang / sgra ji bzhin ma yin par bstan pa rnams so/ /mdor bsdus pa ni rgyas par bstan pa'o/ /ston
<p>208a.3</p>ka'i zla ba ltar dkar ba'i/ /zhes bya ba la sogs pa ni go bla'o/ /ma nor rgyud kyi don brtan nas/ /blo chung rnams phyir bris pa la/ /tshig dang don la 'khrul pa dag /mkhas pa rnams kyis bzod par mdzod/ /ces bya ba rgyud ma nor ba gsang
<p>208a.4</p>ba 'dus pa dang / dgongs pa lung ston pa dang / 'jam dpal gyi rgyud la sogs pa'o/ /de dag gi don phyin ci ma log pa la brten nas bdag las blo chung ba dang / shes rab dman pa rnams kyi phyir bris pa ste bstan pa la tshig dang don la 'khrul pa ste/ /tshig
<p>208a.5</p>sdebs ma legs pa dang / don log par bstan pa yod na mkhas pa rnams kyis te/ mang du thos shing mkhyen pa che ba rnams kyis bzod par mdzod cig ces bya ba ni/ so so'i skye bo la 'khrul pa 'byung ba ngo mtshar mi che bas bzod pa mdzad par 'os so zhes bya
<p>208a.6</p>ba'i don te/ /'jig rten gsum gtso thams cad mkhyen pa'i gsung / /bdud rtsi lta bu'i tshig 'bru 'ga' bstan pas/ /gzhan la phan pa byung na dge ba des/ /'gro ba kun gyis sangs rgyas thob par shog /gsang sngags la 'jug pa'i
<p>208a.7</p>rab tu byed pa drug cu pa'i 'grel pa paN+Di ta A tsar+ya dz+nyA na A ka ras mdzad pa rdzogs so// //rgya gar gyi mkhan po dz+nyA na A ka ra nyid dang / lo tsA ba dge slong tshul khrims rgyal bas bsgyur cing zhus te gtan la phab pa// //